{"id": "713528", "url": "https://cs.wikipedia.org/wiki?curid=713528", "title": "Antonín Hájek (fotbalista)", "text": "Antonín Hájek (fotbalista)\n\nAntonín Hájek (5. února 1916 – 16. listopadu 1983) byl český fotbalista.\n\nMimořádně talentovaný plzeňský útočník hrál za dospělé již od svých 16 let (Olympia Plzeň), v roce 1934 pak přestoupil do konkurenčního SK Plzeň (společně se svým mladším bratrem Františkem, se kterým vytvořili výborně sehranou dvojici). Během následujících 10 let pak v naší nejvyšší soutěži nastřílel úctyhodných 201 branek (více mají na svém kontě již jen Josef Bican a Vlastimil Kopecký), všechny za SK Plzeň, přičemž jubilejní 100. ligovou branku vstřelil v 23 letech. Za Československo nikdy nehrál reprezentační zápas.\n\nSkvělé fotbalové vyhlídky mu přibrzdila 2. světová válka a na hřišti také častá zranění. Jako aktivní hráč končil kariéru v Horymíru Příbram a Sokolu Starý Plzenec, krátce pak působil jako rozhodčí a funkcionář.\n\n\nV roce 2019 byla v Plzni po Antonínu Hájkovi pojmenována ulice, která původně nesla název Mezi Stadiony.\n"}
{"id": "713529", "url": "https://cs.wikipedia.org/wiki?curid=713529", "title": "All I Ever Wanted (album)", "text": "All I Ever Wanted (album)\n\nAll I Ever Wanted (Vše, co jsem kdy chtěla) je čtvrté album americké zpěvačky Kelly Clarkson. Prvně vyšlo 6. března 2009. Kelly se zřejmě rozhodla vrátit ke stylu, kterým se tak proslavila její druhá deska Breakaway (2003). Podle ohlasů odborníků je toto album podobné albu Funhouse od P!nk a Circus od Britney Spears. Album získalo nominaci na Grammy Award jako Nejlepší popové vokální album.\n\nClarkson opět spolupracovala s Maxem Martinem a Dr. Lukem a z jejich spolupráce vzešla píseň My Life Would Suck Without You. Pracovala také s Ryanem Tedderem. Píseň \"If No One Will Listen\" je cover verzí od zpěvačky Keri Noble, zatímco písně \"Whyyawannabringmedown\" a \"All I Ever Wanted\" jsou původně od skupiny Aranda. \"I Do Not Hook Up\" a \"Long Shot\" napsala Katy Perry pro své nevydané album. Píseň \"Save You\" byla podle slov Clarkson inspirovaná Mozartem a skladbu \"Cry\" popsala jako waltz.\n\nMy Life Would Suck Without You je prvním singlem z alba a je první singlem Clarkson, který dosáhl zlaté příčky jak v USA, tak ve Velké Británii. Z 97. pozice v hitparádě se za jediný týden dostal na 1., čímž zlomil rekord hitparády Billboard Hot 100.\n\nI Do Not Hook Up je druhý singlem. Spolu s nesinglovou písní z tohoto alba je z pera Katy Perry, původně určený pro její nevydané album.\n\nAlready Gone je třetím singlem, kvůli němuž se Clarkson nepohodla se svým vydavatelství, které píseň vydalo i přes její podobnost s písní Halo od Beyoncé.\n\nAll I Ever Wanted je čtvrtým singlem.\n\n\nLimitovaná edice - bonusové písně\n\nJaponská edice - bonusová píseň\n"}
{"id": "713531", "url": "https://cs.wikipedia.org/wiki?curid=713531", "title": "All I Ever Wanted (píseň)", "text": "All I Ever Wanted (píseň)\n\nAll I Ever Wanted je čtvrtý a poslední singl americké zpěvačky Kelly Clarkson z její čtvrtého alba All I Ever Wanted.\n\nByl vydán 9. března 2010, v době, kdy byla Clarkson na koncertním turné All I Ever Wanted World Tour. Je cover verzí americké skupiny Aranda, stejně jako píseň \"Whyyawannabringmedown\", kterou Clarkson rovněž přezpívala.\n\nSingl byl vydán pouze v Severní Americe.\n\nK tomuto singlu videoklip nebyl natočen, pravděpodobně rovněž z důvodu, že Clarkson byla v zahraničí.\n\nVzhledem k tomu, že Clarkson byla v době vydání na turné v zahraničí, nebyla možna pořádná propagace. Singl tedy skončil na zadních příčkách americké hitparády, nejvýše dosáhl místa 96.\n"}
{"id": "713532", "url": "https://cs.wikipedia.org/wiki?curid=713532", "title": "Pohár mistrů evropských zemí 1986/87", "text": "Pohár mistrů evropských zemí 1986/87\n\nSezóna 1986/1987 byla 32. ročníkem Poháru mistrů evropských zemí. Jejím vítězem se stal portugalský klub FC Porto.\n\nI v tomto ročníku pokračoval zákaz startu anglických týmů.\n\n APOEL postoupil do dalšího kola díky více vstřeleným brankám na hřišti soupeře.\n\n APOEL se z politických důvodů vzdal účasti.\n\n Real Madrid postoupil do dalšího kola díky více vstřeleným brankám na hřišti soupeře.\n"}
{"id": "713535", "url": "https://cs.wikipedia.org/wiki?curid=713535", "title": "Mark Tornillo", "text": "Mark Tornillo\n\nMark Tornillo (* 8. června 1954) je americký heavymetalový zpěvák a kytarista. Od roku 2009 je členem německé skupiny Accept, se kterou v roce 2010 vydal její dvanácté album \"Blood of the Nations\". Dříve byl členem skupiny T.T. Quick.\n\n"}
{"id": "713538", "url": "https://cs.wikipedia.org/wiki?curid=713538", "title": "Pohár mistrů evropských zemí 1987/88", "text": "Pohár mistrů evropských zemí 1987/88\n\nSezóna 1987/88 byla 33. ročníkem Poháru mistrů evropských zemí. Jejím vítězem se stal nizozemský klub PSV Eindhoven.\n\nI v tomto ročníku pokračoval ban anglických týmů.\n\n Tým Partizani Tirana byl vyloučen ze soutěže, protože v úvodním zápase dostali 4 jeho hráči červenou kartu.\n\n PSV postoupilo do semifinále díky více vstřelným brankám na hřišti soupeře.\n\n PSV postoupilo do finále díky více vstřeleným brankám na hřišti soupeře.\n"}
{"id": "713539", "url": "https://cs.wikipedia.org/wiki?curid=713539", "title": "Akseli Gallen-Kallela", "text": "Akseli Gallen-Kallela\n\nAkseli Gallen-Kallela, narozený jako Axél Waldemar Gallén (26. dubna 1865 Pori – 7. března 1931 Stockholm), byl finský malíř a designér.\n\nPocházel ze švédskojazyčné rodiny. Od roku 1884 studoval na pařížské Julianově akademii. Ve svých raných dílech vycházel z realismu, do kterého záhy začal pronikat symbolismus a následně i secese. Ve svém díle se zejména zaměřoval na finskou mytologii, kam spadá i cyklus monumentálních ilustrací k finském národnímu eposu \"Kalevala\", který také přispěl k finskému národnímu uvědomění. Dále maloval výjevy z finského venkova a portréty.\n\n"}
{"id": "713541", "url": "https://cs.wikipedia.org/wiki?curid=713541", "title": "Kostel svaté Terezie od Dítěte Ježíše", "text": "Kostel svaté Terezie od Dítěte Ježíše\n\nKostel svaté Terezie od Dítěte Ježíše v Praze-Kobylisích je římskokatolický farní kostel zasvěcený svaté Terezii z Lisieux. Nachází se na Kobyliském náměstí poblíž stanice metra Kobylisy. Správa farnosti, které kostel náleží, je svěřena salesiánům Dona Bosca.\n\nRoku 1926 věnoval statkář Antonín Ženíšek katolickému stavebnímu družstvu „Charitas“ pozemek o rozloze cca 2000 m² na vybudování kostela, později k témuž účelu prodal ještě další parcely za třetinovou cenu. Pozemky později přešly na spolek „Dílo blahoslavené Anežky Přemyslovny“, jehož posláním byly stavby nových kostelů na okrajích Prahy. Roku 1932 spolek oslovil salesiány, kteří v Čechách začali působit roku 1927, aby si zde vybudovali ústav a kostel.\n\nSalesiáni nejprve odmítli, protože pro takový projekt ještě neměli dostatek lidí. Později byl založen „Spolek pro vystavění a udržování římskokatolického kostela v Praze 8 - Kobylisích“ a 8. prosince 1934 pražský arcibiskup kardinál Karel Kašpar posvětil základní kámen kostela. Do Prahy salesiáni přišli na žádost kardinála Kašpara. Po založení „Spolku pracovníků salesiánských v ČSR“ v roce 1936 byla jednání obnovena, salesiánský spolek převzal pozemky a 11. května 1936 vyhlásil výběrové řízení na dodavatele stavby, smlouva s vybranou firmou V. Nekvasil byla uzavřena 27. června 1936. Autorem kaple byl architekt Čeněk Vořech. Kaple byla navržena jako provizorium, dochovaly se čtyři tehdejší návrhy dostavby kostela, z nichž žádný nebyl později realizován.\n\nVýstavba salesiánského ústavu v Kobylisích byla zahájena v červenci 1936, a výstavbu řídil a prvním ředitelem ústavu se stal Štěpán Trochta. Součástí komplexu byla i ústavní kaple sv. Terezičky, která byla přístupná i veřejnosti. První výkop pro kapli byl zahájen 17. července 1936, vysvětil ji arcibiskup Kašpar 24. října 1937. Roku 1938 byly přivezeny první dva zvony z pěti plánovaných, v březnu 1942 byly buď oba či jeden z nich zrekvírovány německou armádou a roztaveny. K 1. prosinci 1946 byla při kapli zřízena kobyliská farnost, o což poprvé Štěpán Trochta žádal v únoru 1942 protože zřízením duchovní správy bylo podmíněno již převzetí pozemku. Prvním duchovním správcem byl jmenován salesián Cyril Ondra.\n\nV roce 1950 byl celý komplex zabrán státem a ústav zrušen, kaple však fungovala dál jako farní kostel. Sloužil zde kaplan od svatého Antonína, od roku 1967 bohnický farář, roku 1969 nastoupil do farnosti jako výpomocný duchovní salesián Jan Vývoda, pod jehož vedením se farnost stala jednou z nejaktivnějších v Praze.\n\n22. dubna 1990 papež Jan Pavel II. při své návštěvě Prahy posvětil nový základní kámen nového kostela. Zákonem 338/1991 Sb. byl k 1. srpnu 1991 salesiánům právně navrácen ústav, ředitelem ústavu i farářem kobyliské farnosti se stal Karel Herbst. 16. února 1992 byla kaple převedena z majetku farnosti do majetku salesiánů. Roku 1997 započala rekonstrukce kostela, byla rozšířena západní část s pastoračním zázemím a hlavní prostor kaple byl rozšířen novou přístavbou směrem na sever a přestavbou dosavadních administrativních místností směrem na východ, čímž se jeho kapacita zvýšila z asi 150 sedících na 300; po propojení staré a nové části se orientace bohoslužebného prostoru změnila ze západovýchodní na severojižní. Autorem přestavby je architekt Václav Mašek, vnitřní výzdobu navrhl Antonín Klouda, vitráže vytvořil Jan Exnar. Stavbu provedla firma Antonín Pavlica z Hroznové Lhoty. Roku 2001 byly na věži instalovány tři zvony se jmény Panna Maria Pomocnice křesťanů, sv. Jan Bosco a sv. Terezička a zvonkohra se čtrnácti zvonky, druhá v Praze. 26. října 2001 zvony posvětil biskup Jaroslav Škarvada.\n\nRozšířený kostel byl vysvěcen 23. října 2000. 1. září 2001 byla městská část Praha-Troja převedena z bohnické farnosti do kobyliské. Od června 2002 je kobyliským farářem Josef Brtník. K 1. září 2002 převzali salesiáni též správu sousední bohnické farnosti.\n\n"}
{"id": "713542", "url": "https://cs.wikipedia.org/wiki?curid=713542", "title": "Pink Angels", "text": "Pink Angels\n\nPink Angels (původním názvem 5Angels) byla česká dívčí pěvecko-taneční skupina\n\nSkupinu Pink Angels tvoří členky zaniklé skupiny 5Angels. Skupina 5Angels existovala od roku 2007 a za dobu její existence se v ní vystřídalo mnoho členek. Po odchodu Veroniky Spurné již nedošlo k jejímu nahrazení a skupinu nadále tvořily už jen 4 členky. Rok 2016 se pak stal pro skupinu zlomovým, protože došlo k rozhodnutí, že skupina změní název a distancuje se od svého původního repertoáru. Došlo k téměř kompletní změně managementu skupiny. Pink Angels nyní patří k jiné nahrávací společnosti, a jak v Česku, tak ve Spojeném království, začaly působit s novým repertoárem.\n\nNa podzim 2017 skupina přestala vykazovat jakoukoliv aktivitu na sociálních sítích a rovněž přestala vystupovat.\n\nAčkoliv se jedná o hudební skupinu s českými kořeny, složenou z Češek, management skupiny je z velké části britský a kariéra Pink Angels je primárně soustředěna do Spojeného království.\n\nV roce 2016 vydaly Pink Angels 3 singly. K singlu Slay Mama vznikl i videoklip, který se natáčel v Los Angeles. Všechny 3 singly budou součástí prvního studiového alba skupiny, které by mělo vyjít v průběhu roku 2017.\n\n\nTereza Haklová se narodila 4. 6. 2000. 4 roky úspěšně tancovala v AT Studio Domino Praha. Získala tituly na mistrovství světa, Evropy, ČR a Prahy v street dance formacích. Mezi největší osobní úspěchy patří 12. místo v sólech na mistrovství světa 2009.\n\nDívka s přezdívkou Angee se narodila 21. 1.2000. Už od utlých věku se věnuje natáčení reklamních spotů (reklamy, v kterých účinkovala běží po celém světě), focení a účastí na módních přehlídkách. Věnuje se hře na violoncello a klavír.\n\nNikola Mertlová neboli také Nikki se narodila 24. 9. 1998. Ve 3 letech začala tančit ve souboru Valášek, ve kterém pokračovala další 4 roky. Zpívala v Kouzelné školce s Dádou Patrasovou a vystupovala i v jiných zábavných pořadech v TV. Mezi sólové úspěchy patří třetí místo na Mistrovství světa v německé Bochumi.\n\nNejvětší úspěchy:\nMistryně světa a Evropy v tanečních formacích skupin a mistryně ČR v jednotlivcích.\n\nNejstarší ze členek 5Angels Natálie, zvaná obvykle Naty, se narodila 27. 7. 1998.\n\n"}
{"id": "713545", "url": "https://cs.wikipedia.org/wiki?curid=713545", "title": "Knihovní systém", "text": "Knihovní systém\n\nKnihovní systém lze definovat několika způsoby. Terminologická databáze definuje knihovní systém jako abstraktní model jedné knihovny nebo skupiny knihoven, v němž prvky představují jednotlivé části (místa) knihovny, kde se realizují knihovnické a informační činnosti a služby, a vazbami mezi prvky jsou vztahy mezi těmito částmi (místy). Případně můžeme knihovní systém chápat jako knihovnu, její část nebo skupinu knihoven, mající společný cíl nebo více cílů - shromažďovat, zpracovávat a uchovávat knihovní dokumenty a informace s cílem poskytovat knihovnické a informační služby. Knihovní systém lze také chápat jako informační systém zprostředkování dokumentů a informací v nich obsažených, kde zprostředkovatelem informačních zdrojů jsou knihovny, které dokumenty nejprve získají, poté zpracují, uloží a následně půjčí čtenáři.\n\nSystém je definován jako komplex vzájemně spjatých prvků a jejich propojení s okolím. Systém může být současně prvkem systému vyššího řádu a každý prvek systému může být zároveň samostatným systémem nižšího řádu. Např. systém knihoven obsahuje prvek knihovna. Prvek knihovna je tedy prvkem systému knihoven. Systém knihovny pak tvoří nižší prvky - např. dokumenty nebo procesy (akvizice). Systém akvizice lze také dekomponovat na statické a dynamické prvky a zejména charakterizovat okolí systému.\n\nStatickými prvky jsou ty části knihovny, bez nichž by žádná knihovní instituce nemohla existovat. Jsou jimi zejména knihovní fondy, tedy dokumenty a nosiče informací, zaměstnanci, knihovníci, informační správci, uklízeči apod., zařízení knihovny nutné pro její chod, a návštěvníci, čtenáři a uživatelé.\n\nKnihovními fondy se rozumí soubory dokumentů primárního a sekundárního charakteru, přičemž orientaci v nich usnadňují čtenářům knihovní katalogy.\n\nJejich počet závisí na službách a velikosti knihovny. Pro práci ve větších knihovnách jsou žádaní zaměstnanci s knihovnickým vzděláním, a to buď středoškolským, vysokoškolským nebo se vzděláním vyšší odborné školy.\n\nZa knihovní zařízení je považováno vybavení typu nábytek, počítače, výtahy, orientační cedule, koberce, svítidla a také celková plocha budov, přístup na internet a nezbytné počítačové programy nutné pro fungování knihovny – kancelářské i knihovní softwary.\n\nNávštěvníci a uživatelé knihovny jsou nezbytným prvkem pro smysluplné fungování knihoven i dalších informačních institucí. Je nutno sledovat počet čtenářů, úbytky či přírůstky nových registrací i informační potřeby uživatelů.\n\nDynamickými prvky jsou chápány všechny činnosti a procesy, k nimž při chodu knihovny dochází. Tyto procesy se dají rozdělit do čtyř základních skupin: akvizice, katalogizace, organizace a služby.\n\nAkvizice je proces doplňování knihovního fondu. Možnými způsoby získání nových dokumentů do fondu knihovny jsou nákup, výměna (s jinou knihovnou, s nakladatelstvím, s fyzickou osobou), dar (od instituce či fyzické osoby) a povinný výtisk (na základě zákona č. 37/1995 Sb. o neperiodických publikacích získají povinný výtisk Národní knihovna České republiky, Moravská zemská knihovna a Vědecká knihovna v Olomouci).\n\nKatalogizace je proces, při němž dochází k zanesení informací o dokumentu do knihovnického systému pomocí platných standardů popisu dokumentů, kterými jsou v České republice především AACR2 a MARC21. Základními údaji, které se při procesu katalogizace sledují, jsou autor a název dokumentu, rok a místo vydání, název nakladatelství, edice, pořadí vydání, fyzický popis a číslo ISBN.\n\nOrganizací fondu se rozumí proces, jenž kloubí zařazování dokumentů do fondu, revizi a aktualizaci fondu. Fond může být v knihově řazen dle MDT, dle autora, chronologie vydávání, dle signatury apod. Orientaci ve fondu umožňují čtenářům knihovní katalogy (lístkové i elektronické).\n\nSlužby knihoven pomáhají čtenářům a uživatelům knihoven uspokojit jejich informačních potřeby. Jejich poskytování je upraveno zákonem č. 257/2001 Sb. o knihovnách a podmínkách provozování veřejných knihovnických a informačních služeb (knihovní zákon). Základními službami, které knihovny a informační instituce svým uživatelům poskytují, jsou služby výpůjční (prezenční, absenční, meziknihovní a mezinárodní meziknihovní). Tyto organizace dále poskytují bibliografické, referenční a faktografické informace, případně na žádost čtenáře zpracují rešerše, tedy zprostředkují informace z vnějších informačních zdrojů.\n\nOkolím knihovního systému se rozumí prvky, které ovlivňují chod informačních institucí, přičemž tyto instituce změny okolí téměř nemohou ovlivnit. Do okolí knihovního systému patří struktura populace a její vzdělání, výše finančních příspěvků a granty, které knihovny na svůj chod dostávají, legislativní rámec a knihovny a instituce, s nimiž daná knihovna naváže spolupráci.\n\n\n\n"}
{"id": "713548", "url": "https://cs.wikipedia.org/wiki?curid=713548", "title": "Pohár mistrů evropských zemí 1988/89", "text": "Pohár mistrů evropských zemí 1988/89\n\nSezóna 1988/89 byla 34. ročníkem Poháru mistrů evropských zemí. Jejím vítězem se stal italský klub AC Milán.\n\nI v tomto ročníku pokračoval ban anglických týmů.\n\n Club Brugge KV postoupil do dalšího kola díky více vstřeleným brankám na hřišti soupeře.\n\n Milan zvítězil na 4:2 na penalty.\n"}
{"id": "713553", "url": "https://cs.wikipedia.org/wiki?curid=713553", "title": "Piri Reis", "text": "Piri Reis\n\nPiri Reis, vlastně \"kapitán Piri\", celým jménem Hadži Ahmed Muhaddin Piri (asi 1470–1555) byl turecký námořník a kartograf.\n\nO jeho životě je známo jen málo: narodil se údajně ve městě Karaman v rodině pirátů. Stal se admirálem Osmanské říše, zúčastnil se první bitvy u Lepanta, dobytí Egypta i obléhání Maskatu, ve vysokém věku byl popraven za vzpouru proti místodržiteli v Basře. Především ale vytvořil v roce 1513 atlas \"Kitab-i Bahriye\", nejdůležitější tureckou navigační příručku. V roce 1929 byla v paláci Topkapi objevena jeho část, portolánová mapa na gazelí kůži zobrazující jižní část Atlantiku. Mapa vzbudila senzaci, protože zobrazovala mimořádně přesně jihoamerický kontinent, který byl tehdy znám jen povrchně, a také Antarktidu, o jejíž existenci se v 16. století nevědělo vůbec (autor dokonce ukázal její skutečnou podobu bez ledového příkrovu, již moderní věda odhalila až v roce 1958). Milovníci záhad proto přišli s domněnkami, že Piri Reis čerpal z poznatků zaniklé vyspělé civilizace nebo že měl dokonce možnost vidět zeměkouli z vesmíru. Skeptikové však poukazují na množství omylů na Piriho mapě a označují tak shody se skutečností za náhodné.\n\n"}
{"id": "713558", "url": "https://cs.wikipedia.org/wiki?curid=713558", "title": "Pohár mistrů evropských zemí 1989/90", "text": "Pohár mistrů evropských zemí 1989/90\n\nSezóna 1989/90 byla 35. ročníkem fotbalového Poháru mistrů evropských zemí. Jejím vítězem se stal italský klub AC Milán, který tak obhájil titul z minulého ročníku.\n\nI v tomto ročníku pokračoval ban anglických týmů.\n"}
{"id": "713563", "url": "https://cs.wikipedia.org/wiki?curid=713563", "title": "Joel Ward (lední hokejista)", "text": "Joel Ward (lední hokejista)\n\nJoel Ward (* 2. prosince 1980 v North York, Ontario) je kanadský hokejový útočník.\n\nJako nedraftovaný hráč, začínal v juniorské lize v Ontario Hockey League v týmu Owen Sound Platers, se kterým hrával čtyři sezóny 1997/01. Po skončení čtyř ročníků v juniorské lize působil v posledním roce v další lize West Coast Hockey League v týmu Long Beach Ice Dogs. Jako volný hráč na začátku sezóny 2001/02, přišel na soustředění a vyzkoušení do týmu Detroit Red Wings, ale v klubu Red Wings neuspěl a byl poslán do ligy Canadian Interuniversity Sport v University of Prince Edward Island.\n\nV týmu se stal nováček roku, a později se stal oporou týmu. Za čtyři odehrané sezóny v CIS si ho všiml klub Minnesota Wild, kteří ho pozvali do tréninkového kempu v roce 2006. V jeho první plně profesionální sezóně byl přidělen do záložního týmu Wild v Houston Aeros (American Hockey League) a rovněž podepsal svou první profesionální smlouvu na celou sezónu 2005/06.\n\nPoté, co jako nováček v Houston Aeros, odehrál v základní části 66 zápasů v nichž nasbíral 22 bodů a v playoff 8 zápasů v nichž nasbíral 6 bodů. Za dobré výkony a morálku se Wild dohodl s Wardem na dvouletý kontrakt. Na nadcházející sezónu 2006/07 debutoval v NHL s klubem Minnesota Wild. V Minnesotě Wild odehrál celkem 11 zápasů, ale v první řadě zůstal na farmě v Aerosu, kde se následně každou sezónu zlepšoval.\n\n15. července 2008 podepsal jednoletý kontrakt s týmem Nashville Predators jako volný hráč. V Predators se stal kmenovým hráčem a v prvním zápase za Predators vstřelil svůj první gól v NHL. Jako 28letý nováček nezpůsobile zaznamenal 17 gólů v 79 zápasech a jeho spolehlivost z obranného pásma zpět do útočného pásma a úspěšnost v hodnocení +/-, se 1. července 2009 s Predators dohodl na prodloužení smlouvy o další dva roky.\n\nV poslední sezóně platné smlouvy v Predators 2010/11 se stal v týmu nejlepším hráčem v kanadském bodování v playoff. 1. července 2011 mu Predators nenabídli smlouvu, a stal se volným hráčem, hned na to podepsal čtyřletou smlouvu s týmem Washington Capitals, kde si vydělá ročně 3 000 000 dolarů.\n\n\n\n"}
{"id": "713566", "url": "https://cs.wikipedia.org/wiki?curid=713566", "title": "Pohár mistrů evropských zemí 1990/91", "text": "Pohár mistrů evropských zemí 1990/91\n\nSezóna 1990/91 byla 36. ročníkem Poháru mistrů evropských zemí. Jejím vítězem se stal jugoslávský klub FK Crvena zvezda.\n\nV tomto ročníku měl skončit zákaz pro anglické týmy, ale mistři Anglie – Liverpool FC měli nepovolenou účast o rok déle, a tak se opět žádný anglický tým nezúčastnil.\n\n – Zápas předčasně ukončen v 78. minutě kvůli řádění fanoušků. FK Crvena zvezda vedla 2:1 a zápas byl následně zkontumován 3:0.\n"}
{"id": "713567", "url": "https://cs.wikipedia.org/wiki?curid=713567", "title": "Pavel Jehlička", "text": "Pavel Jehlička\n\nPavel Jehlička (25. října 1826 Benešov - 16. září 1883 Plzeň) byl český středoškolský profesor a školní inspektor. Psal zejména učebnice přírodopisu, básně a povídky pro mládež. Přispíval do Riegrova \"Slovníku naučného\" a pedagogických časopisů.\n\nNarodil se v Benešově roku 1826. Studoval na staroměstském gymnáziu, přičemž navštěvoval i některé přednášky na filosofické fakultě (např. Jana Pravoslava Koubka). V letech 1847-48 studoval filosofii a učitelství, k nimž později přidal přírodovědu a počtářství.\n\nRoku 1851 se stal suplujícím profesorem na gymnáziu v Jindřichově Hradci, pak v Hradci Králové a na středních školách v Chebu. Po absolvování zkoušek z fyziky a matematiky v obou zemských jazycích (česky i německy) byl pak v roce 1856 jmenován řádným učitelem na chebském gymnáziu. Mimo jiné zde pořádal školní sbírky a přispěl k založení botanické zahrady. Po osmi letech byl na vlastní žádost přeložen na staroměstské gymnázium, kde kdysi studoval, čímž se mu splnila dávná touha, vrátit se na tento prestižní ústav jako profesor.\n\nV roce 1870 se stal členem zkušební komise pro školy měšťanské a obecné a získal místo jako okresní školní inspektor v Poděbradech. Dva roky poté byl přeložen do Příbrami a roku 1875 mu byly přiděleny školy na Plzeňsku a Přešticku.\n\nZemřel v Plzni 16. září 1883 ráno na mrtvici.\n\nPsal především učebnice přírodopisu pro obecné (základní) a střední školy. Na stejné téma přispíval i do Riegrova \"Slovníku naučného\" a do časopisů. V menší míře psal také básně a povídky pro mládež.\n\nKnižně vyšly:\n\nPro potřeby středních škol upravil \"Dra A. Pokorného názorný přírodopis všech tří říší\" (původní autor: Alois Pokorný).\n\nJeho básně vycházely především v časopise \"Škola a život\", některé byly zařazeny do školních čítanek a zpěvníků.\n\n"}
{"id": "713568", "url": "https://cs.wikipedia.org/wiki?curid=713568", "title": "Pohár mistrů evropských zemí 1991/92", "text": "Pohár mistrů evropských zemí 1991/92\n\nSezóna 1991/92 byla 37. ročníkem Poháru mistrů evropských zemí. Jejím vítězem se stal španělský klub FC Barcelona. Byl to poslední ročník pod názvem PMEZ. Poprvé byl použit systém se základními skupinami, který nahradil čtvrtfinále a semifinále.\n"}
{"id": "713570", "url": "https://cs.wikipedia.org/wiki?curid=713570", "title": "Mr. Big", "text": "Mr. Big\n\nMr. Big je americká rocková skupina, založená v roce 1988 v Los Angeles ve státě Kalifornie. Původní sestava skupiny byla: zpěvák Eric Martin, bubeník Pat Torpey, baskytarista Billy Sheehan a kytarista Paul Gilbert, který byl v letech 1999–2002 nahrazen Richie Kotzenem. Pat Torpey zemřel v únoru 2018 z důvodu komplikací způsobenými Parkinsonovou nemocí.\n\n\n"}
{"id": "713576", "url": "https://cs.wikipedia.org/wiki?curid=713576", "title": "Projekt 159", "text": "Projekt 159\n\nProjekt 159 (v kódu NATO třída Petya) byla třída protiponorkových fregat sovětského námořnictva z doby studené války. Fregaty byly exportovány sovětským spojencům či je po rozpadu SSSR získaly nástupnické státy – deset získala Indie, pět Vietnam, dvě Sýrie, dvě Etiopie, dále jednu Ázerbájdžán a dvě Ukrajina. Část fregat je stále v aktivní službě.\n\nV letech 1961–1977 bylo pro sovětské námořnictvo postaveno celkem 37 jednotek této třídy, přičemž dalších 17 bylo vyrobeno na export. V Kaliningradu bylo postaveno 22 jednotek a v Chabarovsku dalších 32.\n\nStavěny byly dvě základní verze Projekt 159 (v kódu NATO \"Petya I\") a Projekt 159A (\"Petya II\"), lišící se složením protiponorkové výzbroje. Exportní fregaty byly označeny 159AE (\"Petya III\").\n\nVýzbroj projektu 159 tvořily dvě dvojhlavňové věže se 76mm kanóny AK-726, jeden pětihlavňový 406mm torpédomet PTA-40 pro torpéda SET-40 a čtyři raketové vrhače hlubinných pum RBU-2500. Verze projekt 159A měla dva raketové vrhače novějšího typu RBU-6000 a naopak nesla dvojnásobný počet torpédometů.\n\nPohonný systém tvořily dvě plynové turbíny a pomocný dieselový motor. Nejvyšší rychlost dosahovala 32 uzlů.\n"}
{"id": "713584", "url": "https://cs.wikipedia.org/wiki?curid=713584", "title": "Röcken", "text": "Röcken\n\nRöcken je obec v Německu, spolková země Sasko-Anhaltsko, asi 20 km JZ od Lipska, od roku 2009 součást města Lützen. Žije zde něco přes 600 obyvatel. V Röcken se narodil filosof Friedrich Nietzsche, který je zde také pochován.\n\nObec se poprvé připomíná roku 1232, ale věž místního kostela je nejméně o sto let starší a na místě bylo snad už slovanské sídliště. Obraz zemědělské vesnice s tvrzí a kostelem se až do 19. století příliš nezměnil. Kolem Röcken probíhala středověká \"Via Regia\", důležitá obchodní cesta z Frankfurtu n/M do Lipska a dále do Zhořelce. U 2 km vzdáleného města Lützen se 16. listopadu 1632 odehrála významná bitva třicetileté války, kde padl švédský král Gustav Adolf a Valdštejnův maršál Gottfried Heinrich Pappenheim.\n\nV 19. století se v okolí začalo těžit hnědé uhlí a oblast kolem Lützenu tvořila jakýsi ostrov polí mezi těžnými jámami. Od roku 1958 probíhaly v bezprostředním okolí geologické vrty a vláda NDR chtěla těžbu otevřít i zde. Pokusy se obnovily ještě roku 2006, ale referendum obyvatel se postavilo proti a vláda projekt těžby v roce 2008 zamítla.\n\nHistorický střed obce tvořila tvrz, jejíž příkop se zachoval, a románský kamenný kostel s obrannou věží. Kostel a věž z první poloviny 11. století se do značné míry zachoval v původním stavu, má uvnitř kamenné pilíře s plastickými hlavicemi a několik kamenných náhrobků. Na hřbitově mezi kostelem a farou jsou náhrobky F. Nietzscheho, jeho rodičů a sestry.\n\nNietzschův otec Carl Friedrich Nietzsche byl v letech 1842-1849 luterským pastorem v Röcken a zde se mu a jeho manželce Františce rozené Oehler 15. října 1844 narodil první syn Friedrich. Ve farním domě s okny na hřbitov prožil F. Nietzsche prvních 6 let života a později vzpomínal na tísnivou atmosféru temné sakristie s velkými náhrobky. Od roku 1850 žila rodina jinde, ale když roku 1900 po letech duševního zhroucení zemřel, byl 28. srpna téhož roku pochován vedle svých rodičů právě zde. V budově blízko fary je dnes malé Nietzschovo muzeum a před kostelem stojí jeho pomník.\n\n"}
{"id": "713590", "url": "https://cs.wikipedia.org/wiki?curid=713590", "title": "Semovente 75/18", "text": "Semovente 75/18\n\nSemovente 75/18 (italsky \"semovente\" = samohybný kanon) bylo italské samohybné dělo používané ve druhé světové válce. Původně bylo postaveno na podvozku tanku M13/40 i s jeho motorem později se montovalo na podvozky tanků M14/41 a M15/42. Na podvozek byla namontována nová nástavba, ve které byla lafetována 75 mm houfnice s délkou hlavně 18 ráží (odtud pramení i označení 75/18). Náměr se měnil od -12° do +22°, odměr se měnil o 18° doleva a 20° doprava. Ve vozidle se přepravovalo 44 nábojů pro houfnici a jeden volně uložený kulomet. Stroj obsluhovali tři muži: řidič, velitel/střelec a nabíječ/radista.\n\nNa základě vozidla vznikla jediná varianta: vozidlo velitele čety. U těchto vozidel se demontovala hlavní výzbroj a nahradila se dvojicí kulometů ráže 8 mm (podvozek M 13/40) nebo jedním 13,2 mm kulometem (podvozek M14/41 a M15/42). Vozidlo bylo vybaveno pozorovacími přístroji a druhou radiostanicí.\n"}
{"id": "713591", "url": "https://cs.wikipedia.org/wiki?curid=713591", "title": "Liga mistrů UEFA 1992/93", "text": "Liga mistrů UEFA 1992/93\n\nSezóna 1992/93 byla 38. ročníkem Ligy mistrů UEFA a zároveň prvním ročníkem po přejmenování. Jejím vítězem se stal francouzský klub Olympique de Marseille.\n\nPozn.:\n"}
{"id": "713592", "url": "https://cs.wikipedia.org/wiki?curid=713592", "title": "Reflexe (časopis)", "text": "Reflexe (časopis)\n\nReflexe. Časopis pro filosofii a theologii je český vědecký časopis založený ještě v době Československa, v roce 1985. Vznikl z iniciativy Ladislava Hejdánka. Ve svých počátcích byl rozšiřován formou samizdatu.\n\nOficiálně je vydáván od roku 1990 nakladatelstvím ΟΙΚΟΥΜΕΝΗ ve spolupráci s Filozofickou fakultou Univerzity Karlovy v Praze a Nakladatelstvím Karolinum. Publikuje původní studie, překlady, polemiky a recenze filozofické literatury domácí i zahraniční. Veškeré texty publikované v časopise jsou přístupné on-line (reflexe.cz).\n\nV současné době je to recenzovaný časopis vycházející dvakrát ročně. Jeho šéfredaktorem je Tomáš Koblížek.\n\n\n"}
{"id": "713594", "url": "https://cs.wikipedia.org/wiki?curid=713594", "title": "Octan měďnatý", "text": "Octan měďnatý\n\nOctan měďnatý (též ethanoát měďnatý) je měďnatá sůl kyseliny octové. Jedná se o relativně rozpustnou tmavě modrou látku, které se využívá na výrobu organických sloučenin mědi. Je obsažena i v některých nerostech a je i hlavní látkou jednoho z nich.\n\nMěď, na rozdíl od některých jiných kovů, jako je například železo, nereaguje s kyselinami, jelikož měď je podle Beketovovy řady kovů ušlechtilý kov. Proto je výroba poměrně obtížná.\n\nPrůmyslově se vyrábí elektrolýzou octanu vápenatého měděnými elektrodami, roztok se nesmí promíchávat, a nakonec se odsaje roztok octanu měďnatého.\n\nLaboratorně lze tuto látku připravit z kyseliny octové a mědi a peroxidu vodíku.\n\nPřípadně je možno jej připravit z oxidu měďnatého či uhličitanu měďnatého a kyseliny octové\n\nOctan měďnatý reaguje s peroxidem vodíku, dochází k rozpadu na nerozpustný oxid měďnatý, proto se musí při výrobě za pomocí peroxidu velice přesně měřit a počítat, avšak při případné chybě lze oxid měďnatý zase nechat zreagovat, viz výše.\n\nOctan měďnatý reaguje s uhličitanem sodným a kyselinou acetylsalicylovou (aspirinem) za vzniku acetylsalicylátu měďnatého, což je nerozpustné modré barvivo.\n\nZ octanu měďnatého lze vyrábět i například dusičnan měďnatý, přičemž vzniká i octan draselný, tyto 2 látky se od sebe poměrně těžko oddělují. Reakce probíhá podle rovnice:\n\nOctan měďnatý se používá na výrobu organických sloučenin mědi, a také jako katalyzátor, například umožňuje hoření cukru.\n"}
{"id": "713595", "url": "https://cs.wikipedia.org/wiki?curid=713595", "title": "Liga mistrů UEFA 1993/94", "text": "Liga mistrů UEFA 1993/94\n\nSezóna 1993/94 byla 39. ročníkem Ligy mistrů UEFA a zároveň druhým ročníkem po přejmenování. Jejím vítězem se stal italský klub AC Milán.\n\nOproti předchozímu ročníku bylo zavedeno jednozápasové semifinále hrané na hřišti vítězů skupin. Tudíž z obou základních skupin postupovaly dva týmy.\n"}
{"id": "713597", "url": "https://cs.wikipedia.org/wiki?curid=713597", "title": "Staffordshire", "text": "Staffordshire\n\nStaffordshire je anglické nemetropolitní, ceremoniální a tradiční hrabství, spadající do regionu West Midlands. Správním centrem hrabství je Stafford, největším městem je Stoke-on-Trent. Hrabství sousedí s hrabstvími Cheshire, Derbyshire, Leicestershire, Warwickshire, West Midlands, Worcestershire and Shropshire. Hrabstvím protéká řeka Trent. Po této oblasti je pojmenováno plemeno psa – stafordšírský bulteriér.\n\n\n"}
{"id": "713599", "url": "https://cs.wikipedia.org/wiki?curid=713599", "title": "Ohnivé ženy se vracejí", "text": "Ohnivé ženy se vracejí\n\nOhnivé ženy se vracejí je československá televizní komedie z roku 1987 režírovaná Zdeňkem Podskalským. Jde o volné pokračování komedie \"Ohnivé ženy\".\n\nPan Vomáčka v hospodě u piva vypráví o Martě, Magdaléně a Jankovi. Vyprávění poslouchá i příslušník VB. Mezitím se v muzeu připravuje výměna obrazu, kterou organizuje manželka zástupce ředitele muzea paní Marčálová, pan Jandák a jeho přítelkyně Božena. Božena ví, že jí je Jandák nevěrný s paní Marčálovou.\n\nDo muzea k večeru přichází fotograf Říha v doprovodu zástupce ředitele muzea Marčála. Říha si prohlíží muzeum a pověsí si fotoaparát na plynový kohout. Při přebírání fotoaparátu kohoutem neúmyslně otočí a v muzeu začne unikat plyn. Za Říhou a Marčálem přijde Božena a Říha s ní odchází do hospody, kde se ji snaží svést.\n\nDo muzea v noci přichází paní Marčálová, Jandák a Vašek s kopií obrazu. Dojde k výbuchu. Paní Marčálová a Jandák zahynou a Vašek uteče. Marta a Magdaléna tak mají těla, Marta vklouzne do těla paní Marčálové a Magdaléna do těla pana Jandáka (neuvědomí si že jde o mužské tělo).\n\nDo hospody ve městě přijdou obyvatelé města s tím, že v muzeu hoří. Božena z hospody volá Vaškovi. Záchranáři odvezou Martu v těle paní Marčálové a Magdalénu v těle Jandáka do nemocnice. Když se na ně jde ráno podívat lékařka, je překvapená, že jsou obě ženy živé. Magdaléna je vyděšená z toho, že je v mužském těle.\n\nDo nemocnice přichází Marčál v domnění, že jeho žena je po smrti, ale lékařka ho ujišťuje o opaku. Jdou spolu na pokoj za oběma ženami. Martě se Marčál líbí. Marčál Martě vysvětluje, že v muzeu byla s Jandákem kvůli tomu, že prováděli expertýízu historického nábytku.\n\nŘíha přichází do muzea. Příslušníci ho nechtějí vpustit, ale major ho vpustí s tím, že nemají fotografa, takže chce aby Říha místo nafotil. Na Říhu málem spadne omítka, tak vezme do ruky první věc, na kterou je možné psát a napíše na ní informaci o tom, že padá omítka a přiloží ji na zeď. Onou věcí je zabalená kopie obrazu, který měl být vyměněn. Majorovi vysvětluje že muzeum se nachází v prostoru bývalé šatlavy a že on se zajímá o osudy lidí v šatlavě zavřených.\n\nMartu a Magdalénu v nemocnici vyslýchá příslušník VB. Poté jsou odvezeny do obchodu se starožitnostmi. V obchodu se starožitnostmi je Vašek, který se diví, že jsou oba na živu. Magdaléně se Vašek líbí, tak se ho snaží svádět, ale neuvědomuje si, že je v mužském těle, takže Vašek raději uteče. Do obchodu přichází muž prodávající koryto. Marta a Magdaléna opustí těla a jdou se podívat, co se děje v muzeu.\n\nPanu Marčálovi je voláno, že jeho žena zemřela. Marčál proto jde do obchodu. Dříve než přijde se však Marta i Magdaléna vrátí do těl. Marta odchází s Marčálem k němu domů.\n\nV obchodu je i Božena a přichází Říha. Pochopí, že Jandák (Magdaléna) o Boženu nemá zájem, tak se ho zeptá, jestli by mu nevadilo, kdyby on zájem měl. Říha opět svádí Boženu a vypráví jí o tom, že kdysi znal příjemnou kuchařku. Magdaléna se dovtípí, že v těle Říhy je Jankova duše.\n\nMarta se u Marčála doma převlékne do podle ní příjemnějších šatů a snaží se Marčála svádět. Protože se jí to nedaří, uvaří mu nápoj, po kterém ale Marčál dostane průjem.\n\nNásledující den do obchodu opět přichází muž prodávající koryto. Marta s Magdalénou se rozhodnou ověřit si na něm, jestli jsou v současnosti cenné historické věci nebo nové věci. Marta se zeptá, kolik by muž za koryto chtěl, a on odpoví nízkou částkou. Marta s Magdalénou z toho vydedukují, že cenné jsou tedy věci nové a staré, že jsou bezcenné. Opustí tedy těla a jsou se podívat do muzea. V muzeu je právě Říha a chce si vyfotit obraz. Je k tomu vhodný okamžik, protože je vypnuté zabezpečovací zařízení. Marčál vyndává z trezoru obraz a Říha si ho chce vyfotit. Asistuje mu Božena. Marčálovi je voláno, že jeho žena je v bezvědomí, proto z muzea odchází. Kvůli osvětlení si Říha chce obraz podložit, proto si vezme desku s upozorněním na padající omítku. Když z desky sundá papírový obal, zjistí, že se jedná o kopii obrazu. Po chvíli si Božena není jistá, který obraz je pravý, ale Říha to odhadne dobře a pravý obraz je vrácen do trezoru. Marta s Magdalénou se musí vrátit do obchodu, ale Magdaléna se rozhodne do Jandákova těla již nevrátit. Muž prodávající koryto je zdrcen z toho, že Jandák zemřel.\n\nMarta připraví plán a v noci jde do muzea. Tam vezme původní obraz, čímž aktivuje zabezpečovací zařízení.\n\nDo rána Marta zůstává pod dozorem v muzeu, neboť nechce mluvit. Rozmluví se, až když ráno přijde major a pan Marčál. Při vyšetřování v muzeu Marta vypráví, jak je její manžel schopný, že nechal vyměnit původní starý nábytek za nový, a na potvrzení svých slov ukazuje originál obrazu a jeho kopii. Pan Říha (Janek) říká Martě, že ho napadá, že Marta bude mít problém a společně odcházejí a opouštějí svá těla. Scházejí se s Magdalénou. Jsou rozhodnuti, že v těchto těchto tělech žít nechtějí, protože to nejsou dobrá těla.\n\n"}
{"id": "713600", "url": "https://cs.wikipedia.org/wiki?curid=713600", "title": "NGC 4414", "text": "NGC 4414\n\nNGC 4414 je spirální galaxie vzdálená 62 miliónů světelných let od Země v souhvězdí Vlasů Bereniky. Galaxie je vločkovou spirální galaxií s krátkými, ale dobře rozeznatelnými spirálními rameny. Galaxie má chmýří připomínající spirální ramena, což je kontrastu s dokonalými rozmáchlými rameny \"grand design\" galaxií. V roce 1974 v ní byla pozorována prozatím první supernova SN 1974G.\n\nByla prozkoumána Hubblovým vesmírným dalekohledem v roce 1995 rámci projektu určování měřítek vzdáleností ve vesmíru. Později byla opět pozorována v projektu Hubble Heritage Project. Galaxie je také část úsilí o zkoumání cefeid. Spirální ramena v galaxii jsou znatelně modřejší díky tomu, že v ní stále vznikají nové hvězdy.\n\n"}
{"id": "713601", "url": "https://cs.wikipedia.org/wiki?curid=713601", "title": "Ohnivé ženy mezi námi", "text": "Ohnivé ženy mezi námi\n\nOhnivé ženy mezi námi je československá komedie z roku 1987 režírovaná Zdeňkem Podskalským. Komedie je volným pokračováním komedií Ohnivé ženy a Ohnivé ženy se vracejí.\n\nPřipravují se oslavy 700. výročí založení města Milotína. Na náměstí je pouť, pouťový zpěvák zpívá příběh o Martě, Magdaléně a Jankovi.\n\nDo města Milotína přijíždí televizní štáb. Režisérka je nervózní z toho, že nikde nikdo není a od produkčního se dozvídá, že Korn, který měl oslavy výročí moderovat, sedí v letadle, které kvůli mlze krouží nad Bratislavou. Dramaturg se rozhodne najít nějakého místního umělce. S pomocí místní knihovnice se setkává s archivářem Holoubkem, který mu vypráví o Martě a Magdaléně. V knize pan Holoubek ukazuje dramaturgovi portréty Marty a Magdalény a zmiňuje, že paní režisérka je Martě podobná. Knihovnice panu Holoubkovi nese ohřátou večeři, ale ta mu stejně vychladne.\n\nRežisérka se jde podívat na místní skupinu, která si říká Devils of Milotín. Její hudba se režisérce nelíbí. Marta a Magdaléna zjistí, že je jako duchy dokáží zachytit televizní kamery.\n\nTelevizní štáb se vrací do místnosti k produkčnímu, kam po chvíli dramaturg přivede archiváře Holoubka. Ten vypráví režisérce o Martě a Magdaléně a tvrdí, že pokud by se měl jejich příběh realizovat, musela by Martu hrát ona, protože jí je podobná. Když se režisérka ptá, jak je možné, že o události neví, archivář Holoubek jí řekne, že se událost stala před 300 lety. Na to režisérka naštvaně odchází ven, venku ale zakopne a zemře. Marta a Magdaléna chtějí do těla režisérky, Marta je ale rychlejší. Když se režisérka s duší Marty probere, archivář Holoubek se jí omlouvá, že to nemyslel tak, že by byla režisérka tak stará.\n\nProbíhají další zkoušky vystoupení na oslavu. Asistent vysvětluje Martě, že režisérka může vše řídit. Marta tak na chvíli zastaví veškeré dění na náměstí a zničí vystoupení skupiny Devils of Milotín.\n\nMagdaléna ruší záběry jako duch a Marta se nabídne, že jim ducha vyžene. Opustí tělo začne se prát s Magdalénou. Vedoucí přenosového vozu tak vidí na obrazovce duchy dva.\n\nProtože se změnila povaha režisérky, archivář Holoubek se bojí, jestli je v pořádku, proto za ní pozve psychiatra. Ten uzná, že režisérka je v pořádku, ale nezdá se mu vedoucí přenosového vozu, tak ho odveze do své ordinace.\n\nDo Milotína přijíždí konferenciérka ze Žiliny, na náměstí ale zakopne a zemře. Těla se tak dočká i Magdaléna. Po setkání Marty a Magdalény Marta Magdaléně uzdraví tělo.\n\nOblíbenost archiváře Holoubka u režisérky se nelíbí knihovnici a paní Čiperné, proto se domluví, že by na oslavy měl dohlédnout kulturní referent.\n\nDramaturg zjistí, že je přijde zkontrolovat referent a tak mu nabídne, aby do televize prohodil také několik slov. Plánovaná kontrola se tak nekoná.\n\nMarta, Magdaléna i Janek se rozhodnou v těchto tělech zůstat.\n\nOficiální oslavy výročí založení Milotína začínají vystoupením dívčí skupiny pod vedením Janka, která je ale nyní místo mladými dívkami tvořena staršími ženami.\n\nOhnivé ženy mezi námi na stránkách České televize\n"}
{"id": "713602", "url": "https://cs.wikipedia.org/wiki?curid=713602", "title": "J. R. Hradecký", "text": "J. R. Hradecký\n\nJosef Richard Hradecký, vl. jménem Josef Roubíček (7. února 1886, Kostelní Radouň – 5. července 1947, Praha), byl spisovatel, dramatik a žurnalista, spojený především s jindřichohradeckým regionem.\n\nJ. R. Hradecký se narodil v rodině tkalce v Kostelní Radouni. Už od dětství jevil zájem o literaturu a učitelé si ho pochvalovali pro jeho nadání. Po ukončení školní docházky však byl poslán místo studií do Vídně, aby se vyučil malířem. Brzy však přešel na truhlařinu, přičemž ještě studoval. Splnil si tak svůj sen a stal se redaktorem. Nejprve působil v Brně, poté coby šéfredaktor časopisu Reforma přesídlil do Prahy.\n\nOd roku 1907 psal romány. Zaměřoval se v nich především na sociální témata ze svého rodného kraje. Nejvýznamnější z jeho tvorby je trilogie „Adamovy děti“, která dokumentuje přeměny dělnického života na přelomu století. Kromě románů napsal několik divadelních her, množství povídek a dokonce i básně. Svá díla podepisoval pouze jako J. R. Hradecký.\n\n"}
{"id": "713605", "url": "https://cs.wikipedia.org/wiki?curid=713605", "title": "Rezoluce Rady bezpečnosti OSN č. 487", "text": "Rezoluce Rady bezpečnosti OSN č. 487\n\nRezoluce Rady bezpečnosti OSN č. 487, kterou Rada bezpečnosti OSN jednohlasně schválila 19. června 1981, po vyslyšení stížností ze strany Iráku a Mezinárodní agentury pro atomovou energii (MAAE), odsoudila útok Izraele na irácké jaderné zařízení schválené MAAE. Rezoluce vyzvala k zastavení nepřátelských aktivit, přiznala Iráku nárok na odškodnění a pobídla Izrael, aby svá jaderná zařízení umístil pod dohled MAAE.\n\nNa konci 70. let 20. století zakoupil Irák od Francie jaderný reaktor „třídy Osirak“. Izraelská vojenská rozvědka předpokládala, že cílem výstavby jaderného reaktoru má být výroba plutonia v rámci iráckého vojenského jaderného programu, a to navzdory tomu, že byl reaktor budován v souladu se Smlouvou o nešíření jaderných zbraní a pod dohledem MAAE.\n\nIzraelská rozvědka se domnívala, že v létě roku 1981 může být poslední možnost, jak zničit reaktor, aniž by došlo k zasažení iráckého civilního obyvatelstva radioaktivním spadem. Poté již mělo být do reaktoru vkládáno jaderné palivo.\n\n7. června 1981 eskadra izraelských stíhacích letounů F-16A s doprovodem letounů F-15A bombardovala a těžce poškodila reaktor Osirak v rámci operace Opera.\n\nTato rezoluce byla přijata po deseti jednáních Rady bezpečnosti o tomto incidentu a izraelské jaderné politice a speciálně vyzvala Izrael, aby svá jaderná zařízení umístil pod dozor MAAE.\n\nV květnu 2009 irácká parlamentní komise pro zahraniční vztahy začala podnikat kroky, aby přiměla Izrael k zaplacení náhrady škody způsobené útokem z roku 1981. Tato iniciativa byla založena na základě rezoluce č. 487.\n\n"}
{"id": "713613", "url": "https://cs.wikipedia.org/wiki?curid=713613", "title": "Univerzita v Basileji", "text": "Univerzita v Basileji\n\nUniverzita v Basileji (\"Universität Basel\"), založená v roce 1460, je nejstarší a dodnes jedna z nejvýznamnějších univerzit ve Švýcarsku. Ve světových žebříčcích hodnocení se umísťuje kolem 100. místa. Na sedmi fakultách a řadě institutů studuje přes 11 000 studentů. Svými vědeckými výsledky se univerzita proslavila například v astronomii, jazykovědě a tropické medicíně. Její knihovna je největší ve Švýcarsku.\n\nUniverzita byla založena v souvislosti s Basilejským koncilem, a to papežskou bulou z roku 1458, slavnostní otevření bylo 4. dubna 1460. Původně měla čtyři fakulty (artistickou, teologickou, právnickou a lékařskou), absolvování artistické fakulty bylo až do roku 1818 podmínkou pro vstup na tři ostatní. V souvislosti s univerzitou se Basilej stala střediskem vzdělanosti, humanismu a také knihtisku ve Švýcarsku. V novější době přibyly další tři fakulty, přírodovědecká, ekonomická a psychologická a řada univerzitních institutů.\n\nV průběhu historie zde přednášeli například Erasmus Rotterdamský, Daniel Bernoulli, Jacob Burckhardt, Leonhard Euler, Friedrich Nietzsche, Fritz Haber, Adolf Portmann, Carl Gustav Jung, Karl Barth, Karl Jaspers, Walter Muschg nebo Hans Urs von Balthasar. Jako profesoři zde působili český historik František Graus a protestantský teolog Jan Milíč Lochman, který byl dvakrát zvolen rektorem.\n\n"}
{"id": "713617", "url": "https://cs.wikipedia.org/wiki?curid=713617", "title": "Zemský okres Neustadt an der Waldnaab", "text": "Zemský okres Neustadt an der Waldnaab\n\nZemský okres Neustadt an der Waldnaab je okresem v bavorském vládním obvodě Horní Falc. Jeho centrem je město Neustadt an der Waldnaab. Sousedí s Českou republikou. Okres obklopuje samostatný městský okres Weiden in der Oberpfalz.\n\n"}
{"id": "713620", "url": "https://cs.wikipedia.org/wiki?curid=713620", "title": "Miroslav Sekera", "text": "Miroslav Sekera\n\nMiroslav Sekera (* 6. října 1975 Praha) je český klavírista.\n\nOd tří let se věnoval hře na klavír a housle. Díky svým hudebním schopnostem byl vybrán do role malého W. A. Mozarta ve filmu Amadeus režiséra Miloše Formana z roku 1984. Ve filmu vystoupil v jediné scéně, kdy před papežem ve Vatikánu hrál na housle a na cembalo.\n\nPozději se rozhodl věnovat pouze hře na klavír; studoval na Pražské konzervatoři a na HAMU, kde u profesora Miroslava Langera studium v roce 1999 dokončil. Účastnil se řady interpretačních soutěží kde získal přední ocenění; mj. cenu v soutěži F. Chopina v Mariánských Lázních, mezinárodní soutěži ve francouzském Gaillardu, v roce 2002 zvítězil v mezinárodní soutěži J. Brahmse v Portschachu.\n\nVydal několik kompaktních disků, spolupracuje též s Českým rozhlasem a koncertuje v Česku i v zahraničí. V roce 2011 vystoupil na festivalu Pražské jaro.\n\n\n"}
{"id": "713621", "url": "https://cs.wikipedia.org/wiki?curid=713621", "title": "Kryštof II. Dánský", "text": "Kryštof II. Dánský\n\nKryštof II. Dánský (29. září 1276 – 2. srpna 1332) byl dánský král v letech 1320 – 1326 a 1329 – 1332. Je považován za jednoho z nejhorších panovníků v historii této země.\n\nKryštof II. se narodil jako syn dánského krále Erika Klippinga a jeho manželky \"Anežky Braniborské\" (zm. 1304), dcery braniborského markraběte Jana I. (jejím druhým nanželem se po smrti Erika Klippinga stal \"Gerhard II. Šlesvicko-Holštýnský\"). Jeho starším bratrem byl Erik Menved.\n\nJiž v roce 1315 musel Kryštof prchnout ze země, neboť vyšly najevo jeho snahy o získání trůnu. Přesto po smrti svého staršího bratra, krále Erika Menveda (13. listopadu 1319), který ještě na smrtelné loži varoval před tím, aby mu byla předána vláda, se v roce 1320 stal – jako jediný právoplatný následník – panovníkem zadlužené a vnitřními rozpory zmítané země. Aby stoho dosáhl, musel podepsat závazek, kterým většinu reálné vlády předal do rukou bohaté šlechty a biskupů a zavázal se splatit dluhy vzniklé za Erika Menveda.\n\nSvými značnými aktivitami v severním Německu si Kryštof zajistil silný politický vliv. Získání pozice lenníka bylo však tak nákladné, že král musel (nelegálně) stanovit v zemi nové daně. Vedlo to ke vzpouře a povstání v Jutsku a na ostrově Fyn. V té situaci roku 1326 se musel Kryštof opět zachránit útěkem z Dánska. Přes obrovskou půjčku a ozbrojený pokus navrátit se král odpor nepřekonal a musel se vrátit do Německa; jeho vláda byla přerušena na tři roky. Na trůn dočasně nastoupil jedenáctiletý Valdemar III.\n\nV roce 1329 využiv neshod mezi jinými uchazeči o vládu se Kryštof vrátil na trůn. Byl však králem pouze podle jména, reálnou vládu nikdy nezískal – ta zůstala v rukou věřitelů (především holštýnských hrabat Gerharda a Johanna) – a nezbavil se ani svého obrovského dluhu.\n\nPo Kryštofově smrti 2. srpna 1332 započalo v Dánsku 8 let trvající bezvládí (interregnum), v historické literatuře zvané \"dobou Gerharda a Johanna\".\n\nPřed rokem 1307 se oženil s Eufemií Pomořanskou, dcerou pomořanského knížete Bohuslava IV. Z jejich manželství vzešlo šest potomků, jen tři se však dožili dospělosti:\n\nKrál Kryštof II. zemřel 2. srpna 1332. Byl pochován po boku své manželky v klášterním kostele cisterciáckého kláštera v Sorø, kde se zachoval jejich náhrobek.\n\n"}
{"id": "713625", "url": "https://cs.wikipedia.org/wiki?curid=713625", "title": "Linda Gail Lewis", "text": "Linda Gail Lewis\n\nLinda Gail Lewis (* 18. července 1947, Ferriday, Louisiana, USA) je americká zpěvačka a pianistka. Proslavila se spoluprací s Van Morrisonem. Její starší bratr Jerry Lee Lewis je také pianista a zpěvák.\n\n"}
{"id": "713628", "url": "https://cs.wikipedia.org/wiki?curid=713628", "title": "Václav Pilař", "text": "Václav Pilař\n\nVáclav Pilař (* 13. října 1988, Chlumec nad Cidlinou) je český fotbalový záložník a reprezentant, od léta 2018 působící v týmu SK Sigma Olomouc. Je to typ rychlonohého záložníka, umí se zapojit do kombinace i rychlého protiútoku, který dokáže i zakončit. Nejraději hraje na levém kraji zálohy, odkud může udělat kličku doprostřed na svou silnější pravou nohu a poté vypálit či připravit šanci pro spoluhráče. Může nastoupit také v útoku. Mimo Česko působil na klubové úrovni v Německu.\n\nVáclav Pilař začal s fotbalem v klubu SK Převýšov. V průběhu mládeže zamířil nejprve do celku RMSK Cidlina Nový Bydžov, Poté zamířil do mužstva FC Hradec Králové, jehož je odchovancem.\n\nVe svých osmnácti letech se v létě 2006 prosadil do prvního týmu Hradce, kde se postupem času stal oporou. V ročníku 2009/10 postoupil s \"Votroky\" do nejvyšší soutěže, když jeho mužstvo obsadilo v druholigové tabulce první místo.\n\nV létě 2010 podepsal s Hradcem Králové nový kontrakt na dva roky. V prvním kole sezóny 2010/11 (17. 7. 2010) vstřelil při svém debutu v 1. lize vítězný gól na 2:1 proti hostující Spartě Praha, tímto výsledkem utkání skončilo. Další ligovou branku přidal 21. 8. 2010 v 6. kole v domácím utkání proti FK Baumit Jablonec, byla to zároveň jediná branka zápasu (čili další rozhodující gól). Poslední ligovou branku v drese Hradce Králové vstřelil na Letné v závěrečném 30. kole (28. 5. 2011) opět proti Spartě Praha, tentokrát znamenala pouze snížení stavu na 2:1 z pohledu hostů (utkání Sparta Praha vyhrála 3:1). Za východočeský klub odehrál Václav Pilař celkem 28 prvoligových utkání a vstřelil tři branky.\n\nOd začátku sezóny 2011/12 šel na roční hostování s opcí na přestup do Viktorie Plzeň. V dresu Plzně podával Pilař velmi dobré výkony.\n\nPlzeň se v sezóně 2011/12 Ligy mistrů UEFA propracovala z 2. předkola až do základní skupiny.\nVe 2. předkole se střetla s arménským týmem Pjunik Jerevan a Václav Pilař nastoupil v obou zápasech. První utkání vyhrála Plzeň v Jerevanu 4:0, domácí odvetu pak 5:1, Pilař vstřelil závěrečný gól na 5:1 v 90. minutě.\nV úvodním zápase 3. předkola Ligy mistrů zvítězila Plzeň na půdě Rosenborgu Trondheim 1:0 gólem Václava Pilaře, jenž prudkou dorážkou z malého vápna prostřelil brankáře norského týmu. Plzeň šla přes Rosenborg (výhry 1:0 a 3:2) do 4. předkola a i zde byla s Václavem Pilařem v základní sestavě úspěšná, vyřadila favorizovaný dánský klub FC Kodaň (výhry 3:1 a 2:1), Václav Pilař se opět jednou střelecky prosadil. Před zápasy základní skupiny Ligy mistrů s FC Barcelonou Pilaře společně s Pavlem Horváthem zmínil trenér katalánského velkoklubu Josep Guardiola jako zajímavé plzeňské hráče. Západočeši obě utkání s gigantem světového fotbalu prohráli (0:2 a 0:4), Pilař byl u toho. Následovaly zápasy s dalším evropským velkoklubem AC Milan (prohra 0:2 a remíza 2:2). Třetím klubem, s nímž se západočeský klub utkal byl běloruský BATE Borisov (výhra 1:0 a remíza 1:1). Plzeň obsadila v konečném součtu 3. místo před BATE a díky tomu si zajistila účast v jarní vyřazovací části Evropské ligy 2011/12. Zde se Plzeň střetla s německým Schalke 04 a po výsledcích 1:1 doma a 1:3 venku po prodloužení vypadla.\n\nPo úspěšném tažení Plzně fotbalovou Evropou a také díky reprezentačním nominacím se na mladého hráče soustředila pozornost zahraničních klubů. Václav Pilař se dohodl s německým klubem VfL Wolfsburg. Následovala kauza, kde si zúčastněné strany nárokovaly své. Chvíli nebylo jisté, kde bude hráč na jaře působit, výsledkem intenzivního jednání byla dohoda o setrvání v Plzni na jaře 2012. V létě 2012 mohl odejít do Wolfsburgu.\n\nDisciplinární komise Fotbalové asociace ČR potrestala Václava Pilaře pokutou 30 000 Kč za nafilmování faulu v utkání 19. kola Gambrinus ligy v sezóně 2011/12 na hřišti pražské Sparty. Plzeňský záložník běžel v 53. minutě utkání směrem k brance Sparty a v pokutovém území ho zakřižoval skluzem sparťanský hráč Jiří Jarošík. Pilař nadskočil, ale vzápětí se poroučel k zemi a rozhodčí Libor Kovařík pískl pokutový kop. Opakované záběry kamer dokázaly, že ke kontaktu hráčů nedošlo. Nařízený pokutový kop neproměnil Pavel Horváth, Plzeň přesto utkání vyhrála 3:1 a jeden z gólů dal i Václav Pilař (opět rozhodující gól na 2:0 pro hosty ve 13. minutě utkání).\n\nZápadočeský klub bojoval v posledním kole se Slovanem Liberec o titul, utkání skončilo nerozhodně 0:0, tento výsledek stačil Liberci na první místo a Plzeň spadla na 3. příčku za pražskou Spartu. Pilař nastřádal v tomto ročníku celkem 25 ligových startů a 7 gólů.\n\nNa začátku sezóny 2012/13 přestoupil Václav Pilař do německého bundesligového klubu VfL Wolfsburg. Transfer se zrealizoval za 2 miliony eur (více než 50 milionů Kč). V létě se zranil a proto v celé sezóně nenastoupil k jedinému utkání německé Bundesligy. V prosinci 2014 přestoupil zpět do Plzně.\n\nJak uvedl deník \"Wolfsburger Allgemeine\", sportovní manažer Wolfsburgu Klaus Allofs se Pilaře rozhodl uvolnit na roční hostování do klubu SC Freiburg, kde se měl hráč rozehrát po vleklém zranění kolena. Potkal se zde s krajanem Pavlem Krmašem, k němuž přibyl z Viktorie Plzeň i Vladimír Darida. Součástí smlouvy o hostování byla opce na případný přestup. K prvnímu zápasu po zranění kolene nastoupil 11. října 2013 v přípravném utkání s druholigovým SV Sandhausen, odehrál 60 minut (remíza 1:1). K prvnímu ligovému zápasu nastoupil 19. října 2013 proti Werderu Brémy, odehrál 69 minut, utkání skončilo remízou 0:0.\n\nPřed sezonou 2014/15 se vrátil do Plzně, kam zamířil na roční hostování s opcí.\n\nV prvním soutěžním zápase v Superpoháru proti AC Sparta Praha (18. července 2014, prohra 0:3) odehrál na hřišti 30 minut, poté utrpěl zranění a musel být odnešen na nosítkách ze hřiště. S Plzní se představil ve 3. předkole Evropské ligy UEFA 2014/15 proti rumunskému týmu FC Petrolul Ploiești, 31. července 2014 v prvním zápase byl u konečné remízy 1:1. V domácí odvetě vstřelil gól, ale Plzeň prohrála rozdílem třídy 1:4 a byla z Evropské ligy vyřazena. Celkem odehrál v podzimní části sezóny 2014/15 šestnáct ligových zápasů a vstřelil dvě branky.\n\nV prosinci 2014 na něj Plzeň uplatnila opci a podepsala s ním 2,5letou smlouvu platnou od 1. ledna 2015. Václav Pilař se tak vrátil do klubu, kde zažil do té doby nejúspěšnější období své kariéry. Dvě kola před koncem ročníku 2014/15 Synot ligy získal s mužstvem mistrovský titul.\n\nV létě 2015 musel předčasně odjet ze soustředění v Rakousku, kde Plzeň absolvovala část létní přípravy na sezonu 2015/16. Po návratu do Plzně podstoupil operaci kolena, měl problémy s chrupavkou. Kvůli tomuto zranění neodehrál v ročníku žádný soutěžní zápas.\n\nV lětě 2018 přestoupil z Viktorii Plzeň do prvoligového týmu SK Sigma Olomouc. I když ho při tomto působení znovu zdržovalo zranění, prosadil se a poslední zápasy hraje v základní sestavě. Dokáže v Sigmě rozpohybovat hru a i když třeba střídá, dostane se do dobrých šancí.\n\nVáclav Pilař nastoupil za několik mládežnických reprezentací České republiky. V letech 2005–2006 za U18 (9 zápasů, 1 gól), 2006–2007 za U19 (10 zápasů, 0 gólů) a 11. srpna 2010 k jednomu zápasu „jedenadvacítky“ proti San Marinu (gól nevstřelil).\n\nReprezentační trenér českého týmu Michal Bílek poprvé povolal Václava Pilaře do A-mužstva v létě 2011 pro turnaj v Japonsku - Kirin Cup (na tomto turnaji 3 zemí se střetla ČR 4. června s Peru a 7. června s Japonskem, oba zápasy skončily bezgólovou remízou a protože ani v utkání Japonsko - Peru gól nepadl, všechny 3 zúčastněné země se staly vítězem turnaje). Václav Pilař odehrál na turnaji druhý poločas proti Peru a 8 minut proti Japonsku.\n\nSvůj první gól v národním dresu A-mužstva ČR vstřelil Václav Pilař v domácím barážovém utkání o Euro 2012 proti Černé Hoře 11. listopadu 2011. Byl to zároveň rozhodující gól, neboť na něj soupeř nenašel odpověď a český tým vyhrál 2:0.\n\nV prvním reprezentačním vystoupení po evropském šampionátu 15. srpna 2012 si Václav Pilař poranil koleno ve druhém poločase přátelského utkání proti domácí Ukrajině (zápas skončil remízou 0:0) a dlouhý čas se pak v reprezentaci neobjevil. V úvodním kvalifikačním zápase o EURO 2016 9. září 2014 vstřelil v nastaveném čase po chybě obránce Daryla Janmaata vítězný gól na konečných 2:1 proti Nizozemsku. 28. března 2015 v téže kvalifikaci zajistil v 90. minutě české reprezentaci alespoň bod s Lotyšskem díky vyrovnávacímu gólu na konečných 1:1. V kvalifikaci na EURO 2016 trenér Vrba dával přednost Krejčímu, ale kdykoli ho Pilař vystřídal, byl na hřišti vidět. O herní vytíženost na podzim 2015 přišel kvůli zranění. V základní sestavě nastoupil jen na Islandu a po jeho akci padl jediný český gól.\n\nNastoupil i na Mistrovství Evropy ve fotbale 2012, hned v prvním utkání základní skupiny A vstřelil v 52. minutě po kolmé přihrávce Jaroslava Plašila gól v utkání proti Rusku, které však český tým prohrál 1:4. Skóroval i ve druhém zápase proti Řecku, když se prosadil kolenem v pádu mezi dvěma řeckými hráči. Nahrávku mu předkládal z pravé strany Theodor Gebre Selassie, utkání skončilo výhrou českého týmu 2:1. Václav Pilař s Petrem Jiráčkem (který také skóroval dvakrát) byli jedinými úspěšnými střelci České republiky v základní skupině A, z níž se ČR probojovala do čtvrtfinále proti Portugalsku z prvního místa i přes pasivní skóre 4:5. Čtvrtfinálový zápas ve Varšavě český tým prohrál 0:1 a s turnajem se rozloučil. Václav Pilař nastoupil ke všem čtyřem zápasům české reprezentace na Mistrovství Evropy 2012.\n\n"}
{"id": "713640", "url": "https://cs.wikipedia.org/wiki?curid=713640", "title": "Neustadt an der Waldnaab", "text": "Neustadt an der Waldnaab\n\nNeustadt an der Waldnaab (česky \"Nové Město nad Nábou\") je německé město, sídlo zemského okresu Neustadt an der Waldnaab ve vládním obvodu Horní Falc spolkové země Bavorsko. V roce 2010 zde žilo 5 862 obyvatel.\n\nJe členem sdružení měst a obcí Nová Města Evropy (Neustadt in Europa).\n"}
{"id": "713641", "url": "https://cs.wikipedia.org/wiki?curid=713641", "title": "Animal Locomotion", "text": "Animal Locomotion\n\nAnimal Locomotion a The Human Figure in Motion jsou díla anglického fotografa a vynálezce Eadwearda Muybridge. Ten je známý svými studiemi pohybu, používáním několika fotoaparátů zároveň a také vynálezem zoopraxiskopu a kinematoskopu – což byla zařízení na promítání pohyblivých obrázků o mnoho let dříve, než přišel na trh celuloidový kinofilm. Považuje se především za zakladatele chronofotografie. Fotografoval až třiceti kamerami. Jako výsledek své práce ve Filadelfii roku 1887 zveřejnil 781 světlotisků pod názvem \"Animal Locomotion\" a \"The Human Figure in Motion\". Tyto sekvence fotografií pořízených ve zlomcích sekundy od sebe zachycují obrazy různých zvířat a lidí při různých akcích.\n\nO pohyb se začal zajímat v roce 1873, kdy se Leland Stanford, železniční magnát a chovatel koní, vsadil o 25 000 USD, že v určitém stadiu koňského klusu se ani jedna ze čtyř nohou nedotýká země. Muybridge se rozhodl dokázat, že Stanford má pravdu a s jeho finanční podporou vytvořil sérii snímků na mokrých kolódiových deskách, které tento výrok potvrdily.\n\nV dřevěné budově postavil 24 fotografických přístrojů, na jeden okraj závodiště zavěsil bílý horizont a na druhý umístil v pravidelných intervalech řadu fotoaparátů. Přes dráhu položil provázky, které v okamžiku, kdy je běžící kůň přetrhl, postupně uvolnily pružinové závěrky fotoaparátů. Práce na důkazu mu trvala šest let (1873–1878), vytvořil řadu fotografických přístrojů a nafotografoval přes 20 000 snímků. Již tenkrát Muybridge použil expoziční doby až 1/6000 sekundy. Většinu snímků exponoval 1/1000 sekundy, na tu dobu také velmi krátkým expozičním časem. Ve vydání z května 1882 byl v časopisu \"Nature\" zveřejněn Muybridgeův článek, ve kterém napsal, že „v blízké budoucnosti, budou výsledky důležitých závodů záviset na fotografii, která bude určovat vítěze“. Nedlouho poté 25. června 1890 byla při koňských dostizích v New Jersey pořízena nejstarší známá cílová fotografie.\n\nSpolupracoval také s lékaři a fyziology a svými studiemi ženského a mužského těla se řadí mezi průkopníky fotografie aktu. \n\nJeho fotografie jsou také součástí sbírky Fotografis, která byla představena na začátku roku 2009 v Praze.\n\nKniha byla vydána v roce 1887, obsahuje snímky technikou kalotypie a je rozdělena do několika dílů:\n\n"}
{"id": "713643", "url": "https://cs.wikipedia.org/wiki?curid=713643", "title": "Lokomoce živočichů", "text": "Lokomoce živočichů\n\nLokomoce živočichů je termín pro přemísťování se živočichů z místa na místo. Buď prouděním protoplazmy, například u měňavky, nebo stahům svalů u větších živočichů. Podle prostředí, v němž se pohyb provádí, se rozeznává hlavně chůze (běh), plavání nebo let.\n\nV roce 1877 nafotografoval Eadweard Muybridge své rozsáhlé experimenty a zdokonalil svou techniku. Fotografoval až třiceti kamerami. Jako výsledek své práce ve Filadelfii roku 1887 zveřejnil 781 světlotisků pod názvem Animal Locomotion a \"The Human Figure in Motion\". Tyto sekvence fotografií pořízených ve zlomcích sekundy od sebe zachycují obrazy různých zvířat a lidí při různých akcích.\n\nVýběr z Muybridgeova díla \"Animal Locomotion\":\n\n"}
{"id": "713646", "url": "https://cs.wikipedia.org/wiki?curid=713646", "title": "Ardahan", "text": "Ardahan\n\nArdahan je město v Turecku, hlavní město stejnojmenné provincie v regionu Východní Anatolie. Město se nachází nedaleko hranic s Gruzií a Arménií. Na konci roku zde žilo 16 251 obyvatel. Město se začalo výrazně rozvíjet od roku 1993, kdy se stalo hlavním městem nově vytvořené provincie.\n"}
{"id": "713651", "url": "https://cs.wikipedia.org/wiki?curid=713651", "title": "Solar Mesosphere Explorer", "text": "Solar Mesosphere Explorer\n\nSolar Mesosphere Explorer či SME (též Explorer 64) byla americká vědecká sonda, která v rámci programu Explorer zkoumala horní vrstvy zemské atmosféry. Hlavním úkolem mise bylo studium ozónové vrstvy a jejího ovlivnění zejména vlivem ultrafialového záření Slunce a koncentrací oxidů dusíku.\n\nDružice měla válcový tvar o průměru 1,7 m a délce 1,25 m, vážila 437 kg. Dodávku elektrické energie zajišťovaly solární panely. Sonda byla stabilizovaná rotací 5 otáček za minutu. Naměřená data jsou předávána na Zemi v reálném čase nebo ze záznamu z magnetopáskové palubní paměti.\n\n\nSondu vynesla do vesmíru raketa Delta 2310 z kosmodromu Vandenberg v Kalifornii. Start proběhl 6. října 1981 v 11:27 UTC, družice byla vynesena na slunečně synchronní dráhu.\n\nMěření probíhala až do 4. dubna 1989, kdy byla sonda kvůli poklesu výkonu slunečních baterií vypnuta. V atmosféře zanikla 5. března 1991.\n"}
{"id": "713652", "url": "https://cs.wikipedia.org/wiki?curid=713652", "title": "Valerij Levoněvskij", "text": "Valerij Levoněvskij\n\nValerij Stanislavovič Levoněvskij (bělorusky: Вале́ры Станісла́вавіч Леване́ўскі; * 15. srpna 1963, Grodno Bělorusko) je běloruský politický a veřejný činitel, podnikatel, bývalý politický vězeň. Uznáván \"Amnesty International\" jako vězeň svědomí .\n\nNarodil se v Grodně v početné rodině.\n\nVedl Grodněnské oblastní veřejné sdružení pro ochranu práv daňových poplatníků, spotřebitelů a motoristů, Grodněnské Informačně-právní středisko, Grodněnské centrum pro ochranu práv spotřebitele. \n\nOd roku 1996 je v čele Stávkového výboru (Stačkoma) podnikatelů Běloruska. Organizátorem masových akcí protestů podnikatelů v Bělorusku, za něž byl mnohokrát zatýkán, pokutován a trestně stíhán. Zakladatel a šéfredaktor celostátního Zpravodaje \"Podnikatel\" . Několikrát kandidoval ve volbách jako kandidát na poslance do místních a celostátních zákonodárných orgánů. Každá registrace kandidáta na poslance byla zamítnuta z politických důvodů.\n\nV roce 2001 byl navržen jako jeden z kandidátů na funkci prezidenta republiky Bělorusko . \n\nV letech 2004 až 2006 si odpykával trest odnětí svobody, s propadnutím majetku, dle čl. 368, díl. 2 trestního zákoníku republiky Bělorusko (urážka prezidenta republiky Bělorusko).\n\nKoníčky: box, šachy, fotografování, elektronika, programování, filozofie, právní věda.\n\nJe ženatý, má čtyři děti.\n\n"}
{"id": "713660", "url": "https://cs.wikipedia.org/wiki?curid=713660", "title": "Kniha z Kellsu", "text": "Kniha z Kellsu\n\nKniha z Kellsu ( , ), známá i jako \"Kniha sv. Kolumby\", je bohatě iluminovaný rukopisný evangeliář psaný v latině. Obsahuje čtyři novozákonní evangelia společně s dalšími texty. Byl napsán keltskými mnichy těsně před rokem 800 a je uložen v Dublinu, v knihovně Trinity College, MS A. I. (58).\n\nTexty evangelií jsou většinou ve znění tradičního latinského překladu Vulgaty, ale obsahují některé pasáže ze starších biblických překladů, známých jako Vetus Latina. Jedná se o mistrovskou práci západní kaligrafie a představuje jedinečnou ukázku ostrovního umění raného středověku. Je často považována za nejcennější irský národní poklad.\n\nEvangeliář z Kellsu má dnes 340 pergamenových listů, které byly v 19. století oříznuty na rozměr 330×250 mm. Neznámý počet listů na začátku a na konci se v průběhu staletí ztratil. Na velmi kvalitních pergamenových listech a dvojlistech je napsána různobarevným inkoustem v majuskulním latinském písmu, které se nazývá ostrovní unciála. Výzdoba knihy nebyla úplně dokončena a některé miniatury jsou jen načrtnuty. Kniha je v pozoruhodně dobrém stavu a byla v minulosti několikrát převázána, naposledy roku 1953 do čtyř svazků.\n\nNa začátku knihy je neúplný seznam hebrejských jmen, která se v evangeliích vyskytují, stručný přehled obsahu evangelií, životopisy evangelistů a přehled Eusebiových kánonů, tradičních oddílů evangelií před jejich rozdělením na kapitoly ve 13. století. Následují texty čtyř evangelií až do Jan 17,13. Zbytek Janova evangelia chybí. Badatelé se domnívají, že původně obsahovala ještě dopis papeži Damasovi I., v němž mu Jeroným vysvětluje účel svého překladu; ten je obsažen ve všech zachovaných evangeliářích tzv. Lindisfarnské školy, do níž Kniha z Kellsu také patří.\n\nNázev pochází od opatství v Kells (asi 60 km SZ od Dublinu), kde byla kniha po staletí uložena. Její texty, písmo i výtvarný styl ji řadí do velké skupiny iroskotských latinských rukopisů, které vznikaly od konce 6. do počátku 9. století. Jsou dílem jedné školy, kterou založil svatý Kolumba v klášteře Iona na Vnějších Hebridách u západního pobřeží Skotska a rozšířila se až na evropský kontinent. Většina badatelů se dnes kloní k názoru, že rukopis byl započat na Ioně a dokončen snad v Kellsu.\n\nNejstarší doklad o uložení knihy v Kellsu je kronikářská zpráva, že byla roku 1007 ukradena. Našla se o několik měsíců později, bez zlatem pobitých desek. Klášter v Kellsu byl ve 12. století zrušen, ale kniha zůstala ve farním kostele. Roku 1654 ji vojáci Olivera Cromwella uložili v Dublinu a roku 1661 byla věnována knihovně Trinity College.\n\nKnihu popularizuje animovaná pohádka, o životě na opatství v období vzniku knihy, s názvem \"Brendan a tajemství Kellsu\" z roku 2009.\n\n"}
{"id": "713663", "url": "https://cs.wikipedia.org/wiki?curid=713663", "title": "Antonín Forbelský", "text": "Antonín Forbelský\n\nMgr. Antonín Forbelský (* 13. března 1963 Jičín) je český římskokatolický kněz, známý jako vášnivý fotograf, od roku 2008 je arciděkanem v Pardubicích.\n\nPochází z Jičína a má pět sourozenců (Marie, Jan, Markéta, Ludmila a Pavel). V dětství ministroval a od svých 14 let objížděl každou neděli kostely v okolí Jičína a hrál při mších na varhany. Na kněžskou dráhu se připravoval v\nlitoměřickém kněžském semináři mezi lety 1984–1989. Kněžské svěcení přijal v červnu 1989 v královéhradecké katedrále sv. Ducha z rukou biskupa Lebedy. V letech 1989–1990 pak působil jako farní vikář v Náchodě, v letech 1990–1992 byl knězem v Trutnově. Mezi lety 1992–1999 pak pracoval jako vicerektor teologického konviktu v Litoměřicích, vicerektor Arcibiskupského semináře v Praze a sekretář litoměřického biskupa Posáda (od března 2004 do 30. června 2005).\n\nDne 1. července 2005 se stal administrátorem arciděkanství Pardubice a administrátorem excurrendo farnosti Pardubice – Na Skřivánku (k 1. lednu 2007 sloučené s pardubickým arciděkanstvím), od 1. srpna 2005 pak je rovněž administrátorem excurrendo římskokatolických farností Mikulovice a Třebosice. Arciděkanem pardubickým byl jmenován s účinností od 1. února 2008. Od 10. září 2009 do 31. července 2010 byl rovněž administrátorem excurrendo ve farnostech Holice, Ostřetín a Vysoké Chvojno, dále je arcijáhnem Kolegiátní kapituly při kostele Povýšení sv. Kříže v Litomyšli a od 1. října 2009 také okrskovým vikářem pardubického vikariátu. V současnosti je rovněž administrátorem excurendo farnosti Rosice nad Labem.\n\n"}
{"id": "713667", "url": "https://cs.wikipedia.org/wiki?curid=713667", "title": "Marek Bakoš", "text": "Marek Bakoš\n\nMarek Bakoš (* 15. dubna 1983, Nová Baňa) je bývalý slovenský fotbalový útočník a reprezentant, svojí kariéru zakončil v mužstvu FC Viktoria Plzeň. Mimo Slovensko působil na klubové úrovni v Rusku a Česku.\n\nMarek Bakoš začínal s fotbalem v šesti letech v rodném městě, v klubu MFK Nová Baňa. V 15 letech odešel do celku FC Nitra, kde také dubutoval v seniorské kategorii. Po pěti sezónách v Nitře přestoupil v červnu 2003 do Matadoru Púchov. V lednu 2006 šel do ruského klubu FK Šinnik Jaroslavl. V lednu 2007 se vrátil na Slovensko a upsal se mužstvu MFK Ružomberok, kde se stal kapitánem týmu.\nPřed sezónou 2009/10 jej přivedl do Viktorie Plzeň kouč Pavel Vrba, jenž na Slovensku působil. Nějakou dobu seděl Marek na lavičce, než začal hrát v základní sestavě. Nejvíce se jemu i Plzni dařilo v roce 2011, kdy vyhrál s klubem 1. ligu, český Superpohár a také se s mužstvem kvalifikoval do Ligy mistrů UEFA. Několikrát se Bakoš objevil v ideálních sestavách - díky svým střeleckým schopnostem.\n\nPlzeň se v sezóně 2011/12 propracovala z 2. předkola až do základní skupiny Ligy mistrů. Ve druhém předkole přešla přes arménský celek Pjunik Jerevan po výsledcích 4:0 a 5:1. Marek Bakoš vstřelil celkem 4 góly svého týmu. Ve 3. předkole následoval postup přes norský Rosenborg Trondheim (výhry 1:0 a 3:2), slovenský střelec se opět prosadil, dal jeden gól. Ve 4. předkole se zrodil postup přes dánský FC Kodaň (výhry 3:1 a 2:1), Marek Bakoš vsítil opět jeden gól, celkem tak v předkolech skóroval šestkrát. V základní skupině H si zahrál proti dvěma evropským velkoklubům FC Barcelona (prohry 0:2 a 0:4) a AC Milan (prohra 0:2 a remíza 2:2). Třetím klubem, s nímž se západočeský klub utkal byl běloruský BATE Borisov (výhra 1:0 a remíza 1:1). Obě plzeňské branky vstřelil Bakoš, ta z 13. září 2011 byla historicky první brankou Plzně v Lize mistrů. Plzeň obsadila v konečném součtu 3. místo před BATE a díky tomu si zajistila účast v jarní vyřazovací části Evropské ligy 2011/12. Zde se Plzeň střetla s německým Schalke 04 a po výsledcích 1:1 doma a 1:3 venku po prodloužení vypadla. Část fanoušků se po tomto utkání na Marka Bakoše zlobila, protože v 60. minutě oslabil tým zbytečným faulem na obránce německého týmu Řeka Kyriakose Papadopoulose. Bakoš dostal 3-zápasový trest (platný jen pro utkání v evropských pohárech). Nemohl tedy nastoupit ve dvojutkání 2. předkola Evropské ligy 2012/13 proti gruzínskému klubu FC Rustavi Metallurgist (výhra Plzně 1:3 venku a 2:0 doma) ani v úvodním zápase 3. předkola proti polskému týmu Ruch Chorzów (výhra Plzně 2:0 v Chorzówě).\n\nV sezóně 2011/12 bojovala Plzeň v posledním kole se Slovanem Liberec o titul, utkání skončilo nerozhodně 0:0, tento výsledek stačil Liberci na první místo a Plzeň spadla na 3. příčku za pražskou Spartu. Bakoš nastřádal v této sezoně 28 ligových startů a 16 gólů.\n\nV evropských pohárech nastoupil až v domácí odvetě 9. srpna 2012 proti Ruchu Chorzów, kterou Viktoria ovládla poměrem 5:0. Marek Bakoš zvyšoval v 54. minutě hlavou na 4:0 po centru Pavla Horvátha.\n\n23. srpna 2012 se střetla Plzeň venku v úvodním utkání play-off Evropské ligy s belgickým týmem KSC Lokeren a podlehla mu 1:2. Jediný gól Západočechů vstřelil ve 29. minutě Marek Bakoš. V domácí odvetě 30. srpna poslal v 37. minutě Bakoš po centru Limberského z levé strany míč hlavou do sítě (do protipohybu brankáře) a zařídil tak výhru 1:0, která posunula Plzeň do skupinové fáze Evropské ligy.\n\nV základní skupině B byla Plzeň přilosována k týmům Atlético Madrid (Španělsko), Hapoel Tel Aviv (Izrael) a Académica de Coimbra (Portugalsko). V prvním utkání Plzně 20. září 2012 na domácí půdě proti portugalskému týmu Académica de Coimbra Marek Bakoš nenastoupil, neboť se nestihl vyléčit ze zranění. Utkání skončilo vítězstvím Plzně 3:1. Ve druhém zápase 4. října odehrál 90 minut proti domácímu Atléticu Madrid, pak jej vystřídal David Štípek. Plzeň prohrála gólem Rodrígueze v nastaveném čase 0:1. 25. října cestovala Plzeň do Izraele k utkání proti Hapoelu Tel Aviv a většinu prvního poločasu byla pod tlakem soupeře. Bakoš nastoupil od začátku zápasu, střetnutí skončilo výsledkem 2:1 pro hosty, Plzeň si s 6 body upevnila druhou příčku za vedoucím Atléticem Madrid. 8. listopadu 2012 přivítala Plzeň Hapoel Tel Aviv v odvetě na domácím hřišti a vyhrála 4:0, díky tomuto výsledku se posunula s 9 body o skóre na čelo tabulky před doposud vedoucí Atlético Madrid (které v souběžném zápase prohrálo v Coimbře 0:2). Izraelský celek hrál navíc od 41. minuty oslaben o jednoho hráče. Bakoš nastoupil na hřiště v základní sestavě a v 84. minutě ukončil svou několikazápasovou sérii bez vstřelené branky. Po centru Radima Řezníka usměrnil hlavou míč přesně k tyči soupeřovy brány a stanovil tak konečné skóre 4:0. Vzápětí jej na hřišti vystřídal Edgar Malakjan. 22. listopadu nastoupil v Portugalsku v utkání proti Coimbře, zápas skončil 1:1. Tento výsledek stačil Plzni na postup do jarní fáze Evropské ligy. 6. prosince 2012 odehrál zápas v Plzni proti Atléticu Madrid (výhra Viktorie Plzeň 1:0). Plzeň si tak se 13 body zajistila konečné 1. místo v tabulce skupiny B o 1 bod před druhým Atléticem. 14. února 2013 v jarní vyřazovací části nastoupil v šestnáctifinále proti domácímu italskému mužstvu SSC Neapol. Plzeň zvítězila v Neapoli 3:0. Hrál i o týden později v domácí odvetě, kterou Plzeň opanovala poměrem 2:0 a postoupila do osmifinále. Marek Bakoš se v obou zápasech střelecky neprosadil. V osmifinále odehrál 60 minut domácího utkání proti tureckému celku Fenerbahçe Istanbul, Plzeň poprvé v tomto ročníku Evropské ligy prohrála doma (0:1). 14. března v odvetě v Istanbulu nastoupil v základní sestavě, Viktoria remizovala 1:1 a vypadla z Evropské ligy.\n\nV 6. kole Gambrinus ligy 2012/13 2. září 2012 se Marek Bakoš dvakrát trefil proti domácí Dukle Praha. Poprvé to bylo v 31. minutě z přímého volného kopu, kdy Bakoš zakroutil míč nad hlavami hráčů ve zdi do horního rohu Radovy brány (byl to první gól zápasu) a podruhé v 66. minutě, když využil chybu v rozehrávce brankáře Dukly Filipa Rady a zvýšil na průběžných 3:0. V 79. minutě jej vystřídal mladý arménský záložník Edgar Malakjan. Utkání skončilo vítězstvím Plzně 4:1. Koncem října 2012 podepsal Marek Bakoš s Viktorií Plzeň prodloužení smlouvy (která měla končit po sezoně 2012/13) až do června 2015. V zimní ligové přestávce během soustředění na Kypru vstřelil gól v přípravném utkání 3. února 2013 proti ruskému celku FC Lokomotiv Moskva, Plzeň zvítězila v divokém zápase 5:3. V prvním ligovém zápase Plzně po zimní přestávce 25. února 2013 zařídil jako střídající hráč dvěma góly vítězství Viktorie 3:1 nad domácím Brnem. 17. března 2013 přispěl jedním gólem k vítězství 4:0 nad Duklou Praha, která hrála prakticky celý zápas v oslabení o jednoho hráče. 7. dubna zařídil ve 22. ligovém kole dvěma góly vítězství Plzně 2:1 nad Teplicemi. Sezónu 2012/13 Gambrinus ligy završil ziskem ligového titulu, Plzeň porazila 1. června v posledním 30. kole sestupující FC Hradec Králové 3:0 a udržela si dvoubodový náskok před největším konkurentem Spartou Praha.\n\nV letní přípravě si přivodil zranění kotníku, které si obnovil v prvním ligovém kole proti Bohemians 1905. Začátek sezóny byl nucen vynechat, nastoupil na několik závěrečných minut až 24. srpna 2013 v 6. ligovém kole proti domácímu Slovácku, (Plzeň vyhrála 3:1). První gól po zranění vstřelil 27. září 2013 v ligovém utkání proti domácí Vysočině Jihlava. Byla to vítězná branka, která znamenala výhru Plzně 2:1. S Plzní obsadil na konci sezony 2013/14 2. místo v domácí lize i českém poháru.\n\nZahrál si i v základní skupině Ligy mistrů, kde se viktoriáni střetli s německým Bayernem Mnichov, anglickým Manchesterem City a ruským CSKA Moskva. 2. října 2013 vstřelil v nastaveném čase poslední gól střetnutí proti CSKA Moskva (hrálo se v Petrohradu), ale pouze snižoval na konečných 2:3.\n\nDíky umístění Plzně na druhé příčce konečné tabulky předchozí sezóny se s Viktorkou představil ve 3. předkole Evropské ligy UEFA 2014/15 proti rumunskému týmu FC Petrolul Ploiești. V první utkání klub uhrál na půdě soupeře nadějnou remizu 1-1. V odvetě Plzeň prohrála 1-4 a z evropských pohárů vypadla. Na podzim byl pouze náhradníkem a dostal svolení hledat si nové angažmá. Přesto, že jarní část ročníku 2014/15 strávil v dresu Liberce, získal s mužstvem mistrovský titul.\n\nPoté, co se nedohodl s klubem FK Baumit Jablonec (třetí tým podzimní tabulky), podepsal v lednu 2015 smlouvu na rok a půl s patnáctým týmem 1. ligy FC Slovan Liberec. Zájem o jeho služby projevily ještě ŠK Slovan Bratislava (Slovensko) a FK Mladá Boleslav. V sezóně 2014/15 si mimo ligového titulu s Viktorií Plzeň připsal prvenství i v českém poháru se Slovanem Liberec. Díky tomu se s týmem představil v Evropské lize UEFA 2015/16 (mužstvo bylo vyřazeno v základní skupině).\n\n20. února 2016 dal svůj první ligový hattrick a zařídil tak výhru 3:2 v severočeském derby nad FK Jablonec. S Libercem vybojoval v ročníku 2015/16 třetí místo, které v konečném důsledku znamenalo postup týmu do předkola Evropské ligy UEFA 2016/17.\n\nV květnu 2016 se po jedenapůlročním angažmá ve Slovanu Liberec domluvil na dvouletém kontraktu s FC Viktoria Plzeň a vrátil se tak do známého prostředí.\n\nS Viktorkou postoupil přes ázerbájdžánský Qarabağ FK po remízách 0:0 (v tomto utkání Bakoš nenastoupil) a 1:1 do 4. překola - play-off Ligy mistrů UEFA, což znamenalo jistou podzimní účast Plzně v evropských pohárech. 4. předkolo LM Západočeši proti bulharskému PFK Ludogorec Razgrad výsledkově nezvládli (prohra 0:2 a remíza 2:2) a museli se spokojit s účastí ve skupinové fázi Evropské ligy UEFA. Viktorka byla nalosována do základní skupiny E společně s AS Řím (Itálie), Austria Vídeň (Rakousko) a FC Astra Giurgiu (Rumunsko).\n\nV prvním kole se Viktoria střetla 15. 9. 2016 na domácí půdě s AS Řím. Bakoš byl na hřišti do 85. minuty a v 1. poločase (ve 12. minutě) po centru Martina Zemana vyrovnal hlavou na konečných 1:1. K dalšímu zápasu základní skupiny cestovala Plzeň 29. září 2016 do Rakouska, kde se střetla s Austrií Vídeň. Bakoš nastoupil v základní sestavě a hrál do 66. minuty, střetnutí skončilo bezbrankovou remízou. 20. 10. 2016 podlehla Plzeň s Bakošem v základní sestavě Astře Giurgiu 1:2. V Odvetě hrané 3. listopadu 2016 na hřišti Astry předvedla Viktorka velmi kvalitní výkon, ale v konečném důsledku jen remizovala se soupeřem 1:1. V dalším střetnutí Plzeň definitivně ztratila naději na postup, když podlehla římskému AS v poměru 1:4. Z výhry se Západočeši radovali až v posledním střetnutí hraném 8. prosince 2016, kdy před domácím publikem otočili zápas proti Austrii Vídeň z 0:2 na 3:2, přestože od 18. minuty hráli oslabeni o jednoho hráče. Plzeň touto výhrou ukončila 14 zápasovou sérii bez vítězství v Evropské lize. Viktoria skončila v základní skupině na třetím místě.\n\nV dubnu 2017 v utkání proti 1. FC Slovácko (zvyšoval na konečných 2:0) vstřelil z pokutového kopu svůj jubilejní stý ligový gól (a padesátý v dresu Viktori Plzeň) a zařadil se tak mezi členy Klubu ligových kanonierov. Situaci předcházel nasimulovaný pád spoluhráče Martina Zemana v pokutovém území soupeře.\n\nAktuální k 28. květnu 2016\nBakoš působil v některých mládežnických reprezentacích Slovenska. V roce 2002 se zúčastnil Mistrovství Evropy hráčů do 19 let v Norsku, kde získal s týmem bronzové medaile.\n\nDíky 3. místu z ME U19 2002 postoupilo Slovensko o rok později na Mistrovství světa hráčů do 20 let 2003 ve Spojených arabských emirátech, jehož se Bakoš také zúčastnil (Slovensko prohrálo v osmifinále 1:2 po prodloužení s Brazílií).\n\nMarek Bakoš debutoval ve slovenské fotbalové reprezentaci 29. února 2012 v přátelském utkání proti Turecku (Slovensko vyhrálo v Turecku 2:1), kde odehrál první poločas. Nastoupil i v dalších zápasech reprezentace - proti Polsku 26. května 2012, kde pro změnu přišel na hřiště v úvodu 2. poločasu, Polsko vyhrálo přátelské střetnutí doma 1:0\n\n22. března 2013 nastoupil v domácím kvalifikačním zápase proti Litvě, který skončil remízou 1:1. Marek se gólově neprosadil ani ve svém jubilejním desátém utkání 26. března 2013 (šlo o přátelské střetnutí proti Švédsku, které skončilo bezbrankovou remízou) ani v následujícím zápase 7. června 2013 proti Lichtenštejnsku (kvalifikační utkání na MS 2014, remíza 1:1).\n\n"}
{"id": "713671", "url": "https://cs.wikipedia.org/wiki?curid=713671", "title": "Diskografie Jany Kratochvílové", "text": "Diskografie Jany Kratochvílové\n\nToto je diskografie české zpěvačky Jany Kratochvílové.\n"}
{"id": "713679", "url": "https://cs.wikipedia.org/wiki?curid=713679", "title": "Jana Kratochvílová (album)", "text": "Jana Kratochvílová (album)\n\nJana Kratochvílová je první sólová deska Jany\n\nKratochvílové, vydaná firmou Supraphon v roce 1980 ve spolupráci s Mladým\n\nsvětem.\nObsahuje hity jako Smaragdové lasery, V stínu kapradiny nebo Trajler BX60.\n\nJan Hála (5,6), s Pavlem Trnavským (1-3,7,8,10), Michal Pavlíček (4,9)\n"}
{"id": "713683", "url": "https://cs.wikipedia.org/wiki?curid=713683", "title": "Fo-šan", "text": "Fo-šan\n\nFo-šan ( , pchin-jinem \"Fóshān\") je město a městská prefektura v deltě Perlové řeky v provincii Kuang-tung v Čínské lidové republice. Celá prefektura má plochu zhruba 3 840 čtverečních kilometrů a žije zde pět a půl miliónu obyvatel, přičemž přímo ve městě jich žije přes milion.\n\nV historii se jednalo o známé středisko výroby porcelánu, dnes je třetím největším městem provincie.\n\nMěsto leží v provincii Kuang-tung u pobřeží Jihočínského moře. Sousedí s prefekturami Čching-jüan a Čao-čching na severu, s Kantonem na východě, s Čung-šan a Ťiang-men na jihu a s Jün-fu na západě.\n\nDo Fo-šanu vede linka Kuang-fo kantonského metra.\n\n\n"}
{"id": "713684", "url": "https://cs.wikipedia.org/wiki?curid=713684", "title": "Gharján", "text": "Gharján\n\nGharján ( ) je město v Libyi. Leží v nadmořské výšce 693 metrů devadesát kilometrů na jih od libyjského hlavního města Tripolisu. Má zhruba 150 000 obyvatel, přičemž většina z nich jsou Berbeři.\n"}
{"id": "713687", "url": "https://cs.wikipedia.org/wiki?curid=713687", "title": "Židovský hřbitov v Oseku", "text": "Židovský hřbitov v Oseku\n\nŽidovský hřbitov v Oseku se nachází v lesíku asi 800 metrů jihozápadním směrem od vesnice, při cestě vedoucí od zámku. Má rozlohu 413 m².\n\nHřbitov byl založen v 1. polovině 19. století a z téže doby pocházejí i zdejší nejstarší náhrobky. Celkem se jich zde dochovalo asi 50.\n\nZajímavostí zdejšího židovského hřbitova je skutečnost, že jsou zde pochováni prarodiče spisovatele Franze Kafky.\n\nHřbitov je chráněn jako kulturní památka České republiky.\n\nOsecká židovská komunita přestala existovat podle zákona z roku 1890.\n\n\n"}
{"id": "713689", "url": "https://cs.wikipedia.org/wiki?curid=713689", "title": "Útočná vozba", "text": "Útočná vozba\n\nÚtočná vozba je dobové označení bojové techniky (především tanků) československé předválečné armády. V roce 1938 používala čs. armáda především lehké tanky LT-34 a LT-35. Do přijetí mnichovské dohody se nepodařilo z továrny dodat modernější LT-38. V případné válce s Německem by se utkaly s německými tančíky Panzerkampfwagen I (pouze kulometná výzbroj) a Panzerkampfwagen II (kulomet a 20mm kanon). Středních tanků Panzerkampfwagen III a Panzerkampfwagen IV měla tehdy německá armáda velmi málo.\n"}
{"id": "713694", "url": "https://cs.wikipedia.org/wiki?curid=713694", "title": "Milan Lipner", "text": "Milan Lipner\n\nMilan Lipner (24. července 1952 Praha – 13. ledna 2012) byl český socioterapeut, psychoterapeut (dává přednost systemickému paradigmatu). Pracoval nejen v praxi, ale také výzkumně. Externě uvedl seminář na Fakultě architektury Vysokého učení technického v Brně s programem ´Zdravotnické, psychologické a sociální předpoklady bydlení lidí s handicapem, zejména seniorů´. Pracuje i vědecky, publikuje články v odborných časopisech, je autorem odborných publikací i spoluautorem odborných publikací; je též autorem kapitol v kolektivních publikacích. Je externím terapeutem linky důvěry. Působí jako lektor a supervizor; vede výcviky v socioterapii, jejichž východiskem (nikoli však jediným) je systemický přístup v pomáhajících profesích.\n\nPo studiích se odmítl zapojit do vrstvy pasivních občanů; nijak se netajil svými odlišnými názory na tzv. ‚reálný socialismus‘, takže vlastně celou dobu normalizace až do Sametové revoluce v listopadu 1989 pracoval jen tam, kde mu to bylo umožněno; například jako topič, noční hlídač, figurant, uklizeč apod.\n\nHned od listopadu 1989 se začal věnovat činnosti v občanském fóru pedagogů, posléze nastoupil jako vedoucí Odboru sociální péče a zdravotnictví v Praze 13. Od roku 1991 pracoval jako ředitel dětského domova, také jako vedoucí projektu Armády spásy pro pomoc ženám ohroženým sociálně či domácím násilím. Ve svých výzkumech se také věnoval viktimologické problematice, především otázce domácího násilí na ženách. Byl také prvním ředitelem Odboru rodinné politiky Ministerstva práce a sociálních věcí České republiky, který vlastně vybudoval.\n\nŘadu let byl členem [http://www.vlada.cz/cz/ppov/rnno/zakladni-informace-767/ Rady vlády pro nestátní neziskové organizace. Po několik funkčních období byl členem Představenstva Diakonie Českobratrské církve evangelické, později členem Dozorčí rady Diakonie Českobratrské církve evangelické. Mnoho roků byl předsedou správní rady Moravskoslezské regionální nadace, z které později vznikl Moravskoslezský ústav sociálních analýz (M.Ú.S.A.), jehož byl ředitelem. Výrazně se zasazoval o zlepšení pozice nestátních neziskových organizací, byl místopředsedou Stálé komise oborové konference nevládních neziskových organizací působících v sociální a zdravotně-sociální oblasti SKOK. Po mnoho roků byl členem a později i předsedou redakční rady odborného časopisu pro pracovníky v sociálních službách SOCIÁLNÍ PÉČE.\n\nPři katastrofálních povodních v roce 1997 na Moravě byl vedoucím a koordinátorem štábu nestátních neziskových organizací, které se podílely na pomoci postiženým obcím a městům ve Slezsku. V této souvislosti byl oceněn Výborem dobré vůle - Nadací Olgy Havlové za vynikající projekty.\n\nV odborné oblasti se věnuje zejména rozvoji socioterapie a psychoterapie, je vydavatelem a vedoucím redaktorem internetového speciálu SOCIOTERAPIE.cz. Pracuje také v oblasti aplikovaného i základního výzkumu, publikuje odborné texty v českých i zahraničních periodikách.\nMimo jiné se také podílel na řešení výzkumného záměru MSM 195200007 - Regionální trh práce a jeho specifika (RIV/47813059:19520/99:00000334), realizovaného Slezskou univerzitou, Obchodně podnikatelskou fakultou v Karviné; realizoval také výzkumy šetření postojů členů Českobratrské církve evangelické.\nVe spolupráci s Helenou Kolibovou se věnovali problematice romské minority z pohledu vysokoškolských studentů na severní Moravě a ve Slezsku. Analýze regionu věnoval pozornost i v další práci.\n\nMilan Lipner je také básník; od mládí píše poezii, jedna dnes již nedostupná sbírka básní kolovala jako samizdat mezi mnoha lidmi, až se nakonec ztratila. Začal publikovat svou poezii na svém webu; a to nejen nově vznikající básně, jako je třeba sbírka Z NOCIDNE, kde všechny básně jsou vytvořeny podle počtu znaků standardní SMS, ale uveřejňuje i starší básně, jako třeba experimentální sbírku Zprávy expedice dodané zapomnětlivým.\n\nMá i další umělecké zájmy, kterým se věnuje jen amatérsky. Je to malování obrázků a keramická tvorba.\n\nRád si zahraje na kytaru; což využívá například při programech, kdy kombinuje hudební složku s tématy odbornými, zejména takovými, které dosud nejsou v povědomí veřejnosti dostatečně rozšířeny. V klubech ve známé Stodolní ulici v Ostravě realizoval program Woman Is The Nigger of the World (Žena je otrokyní světa - John Lennon), upozorňující na problematiku násilí na ženách, kde kombinoval folkové blues s poezií a s příběhy žen, obětí domácího násilí.\n\n"}
{"id": "713697", "url": "https://cs.wikipedia.org/wiki?curid=713697", "title": "Lancashire", "text": "Lancashire\n\nLancashire je anglické nemetropolitní, ceremoniální a tradiční hrabství. Hrabství se nachází na severozápadě Anglie. Správním centrem je město Preston.\n\n"}
{"id": "713699", "url": "https://cs.wikipedia.org/wiki?curid=713699", "title": "Vojtěch z Medlova", "text": "Vojtěch z Medlova\n\nVojtěch z Medlova (před 1228 – 1256/1258) byl moravský šlechtic a jediný známý probošt kláštera v Doubravníku.\n\nVojtěch z Medlova byl synem Štěpána I. z Medlova. Kdy se narodil, není známo, poprvé se objevuje až jako svědek na královské listině z roku 1228. Jako svědek je pak spolu se svými bratry Jimramem a Štěpánem uváděn na listinách až do své smrti. Vojtěch měl za manželku blíže neznámou dceru Semislava z Morkovic. O jejich společném životě není nic známo. Jisté pouze je, že po ovdovění se již znovu neoženil. Ještě roku 1235 vystupoval jako šlechtic, ale od roku 1238 byl proboštem kláštera v Doubravníku. Tímto krokem si však zhoršil vztahy s rodinou své bývalé manželky, která mu nechtěla vydat Semislav na Holasicku, kterou podle svatební smlouvy měl získat. Do sporu se musel vložit král Václav I. a celý spor skončil u soudu, který Vojtěch prohrál.\n\nZa svého života patřil Vojtěch k významným osobnostem, o čemž svědčí i jeho podpisy na řadě důležitých listin. Jejich lokace potvrzuje, že při svých cestách projezdil celou Moravu. Ovšem v Čechách a v zahraničí nejsou jeho pobyty s jistotou doloženy, ačkoliv od roku 1243 byl členem komise, která prošetřovala loupení šlechticů v Uhrách po vpádu Tatarů. Roku 1256 se stal olomouckým kanovníkem a v Olomouci také pravděpodobně zemřel.\n\n"}
{"id": "713713", "url": "https://cs.wikipedia.org/wiki?curid=713713", "title": "Eufemie z Medlova", "text": "Eufemie z Medlova\n\nEufemie z Medlova (uváděna také jako Ofka z Medlova; * před 1333, † po 1344) byla první známou abatyší kláštera v Doubravníku.\n\nEufemie byla pravděpodobně jediným potomkem Vojtěcha II. z Medlova. O jejím životě máme velmi málo informací. Kdy se narodila není známo, poprvé se objevuje na listině z roku 1333, kdy už byla abatyší. V mládí údajně byla velmi výstřední. Uvádí se, že téměř připravila klášter o veškerý majetek. Situace zašla tak daleko, že se do ní vložil papež Jan XXII. a situaci musel také řešit její strýc Fridrich, arcibiskup z Rigy. Po jejich zásahu se situace v klášteře uklidnila. Eufemie zůstala i nadále ve funkci abatyše, což dokládá oslovení v listině z roku 1344, kterou zaslal klášteru Heřman, probošt u sv. Petra v Brně. Ze stejného roku pochází také poslední jistá zmínka o Eufemii. Ve funkci ji nahradila Klára, dcera Štěpána z Pernštejna.\n\nNa listině z roku 1356 se sice objevuje jistá \"klášternice Ofka\", ale dosud se ji nepodařilo spolehlivě identifikovat.\n\n"}
{"id": "713717", "url": "https://cs.wikipedia.org/wiki?curid=713717", "title": "Kyselina trans-3-methyl-2-hexenová", "text": "Kyselina trans-3-methyl-2-hexenová\n\nKyselina \"trans\"-3-methyl-2-hexenová (TMHA) je mononenasycená mastná kyselina s krátkým řetězcem, která se vyskytuje v potu vylučovaném podpažními apokrinními potními žlázami u bělochů a některých Asiatů.\n\nHexanové kyseliny včetně TMHA mají odporný, „kozlí“ pach. Z mastných kyselin přispívajících k pachu podpaží bílých mužů má TMHA nejnápadnější pach.\n"}
{"id": "713718", "url": "https://cs.wikipedia.org/wiki?curid=713718", "title": "Abbot Kinney", "text": "Abbot Kinney\n\nAbbot Kinney (1850 New Brunswick – 1920 Santa Monica) byl americký developer, opat a tabákový magnát. Je znám jako zakladatel plážového města Venice of America, dnešní čtvrti Los Angeles.\n\n"}
{"id": "713721", "url": "https://cs.wikipedia.org/wiki?curid=713721", "title": "Fluorid jodistý", "text": "Fluorid jodistý\n\nFluorid jodistý je anorganická sloučenina se vzorcem IF. Patří mezi halogenidy (dokonce jde o interhalogen, tedy dvouprvkovou sloučeninu obsahující dva různé halogeny) s prvkem v oxidačním čísle VII. Jeho husté páry mají štiplavě plesnivý zápach.\n\nFluorid jodistý se připravuje přechodem fluoru přes kapalný IF při teplotě 90 °C a následným zahříváním par na 270 °C:\n\nIF + F → IF.\n\nVětšinou se do reakční směsi přidává vysušené palladium nebo jodid draselný pro eliminování vzniku IOF.\n\nFluorid jodistý je vysoce dráždivý pro kůži a sliznice. Také se jedná o silný oxidant, který může způsobit požár při doteku s organickým materiálem.\n"}
{"id": "713726", "url": "https://cs.wikipedia.org/wiki?curid=713726", "title": "Zemplínske Hámre", "text": "Zemplínske Hámre\n\nZemplínske Hámre (německy \"Josefhammer\", maďarsky \"Józsefhámor,\" též \"Józsefvölgy, Szinna Hámor\") jsou slovenská obec ležící v okrese Snina v Prešovském kraji.\n\nPůvodní název obce zněl Rhollova Huta, a to podle svého zakladatele Jozefa Rholla. Těžilo se zde železo a zlato. V blízkosti Zemplínských Hámrů se nachází Vihorlatské vrchy, kde se rozprostírá CHKO Vihorlat s vyhaslou sopkou Vihorlat jako dominantou. Také se zde nachází Sninský kameň a jezero Morské oko.\n\nSnahy místního starosty Jozefa Gajdoše o zvýšení porodnosti se staly předmětem dokumentárního filmu Nesvatbov.\n\nZnakem obce je na červeném poli nalevo stojící kovář na černé zemi ve stříbrných barvách se zlatou zástěrou a kloboukem, držící tyč na stříbrné kovadlině na zlatém hamru.\n"}
{"id": "713732", "url": "https://cs.wikipedia.org/wiki?curid=713732", "title": "Medicinbal", "text": "Medicinbal\n\nMedicinbal je speciální těžký míč, který slouží zejména k lidskému posilování, respektive ke zvyšování fyzické kondice, a k rehabilitaci. Kromě speciálního tréninku se s medicinbalem hraje míčová hra s názvem hooverball, kterou vynalezl osobní lékař amerického prezidenta Herberta Hoovera ve 20. letech 20. století. \n\nMedicinbaly bývají vyráběny v různých velikostech a o různé hmotnosti, zpravidla od jednoho až do několika kilogramů. Původně\nbývaly kožené, v současnosti se vyrábějí i z plastů resp. z umělé kůže. Vnitřek medicinbalu obvykle bývá vyplněn tak, aby se snížila jeho pružnost a zvýšila jeho tuhost.\n\nNázev tohoto sportovního náčiní je akronym, který pochází z anglických slov \"Medicine\" a \"Ball\". Anglické slovní spojení \"medicine ball\" znamená „léčebný míč“ nebo „medicínský míč“. V českých dokumentech a stránkách jsou hojně rozšířena nesprávná foneticky podobná slova \"medicimbal\" a \"medicimbál\", která pravděpodobně vznikla chybným odposlechnutím a nesprávnou domněnkou o složení z částí \"medi-\" a \"cimbál\". Vyhledávač Google našel na stránkách domény \"cz\" celkem 145 000 stránek či dokumentů s výskytem slova \"medicinbal\", 10 800 \"medicimbal\" a 1 660 se slovem \"medicimbál\". Tvar \"medicimbál\" s dlouhým či krátkým \"a\" neznají ani pravidla českého pravopisu on-line, ani internetová jazyková příručka Ústavu pro jazyk český Akademie věd České republiky, ani Slovník spisovného jazyka českého. Výskyt nesprávného slova podporují české internetové obchody, které se snaží zvýšit pravděpodobnost nalezení své stránky, i v případě, kdy zákazník nesprávně zadá slova do vyhledávače. Proto uvádějí pro tentýž výrobek oba názvy (\"medicinbal\" i nesprávný \"medicimbal\") odděleně na samostatných stránkách a utvrzují tím návštěvníky v přesvědčení, že se jedná o správný výraz.\n"}
{"id": "713733", "url": "https://cs.wikipedia.org/wiki?curid=713733", "title": "Rona Cup 1998", "text": "Rona Cup 1998\n\nRona Cup 1998 byl hokejový turnaj konající se v Trenčíně v roce 1998. Pohár začínal 12. srpna a končil 15. srpna. Titul získal poprvé ve své historii HC Slovan Bratislava.\n\nv prípade rovnosti bodů rozhoduje vzájemný zápas a pak rozdíl skóre\n\n"}
{"id": "713738", "url": "https://cs.wikipedia.org/wiki?curid=713738", "title": "Liga mistrů UEFA 1994/95", "text": "Liga mistrů UEFA 1994/95\n\nSezóna 1994/95 byla 40. ročníkem Ligy mistrů UEFA a zároveň třetím ročníkem po přejmenování. Jejím vítězem se stal nizozemský klub AFC Ajax.\n\nByl změněn herní systém. Po předkole následovaly základní skupiny, ve kterých bylo 16 týmů rozděleno do čtyř skupin po čtyřech. Po nich následovalo klasické play off. Byl to také první ze tří ročníků, kdy mistři zemí s nejhorším koeficientem nehráli předkolo Ligy mistrů, ale vstupovali do Poháru UEFA.\n\nTýmu AC Milán byly odečteny dva body za řádění jeho fanoušků při zápase proti celku Casino Salzburg ve 2. kole základní skupiny.\n"}
{"id": "713744", "url": "https://cs.wikipedia.org/wiki?curid=713744", "title": "Okres Dubăsari", "text": "Okres Dubăsari\n\nOkres Dubăsari (moldavsky: \"Raionul Dubăsari\") je územně-správní jednotka na východě Moldavska. Území Okresu Dubăsari zahrnuje část bývalého Dubossarského rajonu Moldavské SSR, která je pod kontrolou moldavských orgánů. Zbytek bývalého rajonu tvoří Dubossarský rajon mezinárodně neuznané Podněsterské moldavské republiky, pod jejíž kontrolou je i samotné město Dubăsari (rusky: \"Дубоссары; Dubossary\"). Okres Dubăsari tvoří dvě oddělené enklávy, které se rozprostírají na pravém i levém břehu Dněstru. Administrativním centrem je obec Cocieri.\n\n"}
{"id": "713747", "url": "https://cs.wikipedia.org/wiki?curid=713747", "title": "Anna Smašnovová", "text": "Anna Smašnovová\n\nAnna Smašnovová, po svatbě též známá jako Anna Smašnovová-Pistolesiová ( אנה סמשנובה, Анна Смашнова; * 16. června 1976, Minsk) je bývalá izraelská profesionální tenistka. Ve své kariéře na okruhu WTA Tour vyhrála dvanáct turnajů ve dvouhře. V rámci okruhu ITF získala celkem sedm titulů ve dvouhře. V roce 2007 ukončila svoji tenisovou kariéru.\n\nNa žebříčku WTA byla nejvýše ve dvouhře klasifikována v únoru 2003 na 15. místě a ve čtyřhře pak v červenci 2006 na 275. místě. Trénoval ji její manžel Claudio Pistolesi.\n\nV roce 2004 reprezentovala Izrael na Letních olympijských hrách v Athénách.\n\n"}
{"id": "713755", "url": "https://cs.wikipedia.org/wiki?curid=713755", "title": "Forest Hills Tennis Classic", "text": "Forest Hills Tennis Classic\n\nForest Hills Tennis Classic je zaniklý ženský tenisový turnaj WTA Tour, který se hrál venku na tvrdých dvorcích v letech 2004–2008. Konal se v tenisovém areálu West Side Tennis Club newyorského Forest Hills. V roce 2004 byl součástí kategorie \"Tier V\" a v období 2005–2008 pak kategorie \"Tier IV\".\n\n"}
{"id": "713757", "url": "https://cs.wikipedia.org/wiki?curid=713757", "title": "Smoke test", "text": "Smoke test\n\nSmoke test se občas do češtiny nesprávně překládá jako „zahořovací test“. Kategorie smoke testů se využívá v okamžiku, kdy je dokončen vývoj aplikace a lze ji spustit. Tedy na konci úrovně integračního testování. Jedná se o krátký test, který slouží jako rychlé ověření, zda je vyvíjená aplikace připravena pro další fázi testování.\n\nObvykle se provede jen jednoduché ověření, že všechny části aplikace jsou implementovány, nainstalovány a spuštěny. Smoke testy se zaměřují pouze na hlavní funkce programu, které nebývají příliš často upravovány. Často se také kombinují s kategorií testů splněním. Jelikož je rozsah smoke testů menší než tomu bývá u ostatních kategorií a pokrývají pouze hlavní funkce, jsou velmi často automatizovány. Pokud nejsou automatizovány v plném rozsahu, zbytek testů je prováděn manuálně. Úspěšné provedení smoke testů je podmínkou pro vstup do systémové úrovně testování. Proto jsou velmi důležité. U menších projektů, kde je testování software opomíjeno nebo není příliš organizováno, se provádí pouze smoke testy.\n\n"}
{"id": "713758", "url": "https://cs.wikipedia.org/wiki?curid=713758", "title": "58 (číslo)", "text": "58 (číslo)\n\nPadesát osm je přirozené číslo, které následuje po číslu padesát sedm a předchází číslu padesát devět. Římská číslice je LVIII.\n\n\n\nSTS-58 byla 15. mise raketoplánu Columbia. Cílem letu byl let laboratoře Spacelab SLS-2.\n\n"}
{"id": "713759", "url": "https://cs.wikipedia.org/wiki?curid=713759", "title": "Liga mistrů UEFA 1995/96", "text": "Liga mistrů UEFA 1995/96\n\nSezóna 1995/96 byla 41. ročníkem Ligy mistrů UEFA a zároveň 4. ročníkem po přejmenování. Jejím vítězem se stal italský klub Juventus FC.\n\nByl to druhý ze tří ročníků, kdy mistři zemí s nejhorším koeficientem nehráli předkolo Ligy mistrů, ale vstupovali do Poháru UEFA. Poprvé se za vítězství udělovaly 3 body místo dvou.\n\nFK Dynamo Kyjev vyhrálo v dvojzápasu proti celku Aalborg BK, ale v prvním kole základní skupiny se pokusili podplatit rozhodčího. Byli vyloučeni ze soutěže a v základní skupině je nahradil právě Aalborg.\n"}
{"id": "713760", "url": "https://cs.wikipedia.org/wiki?curid=713760", "title": "Ordu", "text": "Ordu\n\nOrdu je město v Turecku, Černomořském regionu, ležící na břehu Černého moře. Na konci roku 2010 zde žilo 141 341 obyvatel. Město je známým centrem zpracování lískových oříšků, sídlí zde také firma Sağra, jejíž továrna na výrobnu oříškové čokolády je místní atrakcí. Lískový oříšek je také ve znaku města.\n"}
{"id": "713761", "url": "https://cs.wikipedia.org/wiki?curid=713761", "title": "Liga mistrů UEFA 1996/97", "text": "Liga mistrů UEFA 1996/97\n\nSezóna 1996/97 byla 42. ročníkem Ligy mistrů UEFA a zároveň 5. ročníkem po přejmenování. Jejím vítězem se stal německý klub Borussia Dortmund.\n\nByl to třetí ze tří ročníků, kdy mistři zemí s nejhorším koeficientem nehráli předkolo Ligy mistrů, ale vstupovali do Poháru UEFA.\n\nVítězové postupovali do základních skupin, poražení hráli 1. kolo Poháru UEFA.\n"}
{"id": "713764", "url": "https://cs.wikipedia.org/wiki?curid=713764", "title": "Bílinská kyselka", "text": "Bílinská kyselka\n\nBílinská kyselka je minerální voda pro léčebné využití a tedy přírodní léčivý zdroj vody, definovaný lázeňským zákonem 164/2001 Sb. Pramení v Českém středohoří u města Bíliny. Čerpá se z hloubky 190,8 m ze zdrojů nacházejících se v masivu vrchu Kaňkov. Bílinská kyselka patří mezi přírodní alkalické hydrogenuhličitanové kyselky s vysokou koncentrací minerálních látek (5 až 7 gramů na 1 litr). Díky vysokému obsahu volného oxidu uhličitého je přirozeně perlivá. (Odtud název kyselka) Z kationtů obsahuje zejména sodík, draslík, vápník, hořčík a železo, z aniontů chlorid, síran, fluorid a hydrogenuhličitan. Teplota vyvěrající vody je mezi 8 a 11 °C.\n\nOd 16. století se plnila tato léčivá minerální voda do hliněných džbánků, které se zalévaly voskem a expedovaly zákazníkům do dalekého okolí. Léčivé vody z Bílinských zdrojů se zpočátku nejvíce užívaly v blízkých lázních Teplice v Čechách.\n\nV roce 1513 král Vladislav II. Jagellonský zrušil lenní závislost hradu v Bílině a potvrdil Lobkovicům držení hradu. Děpold z Lobkovic uznal bílinským měšťanům již dříve platná privilegia. Již kronikář Václav Hájek z Libočan uvádí, že čeledín českého zemana Kašťala jednou při honu objevil pramen perlivé vody, která měla zvláštní fyziologické účinky.\n\nJeště začátkem 18. století se odebírala Bílinská kyselka z nedostatku pitné vody i pro domácí potřebu. Teprve roku 1761 byla očištěna od „divokých vod“. Do reservoárů z pískovcových kamenů byly svedeny všechny tři tehdejší prameny kyselky a tyto obehnány zdí. O dvě desetiletí později měla již Bílinská kyselka odběratele doma i v cizině a jejich počet stále rostl. Nejrozšířenějším obchodním jménem byl německý tvar . Pro zvládnutí zvyšujícího se odbytu byl postaven nový dům – balírna a expedice. Kníže František Josef z Lobkovic, majitel Bíliny provedl nákladné adaptace pramenů. K okrášlení prostředí pokryl pramen vkusným templem, zděnou stavbou s dřevěnou promenádní kolonádou.\n\nOd roku 1782 byly díky odborným publikacím známy léčebné vlastnosti minerální vody, jak o tom svědčí původní latinský nápis na mramorové desce zasazené v čele lázeňské terasy. Kvalita Bílinské kyselky a přispěla k jejímu rozšíření do řady evropských zemí. V roce 1786 bylo rozesláno 42 000 džbánků, v roce 1850 již 109 559 džbánků a v roce 1900 to bylo 4 315 307 džbánků. Byla postavena hrnčírna, ve které se tyto džbánky vyráběly. Z této doby pocházejí také některé první lázeňské budovy lázní Bílina.\n\nVelký podíl na rozvoji a využití minerálních zdrojů měli vědci Dr. Franz Ambrosius Reuss, později jeho syn August Emanuel von Reuss. První z uváděných byl geolog a později balneolog, autor řady odborných knih. Jeho syn, mineralog, lékař a profesor na univerzitě v Praze a ve Vídni, působil později v Bílině jako lázeňský lékař. Řadou provedených rozborů přispěli k odbornému využití Bílinské kyselky, která je již v prvních tištěných encyklopediích zmiňována jako \"známá po celém civilizovaném světě\". Lékaři už tehdy doporučovali Bílinskou kyselku při nemocech dýchacích cest, při záduše, při počátečním stadiu onemocnění tuberkulózou plic, při onemocnění ledvin a močových cest, zvláště pak při výskytu kamenů i písku, dále revmatismu a v neposlední řadě při poruchách nervového systému, jako při hysterii a hypochondrii.\n\nRozesílka Bílinské kyselky a Zaječické hořké vody je zobrazena podle zápisů v hlavní knize, list B za léta 1797–1802 na přiložené kopii mapky. Uvedená hlavní kniha se uchovala a je uložena ve Státním oblastním archivu v Litoměřicích. Obchodní aktivity Bílinské kyselky jsou však prokazatelně doloženy v archiváliích rodu Lobkowiczů již od roku 1664. Například s tehdejším ruským carstvím obchodoval podnik již na přelomu 18. a 19. století. Dodávky kyselky do Moskvy realizovali v období 1798 až 1802 M. A. Bollmann a Zenker & Colley. Do Petrohradu zajišťovali export v téže době Johan Asmus Kranse a Dr. Christian Thal. Lobkovická knížecí stáčírna si ale nechala ochránit pro Ruský trh obchodní značku a výrobek až v roce 1910, neboť Bílinská kyselka je zároveň i přesný místopisný a odborný název vody. Největšího rozmachu dosáhla Bílinská kyselka na přelomu 19. a 20. století, kdy byla vyvážena do celého světa, např. až do Ria de Janeira.\n\nV současné době zajišťuje distribuci Bílinské kyselky do celého světa firma Bohemia Healing Marienbad Waters. O minerální přirozeně perlivou vodu těchto vlastností je ve světě velký zájem, obzvláště proto, že není při balení do spotřebitelských obalů dodatečně technicky upravována. Využívání tohoto výtěžku z přírodního léčivého zdroje nachází nové využití u milovníků potravin připravených bez technických zásahů a úprav.\n\nBílinská kyselka je nejvyýchodnějším výskytem kyselky v Krušnohorské soustavě. Vzniká v hloubce několika set metrů v rule reakcí podzemní vody s rozpuštěným oxidem uhličitým, rozkladem slíd a alumosilikátových systémů. Oxid uhličitý je hlubinného původu a stoupá díky tektonickým podmínkám. Samotná minerální voda stoupá k povrchu v souvislosti s výzdvihem kry bílinského krystalinika nebo s granitoidními tělesy, z nichž jedno bylo zjištěno u zaniklé vesnice Jenišův Újezd. Voda byla jímána z řady pramenů, které ve druhé polovině devatenáctého století nahradily vrty a později rozměrná šachta s obdélným půdorysem 4 × 9 metrů ve spodní části a hloubkou přibližně 32 metrů. Dokončena byla v letech 1938–1939. Posledním zdrojem vody se staly až 130 metrů hluboké vrty, které umožnily odběr až 27 litrů za minutu.\n\n\n\n"}
{"id": "713766", "url": "https://cs.wikipedia.org/wiki?curid=713766", "title": "Ingeborg Švédská (1319)", "text": "Ingeborg Švédská (1319)\n\nIngeborg Švédská (1277 – 15. srpna 1319) byla jako manželka dánského krále Erika Menveda dánská královna v letech 1296–1319.\n\nNarodila se jako nejstarší potomek z pěti dětí švédského krále Magnuse Ladulåse a jeho manželky královny Helvig Holštýnské. Písemné prameny vyzdvihují její krásu, půvab a něžnost.\n\nV devatenácti letech, roce 1296 se v Helsingborgu provdala za dánského krále Erika Menveda, s nímž byla z dynastických důvodů zasnoubena již v dětství; v roce 1298 se její nejstarší bratr, švédský král Birger Magnusson oženil se sestrou jejího manžela, dánskou princeznou Martkétou (Märtou). Dispens potřebný k uzavření manželství však byl udělen až v roce 1297 kvůli konfliktu mezi jejím manželem a biskupem \"Jensem Grandem\". Jinak královna Ingeborg nesehrála žádnou významnou politickou roli. Dánský královský pár však byl v bratrovražedných bojích o švédský trůn spojencem švédského krále.\n\nZ manželství se narodilo 8 dětí (některé prameny uvádějí 14). Většinou však šlo o potraty a ostatní děti zemřely buď záhy po porodu nebo zemřely v útlém věku.\nInformace se zachovaly pouze o následujících potomcích:\n\nV roce 1318 přivedla Ingeborg na svět své poslední dítě – syna, který se narodil živý a životaschopný. Ukazovala ho veřejnosti jedouc na voze, dítě jí však vyklouzlo z náručí, při pádu si zlomilo vaz a zemřelo. Poté se žalem zdrcená Ingeborg uchýlila do kláštera klarisek v Roskilde; není jasné, zda to bylo její vlastní rozhodnutí nebo příkaz králův, který jí kladl za vinu synovu smrt. Některé prameny považují vedle této tragické události za konečný impuls smrt jejích bratrů Erika a Valdemara (byli v průběhu občanské války ve Švédsku z příkazu svého nejstaršího bratra krále Birgera zajati, uvězněni a ve vězení buď umořeni hladem, nebo zavražděni), jiné spekulují o zapuzení manželem z důvodu psychické choroby, jež jí měla znemožňovat plnění oficiálních povinností. V klášteře měla královna vidění a měla dokonce předpovědět datum vlastní smrti. Zemřela rok po svém vstupu do kláštera, 15. srpna 1319. Pochována v kostele sv. Benedikta v Ringstedu, kam byl tři měsíce po ní pohřben i její manžel, který zemřel 13. listopadu roku 1319.\n\n\n"}
{"id": "713767", "url": "https://cs.wikipedia.org/wiki?curid=713767", "title": "Zemský okres Tirschenreuth", "text": "Zemský okres Tirschenreuth\n\nZemský okres Tirschenreuth je okresem v bavorském vládním obvodě Horní Falc. Jeho centrem je město Tirschenreuth. Sousedí s Českou republikou.\n"}
{"id": "713774", "url": "https://cs.wikipedia.org/wiki?curid=713774", "title": "Autonomní územně správní jednotka se zvláštním statusem Podněstří", "text": "Autonomní územně správní jednotka se zvláštním statusem Podněstří\n\nAutonomní územně správní jednotka se zvláštním statusem Podněstří (moldavsky: \"Unitatea teritorială autonomă cu statut juridic special Transnistria\", rusky: \"Автономное территориальное образование с особым статусом Приднестровье\", ukrajinsky: \"Автономне територіальне утворення з особливим правовим статусом Придністров'я\") je správní jednotka Moldavské republiky nacházející se na levém břehu Dněstru. Zahrnuje území mezinárodně neuznané Podněsterské moldavské republiky, nad kterým nemají moldavské orgány kontrolu. Z pohledu mezinárodního práva se však jedná o integrální součást Moldavska. Správní jednotka byla zřízena \"Zákonem o zvláštním statusu sídel na levém břehu Dněstru\" z roku 2005. Existence je však zcela formální. I podněsterské obce, které jsou pod kontrolou Moldavska, jsou přiřazeny přímo k moldavským okresům.\n\n\n"}
{"id": "713780", "url": "https://cs.wikipedia.org/wiki?curid=713780", "title": "Live from the Atlantic Studios", "text": "Live from the Atlantic Studios\n\nLive From the Atlantic Studios je živé album AC/DC vydané v rámci čtyř-alba \"Bonfire\". Album bylo nahráno živě v Atlantic Recording Studios v New Yorku, 7. Prosince 1977 a všechny skladby remixoval George Young. Je to oficiální promo ze studií Atlantic Records. V roce 1978 bylo vydáno na LP, a později v roce 1986 na CD. Tento koncert byl první ze sérií promo-koncertů pro Atlantic Records. CD verze byla oficiálně vydána v roce 1997 jako část čtyř-alba Bonfire.\n\nPrvní strana\n\n\nDruhá strana\n\n\n"}
{"id": "713782", "url": "https://cs.wikipedia.org/wiki?curid=713782", "title": "Liga mistrů UEFA 1997/98", "text": "Liga mistrů UEFA 1997/98\n\nSezóna 1997/98 byla 43. ročníkem Ligy mistrů UEFA a zároveň 6. ročníkem po přejmenování. Jejím vítězem se stal španělský klub Real Madrid.\n\nHerní systém byl změněn. Po dvou předkolech, do kterých vstupovali na rozdíl od minulých třech ročníků i mistři nejhorších zemí podle koeficientů UEFA, následovaly základní skupiny, ve kterých bylo 24 týmů rozlosováno do 6 skupin po 4 týmech. Z nich do čtvrtfinále postoupili vítězové skupin a dva nejlepší týmy na druhých místech.\n\nByl to historicky první ročník, kdy se účastnily i jiné týmy než mistři daných zemí (tj. např. týmy ze druhých míst nejlepších zemí podle koeficientů UEFA, atp.).\n\nPoražené týmy vstupovaly do 1. kola Poháru UEFA.\n"}
{"id": "713786", "url": "https://cs.wikipedia.org/wiki?curid=713786", "title": "Liga mistrů UEFA 1998/99", "text": "Liga mistrů UEFA 1998/99\n\nSezóna 1998/99 byla 44. ročníkem Ligy mistrů UEFA a zároveň 7. ročníkem po přejmenování. Jejím vítězem se stal po senzačním obratu finálového zápasu v nastaveném čase anglický klub Manchester United FC.\n\nPoražené týmy nastoupily do 1. kola Poháru UEFA.\n"}
{"id": "713789", "url": "https://cs.wikipedia.org/wiki?curid=713789", "title": "Právo lidu", "text": "Právo lidu\n\nPrávo lidu byla česká sociálně demokratická tiskovina vydávaná mezi lety 1893 až 1948.\n\nVzniklo v roce 1893 jako místní sociálně demokratický časopis v Kuklenech u Hradce Králové. Jeho vydavatelem a zároveň spoluredaktorem byl Emanuel Švagerka. O rok poději začalo být vydáváno v Humpolci. Vycházelo též večerní vydání s obdobným názvem Večerník Práva lidu.\n\nRoku 1897 redakce přesídlila do Prahy a z Práva lidu se stal ústřední orgán Českoslovanské strany sociálně demokratické dělnické. Během rozkolu ve straně v letech 1919–1920 zaujímali v redakci většinu příznivci levice (B. Šmeral, I. Olbracht a další), vydavatel A. Němec byl však příznivcem pravice. Spor vygradoval v září roku 1920, kdy levicoví redaktoři začali vydávat vlastní noviny Rudé právo, orgán \"ČSSD - levice\", od roku 1921 Komunistické strany Československa. Právo lidu zůstalo orgánem ČSSD.\n\nV průběhu utužování politického systému po mnichovské zradě se ČSSD stala součástí Národní strany práce. Právo lidu začalo od 1. ledna 1939 vycházet pod názvem \"Národní práce\". Po osvobození roku 1945 bylo obnoveno pod původním názvem.\n\nPo sloučení ČSSD s KSČ v červnu 1948 bylo vydávání zastaveno, část redakce přešla do Rudého práva. ČSSD Právo lidu nakrátko obnovila po sametové revoluci.\n\n"}
{"id": "713790", "url": "https://cs.wikipedia.org/wiki?curid=713790", "title": "Štěpánka Štěpánová", "text": "Štěpánka Štěpánová\n\nŠtěpánka Štěpánová (13. prosince 1906, Bílsko – 19. září 1992, Praha) byla česká zpěvačka, operní pěvkyně-altistka, která disponovala krásným plným altem tmavě sametové barvy. Mezi její velké přednosti patřila také srozumitelnost operního zpěvu a herecké nadání.\n\nZpěvu se věnovala od svého dětství. Hudební vědu a zpěv vystudovala v Bratislavě, kde absolvovala v roce 1932. V letech 1930–1933 působila nejprve v ostravské opeře, od roku 1933 z popudu tehdejšího šéfdirigenta Opery Národního divadla v Praze Otakara Ostrčila působila až do roku 1977 jako sólistka Národního divadla v Praze. Zde postupně vytvořila přes 200 různých postav.\n\nZ mnoha jejích rolí vynikala zejména Bizetova Carmen, kterou hrála a zpívala přibližně 300 krát.\n\nKromě opery se také věnovala interpretaci písní a písňových cyklů. V závěru života se také věnovala pedagogické činnosti.\n\n\n\n\n"}
{"id": "713793", "url": "https://cs.wikipedia.org/wiki?curid=713793", "title": "Fraps", "text": "Fraps\n\nFraps je program na snímání obrazovky osobního počítače. Dokáže vytvořit fotografii nebo real-time video z programů které fungují na DirectX nebo OpenGL. Používá se také při nátačení her nebo machinima filmů. V rohu obrazovky může program ukazovat počet FPS (snímků za sekundu). Základně natáčí video o rozměrech 2560 × 2650 mm. Vytvoří screenshoty ve formátu JPEG, PNG, TGA nebo BMP. Funguje na Windows 2000 a Windows XP, rozšířená verze také na Windows Vista a Windows 7. Vytváří video soubory o velikosti přes 100 GB na hodinu záznamu. Soubory jsou z důvodu kompatibility ukládány po 4 GB na soubor.\n"}
{"id": "713794", "url": "https://cs.wikipedia.org/wiki?curid=713794", "title": "Politický střed", "text": "Politický střed\n\nPolitický střed nebo centrismus zahrnuje takové politické strany, jejichž programové cíle leží mezi levicí a pravicí.\nPolitický střed hraje významnější roli zejména v systémech více stran. V širším smyslu název také odkazuje na středolevé a středopravé strany.\nJde zejména o strany regionální, etnické a environmentální (zelené) a strany s nevyjasněným ekonomickým programem, též liberální strany tzv. třetí cesty či strany křesťansko-demokratické.\n"}
{"id": "713795", "url": "https://cs.wikipedia.org/wiki?curid=713795", "title": "Přeběhlík (Star Trek: Nová generace)", "text": "Přeběhlík (Star Trek: Nová generace)\n\n„Přeběhlík“, v originále „The Defector“, je v pořadí desátá epizoda třetí sezóny seriálu \"\". Romulanský přeběhlík požaduje azyl na palubě Enterprise a předává důležité informace o možné romulanské invazi.\n\nUSS Enterprise D objeví během hlídkování v neutrální zóně neoznačenou romulanskou loď letící směrem k prostoru Federace, kterou pronásleduje romulanský válečný pták. Enterprise pronásledovanou loď zadrží, načež se válečná loď otočí a vrátí do romulanského prostoru. Cestující ze zadržené lodi o sobě tvrdí, že je podporučík Setal, bezvýznamný logistický úředník, který se rozhodl přeběhnout k Federaci poté, co se dozvěděl o tajné romulanské základně v neutrální zóně na planetě Nelvana III, kde by se mohla nacházet velká romulanská flotila. Když Setal odmítne podat jakýkoliv důkaz, kapitán Picard a jeho posádka zůstávají k jeho tvrzením skeptičtí. Navíc obdrží informaci, že Romulané očekávají Setalův návrat. Když Setalova loď exploduje z důvodu nastavené autodestrukce, posádka Enterprise přehodnotí okolnosti jeho příletu. Picard odmítne vstoupit do neutrální zóny na základě nepodložených tvrzení.\n\nSetal svěří Datovi, že ho jeho zběhnutí stálo vysokou cenu, protože už nikdy neuvidí Romulus ani svou rodinu. Dat se mu pokusí pozvednout náladu tím, že jej vezme do simulátoru a tam mu Romulus ukáže. Setal ale v simulátoru dlouho nesetrvá a prozradí, že je ve skutečnosti admirál Jarok, který vedl vítěznou kampaň proti několika základnám Federace poblíž neutrální zóny. Poté znovu žádá Picarda, aby prozkoumal situaci u Nelvany III, ale ten odmítne a požaduje, aby Jarok řekl vše, co ví. Jarok se tedy nakonec uvolí a předá kapitánovi detailní taktické informace. Enterprise poté vstoupí do neutrální zóny.\n\nKdyž ke zmíněné planetě dorazí, zjistí, že planeta je naprosto opuštěná. Jarok je překvapen. Enterprise je záhy obklopena dvěma válečnými ptáky. Picard si uvědomí, že Jarok byl použit jako návnada Romulanů, aby dezinformoval a nalákal Federaci do neutrální zóny. Kapitán však preventivně požádal o pomoc tři klingonské válečné lodě, které se na Worfův signál demaskovaly a obklíčily ty romulanské. Následkem toho může Enterprise opustit neutrální zónu bez následků. Jarok je poté nalezen mrtvý – spáchal sebevraždu.\n\n"}
{"id": "713799", "url": "https://cs.wikipedia.org/wiki?curid=713799", "title": "Mstěnice (hrad)", "text": "Mstěnice (hrad)\n\nHrad Mstěnice stával nedaleko zaniklé obce Mstěnice u Rouchovan. Pod hradem je jedno ze zastavení naučné stezky.\n\nHrad vznikl nejspíš v polovině 13. století, ovšem neexistoval dlouho. Po vzniku blízké tvrze zanikl. Nezachovaly se o něm žádné písemné zprávy.\n\nObytná budova stála na obdélníkovém prostranství o rozměrech 20 x 15 metrů. Chráněny byly dvojicí valů a příkopů, přičemž u vnějšího valu se nacházela zděná budova.\n\n"}
{"id": "713810", "url": "https://cs.wikipedia.org/wiki?curid=713810", "title": "Henry Kirke White", "text": "Henry Kirke White\n\nHenry Kirke White (21. března 1785 - 19. října 1806) byl anglický básník.\n\nNarodil se v Nottinghamu, byl synem řezníka, ale od dětství velice rád četl. Původně se měl také stát řezníkem, krátce se učil punčochářem, když se však zjistil jeho intelekt, stal se advokátním koncipientem.\n\nPovzbuzen přáteli vydal v roce 1803 svazeček básní \"Clifton Grove, a Sketch in Verse, with other Poems\" (Les Clifton Grove, veršovaná črta, a jiné básně), kterou kritika nepřijala, romantický básník Robert Southey však Whiteovi napsal povzbudivý dopis a jeho dílo ocenil také Lord Byron. \n\nNakonec se dostal na Cambridgskou universitu, pomýšlel na kněžské svěcení, vyčerpání ze studia však zhoršilo jeho zdravotní stav a White brzy zemřel. Po jeho smrti bylo jeho dílo znovu vydáno a šíře oceněno, zvláště v okruhu romantických básníků.\n\nJeho báseň zahrnul do své antologie \"Moderní básníci angličtí\" Jaroslav Vrchlický. \n"}
{"id": "713819", "url": "https://cs.wikipedia.org/wiki?curid=713819", "title": "Podání", "text": "Podání\n\nPodání může být:\n\n\n"}
{"id": "713822", "url": "https://cs.wikipedia.org/wiki?curid=713822", "title": "Sue", "text": "Sue\n\nSue může být:\n\n\n\n\n"}
{"id": "713828", "url": "https://cs.wikipedia.org/wiki?curid=713828", "title": "Plazmodiovky", "text": "Plazmodiovky\n\nOrthonectida (plazmodiovky) jsou parazitičtí živočichové s širokým spektrem hostitelů. Dříve byly řazeny do společného kmene morulovci, dnes se vědci přiklánějí k rozdělení na kmeny plazmodiovky a sépiovky. Jejich tělo je složeno z malého množství buněk. Jsou to gonochoristé. Svalovina slouží ke zpevnění těla a u samců též k vypuzování spermií. Samice má svalovinu chabou. Po oplození vajíčka spermií vzniká obrvená larva, která napadá hostitele a přeměňuje se na plazmodium.\n\n"}
{"id": "713831", "url": "https://cs.wikipedia.org/wiki?curid=713831", "title": "Rosie Jones", "text": "Rosie Jones\n\nRosie Jones (* 19. července 1990) je britská glamour modelka ze Sunbury-on-Thames Middlesexu. Objevila se v řadě známých časopisů pro muže.\n\nRosie Jones je modelkou od roku 2008. Předtím navštěvovala St. Ignatius Catholic Primary School a St. Paul's Catholic College v Sunbury-on-Thames, kde studovala psychologii, divadelní vědy, mediální studia, kritické myšlení a obecná studia.\n\nS modelingem začala v 17 letech, v 18 letech začala fotit akty. Po 18. roku věku se Rosie Jones stala Page 3 dívkou pro noviny The Sun. Modelkou na plný úvazek je zejména v „pánských“ časopisech, jako jsou Nuts, Loaded, FHM a Front apod.\n\nV 19 letech „zazářila“ na titulní straně britského časopisu. Byla hlavním hostem Konami UK PES (Pro Evolution Soccer), který se konal v Old Trafford na domácí půdě Manchesteru United. Připojila se k agentuře Samantha Bond Modelling Agency. \n"}
{"id": "713834", "url": "https://cs.wikipedia.org/wiki?curid=713834", "title": "Stronger (album)", "text": "Stronger (album)\n\nStronger (\"Silnější\") je páté album americké zpěvačky Kelly Clarkson. Bylo vydáno dne 21. října 2011.\n\nClarkson na novém albu začala pracovat podle svých slov během turné ke čtvrtému albu All I Ever Wanted a doufala ve vydání na konci roku 2010. Vydání ale bylo posunuto na jaro 2011 s tím, že poslední písně Clarkson dotočila v únoru 2011. Vydání ale bylo opět posunuto na podzim 2011, aby měla Clarkson \"čistou\" hudební scénu pro svůj návrat.\n\nV červenci 2011 unikl na internet více než tucet nevydaných písní, z nichž některé byly připravené pro nové album. Clarkson ani její domovské vydavatelství RCA Records se k tomu nijak blíže nevyjádřili, přestože kritiky k prvním čtyřem uniklým písním byly velmi dobré. Nakonec se na finálním tracklistu objevilo celkem šest uniklých skladeb, v bonusových písních je potom sedmá. Clarkson k tomu řekla, že uniklé písně byly jen demoverze.\n\nClarkson také řekla v rozhovoru pro Entertainment Weekly, že u jejích minulých alb vždy bojovala s nahrávací společností, která píseň bude či nebude singl, což u alba Stronger nehrozí, protože jak ona, tak RCA Records milují všechny skladby.\n\nClarkson řekla, že největší rozdíl mezi tímto a předchozími alby je nejspíš v jejích vokálech, které znějí více jako její zpěv na koncertech, nebudou digitálně upravovány.\n\nAlbum vyjde mimo obyčejné verze také v deluxe edici, která bude obsahovat 4 bonusové písně, a vyjde také EP se šesti písněmi.\n\nNázev \"Stronger\", v překladu \"Silnější\", byl podle Clarkson vybrán kvůli písni \"What Doesn't Kill You\", která asi ponese název \"Stronger\". Řekla také, že tento název odpovídá textům písní a jejich nádechu.\n\nClarkson řekla, že při přípravě alba ji ovlivnili Prince, Sheryl Crow, Tina Turner, Radiohead a v několika písních bude slyšet trochu country.\n\nClarkson během premiéry singlu Mr. Know It All také řekla, že se podílela jako autorka na přibližně polovině písní.\n\nTexty téměř všech písní se nesou v duchu síly, odvahy, samostatnosti a sebevědomí. Clarkson řekla, že se nemůže dočkat, až bude živě zpívat píseň You Can't Win, konkrétně slova \"If you're thing – poor little walking disease, if you're not – they are all screaming obese. If you're straight – why aren't you married yet? If you're gay – why aren't you waving a flag?\" v překladu \"Když jsi štíhlá – říkají, že jsi jak nemocná, když nejsi – prý seš tlustá. Jestli jsi na kluky – tak proč ještě nejsi vdaná? Jestli jsi lesba – proč nemáváš vlajkou?\", která odpovídají tomu, co média na Clarkson kritizují.\n\nV srpnu 2011 Clarkson oznámila, že první singl ponese název Mr. Know It All a světovou premiéru 30. srpna 2011 a že to není žádná z uniklých písní.\n\nPodle slov Clarkson byly pro nové album připraveny také dva duety. Jedním z nich je píseň \"One More Yesterday\" s Chrisem Daughtrym, ale ta na finálním tracklistu nebude, protože by nezapadala do celkového konceptu alba. Druhý duet Clarkson nazpívala s \"dívkou z American Idol\". Tento duet je na deluxe edici alba, nese název \"The Sun Will Rise\" a s Clarkson ho zpívá Kara DioGuardi.\n\nBěhem premiére singlu Mr. Know It All Clarkson potvrdila, že na albu bude píseň \"What Doesn't Kill You', která se možná ale objeví pod názvem \"Stronger\". Nakonec píseň na albu skutečně je a to pod názvem \"What Doesn't Kill You (Stronger)\". Clarkson také řekla, že tato píseň by mohla být jedním z následujících singlů. V rozhovoru pro Entertainment Weekly Clarkson uvedla, že na albu bude píseň \"You Love Me\". O té již dříve psala na Twitteru, že je to její neoblíbenější píseň nahraná pro nové album. Podle jejích slov zní tato píseň jako od Tiny Turner.\n\nCelý tracklist byl zveřejněn 14. září 2011 na oficiální stránkách Clarkson a to včetně čtyř bonusových písní deluxe edice a šest skladeb pro EP. Deluxe edice obsahuje také duet Don't You Wanna Stay s Jasonem Aldeanem, který vyšel jako singl na podzim roku 2010 a je na Jasonově albu My Kinda Party.\n\nSoučástí bonusové edice byl i disk navíc obsahující skladby nahrané v nashvillském náhravacím studiu The Smoakstack.\nClarkson řekla během vysílání z kellyclarkson.com, že na koncertní turné k albu vyrazí pravděpodobně na začátku roku 2012.\n"}
{"id": "713835", "url": "https://cs.wikipedia.org/wiki?curid=713835", "title": "Diskotéka Stereo", "text": "Diskotéka Stereo\n\nDiskotéka Stereo je série gramofonových 7\" SP desek s písničkami českých i zahraničních interpretů vydávaná od roku 1977 do roku 1990. Grafický návrh obalu byl jednotný obsahoval motivy sluchátek, reproduktorů, gramofonové desky, hodin a gramofonu, jeho autorem je Jiří Skalický.\nVydáno bylo celkem 112 SP desek.\n\n\nSérie Supraphon Diskotéka Stereo na Discogs.com\n"}
{"id": "713836", "url": "https://cs.wikipedia.org/wiki?curid=713836", "title": "Puteaux", "text": "Puteaux\n\nPuteaux je francouzské město v departmentu Hauts-de-Seine v regionu Île-de-France.\n\nPuteaux leží na levém břehu Seiny, která tvoří východní hranici s Paříží a Neuilly-sur-Seine. Na severu sousedí s Courbevoie, na západě s městem Nanterre a na jihu s městem Suresnes. K městu patří i ostrov Puteaux na Seině. Na části území města se rozkládá též administrativní a komerční čtvrť La Défense.\n\nMěsto založil v roce 1148 opat Suger, který mu dal jméno \"Putiauz\" a vydal mu privilegia. Název města může pocházet ze slova ve staré francouzštině \"putel\", což znamená \"bažinu\", nebo \"močál\". Podle jiné teorie může pocházet z latinského \"puteoli\" znamenající \"malé studny\". Současný tvar se ustálil v 16. a 17. století.\n\nÚzemí patřilo klášteru Saint-Denis do roku 1248, kdy bylo město vyvázáno z poddanství.\n\nV 19. století bylo město známé kultivací růží, na ostrově Puteaux se nacházela farma Jamese Rothschilda.\n\n\n\"Počet obyvatel\"\n\n\n"}
{"id": "713838", "url": "https://cs.wikipedia.org/wiki?curid=713838", "title": "Powers", "text": "Powers\n\nPowers může znamenat:\n\n\n"}
{"id": "713839", "url": "https://cs.wikipedia.org/wiki?curid=713839", "title": "Filozofia (časopis)", "text": "Filozofia (časopis)\n\nFilozofia je slovenský vědecký časopis pro filozofii.\n\nByl založen v roce 1968. Je vydáván Filozofickým ústavem Slovenské akademie věd. Vychází v Bratislavě každý měsíc kromě července a srpna.\n\nČasopis uveřejňuje studie, které se věnují problémům filozofie a příbuzných disciplín (metafyziky, etiky, dějin filozofie atd.). Příspěvky se publikují ve třech jazycích: ve slovenštině, v češtině a angličtině.\n\nPeriodikum je uváděno v mezinárodních citačních indexech (\"Arts&Humanities Citation Index\", \"Current Contents/Arts&Humanities\", \"SCOPUS\", \"EBSCO - Philosopher's Index\", \"Dietrich Index Philosophicus\", \"CEJSH (The Central European Journal of Social Sciences and Humanities), ERIH PLUS\") a je otevřené pro všechny autory nezávisle na jejich metodologii nebo filozofické orientaci. Do časopisu přispívají filozofové nejen ze Slovenska, ale i ze zahraničí. Šéfredaktorkou je Dagmar Smreková.\n\nNa území České republiky je časopis distribuován knihkupectvím Academia.\n\n"}
{"id": "713845", "url": "https://cs.wikipedia.org/wiki?curid=713845", "title": "Anežka Braniborská", "text": "Anežka Braniborská\n\nAnežka Braniborská \"Agnes af Brandenburg\", 1257 – 29. září 1304) byla jako manželka dánského krále Erika Klippinga dánskou královnou v letech 1273–1286.\n\nAnežka se narodila jako dcera braniborského markraběte Jana I. (1213–1266) a jeho manželky Juty Saské (oba náleželi k askánské dynastii).\n\n1. listopadu roku 1273 se ve Šlesviku provdala za dánského krále Erika Klippinga, kterého znala odedávna, neboť byl v dětství více než tři roky rukojmím na dvoře jejího otce. Jedním z podmínek osvobození mladého krále byl závazek pojmout za manželku – podle tradice bez věna – právě Anežku.\n\nPotomci z manželství s Erikem Klippingem:\n\nPoté, co byl král zavražděn byla Anežka v letech 1286–1293 regentkou země ve jménu svého neplnoletého prvorozeného syna Erika Menveda. Její regentství skončilo v roce 1293, kdy Erik dosáhl dospělosti. Téhož roku se provdala za holštýnského hraběte Gerharda II. ze Schauenburgu, hraběte z Holstein-Plön (\"Gerharda II. Slepého\", 1252/54–1312). Často však Dánsko navštěvovala.\n\nPotomci u manželství s Gerhardem II. ze Schauenburgu:\n\nAnežka zemřela 29. září 1304 a byla pohřbena v kostele sv. Benedikta z Nursie v klášteře v Ringstedu.\n\n"}
{"id": "713849", "url": "https://cs.wikipedia.org/wiki?curid=713849", "title": "Rona Cup 1999", "text": "Rona Cup 1999\n\nRona Cup 1999 byl hokejový turnaj konající se v Trenčíně v roce 1999. Pohár začínal 12. srpna a končil 14. srpna. Titul získali poprvé ve své historii HC Oceláři Třinec.\n\nv případě rovnosti bodů rozhoduje vzájemný zápas\n\n"}
{"id": "713851", "url": "https://cs.wikipedia.org/wiki?curid=713851", "title": "Jaderná elektrárna Three Mile Island", "text": "Jaderná elektrárna Three Mile Island\n\nJaderná elektrárna Three Mile Island (anglicky Three Mile Island Nuclear Generating Station, zkratkou TMI) se nachází na stejnojmenném ostrově uprostřed řeky Susquehanna jižně od Harrisburgu v Pensylvánii ve Spojených státech amerických. Měla dva tlakovodní reaktory označené TMI-1 a TMI-2. Elektrárna je známá jako místo nejhorší jaderné havárie na území USA, ke které došlo 28. března 1979, kdy se částečně roztavil reaktor TMI-2; při nehodě nikdo nezemřel.\n\nReaktor TMI-1 byl zprovozněn 19. dubna 1974, do komerčního provozu byl uveden 2. září 1974, funguje dosud, neboť jeho provozní licence je platná do roku 2034. Reaktor TMI-2 byl zprovozněn 8. února 1978, do komerčního provozu byl uveden 30. prosince 1978. Při nehodě z 28. března 1979 se částečně roztavil, později bylo jeho jádro z reaktorové budovy odstraněno.\n\n"}
{"id": "713853", "url": "https://cs.wikipedia.org/wiki?curid=713853", "title": "Strasserismus", "text": "Strasserismus\n\nStrasserismus (některými nazýváni také “levý nacismus“) je ideologie která vychází z synkreze/syntézi nacistické národně-kulturní ideologie a socialismu s větší samosprávou pracujících z minimalizování protižidovské propagandy jen na židovské velkopodnikatele. Tyto myšlenky načrtl Otto Strasser ve svém spise \"Nationalsozialistische Brief\" kde podporoval spolupráci s komunisty a Sovětským svazem a kritizoval vůdcovský princip Adolfa Hitlera\n\nStrasserismus měl podporu v levicové frakci bratrů Strasserových v NSDAP, v organizaci SA a v některých místních organizacích pracující fronty Německa (DAF)\n\npro strasserismus neplatí tyto vlastnosti nacistické ideologie:\n\n"}
{"id": "713856", "url": "https://cs.wikipedia.org/wiki?curid=713856", "title": "Vlastimil Kybal", "text": "Vlastimil Kybal\n\nVlastimil Kybal (30. května 1880 Černochov u Loun – 2. ledna 1958 Washington, D.C.) byl český historik, profesor Karlovy univerzity a diplomat. Zabýval se hlavně duchovními postavami středověku a politikou raného novověku.\n\nMaturoval roku 1899 na gymnáziu ve Slaném a studoval historii a filosofii na Filozofické fakultě UK v Praze. Mezi jeho učiteli byli Jaroslav Goll, Josef Pekař, Josef Šusta, Václav Novotný a filosofové František Drtina a Tomáš Garrigue Masaryk. Roku 1904 obhájil práci „O učení mistra Matěje z Janova“ a stal se asistentem historického semináře na FF UK. V roce 1906 studoval v Paříži u E. Denise a dalších a na univerzitě v Bonnu. V následujících letech navštívil řadu archivů ve Francii, Německu, Itálii a Švýcarsku, kde učinil několik významných objevů. Roku 1911 se habilitoval prací „Jindřich IV. a Evropa v letech 1609–1610“ a roku 1918 byl jmenován profesorem. Zasazoval se o reformu univerzitního studia a od roku 1920 byl v diplomatických službách v Římě, od roku 1925 v Rio de Janeiro a Buenos Aires, od roku 1927 v Madridu. V letech 1933–1935 přednášel v Praze a pak se stal vyslancem v Mexiku, kde se oženil s malířkou Anou Sanez. Válku strávil v exilu, přednášel na řadě amerických univerzit a v Kongresové knihovně ve Washingtonu spolupracoval na uspořádání tamních bohemik. Byl držitelem vysokých vyznamenání italských a španělských.\n\nVedle uvedené habilitační práce se zabýval velkými duchovními postavami pozdního středověku, Františkem z Assisi (1913), Anežkou Českou, Matějem z Janova a napsal společně s V. Novotným velkou práci o Janu Husovi (1923–1931), kde podrobně rozebral jeho učení. V knize „Arnošt Denis a Bílá Hora“ (1912) kritizoval některé Denisovy závěry. Kromě toho je autorem menších prací o Latinské Americe, o zahraničních vztazích a knihy o K. H. Borovském (1941).\n\n"}
{"id": "713857", "url": "https://cs.wikipedia.org/wiki?curid=713857", "title": "Jan Seidl (fotbalista)", "text": "Jan Seidl (fotbalista)\n\nJan Seidl (23. května 1917 – 4. března 1978) byl československý fotbalista, útočník.\n\nV letech 1937–1949 hrál za SK Kladno (společně s kladenskou legendou Františkem Klozem) a nastřílel za tento jediný klub 104 prvoligových branek ve 190 utkáních. Je tak členem prestižního Klubu ligových kanonýrů. Ve Středoevropském poháru nastoupil ve 4 utkáních a dal 1 gól.\n\n"}
{"id": "713861", "url": "https://cs.wikipedia.org/wiki?curid=713861", "title": "Kybal", "text": "Kybal\n\nKybal (Kybalová) je české příjmení:\n"}
{"id": "713865", "url": "https://cs.wikipedia.org/wiki?curid=713865", "title": "Liga mistrů UEFA 1999/00", "text": "Liga mistrů UEFA 1999/00\n\nSezóna 1999/00 byla 45. ročníkem Ligy mistrů UEFA a zároveň 8. ročníkem po přejmenování. Jejím vítězem se stal španělský klub Real Madrid.\n\nByl změněn hrací systém. Bylo přidáno jedno předkolo. V základních skupinách bylo následně 32 týmů rozlosováno do osmi skupin po čtyřech. Následně bylo 16 postupujících rozlosováno do čtyř skupin po čtyřech. Dále následovalo klasické play off.\n\nPoražené týmy vstupovaly do 1. kola Poháru UEFA.\n"}
{"id": "713867", "url": "https://cs.wikipedia.org/wiki?curid=713867", "title": "Ferdinand Plánický", "text": "Ferdinand Plánický\n\nFerdinand Plánický (22. května 1920 – 10. dubna 2001) byl československý reprezentační fotbalista.\n\nDo týmu Bohemians přišel v roce 1941 ze sousedních Nuslí, aby se v krátké době stal jednou z ústředních postav vršovického týmu. I na svou menší postavu vyrostl ve znamenitého střelce a nahrávače. Na svém kontě má rovnou stovku ligových gólů a všechny v zelenobílém dresu klokanů, což je mimochodem dodnes klubový rekord. Je tak řádným členem Klubu ligových kanonýrů. V roce 1951 odešel na hostování do Ústí nad Labem.\n\nV roce 1946 dvakrát reprezentoval Československo, a to v přátelských zápasech ve Francii (0:3) a Jugoslávii (2:4). V Bělehradě pak vstřelil i svůj jediný reprezentační gól - v poslední minutě utkání.\n\n"}
{"id": "713874", "url": "https://cs.wikipedia.org/wiki?curid=713874", "title": "Kontramarka", "text": "Kontramarka\n\nKontramarky jsou malé značky dodatečně vyražené do mince. Značka bývala v podobě čísla, obrázku nebo znaku. Plnily nejrůznější funkci – prodloužení platnosti mince, změnu velikosti nominálu nebo označovaly kvalitu mince. V tom případě po ověření kvality mince byly kontramarkovány odpovídající značkou platnou pro danou oblast.\n\nVe střední Evropě měly kontramarku v podobě městských znaků české groše užívané ve 14. a 15. století v mnohých německých městech. Zde kromě měst měli právo razit vlastní mince (a cizí kontramarkovat) nejen kurfiřti, knížata a hrabata, ale i církevní hodnostáři. Důvodem kontramarkování bylo zjednodušení a ušetření nákladů při vlastním mincování, takto stačilo nakoupit groše pražské či později míšenské a opatřit je vlastní kontramarkou.\n\nDalší rozšířenou mincí která byla často kontramarkována je levantský tolar Marie Terezie ražený s letopočty 1764 a 1780 (razí se dodnes). Jedná se větší stříbrnou obchodní minci, používala se jako platidlo v mnoha částech světa (Evropě, Africe, Asii ...) a kde lze nalézt kontramarky kupříkladu z Saúdské Arábie, Madeiry.\n"}
{"id": "713876", "url": "https://cs.wikipedia.org/wiki?curid=713876", "title": "Flossenbürg", "text": "Flossenbürg\n\nFlossenbürg je německá obec v zemském okrese Neustadt an der Waldnaab ve spolkové zemi Bavorsko. Leží u hranic s Českou republikou, nejbližší českou obcí je vesnice Lesná (Schönwald).\n\nV dobách druhé světové války se zde nacházel koncentrační tábor Flossenbürg.\n\nPodle posledního sčítání roku 2017 měla obec 1525 obyvatel. \n\nPrvní písemné zmínky o místě pochází z roku 948. Hrad Flossenbürg byl vybudován kolem roku 1100 hrabětem Berengarem ze Sulzbachu, byl v majetku císaře Fridricha Barbarossy i českého krále Přemysla Otakara I. Jako pevnost sloužil hrad až do třicetileté války, kdy byl oddíly vévody Bernharda Sasko-Výmarského vypálen. Flossenbürg byl později součástí vévodství Neuburg-Sulzbach od roku 1777 pozdléhá zemskému soudu ve Floss a je součástí bavorského kurfiřství. Od roku 1818 je samostatnou obcí. \n"}
{"id": "713877", "url": "https://cs.wikipedia.org/wiki?curid=713877", "title": "Forest Hills Tennis Classic 2004", "text": "Forest Hills Tennis Classic 2004\n\nTenisový turnaj WTA Forest Hills Tennis Classic 2004 se konal ve dnech 24.–28. srpna v americkém Forest Hills (New York) venku na tvrdých dvorcích. Událost byla součástí kategorie Tier V s účastí šestnácti hráček ve dvouhře, čtyřhra se nehrála.\n\n\n"}
{"id": "713879", "url": "https://cs.wikipedia.org/wiki?curid=713879", "title": "Otozó Jamada", "text": "Otozó Jamada\n\nGenerál Otozó Jamada (山田 乙三, \"Yamada Otozō\" , 6. listopadu 1881 – 18. července 1965) byl vojevůdce Japonské císařské armády v období druhé světové války, v posledních letech války také velvyslanec v Mandžukuu a velitel Kuantungské armády.\n\nOtozo Jamada se narodil 6. listopadu 1881 v Prefektuře Nagano na ostrově Honšú. Roku 1903 vstoupil do Císařské vojenské akademie, kterou dostudoval roku 1912.\n\nZačínal jako důstojník jezdectva. Roku 1925 byl povýšen na poručíka 25. jezdeckého regimentu, o rok později se stal velitelem japonských vojsk v Koreji (Čosenu).\nRoku 1937 začala Druhá čínsko-japonská válka a Jamada byl jmenován velitelem 12. divize Japonské armády, dislokované v Mančukuu. Roku 1938 se na krátký čas stal velitelem 3. armády dislokované u sovětských hranic, potom velel Japonskému expedičnímu sboru ve střední Číně.\n\nNa generála byl povýšen roku 1940, poté působil v císařském generálním štábu v Japonsku. Roku 1944 se vrátil do Mandžuska, kde velel Kuantungské armádě, která se vzdala sovětům 8. srpna 1945. O den později byl sám zajat Rudou armádou, během \"Chabarovského procesu\" roku 1949 byl za válečné zločiny odsouzen k 25 letům vězení a umístěn v táboře č. 48 v Černcích. V červenci 1950 požádala čínská vláda o vydání Jamady a dalších japonských vojáků k soudu za zločiny, kterých se dopustili na čínském území. Jamada přiznal odpovědnost za zločiny, které se udály pod jeho velením a příštích více než pět let strávil ve vězení ve městě Fu-chun. Roku 1956 byl omilostněn, repatriován do Japonska, kde roku 1965 zemřel.\n"}
{"id": "713886", "url": "https://cs.wikipedia.org/wiki?curid=713886", "title": "Forest Hills Tennis Classic 2005", "text": "Forest Hills Tennis Classic 2005\n\nTenisový turnaj WTA Forest Hills Tennis Classic 2005 se konal ve dnech 22.–28. srpna v americkém Forest Hills (New York) venku na tvrdých dvorcích. Událost byla součástí kategorie Tier IV s účastí šestnácti hráček ve dvouhře, čtyřhra se nehrála.\n\n\n"}
{"id": "713891", "url": "https://cs.wikipedia.org/wiki?curid=713891", "title": "Forest Hills Tennis Classic 2006", "text": "Forest Hills Tennis Classic 2006\n\nTenisový turnaj WTA Forest Hills Tennis Classic 2006 se konal ve dnech 22.–26. srpna v americkém Forest Hills (New York) venku na tvrdých dvorcích. Událost byla součástí kategorie Tier IV s účastí šestnácti hráček ve dvouhře, čtyřhra se nehrála.\n\n\n"}
{"id": "713894", "url": "https://cs.wikipedia.org/wiki?curid=713894", "title": "Forest Hills Tennis Classic 2007", "text": "Forest Hills Tennis Classic 2007\n\nTenisový turnaj WTA Forest Hills Tennis Classic 2007 se konal ve dnech 21.–25. srpna v americkém Forest Hills (New York) venku na tvrdých dvorcích. Událost byla součástí kategorie Tier IV s účastí šestnácti hráček ve dvouhře, čtyřhra se nehrála.\n\n\n"}
{"id": "713897", "url": "https://cs.wikipedia.org/wiki?curid=713897", "title": "Forest Hills Tennis Classic 2008", "text": "Forest Hills Tennis Classic 2008\n\nTenisový turnaj WTA Forest Hills Tennis Classic 2008 se konal ve dnech 19.–23. srpna v americkém Forest Hills (New York) venku na tvrdých dvorcích. Událost byla součástí kategorie Tier IV s účastí šestnácti hráček ve dvouhře, čtyřhra se nehrála. Jednalo se o poslední ročník turnaje.\n\n\n"}
{"id": "713908", "url": "https://cs.wikipedia.org/wiki?curid=713908", "title": "Otrava kyanidy", "text": "Otrava kyanidy\n\nK otravě kyanidy dochází při expozici živého organismu sloučenině, která rozpuštěna ve vodě uvolňuje kyanidové ionty (CN). Nejčastějšími látkami způsobujícími tuto otravu jsou plynný kyanovodík a krystalické soli kyanid draselný a kyanid sodný. Kyanidové ionty zastavují buněčné dýchání inhibicí mitochondriálního enzymu nazvaného cytochrom c oxidáza.\n\nKyanidy způsobují, že buňky nejsou schopny využít kyslík; primárně se jedná o inhibici cytochrom C oxidázy. Při vdechování vysokých koncentrací kyanovodíku nastává kóma s křečemi, apnoe, zástava srdce a smrt během několika minut. Při nižších dávkách může ztrátě vědomí předcházet celková slabost, závratě, bolest hlavy, vertigo, schvácenost a obtížné dýchání. V první fázi bezvědomí je dýchání často dostatečné nebo i zrychlené, pak se ale situace zhoršuje, nastává hluboké kóma, někdy spojené s plicním edémem, a nakonec zástava srdce. Kůže zrůžoví vznikem kyanido-hemoglobinových komplexů. Smrtelná dávka pro člověka může být už 1,5 mg/kg tělesné hmotnosti. Koncentrace kyanidu v krvi lze měřit za účelem potvrzení diagnózy u hospitalizovaných pacientů nebo při forenzním vyšetřování kriminálních otrav. Toxické účinky kyanidu se mohou objevit i po požití amygdalinu (obsaženého v mandlích a v jádrech meruňkových pecek), dlouhodobějším podávání nitroprussidu nebo po expozici plynům vzniklým spalováním syntetických materiálů.\n\nExpozice nízkým dávkám kyanidu po dlouhou dobu (např. po používání kořenů manioku jako hlavního zdroje potravy v tropické Africe) vede ke zvýšeným úrovním kyanidu v krvi, které způsobují slabost a celou škálu různých symptomů, například trvalou paralýzu, nervové léze, hypothyroidismus a u těhotných žen potraty. Mezi další účinky patří mírné poškození jater a ledvin.\n\nV USA se v rámci první pomoci používá malá inhalační dávka amylnitritu, po ní následuje nitrožilní podání dusitanu sodného a pak (opět do žíly) thiosíran sodný. Nově schváleným léčivem v USA je hydroxokobalamin a je dostupný v balíčcích první pomoci pro tyto otravy. V jiných zemích se mohou používat odlišné metody léčby.\n\nKyanidy byly shromažďovány v arzenálech Sovětského svazu i USA během 50. a 60. let 20. století. Ovšem jako bojový plyn není kyanovodík příliš účinný, protože je lehčí než vzduch a pro zneschopnění nebo zabití nepřátelských vojáků je ho potřeba velmi mnoho.\n\nPřestože nebyly potvrzeny žádné případy použití kyanovodíku jako zbraně, mohl být použit v Iráku během plynového útoku, který Saddám Husajn nařídil provést proti Kurdům v 80. letech. Tato informace však není ověřená.\n\nKyanidové soli se někdy využívají k rychlým sebevraždám. Je známo, že rychleji působí nalačno.\n\n\n\n\n"}
{"id": "714008", "url": "https://cs.wikipedia.org/wiki?curid=714008", "title": "Porkert", "text": "Porkert\n\nPorkert je příjmení německého původu. Mezi jeho nositele patří:\n\n\n"}
{"id": "714011", "url": "https://cs.wikipedia.org/wiki?curid=714011", "title": "PROMOTIC", "text": "PROMOTIC\n\nPROMOTIC je softwarový nástroj typu SCADA/HMI pro průmyslovou automatizaci. Slouží k vizualizaci, řízení a sběru dat z technologických procesů. Systém PROMOTIC vyvíjí a dodává ostravská firma Microsys, spol. s r.o. a to již od roku 1991.\n\nPROMOTIC je komplexní SCADA objektový softwarový nástroj pro tvorbu aplikací, které monitorují, řídí a vizualizují technologické procesy v nejrůznějších oblastech průmyslu. \n\nPROMOTIC SCADA/HMI systém byl uveden na trh v roce 1991. První verze tohoto systému běžely na platformě MS DOS. V roce 1995 byl uveden zcela přepracovaný systém fungující na MS Windows. Aktuální verze systému PROMOTIC je kompatibilní se všemi verzemi Windows od XP výše (mimo Windows CE).\n\nSCADA systém PROMOTIC disponuje obsáhlou knihovnou komunikačních driverů pro komunikaci se širokým spektrem automatizačního hardware:\n\n\nDalšími typy protokolů je možné komunikovat prostřednictvím standardizovaných rozhraní.\nPROMOTIC podporuje následující standardizovaná rozhraní:\n\n\nSCADA systém PROMOTIC je licencován dvěma základními způsoby:\n\n\nVšechny komponenty, komerční i freeware verze, jsou k dispozici v rámci jednoho instalačního balíčku – zdarma ke stažení na webu výrobce.\n\n\n"}
{"id": "714014", "url": "https://cs.wikipedia.org/wiki?curid=714014", "title": "Juta Saská (1223)", "text": "Juta Saská (1223)\n\nJuta Saská, také Judita (dánsky \"Jutta af Sachsen\", 1223– po roce 1250, před rokem 1267) byla jako manželka dánského krále Erika Plogpenninga dánskou královnou v letech 1241–1250.\n\nNarodila se jako druhé dítě saského vévody Albrechta I. z rodu Askánců a jeho první manželky Anežky, dcery rakouského vévody Leopolda VI. Babenberského.\n\n9. října 1239 se provdala za prince Erika, budoucího dánského krále Erika IV. Během bouřlivého manželova panování vládla hradem Skanderborg a zacházela nemilosrdně s nedalekým klášterem v Øm, konfiskujíc statky a jiné majetky v jeho vlastnictví.\n\nZ manželství s králem Erikem IV. vzešlo šest potomků, dva synové a dcery, oba synové však zemřeli jako nemluvňata. Dvě starší dcery se staly královnami (Švédska a Norska), dvě mladší pak abatyšemi kláštera v Roskilde.\n\nJuta byla dánskou královnou osm let. Po zavraždění svého manžela Erika jeho bratrem Abelem 10. srpna 1250 odjela do Německa a tam se podruhé provdala, a to za hraběte Burgharda VIII. z Rosenburgu.\nZ tohoto manželství se narodila dcera:\n\nV Německu Juta i zemřela a byla zde nepochybně i pochována. Přesné datum jejího úmrtí není známo, uvádí se období po roce 1250 až do roku 1267.\n\n"}
{"id": "714017", "url": "https://cs.wikipedia.org/wiki?curid=714017", "title": "Muzeum města Police nad Metují", "text": "Muzeum města Police nad Metují\n\nMuzeum města Police nad Metují je umístěno v prvním patře benediktinského kláštera. V místnostech původně určených pro pobyt opata, jejichž součástí je i soukromá secesní opatova kaple. Muzeum vzniklo v roce 1946 jako památník města Police nad Metují. V roce 1993 zde byla nainstalována expozice dějin města. Poslední rozsáhlejší doplnění a uspořádání expozice proběhlo v roce 2007.\n"}
{"id": "714019", "url": "https://cs.wikipedia.org/wiki?curid=714019", "title": "Rona Cup 2000", "text": "Rona Cup 2000\n\nRona Cup 2000 byl hokejový turnaj konající se v Trenčíně v roce 2000. Pohár začínal 17. srpna a končil 19. srpna. Titul získali podruhé ve své historii HC Oceláři Třinec.\n\nPři rovnosti bodů rozhoduje rozdíl skóre\n\n"}
{"id": "714023", "url": "https://cs.wikipedia.org/wiki?curid=714023", "title": "Hudební dílo", "text": "Hudební dílo\n\nHudební dílo (anglicky \"musical work\", francouzsky \"œuvre musicale\") je mezinárodní normou ISO 15707:2001 definováno jako „dílo složené z kombinace zvuků s/nebo bez doprovázejícího textů“. Hudební díla co do druhů či žánrů zahrnují vše od písní k symfoniím, znělky a zvukové motivy k reklamám nevyjímaje.\n\nHudební dílo je jedním ze základních typů tvůrčích děl, která jsou ve známém modelu FRBR (Funkční požadavky na bibliografické záznamy) chápána jako abstraktní nehmatatelné) entity ve smyslu intelektuálního nebo uměleckého výtvoru. Existence díla včetně díla hudebního se, jak uvádí norma ISO 15707:2001, projevuje prostřednictvím jednoho nebo více vyjádření (anglicky expression; například ve formě rukopisných partitur, koncertních provedení a jejich záznamů) nebo zhmotnění (anglicky manifestation; například publikovaných partitur nebo publikovaných zvukových nahrávek na CD, DVD aj.).\n\nHudební díla mohou mít modifikované verze (například \"Symfonie č. 4\" skladatele Antona Brucknera existuje v originální verzi z roku 1874, několik verzí pochází z let 1878-1880, revidovaná verze z roku 1886, přepracovaná, zkrácená a přeinstrumentovaná verze od Gustava Mahlera z roku 1888 aj.). Za modifikaci hudebního díla je považován také překlad literárního textu.\n\nHudební díla mohu mít nové úpravy (aranžmá, například originální dílo \"Koncert pro housle a orchestr d moll, op. č. 46\" skladatele Arama I. Chačaturjana z roku 1940 má úpravu pro housle a klavír z téhož roku (\"op. č. 46A\") a také další úpravu pro flétnu a orchestr z roku 1950, kterou připravil skladatel Jean-Pierre Rampal). Rozsáhlejší úpravy hudebního díla mohou vést případně ke vzniku díla nového (například klavírní suitu \"Obrázky z výstavy\" z roku 1874 skladatele M. P. Musorgského zcela nově instrumentoval pro velký orchestr skladatel Maurice Ravel v roce 1922).\n\nHudební díla mohou zahrnovat části nebo úryvky, které se staly známými vedle svých „mateřských“ děl (například kantátové finále \"Óda na radost\", které je součástí poslední 4. věty Beethovenovy \"Symfonie č. 9 d moll, op. 125\" z let 1822-1824, nebo \"Solvejžina píseň\", která je součástí doprovodné scénické hudby k dramatu H. Ibsena \"Peer Gynt\", op. 23 skladatele Edvarda Griega z let 1874-1875). Úryvek nějakého širšího hudebního díla může existovat také jako samostatné hudební dílo (například známá znělka televizní sítě Eurovize je úryvkem z úvodu barokní skladby \"Te Deum\" francouzského skladatele Marca-Antoina Charpentiera, vytvořeného v roce 1690).\n\nSložená hudební díla mohou sestávat z jiných existujících děl nebo jejich částí. Například 4 části hudebního díla \"Peer Gynt, op. 23\" skladatele E. Griega (\"Ranní nálada\", \"Aasina smrt\", \"Tanec Anitry\" a \"Ve sluji krále hor\") se staly součástí jeho nového díla \"Suita č. I, op. 46\" z roku 1881, a jiné 4 části (\"Únos nevěsty\", \"Arabský tanec\", \"Peer Gyntův návrat\" a také \"Solvejžina píseň\") součástí díla \"Suita č. II, op. 55\" z roku 1891.\n\nHudební díla jsou v současnosti jednoznačně identifikována pomocí trvalého mezinárodního identifikátoru ISWC v rámci stejnojmenného registračního systému.\n\n"}
{"id": "714025", "url": "https://cs.wikipedia.org/wiki?curid=714025", "title": "Plážový fotbal", "text": "Plážový fotbal\n\nPlážový fotbal (anglicky \"Beach soccer\") je plážový kolektivní sport,\nkterý se hraje na pískovém hřišti obdélníkového tvaru o rozměrech 26-28 x 35-37 metrů.\n\nBranka má rozměry 2,2 x 5,5 metrů. Hru hraje vždy pět hráčů na každé straně, čtyři hráči v poli a jeden brankář,\ndalších pět hráčů může sedět na lavičce.\n\nOproti klasickému fotbalu je hra rozdělena na tři třetiny po 12 minutách (celková hrací doba činí tedy 36 minut).\n\nVzhledem k tomu, že přihrávání na hlubokém písku je podstatně fyzicky namáhavější a technicky obtížnější než je tomu\nna fotbalovém trávníku, je hra obvykle mnohem svižnější a zpravidla podstatně techničtější než u klasického fotbalu\nnebo i v sálové kopané. Méně se zde přihrává a velmi často se zde střílí na bránu (a to velmi často přímo ze vzduchu).\n\nVzhledem k tomu, že dopad do měkkého písku tolik nebolí a nehrozí zraněním jako při dopadu na trávník nebo na podlahu, jsou při\nšpičkovém provedení plážového fotbalu k vidění různé technické finty, triky a finesy, fotbalové parádičky\n(například častá střelba přes hlavu - tzv. nůžky), zápasy jsou díky tomu divácky poměrně atraktivní. Hráči zde vůbec\nnepoužívají žádné kopačky, hrají bez bot bosky.\n\nZápas nemůže skončit remízou, v případě nerozhodnutého výsledku se nastavují další 3 minuty a uplatňuje se zde\nsystematicky pravidlo zlatého gólu. Poté přichází na řadu penaltový rozstřel s pravidlem \"rychlé smrti\".\n\nRozhodčí má navíc kromě klasické žluté karty (napomenutí) a červené karty (vyloučení do konce utkání) k dispozici\ni modrou kartu (dočasné vyloučení na dvě minuty).\n\nTento mladý sport si získává stále větší popularitu i na českém území a počet míst, kde je možné si tento sport zahrát se neustále zvyšuje (Praha, Plzeň, Sokolov, Cheb, Příbram, Prostějov, Písek, Loučná nad Desnou a další). Kompletní seznam sportovišť nabízí na svých stránkách http://www.plazovakopana.cz Subkomise plážového fotbalu (nejvyšší orgán na našem území). Subkomise je součástí struktur Fotbalové asociace České republiky (FAČR). Na webu Subkomise je možné dohledat i novinky z domova i zahraničí. Ty je možné dohledat i na http://www.facebook.com/beachsoccercz. Současným předsedou plážového fotbalu je od roku 2009 Jan Dámec. Jeho předchůdcem na této pozici byl v období 2007 - 2009 Oldřich Prohl.\n\nPrvní mezistátní zápas odehrála česká reprezentace 28. srpna 2006 v Marseille, kde se zúčastnila bojů o postup na MS 2006. Tehdejším soupeřem byl výběr Belgie, kterému český tým podlehl 5:6. Postup na MS se tehdy nezdařil a na nejprestižnější turnaj v tomto sportu se Čechům nepodařilo postoupit ani v letech dalších. Nejblíže k postupu bylo v roce 2008, kdy český tým pod vedením trenéra Josefa Němce podlehl v rozhodujícím zápase o postup Španělsku 1:7. V současné době je reprezentačním trenérem Michael Lukič, který převzal reprezentaci na jaře roku 2011.\n\nV létě se v současné době nejvíce týmů účastní Českého poháru, který je postaven na dvou fázích. Kvalifikační fáze se koná na různých místech po České republice a může se jich zúčastnit kdokoliv. Z kvalifikací pak postupují jejich vítězové na finálový turnaj. Od roku 2009 se u nás hraje i pravidelná ligová soutěž, která je od roku 2011 obohacena o účast slovenských klubů. V roce 2012 se hrála pod označením Superliga. Oblíbené jsou rovněž zimní turnaje, které se hrají v Praze a to jak v kategorii mužů, žen tak i mládeže. Podrobnosti na plazovakopana.cz\n\nHra původně vznikla na brazilských plážích. Oficiální pravidla obdržela až v roce 1992.\n\n\n"}
{"id": "714035", "url": "https://cs.wikipedia.org/wiki?curid=714035", "title": "École nationale de l'aviation civile", "text": "École nationale de l'aviation civile\n\nÉcole nationale de l'aviation civile (často přezdívána pouze zkratkou \"ENAC\") je nejvýznamnější a nejznámější francouzská vysoká škola letectví zaměření. Od ledna 2011 je největší evropskou leteckou školou.\n\n"}
{"id": "714036", "url": "https://cs.wikipedia.org/wiki?curid=714036", "title": "Projekt 35", "text": "Projekt 35\n\nProjekt 35 (v kódu NATO třída Mirka) byla třída protiponorkových fregat sovětského námořnictva z doby studené války. Plavidla byla určena zejména pro pobřežní hlídkování. Ze služby byly vyřazeny na počátku 90. let.\n\nV letech 1961–1967 bylo v Kaliningradu pro sovětské námořnictvo postaveno celkem devět jednotek této třídy.\n\nStavěny byly dvě základní verze Projekt 35 (v kódu NATO \"Mirka I\") a Projekt 35M (\"Mirka II\"). Lišily se skladbou protiponorkové výzbroje.\n\nVýzbroj projektu 35 tvořily dvě dvojhlavňové věže se 76mm kanóny AK-726, jeden pětihlavňový 406mm torpédomet PTA-40 pro torpéda SET-40 a čtyři raketové vrhače hlubinných pum RBU-6000. Verze projekt 35M měla pouze dva raketové vrhače RBU-6000 a naopak nesla dvojnásobný počet torpédometů. Pohonný systém tvořily dvě plynové turbíny a pomocný dieselový motor. Nejvyšší rychlost dosahovala 32 uzlů.\n"}
{"id": "714037", "url": "https://cs.wikipedia.org/wiki?curid=714037", "title": "Josef Porkert", "text": "Josef Porkert\n\nJosef Porkert (2. února 1828 Abertamy, Rakousko-Uhersko – 27. dubna 1895 Skuhrov nad Bělou v Orlických horách) byl český průmyslník a zakladatel stejnojmenného podniku.\n\nStudoval na Horní akademii v Příbrami a roku 1863 se stal ředitelem Růženiny hutě (Rosenhütte) ve Skuhrově nad Bělou, železné hutě hraběte Hanse Kolowrata založené roku 1817. Když byla roku 1879 výroby železa pozastavena, pronajal si roku 1881 závod Josef Porkert a přeměnil ho na slévárnu. Vyráběl zde kamna, řemenice a klavírní rámy. Závod vyráběl litinové rámy pro firmu Antonín Petrof v Hradci Králové a dodával i dalším renomovaným výrobcům klavírů Bösendorfer, Hoffman-Czarny, Baumann, Ehrbar a další.\n\nPo smrti Josefa Porkerta v roce 1895 převzali podnik jeho synové Wilhelm a Eduard. Ti rozšířili výrobu o kuchyňské stroje, především o ruční mlýnky na maso a další ruční mlýnky, které v následujících desetiletích tvořily těžiště produkce firmy. V roce 1911 dosahovala roční produkce firmy „Porkert a spol.“ 100 000, a v roce 1929 již 400 000 kuchyňských strojků. Tři čtvrtiny výroby šly do zahraničí. Hlavními odběrateli byly firmy v Polsku, Anglii a zámoří. Ve 40. letech 20. století přibyly ještě elektrické přístroje a kuchyňské roboty.\n\nRoku 1948 byl podnik znárodněn a převážná část produktové palety se přesunula do jiných závodů. Závod ve Skuhrově od té doby vyráběl již jen klasické ruční mlýnky. Restituce z roku 1992 na dědice rodiny Porkertů nebyla úspěšná. V roce 2007 přešel podnik do insolvenční správy. Ten pak přešel na nástupce Karavela Properties, který továrnu převzal v roce 2008. Roku 2010 byla tradiční výroba zastavena.\n\nPo ukončení činnosti výroby ruční krájecí techniky v původním závodě ve Skuhrově nad Bělou se společnost Hanhart\" Morkovice s.r.o. (http://www.hanhart.cz/) rozhodla obnovit tuto tradiční značku. Roku 2012 se mlýnky na maso PORKERT vrací na český i světový trh (http://www.mlynky-porkert.cz/). Společnost Hanhart\" Morkovice s.r.o. je oficiálním právoplatným držitelem značky, know-how a veškerého duševního vlastnictví značky PORKERT.\n\nNěkteré kuchyňské strojky vyrobené firmou Porkert jsou vystaveny v expozici Porkertových strojků v Muzeu Mlejn v Ostravě a Městském informačním centru ve Skuhrově nad Bělou.\n"}
{"id": "714043", "url": "https://cs.wikipedia.org/wiki?curid=714043", "title": "Supercoppa italiana", "text": "Supercoppa italiana\n\nSupercoppa italiana nebo česky Italský superpohár je italská soutěž, kde se utkají vítěz Serie A (nejvyšší italské ligy) s vítězem Coppa Italia (italský pohár) uplynulé sezóny. Zápasy se hrají na půdě vítěze Serie A nebo podle dohody na neutrální půdě. Superpohár se zpravidla koná před začátkem ostatních soutěží. Hraje se od roku 1988 a nejúspěšnějšími týmy jsou AC Milán a Juventus FC, tyto kluby trofej získaly sedmkrát.\n\nPozn.: vítěz trofeje je zvýrazněn tučně.\n\n"}
{"id": "714044", "url": "https://cs.wikipedia.org/wiki?curid=714044", "title": "Nejbohatší muž v Babylóně", "text": "Nejbohatší muž v Babylóně\n\nNejbohatší muž v Babylóně (v anglickém originále \"The Richest Man in Babylon\") je kniha amerického autora George Samuela Clasona z roku 1926, později mnohokrát novuavydávána. Jedná se o knihu finančního poradenství, kdy formou příběhů ze starého Babylónu je čtenáři předkládán návod, jak peníze vydělat, udržet si je a následně investovat a obsahuje také rady kolem řešení dluhových problémů. Kniha se stala známou díky podpoře pojišťoven a bank, které financovaly její vydávání. V českém překladu Marty Kotyza vyšla kniha v letech 2006 a 2018.\n\nV českém překladu má kniha 135 stran, které se člení do předmluvy, dále 10 příběhových kapitol a historického přehledu na závěr: \nKniha popisuje smyšlené příběhy ze starého Babylónu a učí čtenáře finanční gramotnosti, zavádí jednoduchá pravidla o nakládání s majetkem a učí, jak peníze vydělat a následně výhodně investovat. \n"}
{"id": "714045", "url": "https://cs.wikipedia.org/wiki?curid=714045", "title": "81 (číslo)", "text": "81 (číslo)\n\nOsmdesát jedna je přirozené číslo, které následuje po čísle osmdesát a předchází číslu osmdesát dva. Římskými číslicemi se zapisuje LXXXI 81. dnem kalendářního roku je 22. (v přestupném roce 21. březen).\n\n\n\n"}
{"id": "714047", "url": "https://cs.wikipedia.org/wiki?curid=714047", "title": "Frýdlantský výběžek", "text": "Frýdlantský výběžek\n\nFrýdlantský výběžek je oblast v severních partiích České republiky, součást Libereckého kraje. Rozkládá se na ploše asi 15 × 20 kilometrů a z jihu je vymezen úpatím severních zlomových svahů Jizerských hor a na západě, severu i východě je ohraničen česko-polskou státní hranicí. Je řazen mezi pět severních výběžků republiky (spolu se Šluknovským, Broumovským, Jesenickým a Osoblažským výběžkem).\n\nNejstarší důkazy o pobytu lidí v oblasti se nacházejí na Pohanských kamenech poblíž Višňové, kde se našly kamenné sekery pocházející z pozdní doby kamenné. Nad Raspenavou je znělcový vrch Chlum, na němž v době bronzové bývalo hradiště. První soustavnější osidlování kraje začalo během 6. století po Kristu, kdy se zde usadili slovanští lovci a rybáři přicházející sem z Lužice. Pobývali na hradištích poblíž dnešní Loučné a Předlánců. Ve 13. století dochází k jejich poněmčení kolonisty přicházejícími ze Saska a z Lužice.\nV polovině 13. století byl založen frýdlantský hrad. Od českého krále Přemysla Otakara II. jej v roce 1278 koupil Rudolf z Biberštejna a rodu Biberštejnů patřil až do roku 1551, kdy vymírá zdejší rodová větev. Od začátku 14. století patřila pod správu hradu i osada Liberec. V té době vznikají i další obce ve výběžku: Hejnice (1346), Ludvíkov pod Smrkem či Lázně Libverda (1381). Když panství v roce 1558 koupil Bedřich z Redernu, změnil všechny kostely z katolických na protestantské. Pouze bazilika v Hejnicích, do níž směřovaly četné poutě z okolí a kvůli nim nemohl být změněn, byl alespoň uzavřen. Za vlády rodu Redernů nastal rozvoj oblasti (především díky podpoře plátenictví). Protože však podporovali Fridricha Falckého, byly jim po bitvě na Bílé hoře všechny statky zabaveny. Roku 1622 je koupil Albrecht z Valdštejna a na panství se opět vrátilo katolictví. Když v roce 1634 zemřel, získal panství Matyáš Gallas od Ferdinanda II. odměnou za věrnost při taženích proti Albrechtovi z Valdštejna. V letech 1679 až 1687 probíhaly na území nevolnické bouře, jejichž hlavní postavou byl kovář Andreas Stelzig z Dolní Řasnice. Roku 1757 přechází Frýdlantské panství pod nově vzniklý rod Clam-Gallasů, jímž patřil až do roku 1945.\n\nFrýdlantský výběžek je vyplněn Frýdlantskou pahorkatinou, jejíž nejvyšším bodem je Andělský vrch dosahující výše 572 m n. m. K dalším vrcholům patří Vyhlídka (512 m n. m.), Hřebenáč (566 m n. m.), Nad nádražím (522 m n. m.), Chlum (495 m n. m.) a Pekelský vrch (487 m n. m.). Odvodňována je oblast severním směrem řekou Smědou. K dalším významnějším tokům se řadí říčky Lomnice a Řasnice spolu s Bulovským potokem.\n\nVe Frýdlantském výběžku se nachází Přírodní park Peklo a zasahují sem i severní části Chráněné krajinné oblasti Jizerské hory. Nalézají se zde přírodní rezervace Křížový vrch, Meandry Smědé a Vápenný vrch, spolu s přírodními památkami Bílá skála, Hadí kopec, Kamenný vrch a Kodešova skála.\n\nÚzemím v dřívějších dobách procházely obchodní stezky spojující Čechy s Lužicí a se Slezskem, o čemž svědčí archeologické nálezy římských mincí. V současné době je v oblasti síť silniční i železniční dopravy.\n\nVýběžkem prochází ve směru od jihu (od Liberce) silnice I/13 pokračující přes Frýdlant na sever k česko-polským hranicím a městu Zawidów. Ve Frýdlantě na tuto komunikaci navazují dvě silnice II. třídy. Jedna (II/290) vedoucí přes Raspenavu, Hejnice a jizerskohorskou Smědavu až do Desné a následně směrem na Jilemnici. Druhá (II/291) přes Nové Město pod Smrkem na státní hranici u polského města Świeradów-Zdrój.\n\nOd Liberce na jihu přes masiv Jizerských hor vstupuje do území železniční trať číslo 037, která dále pokračuje přes Raspenavu a Frýdlant až na sever ke státní hranici, kterou překračuje u obce Černousy. V Raspenavě z ní východním směrem odbočuje trať číslo 038 vedoucí přes Hejnice do Bílého Potoka. Ve Frýdlantě dále z tratě od Liberce odbočuje východním směrem železniční trať číslo 039 do Jindřichovic pod Smrkem. Ve Frýdlantě také začínala dnes již zrušená úzkorozchodná železniční trať do Heřmanic.\n\nVe výběžku se nachází 18 obcí:\n\n\n"}
{"id": "714048", "url": "https://cs.wikipedia.org/wiki?curid=714048", "title": "Head (rozcestník)", "text": "Head (rozcestník)\n\nVýraz head ( hlava, hlavice, vršek, vrchol) může mít následující významy:\n\n\n\n\n"}
{"id": "714049", "url": "https://cs.wikipedia.org/wiki?curid=714049", "title": "Villa Marista", "text": "Villa Marista\n\nVilla Marista je vězení, nacházející se v kubánské Havaně, proslavené zadržováním politických vězňů kubánskou tajnou policií. Budova původně sloužila jako chlapecká katolická škola.\n\nMezi vězně zadržované ve Villa Marista patřili např. básník Nicolas Guillén, disident Vladimiro Roca či politik Jesús Escandell.\n"}
{"id": "714054", "url": "https://cs.wikipedia.org/wiki?curid=714054", "title": "Národní garda", "text": "Národní garda\n\nNárodní garda může označovat:\n\n\naj.\n\nPro mnohé jiné organizace se užívá množného čísla Národní gardy.\n\n"}
{"id": "714055", "url": "https://cs.wikipedia.org/wiki?curid=714055", "title": "Samuel Adams", "text": "Samuel Adams\n\nSamuel Adams ( – 2. října 1803) byl americký státník, politický filosof a jeden z Otců zakladatelů Spojených států amerických. Jako politik v koloniálním Massachusetts se stal vůdcem hnutí, které se přetvořilo v Americkou revoluci. Jeho bratranec z druhého kolena byl americký prezident John Adams.\n\nNarodil se v Bostonu do politicky aktivní rodiny. Vystudoval Harvard College a před zaměřením se na politiku byl neúspěšným podnikatelem a výběrčím daní. Byl členem hnutí, které odporovalo snaze Britského parlamentu danit britské kolonie v Americe bez jejich souhlasu. V roce 1768 napsal dopis, ve kterém žádal spolupráci kolonií. Kvůli tomu Britové začali okupovat Boston, což v roce 1770 vyústilo v Bostonský masakr. Adams a další patrioti nadále Britům odporovali a v roce 1773 zorganizovali Bostonské pití čaje.\n\nV roce 1776 se stal jedním ze signatářů Deklarace nezávislosti Spojených států amerických. Po Americké revoluci se stal senátorem za Massachusetts a později guvernérem.\n\n\n\n"}
{"id": "714056", "url": "https://cs.wikipedia.org/wiki?curid=714056", "title": "Liga mistrů UEFA 2000/01", "text": "Liga mistrů UEFA 2000/01\n\nSezóna 2000/01 byla 46. ročníkem Ligy mistrů UEFA a zároveň 9. ročníkem po přejmenování. Jejím vítězem se stal německý klub FC Bayern Mnichov.\n\nPoražené týmy nastoupily v 1. kole Poháru UEFA.\n"}
{"id": "714057", "url": "https://cs.wikipedia.org/wiki?curid=714057", "title": "Chlorid osmičitý", "text": "Chlorid osmičitý\n\nChlorid osmičitý (OsCl) je anorganická sloučenina patřící mezi halogenidy s prvkem v oxidačním čísle IV.Vytváří načervenalo-černé kosočtverečné krystaly, ve kterých jsou atomy osmia uspořádány do tvaru osmistěnu.\n\nChlorid osmičitý se připravuje rozpouštěním oxidu osmičelého v koncentrované kyselině chlorovodíkové (ta zde působí jako redukční činidlo):\n\nOsO + 8 HCl → OsCl + 4 HO + 2 Cl.\n\nnebo zahříváním elementárního osmia při vysokém tlaku:\n\nOs + 2 Cl → OsCl.\n\nOxid osmičelý může být vytvořen oxidací chloridu osmičelého chlornanem sodným:\n\nOsCl + 4 NaClO → OsO + 4 NaCl + 2 Cl.\n\n"}
{"id": "714069", "url": "https://cs.wikipedia.org/wiki?curid=714069", "title": "Ján Stempel", "text": "Ján Stempel\n\nJán Stempel (* 15. července 1959, Spišská Sobota) je český architekt slovenského původu, vysokoškolský pedagog na Fakultě architektury ČVUT v Praze, je autorizovaným architektem České komory architektů.\n\nAbsolvoval na Fakultě architektury Technické Univerzity v Budapešti (Budapesti Műszaki és Gazdaságtudományi Egyetem).\nV letech 1984–1991 pracoval v ateliéru SIAL v Liberci. V letech 1991–2004 byl spolumajitelem architektonické kanceláře A.D.N.S. v Praze.\nPodílel se na mnoha projektech novostaveb a rekonstrukcí doma i v zahraničí. V současnosti pracuje ve vlastní architektonické kanceláři Stempel & Tesar a vyučuje na fakultě architektury ČVUT. Dne 30. září 2011 jej rektor ČVUT Václav Havlíček jmenoval docentem pro obor architektura. V roce 2012 byl jmenován vedoucím Ústavu navrhování I. Dne 18. prosince 2014 byl na návrh Vědecké rady Českého vysokého učení technického v Praze jmenován profesorem pro obor architektura\n\n\n\n\n\n"}
{"id": "714076", "url": "https://cs.wikipedia.org/wiki?curid=714076", "title": "Čang Chaj-pcheng", "text": "Čang Chaj-pcheng\n\nČang Chaj-pcheng (: pchin-jin Zhāng Hǎipéng, znaky tradiční 張海鵬, zjednodušené 张海鹏; 1867 Kaj-čou, provincie Liao-ning, Čína – 1949 Peking, Čína byl čínský vojevůdce a generál ozbrojených sil Mandžukua, později guvernér provincie Džehol v Mandžukuu.\n\nČang Chaj-pcheng se narodil roku 1867 ve městě Kaj-čou na liaotungském poloostově. Čang začínal jako bandita pod vedením čínského válečného magnáta Feng Te-lina v době první čínsko-japonské války. Později vystudoval \"Severovýchodní vojenskou akademii\", založenou Čao Er-sünem, pozdějším velitelem vojsk Čínské republiky v Tibetu, v Mandžusku.\n\nZa čínského povstání proti císaři se v letech 1911–1912 účastnil na straně mladé republiky, ale roku 1917 se zapojil do pokusu loajalisty Čang Süna o obnovu monarchie. Nakonec se vrátil ke svému původnímu povolání, tentokráte pro válečného magnáta Čang Cuo-lina a v letech 1932–1945 sloužil v armádě Mandžukua.\n\nRoku 1932 zorganizoval jednotky pod svým velením pro Mandžukuo a vytvořil tak \"Tchao-liaoskou armádu\", jednu z armádních skupin Císařské armády Mandžukua, které potom sám velel. Později byl jako jeden z hlavních generálů pověřen vedením armády nově vzniklého loutkového státu ve válce proti partyzánům a účastnil se japonské invaze do střední Číny roku 1937. Velel zde nově vzniklé \"Džeholské gardové armádě\", taktéž armádní skupině podřízené armádě Mandžukua. V letech 1934–1935 guvernérem provincie Džehol která byla k Mandžukuu nově připojena. Na generála byl povýšen roku 1936, roku 1941 odešel do výslužby.\n\nRoku 1945 uprchl z Mandžuska do Tiencinu, kde byl roku 1949 objeven čínskými komunisty a popraven za vlastizradu.\n"}
{"id": "714079", "url": "https://cs.wikipedia.org/wiki?curid=714079", "title": "Wolfgang ze Salmu", "text": "Wolfgang ze Salmu\n\nWolfgang ze Salmu (1514 – 5. prosince 1555) byl rakouský šlechtic a pasovský biskup v letech 1540–1555.\n\nNarodil se jako syn hraběte Mikuláše ze Salmu. V mládí získal důkladné humanitní vzdělání a absolvoval také studijní cestu po Itálii. V roce 1530 se stal kanovníkem v Salcburku a Pasově a od roku 1534 proboštem kapituly v Pasově. Kapitula jej 11. listopadu 1540 na doporučení krále Ferdinanda I. pasovským biskupem. Papež volbu potvrdil 18. února 1541 a v roce 1542 přijal Wolfgang biskupské svěcení. V jeho službách působil malíř a sochař Wolf Huber a kontroverzní teolog Jacob Ziegler. Zemřel 5. prosince 1555 na vodnatelnost.\n\n\n"}
{"id": "714080", "url": "https://cs.wikipedia.org/wiki?curid=714080", "title": "Lípa svobody (Velká Bíteš)", "text": "Lípa svobody (Velká Bíteš)\n\nMěsto Velká Bíteš má dva jubilejní stromy - Lípy svobody - které připomínají význačné události: Založení Československa a jeho padesáté výročí.\nPrvní (starší a známější) byla roste na náměstí před budovou radnice, kde byla vysazena po první světové válce na památku založení Československa. Bližší informace zapsal místní rodák profesor Karel Hustý:\n\nProfesor Hustý dále uvádí, že v té době měl na zahradě měšťanky ovocnou školku, kde vypěstoval i tři malolisté lípy. Jeho otec, ředitel měšťanky a člen obecního zastupitelstva, na lipky upozornil, a tak nejlepší z nich dostala místo na náměstí. Sázení si vzala na starost Tělocvičná jednota Sokol a 21. dubna 1919 dostala lípa slavnostně nové místo a jméno.\n\nDruhá lípa také roste na náměstí, ale poblíž sochy svatého Jana Nepomuckého. Připomíná 50. výročí založení Československé republiky. Výzvu k celostátnímu vysazování lip tehdy rozeslal Sbor ochrany přírody při národním muzeu v Praze. Zasazena byla večer před 28. říjnem 1968.\n\n"}
{"id": "714083", "url": "https://cs.wikipedia.org/wiki?curid=714083", "title": "Alfred Cheney Johnston", "text": "Alfred Cheney Johnston\n\nAlfred Cheney Johnston (8. dubna 1885 New York – 17. dubna 1971 Oxford, Connecticut) byl americký fotograf glamourových snímků, známý především portréty modelek taneční revue Ziegfeld Follies.\n\nJohnston se narodil v bohaté rodině bankovního úředníka, se kterou se odstěhoval do Mount Vernonu. Vystudoval malbu a ilustraci na National Academy of Design v New Yorku. Poté, co odpromoval v roce 1908, se začal věnovat portrétní malbě a později také fotografii. Základy se naučil jako retušér ve studiu Napoleona Saronyho. Zpočátku prosazoval umělecký výtvarný přístup, ale když jej Flo Ziegfeld v roce 1917 jmenoval oficiálním fotografem divadelní revue Ziegfeld Follies, začal budovat svou kariéru glamour fotografa. V zobrazování tanečnic pro revue, takzvaných Ziegfeld-girls, projevil velkou zručnost - jeho oblečené modelky vypadaly jako nahé.\n\nKromě Ziegfeld-girls fotografoval ve dvacátých letech mnoho hvězd stříbrného plátna, včetně Dolly Sisters, Gloria Swanson, Mae Marsh, dvojčata Madeline a Marion Fairbanksové a Lillianu a Dorothu Gishovy. Jeho fotografie měly velký vliv na image Hollywoodu tehdejšího desetiletí.\n\nS Ziegfeldem bylo jeho jméno spojováno dalších patnáct let. Přitom také provozoval svá vlastní velmi úspěšná komerční fotografická studia na různých místech v New Yorku, fotografoval téměř vše: od začínajících hereček a společenských matron až po širokou škálu luxusních maloobchodních komerčních produktů, módu pro muže i pro ženy nebo reklamu v časopisech. S koncem němého filmu však začala sláva Johnstonových fotografií ubývat. Objevovali se noví fotografové jdoucí v jeho šlépějích, ale také s novými nápady. Po smrti Flo Ziegfelda se věnoval portrétování ve studiu. V roce 1940 odešel do svého venkovského sídla v Connecticutu a zaměřoval se především na fotografie aktu. V roce 1971, tři roky po smrti své manželky, zemřel na následky dopravní autonehody.\n\nV roce 1937 Johnston vydal knihu portrétů \"Enchanting Beauty\" (New York, NY: Swan Publications Inc., 1937). Knížka obsahuje 94 černobílých snímků (většinou asi 7x9 palců uprostřed stránky 9x12 palců, i když některé obrázky jsou kruhového formátu nebo i jiného). Jeho práce byly fotografovány v interiéru fotografického studia před černou látkou nebo ilustrovaným pozadím (tapisérií), 37 fotografií bylo pořízeno venku v řece nebo na rozkvetlé louce a podobně. Není překvapivé, že v knize jsou všechny snímky ve stydké oblasti \"přestříkané\" černou barvou, aby vyhovovaly právní stránce své doby pokud jde o standardy pro vydávání publikací.\n\nV roce 1960 daroval 250 svých snímků knihovně Library of Congress ve Washingtonu. Jeho portréty jsou nyní zastoupeny ve sbírkách \"L. Fritze Grubera\" v Museum Ludwig v Kolíně, kde se nacházejí ve stejném prostoru jako například díla Man Raye. Nakladatelství Taschen Johnstonovi věnovalo kapitolu v díle \"Fotografie 20. století\".\n\n\n\n\n\n\n"}
{"id": "714086", "url": "https://cs.wikipedia.org/wiki?curid=714086", "title": "Jihomandžuská železniční společnost", "text": "Jihomandžuská železniční společnost\n\nJihomandžuská železniční společnost (anglicky \"South Manchurian railway corp.\", japonsky 南満州鉄道株式会社/南満洲鉄道株式会社 – \"Minami Manšú Tecudó Kabušiki-gaiša\", zkráceně 満鉄 – \"Mantecu\", čínsky 南满铁路) byla japonská drážní společnost vzniklá roku 1906 po rusko-japonské válce ke správě železniční dopravy v Mandžusku. Samotná jihomandžuská železnice tvořila spojnici Port Arthur – Charbin, kde se spojovala s čínskou dálněvýchodní železnicí navazující na Transsibiřskou magistrálu. Po roce 1925 spravovala i korejské železnice. Jejím prvním presidentem byl Goto Šinpei.\n\nZanikla v roce 1945 spolu s japonskými državami v Mandžusku.\n"}
{"id": "714089", "url": "https://cs.wikipedia.org/wiki?curid=714089", "title": "Švýcarská Super League", "text": "Švýcarská Super League\n\nŠvýcarská Super League, oficiálně od roku 2012 Raiffeisen Super League podle sponzora, je nejvyšší švýcarská fotbalová soutěž. Založena byla roku 1897. Od roku 1897 existovala pod názvem Serie A. Ta se rozdělovala na tři skupiny - nejprve A, B a C, poté východ, střed a západ. Vítězové těchto skupin se poté střetli ve finálovém skupině. Tento skupinový systém v roce 1933 nahradila jedna liga, ve které bylo 16 mužstev. Počet se postupně snižoval až se v roce 2003 snížil na současných 10 mužstev. Mužstva odehrají každý s každým doma a venku celkem 4 utkání (celkem odehraje každé 36 utkání). Nejúspěšnějším klubem ligy je Grasshopper Curych, který posbíral 27 ligových titulů.\n\n"}
{"id": "714097", "url": "https://cs.wikipedia.org/wiki?curid=714097", "title": "Promil", "text": "Promil\n\nVýrobou doplňků stravy se Promil Nový Bydžov (Promil Sport Nutrition) zabývá od roku 1990. První koncentrát syrovátkových bílkovin WPC se však v Novém Bydžově poloprovozně vyráběl již od roku 1976 a používal se pro výživu československých vrcholových sportovců a olympioniků ve střediscích vrcholového sportu ČSTV. Promil Nový Bydžov byl prvním výrobcem koncentrátu syrovátkových bílkovin a výrobků na jeho bázi v Československu.\n\nDoplňky stravy byly původně formulovány s cílem podpořit výkonnost špičkových sportovců. Praxe s jejich používáním přinesla mnoho cenných poznatků, které lze použít ve výživě sportovců všech výkonnostních kategorií a specializací. Zajištění dostatečného přísunu energie, bílkovin, vitamínů, minerálních látek a stopových prvků je nezbytným předpokladem pro úspěšné sportování. Běžnou stravou není možné tyto vyšší potřeby organismu zajistit a na doplnění potřebných látek jsou proto používány speciální doplňky stravy, které jsou pro tyto účely specificky sestaveny.\n\nGainery jsou koncipovány tak, aby při co největší koncentraci sacharidů (cca 60 až 75%) dodaly co nejvíce energie v tekutém stavu. Právě tekutá forma je rozhodující pro co nejrychlejší trávení a vstřebávání sacharidů. Největší důležitost má jejich použití po sportovním výkonu k doplnění zásob svalového glykogenu a tím k vytvoření podmínek k anabolickým procesům v organismu. Toto doplnění by mělo následovat bezprostředně po sportovním výkonu, kdy se vytváří tak zvané „anabolické okno“. To se po dvou hodinách po ukončení intenzivní pohybové aktivity „uzavírá“.\n\nDalší využití gainerů je místo sacharidové snídaně, s dostatečným odstupem před sportovním výkonem (cca 1 hodina) v případě, že pociťuje nedostatek energie (špatná či nedostatečná strava během dne) a pro sportovce, kteří potřebují nutně nabrat, je vhodné použití i před spaním.\n\nProteinové přípravky jsou přípravky v práškové formě s koncentrací bílkovin nad 50%. Jejich význam – vzhledem k nezastupitelné úloze bílkovin ve stravě – je ještě vyšší než u gainerů. Bez jejich použití se neobejde žádný sportovec, jehož výkon je alespoň do určité míry závislý na síle a množství svalové hmoty. U nich potřeba bílkovin dosahuje až 2,5 gramů na 1 kg tělesné váhy (ve výjimečných případech i více) a toto množství není možné v žádném případě uhradit přirozenými zdroji. Například 80 kg kulturista potřebuje přijmout denně zhruba 200 gramů čistých bílkovin, což je v přepočtu kolem 1 kg drůbežích prsou. Zkonzumovat takové množství je jistě problém i pro velkého jedlíka, proto představují proteinové koncentráty obrovské ulehčení i svojí pitnou formou z hlediska stravitelnosti. Dalším velkým problémem je i značně omezená stravitelnost většího množství bílkovin najednou – zde jednoznačně platí: častěji a méně. Jednorázová dávka 40 gramů čistých bílkovin představuje pro většinu sportovců maximum jejich enzymatické kapacity.\n\nProteinové koncentráty se vyrábějí z různých zdrojů: z vaječných bílků, kaseinu, ty lacinější ze sojových, či dokonce pšeničných bílkovin.\n\nProteinové koncentráty se zásadně nepoužívají před sportovním výkonem. Nejsou zdrojem energie a narušily by kvalitu výkonu.\n\nV roce 2005 koupila pražská firma Alimpex food a.s. 100 % akcií zadluženého mlékárenského holdingu Promil . Původně měl Promil převzít francouzský mlékárenský gigant Lactalis, ke vstupu však nakonec nedošlo. V roce 2006 mlékárna v Novém Bydžově obnovila výrobu, její dceřiná společnost Krkonošské sýrárny v Jičíně mlékárenskou produkci ukončila.\n\n"}
{"id": "714109", "url": "https://cs.wikipedia.org/wiki?curid=714109", "title": "Liga mistrů UEFA 2001/02", "text": "Liga mistrů UEFA 2001/02\n\nSezóna 2001/02 byla 47. ročníkem Ligy mistrů UEFA a zároveň 10. ročníkem po přejmenování. Jejím vítězem se stal španělský klub Real Madrid.\n\n<nowiki>*</nowiki> Odveta skončila 4:0 pro Haifu, ale následně bylo utkání zkontumováno 0:3, protože za Haifu nastoupil hráč, který hrát nesměl.\n\nPoražené týmy nastoupily v 1. kole Poháru UEFA.\n"}
{"id": "714110", "url": "https://cs.wikipedia.org/wiki?curid=714110", "title": "Liga mistrů UEFA 2002/03", "text": "Liga mistrů UEFA 2002/03\n\nSezóna 2002/03 byla 48. ročníkem Ligy mistrů UEFA a zároveň 11. ročníkem po přejmenování. Jejím vítězem se stal italský klub AC Milán.\n\nPoražené týmy nastoupily v 1. kole Poháru UEFA.\n\n<nowiki>*</nowiki>Oba týmy hrají své domácí zápasy na stejném stadionu (San Siro), ale AC Milán vyhrál díky pravidlu venkovních gólů, což ukázalo absurditu tohoto pravidla pokud oba týmy hrají na stejném stadionu.\n"}
{"id": "714118", "url": "https://cs.wikipedia.org/wiki?curid=714118", "title": "Georgenberg", "text": "Georgenberg\n\nGeorgenberg (zastaralý český název \"Jiřín\") je německá obec v zemském okrese Neustadt an der Waldnaab ve spolkové zemi Bavorsko. Leží v pohoří Oberpfälzer Wald (Český les). Území obce sousedí s Českou republikou.\n\nGeorgenberg leží na hranici s Českou republikou v přírodním parku Hornní Falc. Nejvyšší body katastru dosahují 700 nadmořských metrů. Sousední českou obcí je Lesná.\nObec Georgenberg má 32 místních částí:\nOd poloviny 16. století je Georgenberg připomínán jako dědičná ves a součást panství Waldthurn knížete Schörnsteina. Právními akty Rýnského spolku v roce 1806 se území stalo součástí Bavorského království. Po první světové válce byla v roce 1918 oficiálně zřízena obec Georgenberg. \n"}
{"id": "714135", "url": "https://cs.wikipedia.org/wiki?curid=714135", "title": "Wimbledon 1973 – ženská dvouhra", "text": "Wimbledon 1973 – ženská dvouhra\n\nVítězství z minulého ročníku obhájila Američanka a druhá nasazená hráčka Billie Jean Kingová, když ve finále porazila krajanku a turnajovou čtyřku Chris Evertovou po setech 6–0, 7–5.\n\n\n\n"}
{"id": "714137", "url": "https://cs.wikipedia.org/wiki?curid=714137", "title": "Čeng Siao-sü", "text": "Čeng Siao-sü\n\nČeng Siao-sü (zjednodušená čínština: 郑孝胥; tradiční čínština: 鄭孝胥; pinyin: Zhèng Xiàoxū; Wade–Giles: Chêng Hsiao-hsü) (2. dubna 1860- 28. března 1938) byl čínský politik, státník, diplomat a umělec. Byl loajální čínské dynastii Čching V letech 1932-1935 byl předsedou vlády v Japonci řízeném loutkovém státu Mandžukuo.\n\nNarodil se roku 1860 ve městě Su-čou v provincii Ťiang-su. Roku 1882 dokončil střední školu. O tři roky později se stal asistentem čínského státníka Li Chung-čanga. V roce 1891 byl jmenován tajemníkem na čínské ambasádě v Tokiu. Pracoval na čínských konzulátech v Tokiu (čtvrť Cukii) v Osace a v Kóbe. Během svého pobytu v posledním zmíněném městě měl čilé styky s místní čínskou komunitou a pomáhal založit její spolek. Setkal se také s řadou japonských vlivných politiků a vědců, např. Ito Hirobumi, Mucu Munemicu a Naito Toradžiro.\n\nPo vypuknutí první čínsko-japonské války roku 1894 byl Čeng nucen Japonsko opustit. Vrátil se tedy do Číny, kde se připojil k sekretariátu Čang Č'-tunga, císařského poradce pro reformy. Později dostal vysokou pozici v čínské zahraniční politice. Po neúspěšném programu Sto dní reforem zastával vysoké vládní pozice ve střední a jižní Číně. Po revoluci roku 1911 zůstal Čeng loajální císaři a odmítl vykonávat úřady v nově vzniklé republice. Místo toho se stáhl z veřejného života a žil v ústraní v Šanghaji, kde se věnoval kaligrafii, poezii, umění a psal rozsáhlé kritické články, namířené proti Kuomintangu, který považoval za „bandu zlodějů“.\n\nRoku 1929 bývalý čínský císař, nyní zajatec v Zakázaném městě, Pchu I, povolal Čenga k sobě, aby mu pomohl reorganizovat císařskou domácnost. Stal se císařovým blízkým poradcem a pomohl mu odjet do zahraniční koncese v Tiencinu potom, co byl vyhnán ze zakázaného města. Tajně se zde stýkal s japonskými diplomaty a tajnými společnostmi v Číně a diskutoval s nimi o možnosti obnovit vládu dynastie Čching v japonci okupovaném Mandžusku. Po Mukdenském incidentu a následné japonské okupaci Mandžuska roku 1931 hrál Čeng důležitou roli při vytváření státu Mandžukuo a o rok později se stal jeho prvním ministerským předsedou. Čeng také složil slova jeho první národní hymny. Po celou dobu své služby tomuto státu Čeng doufal, že by se Mandžukuo mohlo stát odrazovým můstkem k obnově císařství v celé Číně, ale brzy zjistil, že Japonci – skuteční vládci Mandžukua, jeho nadšení nesdílí.\n\nJako předseda vlády státu Mandžukuo Čeng často nesouhlasil s postupy japonské okupační moci. Roku 1935 ze zdravotních důvodů odstoupil a o tři roky později, roku 1938 zemřel za záhadných okolností. Byl mu vystrojen honosný státní pohřeb.\n\nI když je Čeng většinou znám právě pro svoji spolupráci s Japonci, je mnohými ceněn také jako vynikající básník a kaligraf. Jeho deník dodnes slouží historikům jako cenný zdroj.\n\n"}
{"id": "714139", "url": "https://cs.wikipedia.org/wiki?curid=714139", "title": "Kruhový tkací stroj", "text": "Kruhový tkací stroj\n\nKruhový tkací stroj (angl.: \"circular loom\", něm.: \"Rundwebmaschine\") je zařízení na výrobu tkanin hadicového tvaru.\n Systém tkaní je podobný jako u rovinného víceprošlupního stroje s tím rozdílem, že všechny pracovní orgány jsou uspořádány do kruhu. Osnovní nitě se vedou jednotlivě z cívek přes vstupní prstenec k tzv. \"kalibrovacímu\" (tkacímu) prstenci. Prošlupní ústrojí sestává z listů rozdělených do sekcí (po cca 20-30 nitích), otvírání a zavírání prošlupu a příraz útku probíhá ve vlnách, způsobených postupným pohybem jednotlivých sekcí. Útek se při \"prohozu\" odvíjí z cívky umístěné na \"zanášeči\", který obíhá nepřetržitě v kruhovém prošlupu. Hotová tkanina se odvádí v hořejší části stroje ke svinovacímu zařízení. \n\nNa moderních strojích se vyrábí tkaniny s pracovní šířkou cca 50 - 220 cm (objem hadice max. 440 cm), z maximálně 2200 osnovních nití. \n\nStroje jsou běžně vybaveny 4-8 zanášeči útku, hmotnost cívek do cca 10 kg, rychlost až 1000 metrů útku za minutu, výroba hotové tkaniny (v závislosti na materiálu a dostavě) 40-80 m²/hod. \n\n\n"}
{"id": "714142", "url": "https://cs.wikipedia.org/wiki?curid=714142", "title": "Mistrovství světa silničních motocyklů 2011", "text": "Mistrovství světa silničních motocyklů 2011\n"}
{"id": "714143", "url": "https://cs.wikipedia.org/wiki?curid=714143", "title": "Marina Krošinová", "text": "Marina Krošinová\n\nMarina Krošinová (18. dubna 1953 Alma-Ata – 4. července 2000 Kyjev) byla bývalá sovětská profesionální tenistka, která závodně hrála v letech 1972–1989. Ve své kariéře na okruhu WTA vyhrála tři turnaje ve čtyřhře, vždy společně s krajankou Olgou Morozovovou.\n\nRoku 1970 si zahrála finále juniorky dvouhry ve Wimbledonu a v roce 1971 ji vyhrála. Následující sezónu 1972 zvítězila na amatérském mistrovství Evropy v singlu, což zopakovala roku 1977.\n\nV letech 1973–1975 a 1979 se stala mistryní Sovětského svazu v ženské dvouhře. V 70. letech byla na konci roku čtyřikrát klasifikována jako sovětská jednička.\n\n4. července 2000 spáchala sebevraždu skokem z okna svého bytu v osmém patře v Kyjevě. Je pohřbena na Bajkovově hřbitově.\n\n\n"}
{"id": "714145", "url": "https://cs.wikipedia.org/wiki?curid=714145", "title": "Rencontres d'Arles", "text": "Rencontres d'Arles\n\nRencontres d'Arles (někdy také Rencontres Internationales de la Photographie (RIP) česky \"Arleská setkání\") je letní festival fotografie konající se od roku 1970. Ve stejném roce jej založili fotograf Lucien Clergue, spisovatel Michel Tournier a historik Jean-Maurice Rouquette. Koná se od července do září ve městě Arles v Provence v jižní Francii.\n\nFestival ukazuje především novinky a má velký vliv na mezinárodní úrovni. V roce 2010 festival navštívilo 73 000 diváků, ze kterých bylo 11 000 cizinců, 5 000 profesionálů a 9 000 studentů.\n\nPřehlídky a výstavy jsou často pořádány ve spolupráci s muzei a dalšími kulturními institucemi, a to jak francouzskými, tak i zahraničními. Výstavy se konají na různých místech města. Některé z nich, jako například v malých starobylých kostelech a bývalých továrnách, jsou otevřeny pro veřejnost pouze v průběhu festivalu.\n\nKromě toho festival nabízí i další doprovodné akce jako večerní projekce, diskuse, semináře, autogramiády apod. Debaty s odborníky, kritiky a fotografy o jejich práci a vystavených dílech se konají během zahajovacího týdne.\n\nVýznamnými akcemi z posledních ročníků byla \"Nuit de l'Europe\" (\"Noc Evropy\") v roce 2008, která představila široký přehled evropské fotografie nebo koncert Patti Smith v roce 2006 u příležitosti 20. výročí agentury \"Vu\".\n\nKaždoroční jsou večerní projekce ve zdejším antickém amfiteátru pod širým nebem, které představují dílo jednoho fotografa doplněné koncertem nebo performancí, přičemž každé představení je jiné.\n\nBěhem festivalu v roce 2009 zhlédlo v divadle 2500 diváků závěrečný ceremoniál a projekci \"The Ballad of Sexual Dependency\" (Balada o sexuální závislosti) fotografky Nan Goldin spolu s koncertem skupiny Tiger Lillies.\n\nV posledních letech probíhá akce \"Nuit de l'Année\" (\"Noc roku\"), která divákům představuje fotografickou produkci různých novin, časopisů a tiskových agentur za uplynulý rok.\n\nPodle zdrojů:\n\n\n\n\n\n\nHiroshi Sugimoto, Sergio Larrain, Guy Bourdin, Alfredo Jaar, John Stezaker, Wolfgang Tillmans, Viviane Sassen, Jean-Michel Fauquet, Arno Rafael Minkkinen, Miguel Angel Rojas, Pieter Hugo, Michel Vanden Eeckhoudt, Xavier Barral, John Davis, Antoine Gonin, Thabiso Sekgala, Philippe Chancel, Raphaël Dallaporta, Alain Willaume, Cedric Nunn, Santu Mofokeng, Harry Gruyaert, Jo Ractliffe, Zanele Muholi, Patrick Tourneboeuf, Thibaut Cuisset, Antoine Cairns, Jean-Louis Courtinat, Christina de Middel, Stéphane Couturier, Frédéric Nauczyciel, Jacques Henri Lartigue, Pierre Jamet, Raynal Pellicer, Studio Fouad, Erik Kessels.\n\nVítězové cen:\n\nENSP, Josef Koudelka, Amos Gitai, Klavdij Sluban & Laurent Tixador, Arnaud Claass, Grégoire Alexandre, Édouard Beau, Jean-Christophe Béchet, Olivier Cablat, Sébastien Calvet, Monique Deregibus & Arno Gisinger, Vincent Fournier, Marina Gadonneix, Valérie Jouve, Sunghee Lee, Isabelle Le Minh, Mireille Loup, Alexandre Maubert, Mehdi Meddaci, Collection Jan Mulder, Alain Desvergnes, Olivier Metzger, Joséphine Michel, Erwan Morère, Tadashi Ono, Bruno Serralongue, Dorothée Smith, Bertrand Stofleth & Geoffroy Mathieu, Pétur Thomsen, Jean-Louis Tornato, Aurore Valade, Christian Milovanoff\n\nChris Marker, New York Times, Robert Capa, Wang Qingsong, Dulce Pinzon, JR, ...\n\nRobert Delpire, Willy Ronis, Jean-Claude Lemagny, Lucien Clergue, Elger Esser, Roni Horn, Duane Michals, Nan Goldin (invitée d'honneur), Brian Griffin, Naoya Hatakeyama, JH Engström, David Armstrong, Eugene Richards, Martin Parr, Paolo Nozolino, …\n\nRichard Avedon, Grégoire Alexandre, Joël Bartoloméo, Achinto Bhadra, Jean-Christian Bourcart, Samuel Fosso, Pierre Gonnord, Françoise Huguier, Grégoire Korganow, Peter Lindbergh, Guido Mocafico, Henri Roger, Paolo Roversi, Joachim Schmid, Georges Tony Stoll, Patrick Swirc, Tim Walker, Vanessa Winship, …\n\nLes 60 ans de Magnum Photos, Pannonica de Koenigswater, Le Studio Zuber, Collections d’Albums Indiens de la Collection Alkazi, Alberto Garcia-Alix, Raghu Rai, Dayanita Singh, Nony Singh, Sunil Gupta, Anay Mann, Pablo Bartholomew, Bharat Sikka, Jeetin Sharma, Siya Singh, Huang Rui, Gao Brothers, RongRong & inri, Liu Bolin, JR, … \nLa photographie américaine à travers les collections françaises, Robert Adams, Cornell Capa, Gilles Caron, Don McCullin, Guy Le Querrec, Susan Meiselas, Julien Chapsal, Michael Ackerman, David Burnett, Lise Sarfati, Sophie Ristelhueber, Dominique Issermann, Jean Gaumy, Daniel Angeli, Paul Graham, Claudine Doury, Jean-Christophe Bechet, David Goldblatt, Anders Petersen, Philippe Chancel, Meyer, Olivier Culmann, Gilles Coulon, …\nCollection William M. Hunt, Miguel Rio Branco, Thomas Dworzak, Alex Majoli, Paolo Pellegrin, Ilkka Uimonen, Barry Frydlender, David Tartakover, Michal Heiman, Denis Rouvre, Denis Darzacq, David Balicki, Joan Fontcuberta, Christer Strömholm, Keld Helmer-Petersen, …\nDayanita Singh, Les archives du ghetto de Lodz, Stephen Gill, Oleg Kulik, Arsen Savadov, Keith Arnatt, Raphaël Dallaporta, Matsue Taiji, Tony Ray-Jones, Kanemura Osamu, Kawauchi Rinko, Chris Killip, Chris Shaw, Kimura Ihei, Neeta Madahar, Frank Breuer, Hans van der Meer, James Mollison, Chris Killip, Mathieu Pernot, Paul Shambroom, Katy Grannan, Lucien Clergue, AES + F, György Lörinczy, …\nCollection Claude Berri, Lin Tianmiao & Wang Gongxin, Xin Danwen, Gao Bo, Shao Yinong & Mu Chen, Hong Li, Hai Bo, Chen Lingyang, Ma Liuming, Hong Hao, Naoya Hatakeyama, Roman Opalka, Jean-Pierre Sudre, Suzanne Lafont, Corinne Mercadier, Adam Bartos, Marie Le Mounier, Yves Chaudouët, Galerie VU’, Harry Gruyaert, Vincenzo Castella, Alain Willaume, François Halard, Donovan Wylie, Jérôme Brézillon & Nicolas Guiraud, Jean-Daniel Berclaz, Monique Deregibus, Youssef Nabil, Tina Barney, …\nGuillaume Herbaut, Baader Meinhof, Astrid Proll, Josef Koudelka, Gabriele Basilico, Rineke Dijkstra, Lise Sarfati, Jochen Gerz, Collection Ordoñez Falcon, Larry Sultan, Alex Mac Lean, Alastair Thain, Raeda Saadeh, Zineb Sedira, Serguei Tchilikov, Jem Southam. Alexey Titarenko, Andreas Magdanz, Sophie Ristelhueber, …\nLuc Delahaye, Patrick Tosani, Stéphane Couturier, David Rosenfeld, James Casebere, Peter Lindbergh, …\nTina Modotti, Jakob Tuggener, Peter Sakaer, Masahisa Fukase, Herbert Matter, Robert Heinecken, Jean-Michel Alberola, Tom Drahaos, Willy Ronis, Frederick Sommer, Lucien Clergue, Sophie Calle, …\nLee Friedlander, Walker Evans, …\nDavid La Chapelle, Herbert Spring, Mike Disfarmer, Francesca Woodman, Federico Patellani, Massimo Vitali, Dieter Appelt, Samuel Fosso, Urs Lu.thi, Pierre Molinier, Yasumasa Morimura, Roman Opalka, Cindy Sherman, Sophie Weibel, …\nCollection Marion Lambert, Eugene Richards, Mathieu Pernot, Aziz + Cucher, Jochen Gerz, Antoni Muntadas, Richard Terré, …\nRalph Eugene Meatyard, William Wegman, Grete Stern, Paolo Gioli, Nancy Burson, John Stathatos, Sophie Calle, Luigi Ghirri, Pierre Cordier, …\nAlain Fleischer, Roger Ballen, Noda, Toyoura, Slocombe, Nam June Paik, France Bourély. …\nAndres Serrano, Roger Pic, Marc Riboud, Bogdan Konopka, Sarah Moon, Pierre et Gilles, Marie-Paule Nègre, Edward Steichen et Josef Sudek, Robert Doisneau, André Kertész, …\nRichard Avedon, Larry Fink, Ernest Pignon-Ernest, Cecil Beaton, Raymonde April, Koji Inove, Louis Jammes, Eiichiro Sakata, …\nDon McCullin, Dieter Appelt, Béatrix Von Conta, Denise Colomb, José Ortiz-Echaguë, Wout Berger, Thibaut Cuisset, Knut W. Maron, John Statathos, …\nTina Modotti, Edward Weston, Graciela Iturbide, Martín Chambi, Sergio Larrain, Sebastiao Salgado, Juan Rulfo, Miguel Rio Branco, Eric Poitevin, Alberto Schommer, …\n\n\nRobert Frank, Pierre de Fenoyl, John Phillips, Benjamin Kanarek, Nick Knight, Jean-Baptiste Modino, Stéphane Sednaoui, Max Vadukul, Javier Valhonrat, Christian Boltanski, Annette Messager, Cristina Garcia Rodero, Hervé Gloaguen, Philippe Bazin, Eduardo Masferré, Pierre de Vallombreuse, John Demos, Elizabeth Sunday,…\nGermaine Krull, Bruce Weber, Henri Alekan, Ling Fei, Shia Yong Lee, Gao Yuan, Chen Bao Cheng, Zhang Hai Er, Magnum en Chine,…\n\nBrian Griffin, Dominique Issermann, Max Vadukul, Gabriele Basilico, Paul Graham, Nan Goldin, Thomas Florschuetz, Gianni Berengo Gardin,…\n\nCollection Graham Nash, Annie Leibovitz, Sebastiao Salgado, Martin Parr, Robert Doisneau, Paulo Nozolino, Ugo Mulas, Bruce Gilden, Georges Rousse, Peter Knapp, Max Pam, Miguel Rio Branco, Michelle Debat, Andy Summers, Baron Wolman,…\n\nDavid Hockney, Fritz Gruber, Franco Fontana, Milton Rogovin, Gilles Peress, Jane Evelyn Atwood, Eugene Richards, Sebastiao Salgado, Robert Capa, Lucien Hervé, …\n\nJean Dieuzaide, Marilyn Bridges, Mario Giacomelli, Joyce Tenneson, Luigi Ghirri, Albato Guatti, Mario Samarughi, Arman, Raoul Ubac,…\n\n\nRobert Rauschenberg, Bruce Davidson,…\n\nWilly Zielke, Alexey Brodovitch, Henri Cartier-Bresson, Robert Frank, William Klein, Max Pam, Bernard Plossu,…\n\nGuy Bourdin, Steve Hiett, Art Kane, Cheyco Leidman, André Martin, Sarah Moon a Dan Weeks, François Kollar,…\n\nWilly Ronis, Arnold Newman, Jay Maisel, Chrisitan Vogt, Ben Fernandez, Julia Pirotte,…\n\nDavid Burnett, Mary Ellen Mark, Jean-Pierre Laffont, Abbas, Pedro Meyer, Yves Jeanmougin, Manuel Alvarez Bravo,…\n\nLisette Model, Izis, William Klein, Hervé Gloaguen, Yan Le Goff, Serge Gal, Marc Tulane, Lionel Jullian, Alain Gualina,…\n\n\nErnst Haas, Bill Brandt, Man Ray, Marc Riboud, Agentura Magnum Photos, Eikoh Hosoë, Judy Dater, Jack Welpott, Doug Stewart, Duane Michals, Leslie Krims, Bob Mazzer, Horner, S. Sykes, David Hurn, Mary Ellen Mark, René Groebli, Guy Le Querrec, …\n\nAgence Viva, André Kertész, Yousuf Karsh, Robert Doisneau, Lucien Clergue, Jean Dieuzaide, Ralph Gibson, Charles Harbutt, Tania Kaleya, Eva Rubinstein, Michel Saint Jean, Kishin Shinoyama, Hélène Théret, Georges Tourdjman, …\nBrassaï, Ansel Adams, Georges A. Tice, …\nImogen Cunningham, Linda Connor, Judy Dater, Allan Porter, Paul Strand, Edward S. Curtis, …\nHiro, Lucien Clergue, Eugène Atget, Bruce Davidson, …\nPedro Luis Raota, Charles Vaucher, Olivier Gagliani, Steve Soltar, Judy Dater, Jack Welpott, Gordon Bennett, John Weir, Linda Connor, Neal White, Jean-Claude Gautrand, Jean Rouet, Pierre Riehl, Roger Doloy, Georges Guilpin, Alain Perceval, Jean-Louis Viel, Jean-Luc Tartarin, Frédéric Barzilay, Jean-Claude Bernath, André Recoules, Etienne-Bertrand Weill, Rodolphe Proverbio, Jean Dieuzaide, Paul Caponigro, Jerry Uelsmann, Heinz Hajek-Halke, Rinaldo Prieri, Jean-Pierre Sudre, Denis Brihat, …\n\n"}
{"id": "714153", "url": "https://cs.wikipedia.org/wiki?curid=714153", "title": "Month of Photography Asia", "text": "Month of Photography Asia\n\nMonth of Photography Asia (známý jako MOPA a MOPAsia) je mezinárodní festival fotografie pořádaný v Singapuru od roku 2002.\n\nFestival slouží jako platforma fotografie jako umělecké formy i jako kreativního průmyslu. Každý rok je vybrán kurátor pro konkrétní téma a představuje díla toho nejlepšího světových a singapurských fotografů ve vztahu k letošnímu tématu. Festival doprovázejí výstavy doplněné veřejnými programy (které zahrnují kulaté stoly, mistrovské kurzy, přednášky, recenze portfolií, projekce, výlety a workshopy), a další doprovodné akce.\n\nFestival se poprvé konal v roce 2002 jako Month of Photography in Singapore (Měsíc fotografie v Singapuru), jako společná iniciativa Alliance Française de Singapour a National Arts Council. Vznikl za přítomnosti Jean-Luc Monterossa, ředitele Evropského domu fotografie (Maison Européenne de la Photographie - MEP.\n\nOd roku 2004 jsou představována kurátorská témata jako páteř každého ročníku festivalu:\n\n\nV roce 2006 festival odstartoval sérii skupinových výstav tzv. \"Out of Focus\" věnovaný fotografům, kteří neměli ještě samostatnou výstavu. První základní kámen založil kurátor singapurský fotograf Tay Kay Chin.\n\n\nFestival navštěvují mezinárodní hosté z celého světa, a to buď na výstavy, diskuse nebo rezidenci:\n\n\nDo festivalu se zapojují singapurští fotografové a profesionálové jako jsou:\n\n\n\n\"Out of Focus\":\n\n\n"}
{"id": "714155", "url": "https://cs.wikipedia.org/wiki?curid=714155", "title": "140mm kanón typu 3. roku", "text": "140mm kanón typu 3. roku\n\n140mm kanón typu 3. roku japonského císařského námořnictva byl vyvinut počátkem druhého desetiletí 20. století a dočkal se nasazení i za druhé světové války. Jednalo se o lodní a pozemní kanón, který byl v jednohlavňovém i dvouhlavňovém uspořádání na lodích císařského námořnictva a v pozemních bateriích používán k palbě na pozemní a námořní cíle. Měl ráži 140 milimetrů, hlaveň délky 50 ráží (7000 mm) a používal dělený náboj. Na lodích se používal v manuálně, či elektro-hydraulicky poháněných lafetacích. Oficiální označení bylo původně 50kaliberní 5,5palcový kanón typu 3. roku ( \"50-kókei 3-nenšiki 5-inči 5 hó\") a roku 1917 bylo změněno na 50kaliberní 14cm kanón typu 3. roku ( \"50-kókei 3-nenšiki 14-senči hó\").\n\nPočátkem 20. století mělo císařské námořnictvo ve výzbroji tři 152,4mm kanóny typu 41. roku: 40kaliberní, 45kaliberní a 50kaliberní. Ty se používaly v manuálně obsluhovaných lafetacích na křižnících a jako sekundární výzbroj i na bitevních lodích. Granáty do těchto kanónů vážily 45,36 kg, což se při manuálním nabíjení ukázalo jako příliš mnoho pro průměrného japonského námořníka: například u 40kaliberních 152,4mm kanónů klesla během bitvy u Cušimi při výcviku dosahovaná rychlost 12 výstřelů za minutu na pouhé 4 výstřely za minutu.\n\nProto byl 24. dubna 1914 přijat do výzbroje nový 140mm kanón typu 3. roku, který navrhl Čijokiči Hada. Ten měl nahradit výše zmiňované 152,4mm kanóny v roli lodního kanónu střední ráže.\nJako sekundární výzbroj byl instalován v kasematech na bitevních lodích tříd \"Ise\" (20xI, od 1936 jenom 16xI a 1943 odstraněny úplně) a \"Nagato\" (20xI, od 1936 jenom 18xI). Počítalo se i s uplatněním 140mm kanónů v sekundární výzbroji bitevních lodí tříd \"Tosa\" (20xI), \"Kii\" (16xI) a bitevních křižníků tříd \"Amagi\" (16xI) a \"č. 13\" (16xI), ale zrušení těchto projektů po washingtonské konferenci tomu zabránilo.\n\n140mm kanóny tvořily hlavní výzbroj většiny japonských lehkých křižníků: třída \"Tenrjú\" 4xI, experimentální \"Júbari\" 2xII a 2xI a křižníky tříd \"Kuma\", \"Nagara\" a \"Sendai\" po 7xI. Cvičné křižníky třídy \"Katori\" nesly 2xII. Rovněž se plánovalo použití 140mm kanónů v prvních návrzích japonských velkých průzkumných křižníků. Volba 140mm kanónů za hlavní výzbroj se ale ukázala být nevhodnou po londýnské konferenci, kdy byla maximální ráže pro lehké křižníky stanovena na 155mm. 155mm nebo 152,4mm kanóny se staly standardní výzbrojí lehkých křižníků a japonské křižníky se 140mm kanóny rychle zastaraly.\n\nNosič hydroplánů \"Niššin\" nesl na přídi 3xII a zásobovací lodě ponorek třídy \"Džingei\" nesly 2xII. Minonoska \"Icukušima\" nesla tři a minonoska \"Okinošima\" dva 140mm kanóny.\n\nPro případ zapojení do námořní bitvy nesla (až do roku 1942) čtyři 140mm kanóny i letadlová loď \"Hóšó\". Pro vlastní obranu byly 140mm kanóny vybaveny i různé pomocné lodě, jako například tankery. Některé kanóny byly použity v pobřežních bateriích. Ve výzbroji císařského námořnictva se 140mm kanóny udržely až do konce druhé světové války.\n\n140mm kanóny se dostaly i do výzbroje námořnictva Čínské republiky, kde tvořily hlavní výzbroj lehkých křižníků třídy \"Ning Chaj\". Každá ze dvou jednotek této třídy nesla šest kanónů (3xII).\n\nNejméně jeden 140mm kanón byl vyzdvižen z vraku bitevní lodě \"Mucu\" a v současnosti je vystaven v \"Yamato museum\" v Kure.\n\nPrvní kusy měly hlaveň zhotovenou plášťováním s drátěnou omotávkou, pozdější verze byly plášťované bez drátěné omotávky. Závěr byl šroubovací typu Welin, odklápěný doprava. Nábojová komora měla 23 dm a při výstřelu v ní vznikal tlak 2900 až 2910 kg/cm.\n\nVývrt hlavně byl tvořen 42 drážkami 1,40 mm x 6,40 mm (hloubka x šířka). Pole mezi drážkami mělo šířku 4,07 mm. Drážkování bylo konstantní o délce 5968 mm a jeden závit měl hloubku 28 ráží (3920 mm). Životnost hlavně byla 500 až 600 výstřelů.\n\nDělo mohlo být nabíjeno při náměru až +20 ° a to manuálně.\n\n140mm kanóny typu 3. roku používaly těchto jedenáct druhů munice:\n\n140mm kanóny typu 3. roku se používaly v jedno- a dvouhlavňových lafetacích:\n\nJaponské lehké křižníky používaly k řízení palby 140mm kanónů typu 3. roku metodu centrálního řízení palby „sleduj zaměřovač“ (', ') založenou na zaměřovači typu 13 a \"sokutekiban\" typu 13. Později byl na některých lodích instalován zaměřovač typu 94.\n\nNa hladinových plavidlech se ve své ráži 140mm kanón typu 3. roku nástupce nedočkal. Pro ponorky byl ale vyvinut 140mm kanón typu 11. roku. Pozdější japonské lehké křižníky nesly hlavní baterii založenou na 155mm kanónech typu 3. roku, či byly dokonce znovupoužity 50kaliberní 152,4mm kanóny typu 41. roku.\n\n\n"}
{"id": "714156", "url": "https://cs.wikipedia.org/wiki?curid=714156", "title": "Naryn (město)", "text": "Naryn (město)\n\nNaryn je město v Kyrgyzstánu. Je hlavním městen Narynské oblasti. V roce 2009 v něm žilo 35.822 obyvatel. Je situováno v zákrutu řeky Naryn. Ve městě se nachází dvě oblastní muzea a několik hotelů.\n"}
{"id": "714157", "url": "https://cs.wikipedia.org/wiki?curid=714157", "title": "Ptačí potok", "text": "Ptačí potok\n\nPtačí potok je pravostranným přítokem Modravského potoka, horního toku šumavské řeky Vydry. Délka toku činí 4,3 km. Plocha povodí měří 5,5 km².\n\nPotok pramení na západním svahu Černé hory v nadmořské výšce asi 1220 metrů. Protéká dále Biskupskou slatí až k bývalé Ptačí nádrži, která v minulosti sloužila k nadržování vody pro plavení dřeva na Modravském potoce. Zde se spojuje s potokem Mokrůvka, který pramení na severním svahu Malé Mokrůvky (1330 m) a Mrtvého vrchu (1254 m). Dále pokračuje severozápadním směrem až k soutoku s Modravským potokem, který je horním tokem řeky Vydry.\n\n"}
{"id": "714159", "url": "https://cs.wikipedia.org/wiki?curid=714159", "title": "Marie Pinterová", "text": "Marie Pinterová\n\nMarie Pinterová, rodným jménem Marie Neumannová (* 16. srpna 1946, Stará Boleslav) je bývalá československá profesionální tenistka české národnosti, reprezentující do roku 1974 Československo, po sňatku s Maďarem Andrášem Pinterem a narození syna v roce 1976 se vrátila k tenisu v letech 1977-1982 s novým příjmením jako reprezentantka Maďarska. Ve své kariéře na okruhu WTA vyhrála dva turnaje ve dvouhře a probojovala se do tří finále ve čtyřhře.\n\nV roce 1971 se stala mezinárodní mistryní ČSSR ve dvouhře žen, v letech 1969 a 1971 také ve čtyřhře. Mistryní Československa pak byla ve dvouhře žen v roce 1971, ve čtyřhře v letech 1967–1969 a 1971–1972 a ve smíšené čtyřhře pak 1971\n\nV sezóně 1971 se probojovala do čtvrtfinále mezinárodního mistrovství Itálie a roku 1978 do semifinále. Na grandslamu nejdále postoupila na French Open 1974 do čtvrtfinále dvouhry. V roce 1981 byla na žebříčku WTA pro dvouhru klasifikována na 47. místě.\n\n\n"}
{"id": "714161", "url": "https://cs.wikipedia.org/wiki?curid=714161", "title": "Josef Maršál (moderátor)", "text": "Josef Maršál (moderátor)\n\nJosef Maršál (* 9. února 1966) je český novinář, moderátor, reportér a herec.\n\nV letech 1986 až 1991 vystudoval Vysokou školu ekonomickou v Praze (získal titul Ing.).\n\nOd roku 1990 pracuje v Československé televizi, resp. od roku 1993 v České televizi. Nejdříve byl externím členem redakce zpravodajství (1990 až 1991), od roku 1991 je v redakci přímo zaměstnán. Podílel se na pořadech: noční Zprávy, Minuty dne, zahraniční 21, Události ve světě či Události plus. V letech 2000 až 2012 moderoval spolu s Jolanou Voldánovou pořad Události, hlavní zpravodajskou relaci České televize.\n\nV roce 2003 začal také uvádět pořad Toulavá kamera s Ivetou Toušlovou, dříve působil i v pořadu Objektiv. Malou roli moderátora si zahrál v roce 2007 ve filmu a později seriálu Maharal. Autorsky se podílel na knižním vydaní některých reportáží Toulavé kamery.\n\n"}
{"id": "714162", "url": "https://cs.wikipedia.org/wiki?curid=714162", "title": "Kategoria Superiore", "text": "Kategoria Superiore\n\nKategoria Superiore je albánská nejvyšší fotbalová soutěž. Založena byla roku 1930. Po založení bylo součástí ligy 6 týmů. Ten se v roce 1998 navýšil na 16 a o rok později snížil na 14. V letech 2006-2011 v soutěži hrálo 12 týmů. Od sezóny 2011/12 soutěž opět hraje 14 týmů.\n\n\n"}
{"id": "714163", "url": "https://cs.wikipedia.org/wiki?curid=714163", "title": "Solné pláně Bonneville", "text": "Solné pláně Bonneville\n\nSolné pláně Bonneville jsou solná pláň v severozápadním Utahu, která je pozůstatkem pleistocénního jezera Bonneville. Jsou pojmenovány po důstojníku armády USA Benjaminu Bonnevillovi\n\nSolná pláň Bonneville je populární místo pro překonávání rychlostních rekordů automobilů.\n\n"}
{"id": "714171", "url": "https://cs.wikipedia.org/wiki?curid=714171", "title": "Alex Metreveli", "text": "Alex Metreveli\n\nAlexandr Iraklijevič Metreveli (gruzínsky: ალექსანდრე მეტრეველი; rusky: Александр Ираклиевич Метревели * 2. listopadu 1944, Gruzínská sovětská socialistická republika, dnes Gruzie) je bývalý sovětský profesionální tenista gruzínské národnosti, nejúspěšnější hráč celé sovětské éry.\n\nV roce 1973, kdy došlo k bojkotu osmdesáti jedna hráčů ATP ve Wimbledonu, se probojoval do finále mužské dvouhry, v níž podlehl druhému nasazenému Janu Kodešovi ve třech setech. Finále smíšené čtyřhry si na tomto grandslamu zahrál spolu s Olgou Morozovovou v letech 1968 a 1970, obě finále prohrál.\nNa žebříčku ATP byl nejvýše ve dvouhře klasifikován v červnu 1974 na 9. místě.\n\nV roce 1961 se stal mistrem SSSR v kategorii dorostenců. Mezi dospělými triumfoval na mistrovství Sovětského svazu dvanáctkrát ve dvouhře, jedenáctkrát v mužské čtyřhře a šestkrát ve smíšené čtyřhře.\n\nV letech 1970, 1971, 1973, 1975, 1977 a 1978 zvítězil na amatérském mistrovství Evropy. V sovětském daviscupovém týmu debutoval roku 1963.\n\nV letech 1968 a 1970 se probojoval do semifinále mezinárodního mistrovství Itálie, v druhém případě prohrál s Janem Kodešem. Roku 1970 jej naopak porazil v úvodním kole Wimbledonu. V tomto ročníku grandslamu si zahrál finále mixu s Morozovovou. V roce 1971 vyhrál tři turnaje singlu na australské části okruhu. V utkání Davisova poháru mezi ČSSR a SSSR v Praze na Štvanici, kdy československý tým vyhrál 4:1, získal jediný bod výhrou nad Janem Kodešem.\n\nV roce 1977 bojkotoval spolu s dalšími sovětskými tenisty světové turnaje, jakožto projev nesouhlasu proti opatřením Mezinárodní tenisové federace vůči sovětskému daviscupovému družstvu, které odmítlo v předchozím ročníku nastoupit k mezipásmovému semifinále s Chile z důvodu Pinochetova režimu.\n\n\n"}
{"id": "714175", "url": "https://cs.wikipedia.org/wiki?curid=714175", "title": "Markéta Sambiria", "text": "Markéta Sambiria\n\nMarkéta Sambiria, přídomek \"Sprænghest\" ( \"co kůň vyskočí\"), (1230–1234 – po 4. lednu 1282, Rostock) byla jako manželka dánského krále Kryštofa I. dánská královna v letech 1252–1282.\n\nNarodila se jako jedna z pěti dcer (jediný její bratr zemřel jako dítě) pomořanského vévody Sambora II. a jeho manželky Matyldy, dcery meklenburského vévody \"Bořivoje II.\"\n\nV době jejího mládí došlo k ozbrojeným střetům mezi jejím otcem a jeho bratrem \"Svantopolkem II.\", a proto se dostalo Markétě vychování jinak vyhrazeného pro chlapce, k němuž náležela především jízda na koni a zacházení se zbraněmi. V holštýnských a pomořských pověstech je známá jako \"„Černá Greta“.\n\nV roce 1248 se provdala za dánského prince Kryštofa, který se v roce 1252 stal jako Kryštof I. dánským králem. Korunovace manželského páru se uskutečnila 25. prosince téhož roku v katedrále v Lundu. O několik let později byla na ni spolu s manželem uvalena klatba arcibiskupa, neboť král byl v konfliktu s církví.\n\nZ manželství Markéty Sambiria a krále Kryštofa se narodily tři děti, syn a dvě dcery:\nněkteré prameny však zmiňují ještě další tři – Nielse, Valdemara a Ingeborg.\n\nKdyž po Kryštofově smrti (29. května roku 1259) na trůn nastoupil jejich neplnoletý syn Erik Klipping, Markéta jeho jménem fakticky vládla. Jedním z jejích počinů během této doby byl ozbrojený útok na jižní Jutsko; v roce 1261 byla i se synem zajata, s pomocí vévody \"Albrechta Brunšvického\" však byli osvobozeni (je možné, že Markéta plánovala uzavřít s ním manželství).\n\nKrálovna samostatně panovala v Estonsku, které dostala doživotně; od roku 1266 se titulovala \"paní Estonska\".\n\nProtože pozice Erika jako krále byla neustále ohrožena, kolem roku 1262 Markéta dosáhla svolení papeže k dědění trůnu v ženské linii. V případě Erikova skonu to mělo umožnit převzetí vlády jednou z jeho sester. V roce 1282 byla přinucena opustit Dánsko. Usadila se v Rostocku, kde v tamním klášteře sv. Kříže strávila poslední léta svého života. Podle legendy o založení tohoto kláštera přinesla ze své pouti do Říma kousek dřeva sv. Kříže a věnovala tuto relikvii klášteru. Zemřela zde někdy po 4. lednu roku 1282. Pohřbena byla v kostele cisterciáckého kláštera v Bad Doberanu, kde se na náhrobní desce dochovala kopie její dřevěné sochy ze 17. století, jež sem byla přenesena z rostockého kláštera.\n\n"}
{"id": "714183", "url": "https://cs.wikipedia.org/wiki?curid=714183", "title": "Judith Wyderová", "text": "Judith Wyderová\n\nJudith Wyderová (* 25. června 1988 Bern, Švýcarsko) je švýcarská reprezentantka v orientačním běhu s velšskými kořeny. Je pětinásobnou mistryní světa. Mezi její největší úspěchy na mezinárodní scéně patří, kromě medailí z mistrovství světa, také zlatá medaile z mix štafet na světových hrách 2013 nebo 6 zlatých medailí z evropských šampionátů. Běhá za švýcarský klub \"OLG Thun\" a švédský klub \"Göteborg Majorna OK\".\n\nV říjnu 2018, po finále světového poháru v České republice, oznámila prostřednictvím sociálních sítí konec profesionální kariéry.\n\n"}
{"id": "714189", "url": "https://cs.wikipedia.org/wiki?curid=714189", "title": "Exilová vláda", "text": "Exilová vláda\n\nExilová vláda je skupina lidí, která jedná jako vláda určité země, ačkoli svoji činnost musí vykonávat jinde, v exilu. Nejčastěji je to vláda, která byla ve vlastní zemi zbavena moci buď revolucí či občanskou válkou, anebo vojenskou okupací cizí mocností. To byl případ mnoha evropských zemí, okupovaných za druhé světové války nacistickým Německem. Také Československo mělo v letech 1940-1945 své Prozatímní státní zřízení se sídlem v Londýně, vedené prezidentem Edvardem Benešem a premiérem Janem Šrámkem.\n\nExilová vláda nemůže ve své zemi vládnout a její možnosti jsou velmi omezené. Jejím cílem proto musí být změna poměrů ve vlastní zemi, obnovení její nezávislosti a podobně. Tuto změnu může připravovat a podporovat i z ciziny diplomatickým jednáním i účinnou pomocí, za války například vytvářením vlastních vojenských jednotek. Její možnosti v zahraničí závisejí na celkové politické situaci, na míře podpory domácí - a z hlediska exilové vlády nelegitimní - vlády v zahraničí i na podpoře, jakou má exilová vláda ve své zemi. První starostí exilové vlády je tedy přesvědčovat zahraniční vlády o nelegitimnosti vlády domácí a naopak o vlastní legitimitě. To je snazší za války, pokud je domácí vláda dosazena nepřítelem, nebo po revoluci, kterou významné země pokládají za nelegitimní převrat. Legitimitu exilové vlády nelze pochopitelně ověřit svobodnými volbami a podporuje ji zejména, může-li se vykázat nějakou kontinuitou s předchozí řádnou vládou.\n\nPředchůdcem exilových vlád byli uprchlí panovníci a pretendenti na trůn. V zápasech o následnictví po zemřelém panovníkovi se poražení uchazeči mohli uchýlit například k sousednímu panovníkovi a přesvědčovat ho, aby v jejich prospěch zasáhl. Tak tomu bylo ještě v případě anglického krále Karla II., který se v letech 1649-1660 z Nizozemska domáhal svého návratu na trůn, nebo francouzských Bourbonů v letech 1789-1814.\n\nNěkolik exilových vlád vzniklo po první světové válce, když bylo Bělorusko, Ukrajina a Gruzie připojeny k Sovětskému svazu. V roce 1939 vznikla španělská republikánská vláda v Mexiku a polská exilová vláda v Paříži a později v Londýně. Roku 1940 vznikly exilové vlády Belgie, Československa, Francie, Holandska, Lucemburska, Norska a Řecka a rok později ještě Jugoslávie a Filipín. Většina z nich dosáhla svého cíle, polská však zůstala v exilu a rozpustila se až po zvolení Lecha Wałęsy prezidentem roku 1990. Roku 1943 vytvořili indičtí nacionalisté exilovou vládu, známou také jako Svobodná Indie, v Japonci obsazeném Singapuru. Do Londýna také emigroval albánský král Zog a etiopský císař Haile Selassie I., který se po válce vrátil, ale po převratu roku 1974 založil novou exilovou vládu.\n\nV současné době existuje řada exilových vlád, zejména afrických a asijských zemí, například Tibetu.\n\n\n"}
{"id": "714192", "url": "https://cs.wikipedia.org/wiki?curid=714192", "title": "Petr Čermák (politik)", "text": "Petr Čermák (politik)\n\nPetr Čermák (* 22. ledna 1953 Liberec) je český lékař, podnikatel, po sametové revoluci československý politik, poslanec Sněmovny lidu Federálního shromáždění za Občanské fórum, v 90. letech politik a místopředseda ODS, ministr vnitra ČSFR, poslanec České národní rady a po vzniku samostatné České republiky poslanec Poslanecké sněmovny.\n\nVystudoval Lékařskou fakultu hygienickou Univerzity Karlovy v Praze.\n\nV listopadu 1989 stál u vzniku Občanského fóra v Liberci. V lednu 1990 zasedl za OF v rámci procesu kooptací do Federálního shromáždění po sametové revoluci do Sněmovny lidu (volební obvod č. 60 – Liberec, Severočeský kraj). Ve Federálním shromáždění setrval do konce funkčního období, tedy do svobodných voleb roku 1990.\n\nVe volbách v roce 1990 přešel do České národní rady, kde od roku 1991 působil jako poslanec nově vzniklé ODS, jejímž místopředsedou se stal hned od počátku, fakticky před formálním ustavením této strany (od 4. března 1991 byl místopředsedou přípravného výboru ODS). V této funkci ho potvrdil ustavující kongres ODS v dubnu 1991. Později byl výkonným místopředsedou strany (1992–1994). Jeho vliv ve straně ovšem klesal. Již na 4. kongresu ODS v listopadu 1993 byl na post místopředsedy zvolen až ve druhém kole. Dlouhodobě ovšem zasedal v zákonodárných sborech. Mandát v ČNR obhájil ve volbách v roce 1992 (od vzniku samostatné České republiky v lednu 1993 ČNR transformována na Poslaneckou sněmovnu Parlamentu České republiky). Předtím ještě ve vládě Jana Stráského zastával v roce 1992 post posledního federálního ministra vnitra. V dolní komoře parlamentu setrval i po volbách v roce 1996 a zasedal zde až do konce funkčního období, tedy do předčasných voleb v roce 1998.\n\nByl spojován s řadou afér a po roce 1998 odešel ze všech významných politických funkcí.\n\nV 80. letech 20. století byl členem horolezeckého oddílu HO TJ Český Ráj.\n\n"}
{"id": "714194", "url": "https://cs.wikipedia.org/wiki?curid=714194", "title": "John Logan", "text": "John Logan\n\nJohn Logan (* 24. září 1961 San Diego, Kalifornie) je americký scenárista, producent a dramatik.\n\nVystudoval Northwestern University v Chicagu, kde promoval v roce 1983, poté se věnoval psaní dramat. Broadwayská inscenace jeho hry \"Červená\" o Marku Rothkovi byla v roce 2010 oceněna šesti cenami Tony včetně kategorie nejlepší hry. V polovině 90. let 20. století napsal scénář pro svůj první snímek, televizní film \"Tornado!\" (1996). Později se jako scenárista podílel na celovečerních snímcích jako \"Vítězové a poražení\" (1999), \"Gladiátor\" (2000; nominace na Oscara za nejlepší původní scénář), \"\" (2002), \"Stroj času\" (2002), \"Poslední samuraj\" (2003), \"Letec\" (2004; nominace na Oscara za nejlepší původní scénář), \"\" (2007; oceněn Zlatým glóbem pro nejlepší film žánrů komedie nebo muzikál), \"Rango\" (2011) či \"Hugo a jeho velký objev\" (2011; nominace na Oscara za nejlepší adaptovaný scénář), u některých z nich působil též jako koproducent či producent. Společně s Nealem Purvisem a Robertem Wadem napsal bondovky \"Skyfall\" (2012) a \"Spectre\" (2015).\n\n"}
{"id": "714195", "url": "https://cs.wikipedia.org/wiki?curid=714195", "title": "Kateřina Böhmová-Skronská", "text": "Kateřina Böhmová-Skronská\n\nKateřina Böhmová-Skronská, rodným jménem Kateřina Skronská (* 22. ledna 1958, Praha) je bývalá československá profesionální tenistka. Ve své kariéře na okruhu WTA Tour vyhrála dva turnaje ve čtyřhře a dvakrát se probojovala do finále debla.\n\nNa žebříčku WTA byla nejvýše ve dvouhře klasifikována v listopadu 1987 na  196. místě a ve čtyřhře pak v prosinci 1986 na 157. místě.\n\nSkronská vyhrála v roce 1976 mistrovství ČSSR dorostenek ve dvouhře a stala se také s Budařovou mistryní České socialistické republiky ve čtyřhře. V roce 1977 triumfovala spolu s Brzákovou na mistrovství ČSSR dospělých ve čtyřhře žen. Roku 1980 se probojovala do finále deblu na amatérském mistrovství Evropy a získala výhry na turnajích v Galantě a Tarentu. V sezóně 1981 zaznamenala semifinálovou účast na události série Avon Futures v Las Vegas a získala titul mistryně ČSR ve dvouhře žen.\n\nNa grandslamu se nejdále probojovala do čtvrtfinále ženské čtyřhry na French Open 1985\n\nJejí dcerou je česká tenistka Kateřina Böhmová (nar. 1986).\n\nV dubnu 2006 agentura AP uvedla, že byla s dcerou zadržena v obchodu ve floridském Jacksonville, kde měly odcizit šperky a oblečení v hodnotě 450 dolarů. K události došlo po vyřazení Kateřiny Böhmové na turnaji v Amelia Island. Dcera v prohlášení uvedla, že se jednalo o nedorozumění a obvinění odmítla. U soudního líčení se podle žalobce ke krádeži obě přiznaly a soud jim nechal uhradit škodu a zaplatit náklady řízení ve výši 500 dolarů. Mediální zástupkyně tenistky naopak sdělila, že nedošlo k usvědčení, ani odsouzení.\n\nZa působení Ondřeje Lišky ve funkci ministra školství, mládeže a tělovýchovy pracovala jako tisková mluvčí ministerstva.\n\n\n"}
{"id": "714199", "url": "https://cs.wikipedia.org/wiki?curid=714199", "title": "Mesodiencefalická modulace", "text": "Mesodiencefalická modulace\n\nMesodiencefalická modulace (zkráceně MDM, anglicky: \"mesodiencephalic modulation\", též Stimsmart terapie nebo MDM terapie) je fyzikální terapeutická metoda ruského původu, která má podle proponentů příznivý vliv na řady poruch, nyní zejména komplikace diabetu, podle stanoviska Českého klubu skeptiku Sisyfos a podle vyjádření čtyř odborných společností jde o metodu neúčinnou, její poskytování nelze hodnotit jako postup lege artis.\n\nČeský klub skeptiků Sisyfos ocenil firmu ZAT a.s., která přístroj pro MDM vyrábí, zlatým Bludným balvanem za rok 2013. Firma se pokusila některé důvody při udělení ve svém prohlášení zpochybnit.\n\nAutorem metody je ruský vědec prof. Pavlov, metoda byla patentována v Sovětském svazu v roce 1990. V zemích bývalého Sovětského svazu bylo publikováno několik prací zabývajících se např. využitím v terapii např. akutního infarktu myokardu, výsledky byly publikovány pouze v místních časopisech bez valného vědeckého významu. V České republice je metoda poskytována od roku 2009. Přístroj, pod názvem MDM-2000/1, vyrábí firma ZAT a.s., firma zaměřená na výrobu průmyslové elektroniky, metoda je poskytována v síti pracovišť MDM Centrum s.r.o.\n\nZáhy po udělení Bludného balvanu došlo ke změně názvu z \"mesodiencefalická modulace\" na \"Stimsmart terapie\". Podobně byl změněn i název firmy, z \"MDM Centrum s.r.o.\" na \"Stimsmart s.r.o.\", jediným vlastníkem firmy zůstal ZAT a.s. Stimsmart terapie (resp. MDM terapie) je stále nabízena jako prostředek řešící celou řadu zdravotních problémů, propagátoři se odvolávají na dřívější testování MDM. V roce 2017 došlo opět ke změně názvu z \"Stimsmart s.r.o.\" na \"Mythys s.r.o.\" Současně ZAT a.s. převedl svůj obchodní podíl na \"Czech Recovery Services, s.r.o.\"\n\nMetoda je založena na předpokladu, že velmi nízké elektrické impulzy přivedené na povrch lebky jsou schopny cíleně modulovat činnost konkrétních struktur v mozku. Dle Pavlova by měly tyto impulzy, respektive jimi vyvolaná elektrická polarizace, ke které vedou, žádoucím způsobem měnit elektrické děje na buněčných membránách. Toto by mělo působením na vhodné biologické struktury vést k uvolňování endorfinů. Autoři a proponenti metody tvrdí, že metoda může mít pozitivní efekt i na imunitní systém, stresovou odpověď nebo i změny krevní mikrocirkulace ve vzdálených regionech.\n\nPoskytovatelé MDM se odvolávají na řadu prací, jejichž výsledkem je průkaz působení na širokou řadu obtíží, zejm. pak na diabetickou neuropatii. Na podkladě těchto výsledků byla metoda MDM schválena Ministerstvem zdravotnictví pro použití v terapii diabetické neuropatie.\n\nBez přímé vazby na proponenty MDM byla realizována pouze studie Lacigová a kol. 2013, studie nezachytila statisticky významný rozdíl mezi placebem a MDM v terapii projevů diabetické neuropatie. Přitom právě tato studie byla jako jediná publikována v plnohodnotném vědeckém časopise \"Neuroendocrinology Letters\".\n\nLacigová a kol. podotýkají, ze navzdory tvrzením distributora chybějí hodnověrné randomizované studie, které by dokládaly klinickou účinnost. Rovněž Česká diabetologická společnost při ČLS JEP ve svém stanovisku konstatuje, že v renomovaných zdrojích je pouze tato studie, tedy studie s negativním výsledkem. Tento stav, tedy že pozitivní výsledky byly publikovány výhradně způsobem značně podkračujícím standardy vědeckého publikování v biomedicíně, ironicky komentoval i spolek Sisyfos.\n\n\n\n\nSisyfos poukazuje na pochybný původ metody, údajně se nedaří dohledat proklamované desítky vědeckých prací Vladimira Pavlova, který je uváděn jako vynálezce metody. Popis principu je podle Sisyfa vágní až bezobsažný slovní guláš. Dle Sisyfa poskytovatelé některá klíčová tvrzení podávají stylem „je dokázáno“, ovšem zdroj pro takové tvrzení chybí. Sisyfos dále kritizuje, že se poskytovatelé MDM zaštiťují autoritou firmy DNV, tato firma však pouze certifikuje technickou shodu výrobku s dokumentací a dodržení technických norem, ke klinické účinnosti ani ke kvalitě klinických studií se nevyjadřuje. Sisyfos dále poukazuje na to, že mezi dvojitě zaslepenou studií publikovanou v impaktovém periodiku (studie Lacigové s negativním výsledkem) a jednoduše zaslepenými studiemi publikovanými v neimpaktových časopisech je dramatický rozdíl. Sisyfos nakonec poukazuje i na etický rozměr problému, cena výkonu je podle jejich soudu nepřiměřeně vysoká. Sisyfos proto udělil firmě ZAT a.s. a MDM Centrum sro zlatý Bludný balvan za rok 2013.\n\nProti udělení Bludného balvanu se obě firmy ohradily, pokusily se rozporovat některé důvody a pokusily se poukázat na své údajné terapeutické úspěchy.\n\n"}
{"id": "714200", "url": "https://cs.wikipedia.org/wiki?curid=714200", "title": "Richard Knill Freeman", "text": "Richard Knill Freeman\n\nRichard Knill Freeman (1840, Londýn – 24. června 1904) byl britský architekt, který svou kariéru začal ve městě Derby a na konci 60. let 19. století se přestěhoval do Boltonu v Lancashiru. Jeho stavby ve viktoriánském gotickém stylu jsou k vidění v mnoha městech napříč Severní Anglií. Na kontě má přibližně 140 budov, z nichž asi polovina se dochovala do dnešní doby, i když třeba ve změněné podobě.\n\nFreeman Byl členem Manchesterské společnosti architektů a v letech 1890–91 i jejím prezidentem.\n\nMezi Freemanova díla patří kostely, vikářství, školy, domy, muzea i obecní budovy a nemocnice. Jeho stavba Derbského muzea, umělecké galerie a knihovny byla dokončena roku 1876. Michael Thomas Bass ji pak městu Derby daroval. V roce 1882 Freeman vyhrál první soutěž na stavbu Muzea vědy a umění v Dublinu, ale kvůli neúčasti irských architektů vznikly kontroverze vedoucí k vyhlášení druhé soutěže, ve které zvítězil Thomas Newenham Deane a syn.\n\nRoku 1884 byl v Moskvě dokončen Anglikánský kostel svatého Ondřeje, vytvořený pro rostoucí britskou menšinu podle Freemanova návrhu. Mezi další jeho kostely patří Kostel nejsvětější trojice v Blackpoolu (1895), Kostel svatého Vavřince v Prestonu (1895) nebo Kostel svaté Markéty v Hollingwoodu.\n\nFreemanův syn Frank Richard (1870–1934) byl také architektem. Ten pokračoval v otcově praxi a vybudoval mnoho kostelů ve stylu podobném tomu jeho.\n\n"}
{"id": "714202", "url": "https://cs.wikipedia.org/wiki?curid=714202", "title": "Petr Čermák", "text": "Petr Čermák\n\nPetr Čermák je jméno více osob.\n"}
{"id": "714207", "url": "https://cs.wikipedia.org/wiki?curid=714207", "title": "Stuart Baird", "text": "Stuart Baird\n\nStuart Baird (* 30. listopadu 1947 Anglie) je britský filmový střihač, producent a režisér.\n\nV první polovině 70. let 20. století působil jako asistent režiséra či asistent střihu. Ve druhé polovině tohoto desetiletí spolupracoval jako střihač jednak s režisérem Kenem Russellem (\"Tommy\" (1975), \"Lisztomania\" (1975) a \"Valentino\" (1977)), jednak se režisérem Richardem Donnerem, na jehož filmech se podílel mezi lety 1976 a 1994. Patří mezi ně \"Přichází Satan!\" (1976), \"Superman\" (1978; nominace na Oscara v kategorii Nejlepší střih), \"\" (1980/2006), \"Jestřábí žena\" (1985), \"Smrtonosná zbraň\" (1987), \"Smrtonosná zbraň 2\" (1989), \"Radio Flyer\" (1992) a \"Maverick\" (1994). Mezi další celovečerní snímky, které Baird stříhal, patří např. \"Outland\" (1981), \"Revoluce\" (1985), \"Gorily v mlze\" (1988; nominace na Oscara v kategorii Nejlepší střih), \"Poslední skaut\" (1991), \"Demolition Man\" (1993), \"Legenda o Zorrovi\" (2005), \"Casino Royale\" (2006) či \"Salt\" (2010). U několika filmů se podílel také na producentské práci, tři celovečerní snímky rovněž sám režíroval: \"Boeing 747 v ohrožení\" (1996), \"Šerifové\" (1998) a \"\" (2002).\n\n"}
{"id": "714211", "url": "https://cs.wikipedia.org/wiki?curid=714211", "title": "Caliban (hudební skupina)", "text": "Caliban (hudební skupina)\n\nCaliban je pětičlenná metalcorová Kapela z Německa. Do roku 2011 vydali 7 studiových alb a dvě split alba s kapelou Heaven Shall Burn.\n\nCaliban vznikl v roce 1997 v Německém městě Hattingenu a v té době se pojmenovali jako \"never Again\". Po půl roce kapela nahrála jako demo první dva songy, které nikdy nevydali. Nahrávky odeslali do mnoha nahrávacích společností a poštěstilo se jim u Lifeforce Records . První EP kapely vyšlo v létě roku 1998. Aby se kapela více dostala do povědomí publika, uspořádala turné po celé Evropě s kapelami jako Morning Again, Earth Crisis a Cro-Mags.\n\nPo evropském turné v roce 1999 skupina nahrála svůj debut \"A Small Boy and a Grey Heaven\" (v překladu \"Malý chlapec a šedé nebe\"). O CD bylo sepsáno mnoho recenzí v magazínech a mnoho hardcorových a metalových zinů. Kapela byla nazvána něčím mezi Slayer, Poison the Well a Hatebreed. Také vydali první \"split-CD\" s Heaven Shall Burn pojmenované \"The Split Program\".\n\n\"Vent\" (v překladu \"Větrák\") vyšlo v dubnu 2001. \"Vent\" vydalo Imperium Records v Evropě a Howling-Bull Records v Japonsku. Krátce po vydání se kapela zúčastnila Japonského Festivalu \"Beast-Feast 2001\" v Yokohama Aréně. Zahrála si tedy na stejném pódiu, jako Slayer, Pantera, Machine Head, Biohazard a Morbid Angel.\n\nV srpnu roku 2002 Caliban nahrál a vydal třetí řadové album nazvané \"Shadow Hearts\" (v překladu \"Ztracená srdce\"). Toto album bylo mnohem harmoničtější a melodičtější, než předchůdci. Rok 2004 přinesl prostřednictvím nahrávacích společností Roadrunner Records v Evropě (a Abacus Recordings v USA) čtvrté řadové album s názvem \"The Opposite from Within\" (ve volném překladu \"Uvnitř opaků\"), za kterým stál producent Anders Fridén, vokalista kapely In Flames.\n\nV červenci 2005 kapela vydala 2. split-CD s přáteli z Heaven Shall Burn, zvané \"The Split Program II\".\nV únoru následujícího roku pak kapela vydala album \"The Undying Darkness\" (v překladu \"Nesmrtelná temnota\") a zúčastnila se koncertů s kapelami jako All Shall Perish, Bleeding Through a I Killed The Prom Queen v rámci turné \"Darkness over Europe\".\n\n25. května 2007 vyšlo dosud předposlední řadové album kapely - \"The Awakening\" s pomocí producenta Bennyho Richtera. Album se umístilo na 36. místě v Německých hitparádách.\n\nV roce 2009 se kapela vydala na turné s thrash-metalovou formací Kreator na \"Chaos Over Europe Tour\", kdy navštívila i Českou republiku. Také začali pracovat na novém albu, které vydala společnost Century Media Records. Album vydané 24. srpna 2009 se jmenuje \"Say Hello to Tragedy\" (ve volném překladu \"Řekni ahoj tragédii\"). Toto album se, stejně jako předchůdce, umístilo na 36. místě žebříčků Německých hitparád.\nV říjnu a listopadu se kapela pustila do turné \"Beastfest European Tour 2009\" s kapelami jako Suicide Silence, Maroon a americkými Emmure a After the Burial.\n\nCaliban se v únoru 2011 pustilo do nahrávání EP s názvem \"Coverfield\", které vyšlo v květnu. Album obsahuje 4 songy a další, tentokrát LP, má vyjít v roce 2012.\n\n\n\n\n\n"}
{"id": "714212", "url": "https://cs.wikipedia.org/wiki?curid=714212", "title": "Mladé (České Budějovice)", "text": "Mladé (České Budějovice)\n\nMladé (dříve i \"Mladá\", německy \"Lodus\", \"Ladas, Ladaus\" a Mladewitz) je bývalá samostatná obec, dnes součást Českých Budějovic . V roce 2011 mělo 1668 obyvatel podle trvalého bydliště a 1732 obyvatel podle obvyklého pobytu. Stavebně je propojené se ZSJ U Špačků – za hřbitovem, kde počet obyvatel vzrostl z 76 v roce 1991 na 262 v roce 2011 podle obvyklého pobytu.\n\nLokalita bývala osídlená již ve střední době bronzové. Vesnice zde vznikla ve 13. století, dříve než královské město Budějovice. Začalo se jí říkat Mladá, Němci to vyslovovali jako Lada, zkomoleně pak Ladaus, Lodus. První písemná zmínka je z roku 1263. V roce 1636 byla osada osvobozena od odúmrti. Od konce 18. století zde přibývaly chalupy, od konce 19. století pak vznikaly domky pro budějovické dělníky, což mělo za následek i počeštění do té doby převážně německé vesnice. Nová zástavba byla vyměřena do pravoúhlých ulic.\n\nPo druhé světové válce zástavba splynula s Českými Budějovicemi, na rozdíl od jiných okrajových částí města zde nebyly stavěny paneláky.\n\nOd roku 1850 bylo Mladé samostatnou obcí, do roku 1902 s osadou Dobrá Voda. Samostatnost trvala až do roku 1952, kdy bylo připojeno k Českým Budějovicím.\n\nV Mladém se narodila Veronika Lieblová (3. dubna 1909 – 21. listopadu 1997), byla manželka Adolfa Eichmanna.\n\n\nJižně od Mladého je samota U Špačků a chráněné území Tůně u Špačků\n\nHřbitov v Mladém je jeden ze dvou doposud funkčních českobudějovických hřbitovů. Je zde pochováno několik významných osobností, např. Václav Klement Petr, Karel Štěch či Vladimír Julián Veškrna strýc známé herečky a bývalé první dámy Dagmar Havlové.\n\n"}
{"id": "714214", "url": "https://cs.wikipedia.org/wiki?curid=714214", "title": "Thomas William Evans", "text": "Thomas William Evans\n\nThomas William Evans, první baronet (15. dubna 1821 – 1892) byl anglický liberální politik, který reprezentoval volební obvod Jižní Derbyshire.\n\nByl synem Williama Evanse z derbského Allestree, jenž byl poslancem a vysokým šerifem, a jeho ženy Mary Gisbornové, nejstarší dcery Thomase Johna Gisborna z Holme Hall. Evansova rodina vydělala na dolech na olověnou rudu v Bonsall, kromě toho měla i pilu na rozřezávání a válcování železa v Derby, přádelnu v Darley Abbey a banku, vedenou Evansovým strýcem.\n\nEvans vystudoval cambridgeskou Trinity College. Jeho otec zemřel roku 1856 a zanechal mu majetky včetně Pickfordova domu v Derby.\n\nO rok později se Thomas William Evans stal poslancem za Jižní Derbyshire a tuto pozici udržel až do roku 1868. Znovu se na tomto postu objevil v letech 1874 až 1885. Byl místním filantropem, zodpovědným za stavbu školy v Parwichi (1861) a rekonstrukci Parwichského kostela (1873). Vedl také Evansovu banku, až do jejího sloučení s Compton’s Bank v roce 1877.\n\nRoku 1872 byl vysokým šerifem Derbyshiru, baronetem Allestree Hall se stal 18. července 1887. Kromě Allestree Hall vlastnil panství v Holbrooku, Parwich Hall a dům v Derby.\n\nPo Evansově smrti jeho baronetství vymřelo.\n\n"}
{"id": "714215", "url": "https://cs.wikipedia.org/wiki?curid=714215", "title": "Philippe Verdelot", "text": "Philippe Verdelot\n\nPhilippe Verdelot (mezi roky 1480 a 1485 Les Loges, Seine-Maritime, Francie – mezi 1530 a 1532 neznámo kde) byl francouzský hudební skladatel období renesance, který většinu svého života prožil v Itálii. Je obecně považován za otce italského madrigalu\n\nNarodil se ve Francii, v malé obci Les Loges, v departementu Seine-Maritime. Podrobnosti z jeho mládí nejsou známy. Do Itálie patrně přišel již v raném věku a žil v oblasti severní Itálie. Existuje obraz z roku 1511 o němž muzikologové soudí, že zobrazuje Verdelota v Benátkách ve společnosti italského zpěváka.\n\nV letech 1523–1525 byl sbormistrem v Baptisteriu San Giovanni ve Florencii a patrně v letech 1523–1527 působil v katedrále Santa Maria del Fiore.\n\nV roce 1526 spolupracoval Niccolou Machiavellim na vzniku známé satirické komedie Mandragora. Hra byla napsána v roce 1518, ale provedena byla až v roce 1526. Byla věnována papeži Klementu VII. z rodu Medicejů. Machiavelli byl nucen žít v exilu, jelikož byl podezřelý ze spiknutí proti vládnoucímu rodu Medicejských. Verdelot, i když stranil Florentské republice proti Medicejským, se snažil hrát politickou hru na obě strany. Písně, které Verdelot napsal do Machiavelliho hry, jsou považovány za jedny z prvních madrigalů.\n\nKromě toho, že stranil Florentské republice, patrně i podporoval náboženského a politického reformátora a fanatického kazatele Savonarolu, o čemž svědčí náznaky v některých jeho dílech (\"In te domine speravi\", \"Ecce quam bonum\", \"Letamini in domino\").\n\nVerdelot byl patrně zabit v bojích o Florencii v letech (1529–1530) nebo při následné morové epidemii. Po roce 1530 o něm neexistují žádné informace.\n\nNěkteří muzikologové soudí, že Verdelot byl naživu až do doby okolo roku 1540. Tyto domněnky jsou založeny na některých nejednoznačných odkazech na současné událostí v dílech publikovaných ve třicátých letech. Několik knih madrigalů publikovaných v Benátkách koncem třicátých let obsahuje jeho skladby. Jedna z těchto sbírek je věnována výhradně Verdelotovi. Mohl se přestěhovat do Benátek, aby se vyhnul pomstě vítězných Medicejů. V každém případě byl mrtev v roce 1552, kdy ho spisovatel Ortenzo Landi uvádí jako zesnulého.\n\nAutorství mnoha skladeb z té doby není jednoznačné. Verdelotovy duchovní skladby byly publikovány ve třech svazcích americkým Ústavem hudební vědy ve sbírce \"Corpus mensurabilis musicae\" (ed. Anne-Marie Bragard, ). První svazek vydaný v roce 1966 obsahuje mše, písně a Magnificat a následující dva svazky (1973 a 1979) moteta.\n\n\n\n\n"}
{"id": "714222", "url": "https://cs.wikipedia.org/wiki?curid=714222", "title": "Virginia Slims of Pennsylvania", "text": "Virginia Slims of Pennsylvania\n\nVirginia Slims of Pennsylvania je zaniklý ženský tenisový turnaj WTA Tour, který se hrál v hale na koberci v letech 1983–1986. Konal se v pensylvánském Hersey s účastí třiceti dvou tenistek ve dvouhře a šestnácti párů ve čtyřhře.\n\n"}
{"id": "714223", "url": "https://cs.wikipedia.org/wiki?curid=714223", "title": "Čang Ťing-chuej", "text": "Čang Ťing-chuej\n\nČang Ťing-chuej (zjednodušená čínština: 张景惠; tradiční čínština: 張景惠; pinyin: Zhāng Jǐnghuì ; Wade–Giles: Chang Ching-hui); 1871 – 1. listopad 1959) byl čínský generál a politik působící v 1. polovině 20. století, zvláště v období Éry Militaristů v Číně a druhé světové války, kdy spolupracoval s Japonci a byl v druhým ministerským předsedou státu Mandžukuo.\n\nČang Ťing- chuej se narodil roku 1871 v Tchaj-anu, jihozápadně od Mukdenu, dnešní provincie Liao-ning. Po vypuknutí první čínsko-japonské války a v poměrně nízkém se připojil k banditům pod velením čínského vojenského vůdce Čang Čuo-lina, který pracoval pro Japonce již v období rusko-japonské války. Po pádu dynastie Čching byly tyto jednotky přijaty do nově vznikající armády republiky. V té době se stal Čang velitelem 27. Pěší brigády tzv. Pej-jangské armády, která byla po smrti Jüan Š'-kchaje roku 1916 rozdělena mezi různé vzájemně znepřátelené frakce. V té době také Čang opustil Čang Čuo-lina a přidal se k jeho rivalovi Wu Pchej-fuovi, ale později přešel zpátky. Ten ho jmenoval ministrem války v Čínské Republice, kde Čang Čuo-lin v pozici nahradil Jüan Š'-kchaje. Jako ministr války působil od května 1926 do černa 1927. V letech 1928-1929 byl ve stejné vládě ministrem podnikání. V té době byl také guvernérem v Charbinu a ředitelem Čínské dálněvýchodní železnice. Po smrti Čang Čuo-lina se však nepohodl s jeho nástupcem Čang Süe-liangem. Roku 1929 se na celonárodní konferenci v Nankingu setkal s Čankajškem.\n\nRoku 1932 se stal Čang ministrem obrany v Mandžukuu. I přes námitky císaře Pchu Iho nahradil v roce 1935 Čeng Siao-süa na postu předsedy vlády. Jako ten hrál bezvadně roli loutky a ve všem vyhovoval Japoncům. Zatímco Japonci řídili všechny aspekty všedního dne v Mandžukuu, ministerský předseda trávil svůj čas přepisováním Buddhistických textů. Pouze jednou se vyslovil při rozhodnutí japonské okupační správy - při nuceném prodeji pozemků japonským kolonistům . Roku 1943 zastupoval Mandžukuo na Velké východoasijské konferenci svolané Japonci v Tokiu.\n\nRoku 1943 o něm časopis Time publikoval falešnou zprávu, podle které měl otrávit celou svoji rodinu a svého Japonského poradce a pak sám spáchat sebevraždu. Čang ale zastával svůj úřad až do sovětské invaze roku 1945.\n\nRoku 1945 byl zajat sověty a až do roku 1950 vězněn na Sibiři. Poté byl předán do ČLR. Zemřel o 14 let později na zástavu srdce.\n\n"}
{"id": "714225", "url": "https://cs.wikipedia.org/wiki?curid=714225", "title": "Ram (album)", "text": "Ram (album)\n\nRam je album Paula McCartneyho a Lindy McCartney, které bylo vydáno 17. května 1971, jde o jediné album připsané tomuto páru. Je to McCartneyho druhé ze dvou alb, vydaných mezi koncem Beatles a formováním Wings. Na desce hraje kromě McCartneyových a jiných hudebníků také budoucí bubeník Wings Denny Seiwell.\n\nPo vydání úspěšného debutu \"McCartney\", odjeli na dlouhou dobu Paul a Linda na svou farmu v Mull of Kintyre ve Skotsku. Na farmě začal Paul s pomocí Lindy psát písně pro album \"Ram\". Na podzim roku 1970 odletěl pár do New Yorku, aby zde našel doprovodné muzikanty pro nahrávání. Na post bubeníka byl z celkem devíti uchazečů vybrán Denny Seiwell, pro kytaru byl vybrán 21letý David Spinozza, který však později vzal jinou práci, a tak album dokončil Hugh McCracken. Další muzikant Marvin Stamm si v písničce „Uncle Albert/Admiral Halsey“ zahrál na křídlovku. Ačkoli to byl společný projekt, hlavní vokály zpíval Paul a Linda ho jen doprovázela. Pouze jednou dostala větší prostor a to v písničce „Long Haired Lady“.\n\nCelkem bylo zaznamenáno 21 skladeb, ale jen 12 se jich objevilo na \"Ram\". Dvě písně „Another Day“ a „Oh Woman, Oh Why“ byly v únoru 1971 vydány jako samostatný singl, zatímco další dvě „Get on the Right Thing“ a „Little Lamb Dragonfly“ byly odloženy na rok 1973 pro album kapely [Wings (hudební skupina)|Wings]] Red Rose Speedway. Nevydané skladby byly „A Love for You“, „Rode All Night“, „When the Wind Is Blowing“, „Sunshine Sometime“ a „Hey Diddle“.\n\nI přes vyřazení monofonních alb v roce 1960, byly některé \"Ram\" lisované v mono (MAS 3375) s unikátní směsí, které se liší od běžných stereo alb (SMAS 3375). K dispozici byly pouze pro rozhlasové stanice a patří mezi nejcennější a nejvyhledávanější ze sólových desek Paula McCartneyho.\n\nV roce 1977 McCartney pod pseudonymem Percy \"Thrills\" Thrillington produkoval album Thrillington, což je orchestrální verze \"Ram\" zaznamenaná v červnu 1971.\n\n\"Ram\" bylo poprvé vydáno na kompaktním disku v roce 1987. V roce 1993 bylo album předěláno a znovu vydáno na CD jako součást \"Paul McCartney Collection\" s bonusovými skladbami „Another Day“ a „Oh Woman, Oh Why“. Ten stejný rok byl společností Digital Compact Classics vydán další kompaktní disk, toto vydání připravil Steve Hoffman.\n\nV roce 2011 by album mělo vyjít znovu předěláne jako součást \"The Paul McCartney Archive Collection\".\n\nPodle Petera Browna, věřil John Lennon, že písně „Too Many People“, „3 Legs“, „Dear Boy“ a „The Back Seat of My Car“ obsahují narážky na něj a Yoko Ono. Brown také popsal obraz dvou pařících se brouků na zadním krytu \"Ram\", jako McCartneyho pocit, jak s ním zacházeli ostatní členové z Beatles. McCartney později řekl, že jen dva řádky v „Too Many People“ byly zaměřeny na Lennona a nic víc.\n\nLennon na údajné narážky odpověděl písní „How Do You Sleep?“ na svém albu \"Imagine\". Dále se pak nechal vyfotit jak drží prase za uši, což byla parodie na obal \"Ram\", kde McCartney drží berana za rohy. Lennonova fotografie je součástí přebalu alba.\n\nAlbum se dostalo na první příčku hitparády ve Spojeném království a na druhou příčku ve Spojených státech, kde strávilo více než pět měsíců v Top 10 a McCartneyovi za něj získali platinovou desku. Desek se prodalo přes dva milióny kopií.\n\nSingl \"Uncle Albert/Admiral Halsey\" se dostal na první příčku americké hitparády a stal se tak prvním singlem, který se tam po odchodu McCartneyho od Beatles vyšplhal. Oproti tomu singl „The Back Seat of My Car“ dosáhl jen 39 příččky.\n\nV době svého vydání mělo album smíšené kritické přijetí a Paula se některé ostřejší hodnocení obzvlášť dotkly. Jon Landau v Rolling Stone označil album za „neuvěřitelně bezvýznamné“ a „monumentálně irelevantní“, zatímco v Playboyi pořád přemýšleli, proč jim album vadí. Postupem času se však kritické postoje zmírnily a \"Ram\" je do dneška považováno za jedno z nejlepších McCartneyho alb.\n\nOstatní členové Beatles byli v hodnocení také opatrní. Ringo Starr v rozhovoru pro Melody Maker při natáčení filmu Blindman ve Španělsku, řekl, že ho album zklamalo.\nVšechny písně napsali Paul a Linda McCartneyovi, kromě uvedených výjimek.\n\n\n\n\n\n"}
{"id": "714230", "url": "https://cs.wikipedia.org/wiki?curid=714230", "title": "Yvona Brzáková", "text": "Yvona Brzáková\n\nYvona Brzáková (* 23. dubna 1956, Levoča) je bývalá československá profesionální tenistka. Ve své kariéře na okruhu WTA Tour vyhrála jeden turnaj ve čtyřhře a jednou se probojovala do finále.\n\nV roce 1974 vyhrála dvouhru dorostenek na mistrovství ČSSR. Roku 1976 se stala spolu s Leou Plchovou mistryní České socialistické republiky ve čtyřhře žen v Plzni. V roce 1977 zvítězila ve dvouhře žen mistrovství ČSR dospělých a na šampionátu ČSSR triumfovala s Kateřinou Skronskou ve čtyřhře.\n\nV sezóně 1979 se probojovala do finále dvouhry mistrovství Švýcarska v Gstaadu a vyhrála událost v italské Modeně. V roce 1981 získala mistrovský titul ČSSR ve čtyřhře žen spolu s Helenou Sukovou.\n\nNa žebříčku WTA byla postupně klasifikována na 99. (1981), 156. (1982) a 146. (1983) místě ve dvouhře.\n\n"}
{"id": "714236", "url": "https://cs.wikipedia.org/wiki?curid=714236", "title": "Sparkassen Cup", "text": "Sparkassen Cup\n\nSparkassen Cup je zaniklý ženský tenisový turnaj WTA Tour, který se hrál v hale na koberci v letech 1990–2003. Konal se v saském Lipsku s účastí třiceti dvou tenistek ve dvouhře a šestnácti párů ve čtyřhře. V letech 1990–1992 byl součástí kategorie \"Tier III\", poté postoupil do vyšší kategorie \"Tier II\".\n\nNejúspěšnější hráčkou se stala Steffi Grafová, která vyhrála první čtyři ročníky. Vícenásobná vítězství ve dvouhře také zaznamenaly Anke Huberová, Jana Novotná a Kim Clijstersová.\n\n"}
{"id": "714240", "url": "https://cs.wikipedia.org/wiki?curid=714240", "title": "Adam a Leela", "text": "Adam a Leela\n\nAdam a Leela je druhá epizoda šesté řady seriálu \"Futurama\". Název i epizoda parafrázují „prvního muže“ a „první ženu“ Adama a Evu.\n\nEpizoda se točí okolo smrtící „koule“ jménem V-GINY, která kvůli cenzuře ničí všechny planety, jako například planetu nudapláží nebo planetu „s tak sprostým jménem, že i pošeptání je drzost“, a nyní směřuje i k Zemi. V-GINY vzešla ze srážky vojenského satelitu a satelitu FCC na zakrývaní sprostoty na přelomu 20. a 21. století. Proto najme Richard Nixon Zappa Brannigana. Ten však vše zvorá a tak Nixon najme profesora Farnsowrtha aby kouli zničil. Koule nakonec odpustí Zemi a odletí. Na konci, při zakrytí vynuceného sexu Leely a Zappa: „nevhodné pro všechny věkové kategorie“.\n"}
{"id": "714241", "url": "https://cs.wikipedia.org/wiki?curid=714241", "title": "Ludmila Richterová", "text": "Ludmila Richterová\n\nLudmila Richterová (* 7. března 1977, Košice) je bývalá česká profesionální tenistka. Ve své kariéře na okruhu WTA Tour vyhrála jeden turnaj ve dvouhře. V rámci okruhu ITF získala sedm titulů ve dvouhře a čtyři ve čtyřhře.\n\nNa žebříčku WTA byla nejvýše ve dvouhře klasifikována v březnu 1996 na  \"62. místě a ve čtyřhře pak v březnu 2000 na 141. místě\"'.\n\n"}
{"id": "714243", "url": "https://cs.wikipedia.org/wiki?curid=714243", "title": "Eva Melicharová", "text": "Eva Melicharová\n\nEva Melicharová (* 20. února 1970) je bývalá česká a československá profesionální tenistka. Ve své kariéře na okruhu WTA Tour vyhrála dva turnaje ve čtyřhře a třikrát se probojovala do finále deblu.\nNa žebříčku WTA byla nejvýše ve dvouhře klasifikována v červnu 1993 na  234. místě a ve čtyřhře pak v lednu 1998 na 47. místě.\n\n"}
{"id": "714244", "url": "https://cs.wikipedia.org/wiki?curid=714244", "title": "Helena Vildová", "text": "Helena Vildová\n\nHelena Vildová (* 19. března 1972) je bývalá česká a československá profesionální tenistka. Ve své kariéře na okruhu WTA Tour vyhrála dva turnaje ve čtyřhře a třikrát se probojovala do finále deblu.\nNa žebříčku WTA byla nejvýše ve dvouhře klasifikována v lednu 1996 na  188. místě a ve čtyřhře pak v listopadu 1997 na 39. místě.\n\n"}
{"id": "714247", "url": "https://cs.wikipedia.org/wiki?curid=714247", "title": "Sulfuryl", "text": "Sulfuryl\n\nSulfuryl nebo také sulfurylová skupina je funkční skupina sestávající z atomu síry kovalentně vázaného na dva atomy kyslíku (OSX). \n\nVyskytuje se v řadě sloučenin, z anorganických například v chloridu sulfurylu (SOCl) či fluoridu sulfurylu (SOF). V organické chemii se vyskytuje v sulfonech (RSOR') a sulfonylhalogenidech (RSOX), kde se označuje jako sulfonylová skupina.\n\n"}
{"id": "714254", "url": "https://cs.wikipedia.org/wiki?curid=714254", "title": "Sulfonyl", "text": "Sulfonyl\n\nSulfonyl nebo též sulfonylová skupina může označovat buď funkční skupinu obsaženou především v sulfonech, anebo substituent získaný ze sulfonové kyseliny odstraněním hydroxylové skupiny, podobně jako u acylových skupin. Sulfonylové deriváty lze zapisovat obecným vzorcem R-S(=O)-R', kde jsou mezi sírou a dvěma kyslíky dvojné vazby.\n\nSulfonylové deriváty lze redukovat na uhlovodíky pomocí hydridu hlinito-lithného (LiAlH).\n\nV anorganické chemii, kde není skupina -S(=O)- navázána na atomy uhlíku, se označuje jako sulfuryl.\n\nNázvy sulfonylových substituentů typicky končí na -syl, například:\n"}
{"id": "714294", "url": "https://cs.wikipedia.org/wiki?curid=714294", "title": "Vládci kouzel", "text": "Vládci kouzel\n\nVládci kouzel (anglicky Spellbinder, polsky Dwa światy) je dobrodružný sci-fi televizní seriál australsko-polského původu pro děti a mládež.\n\nSkupina studentů se vydá v rámci školního projektu trávit víkend v kempu v buši. Paul Reynolds se svým kamarádem Alexem se pokusí vystrašit děvčata, ale technickým omylem a souhrou náhod se mu podaří otevřít \"bránu\" do paralelního světa. Touto bránou projde a ta se uzavře. Paul se tak ocitá ve světě, který je odlišný od našeho. Obyčejní lidé žijí v malých osadách, obživu hledají v obdělávání půdy a směnném obchodu. U moci jsou Vládci kouzel, kteří lid drží zákony od vynalézání nových věcí. Kdo zákon poruší nebo se vládcům zprotiví je nemilosrdně vyhnán do pustin. Vládci kouzel využívají magické obleky, které jim umožňují vrhat elektromagnetické náboje a ovládat létající stroje. Ke komunikaci využívají Okomluv, což je obdoba vysílaček. Vládci kouzel střeží technologická tajemství před prostými lidmi a udržují je ve strachu a upevňují tak svou pozici.\n\nPaul potkává místní dívku Rianu, která mu pomáhá chápat zdejší poměry a snaží se mu pomoci vrátit se zpátky domů. V naší realitě po Paulovi marně pátrá policie, ale jediní kteří mu mohou pomoci jsou jeho spolužáci.\nTeenager ze Sydney. Jeho život byl normální do doby, než se při nepovedeném vtípku dostane do světa Vládců kouzel. Ze začátku si nebyl jistý jak reagovat na nový svět, ale brzy se mu přizpůsobil a byl schopen odhalit spiknutí Ashky.\n\nI přes neslavný začátek se rychle stane Paulovou přítelkyní. Vyzná se ve světě Vládců kouzel a má dobré dovednosti pro přežití. V našem světě je představena jako \"Paulova sestřenice z Islandu\". Své schopnosti použije na pomoc nově nabytým přátelům. Nakonec se stane Correonovým učněm.\n\nPaulův nejlepší přítel, který zná pravdu o tom, co se Paulovi stalo a snaží se mu ze všech sil pomoci. V průběhu seriálu se mezi ním a jeho spolužačkou Katrinou vyvine kamarádský vztah, i když jsou oba tak rozdílní, jak je to jen možné.\n\nJe vychovávána přísnými rodiči a ve škole je velmi chytrá, ale má tendence k důvěřivosti. Zjistí, že vysílačkami mohou komunikovat se světem Vládců kouzel a přispěje Paulovi na pomoc. Je ale oklamána Ahskou a pomáhá jí poznávat náš svět a poskytuje jí informace o různých vynálezech (hlavně zbraních).\n\nVládkyně kouzel, která chce vládnout sama celému jejich světu. Když je Paul na hradě Vládců kouzel, snaží se různými triky z něj dostat jak se vyrábí střelný prach. V našem světě zjišťuje informace o vynálezech, které by jí mohly pomoci k vládě. Spolu s Paulovým otcem vyvinou novou verzi \"magického obleku\".\n\nVládce kouzel a vyšší regent. Když se setká s Rianou, která mu ukáže technologii Paulova světa, rozhodne se Paulovi pomoci. Najde staré spisy Vládců kouzel, ze kterých zjistí, že oni přivedli svět na pokraj záhuby a způsobili úpadek znalostí současných Vládců kouzel. Před ostatními Vládci nazve Ashku lhářkou a ta ho vyzve na souboj, při kterém Correon v poškozeném obleku prohraje a je vyhnán do pustin. Zde se setkává se \"záškodníky\" a poznává je a jejich život. Po pádu Ashky jim pomáhá stavět vesnice a sblížit záškodníky s ostatními obyvateli jeho světa.\n"}
{"id": "714335", "url": "https://cs.wikipedia.org/wiki?curid=714335", "title": "David Andersson", "text": "David Andersson\n\nDavid Andersson (* 25. prosinec 1981 Dalarna) je švédský reprezentant a mistr Evropy v orientačním běhu. Mezi jeho největší úspěchy patří stříbrná a bronzová medaile ze štafet mistrovství světa 2007 z ukrajinského Kyjeva a štafet z mistrovství světa 2011 z francouzského Savojska. V současnosti běhá za švédský klub Malungs OK Skogsmårdarna a žije se svou přítelkyní Lenou Eliassonovou ve švédském městě Falun.\n\n"}
{"id": "714342", "url": "https://cs.wikipedia.org/wiki?curid=714342", "title": "Micha'el Bruno", "text": "Micha'el Bruno\n\nMicha'el Bruno (: מיכאל ברונו, žil 30. července 1932 – 25. prosince 1996) byl izraelský ekonom a guvernér izraelské centrální banky.\n\nNarodil se v Hamburku v Německu. Studoval na Hebrejské univerzitě, na Stanfordově univerzitě a na Univerzitě v Cambridgi. Vedl ekonomické oddělení Hebrejské univerzity a byl členem skupiny pro stabilizaci ekonomiky. V minulosti byl rovněž předsedou výzkumného oddělení izraelské centrální banky, jejímž guvernérem pak v letech 1986-1991 byl. Zastával rovněž post poradce pro ekonomickou politiku ministra financí Izraele.\n\nZemřel v roce 1996 ve věku 64 let a je pochován na jeruzalémském hřbitově Har ha-Menuchot.\n\n"}
{"id": "714348", "url": "https://cs.wikipedia.org/wiki?curid=714348", "title": "Moše Mandelbaum", "text": "Moše Mandelbaum\n\nMoše Mandelbaum (: משה מנדלבאום, narozen roku 1933) je izraelský ekonom a bývalý guvernér izraelské centrální banky.\n\nNarodil se v Jeruzalémě. Studoval na Hebrejské univerzitě a na Vanderbilt University. Zastával vedoucí posty na ministerstvu průmyslu a obchodu a byl místopředsedou Industrial Development Bank of Israel. Od září 1981 byl viceguvernérem izraelské centrální banky, jejímž guvernérem pak v letech 1982-1986 byl. Při jeho funkčním období vypukla v Izraeli krize bankovního kapitálu, která vedla k obrovské devalvaci\nšekelu. Moše Mandelbaum rezignoval na funkci guvernéra centrální banky na základě závěrů Beiskyho komise.\n\n"}
{"id": "714351", "url": "https://cs.wikipedia.org/wiki?curid=714351", "title": "Arnon Gafni", "text": "Arnon Gafni\n\nArnon Gafni ( ארנון גפני, žil 14. července 1932 – 13. srpna 2015) byl izraelský ekonom a guvernér izraelské centrální banky.\n\nNarodil se v Tel Avivu. Studoval na Hebrejské univerzitě. Věnoval se ekonomickému výzkumu, byl rozpočtovým a finančním poradcem izraelské armády a zastával vrcholové posty v Izraelské správě přístavů. Guvernérem izraelské centrální banky byl v letech 1976–1981.\n\n"}
{"id": "714353", "url": "https://cs.wikipedia.org/wiki?curid=714353", "title": "Darina Bancíková", "text": "Darina Bancíková\n\nThB. Darina Bancíková (31. prosince 1922 Kokava nad Rimavicou – 30. července 1999 Veľké Saliby) byla slovenská evangelická farářka; první žena, která byla v ECAV ordinována k duchovenské službě.\n\nOrdinována byla 15. července 1951. Roku 1962 byla obžalována z nepřátelství proti státu a společenskému zřízení. Byla odsouzena k 1 roku odnětí svobody a 5 letům zákazu činnosti. Státní souhlas k výkonu duchovenské činnosti získala opět až roku 1968. Soudně byla rehabilitována roku 1990. V duchovenské službě působila do roku 1996.\n\nByla literárně činná. Její nejznámější knihou je autobiografický spis \"Divné sú cesty Božie\".\n\n"}
{"id": "714355", "url": "https://cs.wikipedia.org/wiki?curid=714355", "title": "Moše Sanbar", "text": "Moše Sanbar\n\nMoše Sanbar (: משה זנבר, rodným jménem Moše Sandberg; 29. března 1926 — 1. října 2012) byl izraelský ekonom a guvernér izraelské centrální banky.\n\nNarodil se v Kecskemétu v Maďarsku. V roce 1944 byl odveden na nucenou práci a později deportován do koncentračních táborů Dachau a Mühldorf-Waldlager. O čtyři roky později podnikl ilegální aliju do britské mandátní Palestiny, kde posléze bojoval ve válce o nezávislost a byl těžce raněn během bitvy o Latrun. Studoval ekonomii na Hebrejské univerzitě.\n\nPůsobil jako ředitel rozpočtového odboru na ministerstvu financí Izraele, byl předsedou správní rady banky Industrial Development Bank of Israel a také úřadujícím ministrem průmyslu a obchodu. Guvernérem izraelské centrální banky byl v letech 1971-1976. Mimo to též působil v soukromých společnostech a byl předsedou společností Solel Bone, Zelon, Banka Le'umi a Africa-Israel.\n\n"}
{"id": "714357", "url": "https://cs.wikipedia.org/wiki?curid=714357", "title": "David Horovic", "text": "David Horovic\n\nDavid Horovic nebo David Horowitz ( דוד הורוביץ, narozen roku 1899 Drohobyč, zemřel 10. srpna 1979 Jeruzalém) byl izraelský ekonom a první guvernér izraelské centrální banky.\n\nNarodil se ve městě Drohobyč v Rakousku-Uhersku (dnes Ukrajina). Vzdělání získal ve Lvově. Do Palestiny imigroval po 1. světové válce, když zažil pogromy ve Lvově roku 1919. Byl tehdy členem sionistické levicové organizace ha-Šomer ha-ca'ir. Od roku 1932 byl finančním poradcem v American Committee of Palestine. Od roku 1935 do roku 1948 působil coby ředitel ekonomického oddělení Židovské agentury, za kterou také vystupoval coby její vyslanec na zasedání Organizace spojených národů v roce 1947. Zastával řídící posty na ministerstvu financí Izraele. Guvernérem izraelské centrální banky byl v letech 1954-1971. Po odchodu do penze byl jmenován ředitelem poradního výboru a poradní rady centrální banky, později jeho čestným předsedou.\n\nZemřel v srpnu 1979 v Jeruzalémě.\n\n"}
{"id": "714360", "url": "https://cs.wikipedia.org/wiki?curid=714360", "title": "Eva Martincová", "text": "Eva Martincová\n\nEva Martincová (* 4. března 1975, Brno) je bývalá česká profesionální tenistka. Ve své kariéře na okruhu WTA Tour vyhrála jeden turnaj ve čtyřhře a třikrát se probojovala do finále deblu.\nNa žebříčku WTA byla nejvýše ve dvouhře klasifikována v červnu 1997 na  97. místě a ve čtyřhře pak v červenci téhož roku na 69. místě.\n\nV roce 1991 se stala juniorskou mistryní světa ITF ve čtyřhře.\n\n"}
{"id": "714362", "url": "https://cs.wikipedia.org/wiki?curid=714362", "title": "Michal Ďuriš", "text": "Michal Ďuriš\n\nMichal Ďuriš (* 1. června 1988, Uherské Hradiště, Československo) je slovenský fotbalista a reprezentant, od ledna 2017 hráč ruského klubu FK Orenburg, od ledna 2018 na hostování v klubu Anorthosis Famagusta. Univerzální hráč, může působit na postu útočníka či krajního záložníka. Jeho fotbalovým vzorem je Francouz Thierry Henry. Mimo Slovensko působil na klubové úrovni v Česku a Rusku, od ledna 2018 je na Kypru.\n\nMichal Ďuriš přišel do Dukly Banská Bystrica z Petrochemy Dubová ve svých 14 letech. Po třech letech v mládežnických týmech debutoval v 1. slovenské lize 9. listopadu 2005 v utkání s MFK Ružomberok (prohra 0:2). Během 5 sezón odehrál za Duklu celkem 114 ligových zápasů a vstřelil 18 gólů.\n\nV srpnu 2010 odešel na roční hostování s opcí do západočeského mužstva FC Viktoria Plzeň. Debutoval 28. srpna 2010 v zápase proti domácím Českým Budějovicím (výhra Plzně 3:0). Hned ve své první sezóně slavil s klubem český ligový titul, první v historii Plzně. Celkem odehrál v sezoně 2010/11 23 zápasů v lize a dal 3 branky.\n\nPřed ročníkem 2011/12 do Plzně přestoupil. 22. července 2011 nastoupil k zápasu o český Superpohár, který Plzeň na domácím stadionu vyhrála nad FK Mladá Boleslav až na pokutové kopy 4:2 (po 90 minutách byl stav 1:1, prodloužení se v tomto utkání nehraje). Michal Ďuriš proměnil v penaltovém rozstřelu pokutový kop a přispěl tak k vítězství svého týmu.\n\nPlzeň se v sezóně 2011/12 Ligy mistrů UEFA propracovala z 2. předkola až do základní skupiny. Ve druhém předkole přešla přes arménský celek Pjunik Jerevan po výsledcích 4:0 a 5:1. Ve 3. předkole následoval postup přes norský Rosenborg Trondheim (výhry 1:0 a 3:2) a ve 4. předkole přes dánský FC Kodaň (výhry 3:1 a 2:1). V základní skupině H si zahrál proti dvěma evropským velkoklubům FC Barcelona (prohry 0:2 a 0:4) a AC Milan (prohra 0:2 a remíza 2:2). Třetím klubem, s nímž se západočeský klub utkal byl běloruský BATE Borisov (výhra 1:0 a remíza 1:1). Marián nastoupil pouze v první střetnutí proti BATE. Plzeň obsadila v konečném součtu 3. místo před BATE a díky tomu si zajistila účast v jarní vyřazovací části Evropské ligy 2011/12. Zde se Plzeň střetla s německým Schalke 04 a po výsledcích 1:1 doma a 1:3 venku po prodloužení vypadla.\n\nV sezóně 2011/12 Gambrinus ligy se během 7. kola 17. září 2011 dvakrát gólově prosadil v utkání proti hostujícímu Jablonci, zápas skončil výsledkem 4:2 pro Plzeň. Západočeský klub bojoval v posledním kole se Slovanem Liberec o titul, utkání skončilo nerozhodně 0:0, tento výsledek stačil Liberci na první místo a Plzeň spadla na 3. příčku za pražskou Spartu. Ďuriš nastřádal v tomto ročníku celkem 27 ligových startů a 6 gólů.\n\nV evropských pohárech se Plzeň představila i v následující sezóně 2012/13 (skončila totiž v Gambrinus lize na 3. místě) a Michal Ďuriš se uvedl gólem v domácí odvetě 2. předkola proti gruzínskému klubu FC Rustavi Metallurgist, když v 7. minutě hlavou otevřel gólový účet utkání. Plzeň postoupila po výsledcích 3:1 venku a 2:0 doma do dalšího předkola.\n\nVe 3. předkole Evropské ligy 2012/13 narazila Plzeň na polský klub Ruch Chorzów, který vyřadila po výhrách 2:0 venku a 5:0 doma. V prvním utkání v Chorzówě vsítil Ďuriš jeden ze dvou gólů Plzně a v domácí odvetě vstřelil dokonce hattrick. Již ve druhé minutě utkání posílal střílenou přihrávku před bránu svému krajanovi Marku Bakošovi, ale bránící polský hráč změnil dráhu míče, který skončil za zády slovenského brankáře Ruchu Michala Peškoviče. Slovinský rozhodčí Jug gól přisoudil Ďurišovi. Ve 12. minutě po akci Vladimíra Daridy nadvakrát prostřelil Peškoviče a třetí gól přidal ve 28. minutě, když zakončil kombinaci střelou k tyči ze 14 metrů.\n\nV základní skupině B byla Plzeň přilosována k týmům Atlético Madrid (Španělsko), Hapoel Tel Aviv (Izrael) a Académica de Coimbra (Portugalsko). V prvním utkání Plzně 20. září 2012 na domácí půdě proti portugalskému týmu Académica de Coimbra Michal Ďuriš neměl původně nastoupit, neboť si z reprezentačního srazu přivezl zranění - zlomený malíček na noze. Nakonec nastoupil v základní sestavě a v 57. minutě vstřelil hlavou vítězný gól na 2:1 po centru Jakuba Hory. Utkání skončilo vítězstvím Plzně 3:1. Ve druhém zápase 4. října odehrál plný počet minut proti domácímu Atléticu Madrid, Plzeň prohrála gólem Rodrígueze v nastaveném čase 0:1. 25. října cestovala Plzeň do Izraele k utkání proti Hapoelu Tel Aviv a většinu prvního poločasu byla pod tlakem soupeře. Michal Ďuriš nastoupil v základní sestavě a hrál do 73. minuty, střetnutí skončilo výsledkem 2:1 pro hosty, Plzeň si s 6 body upevnila druhou příčku za vedoucím Atléticem Madrid. 8. listopadu 2012 přivítala Plzeň Hapoel Tel Aviv v odvetě na domácím hřišti a vyhrála 4:0, díky tomuto výsledku se posunula s 9 body o skóre na čelo tabulky před doposud vedoucí Atlético Madrid (které v souběžném zápase prohrálo v Coimbře 0:2). Izraelský celek hrál navíc od 41. minuty oslaben o jednoho hráče. Ďuriš nastoupil na hřiště v základní sestavě a připravil druhý plzeňský gól. V 39. minutě sklepl po rohovém kopu hlavou míč k volnému Davidu Štípkovi, který jej napálil po zemi do sítě. 22. listopadu nastoupil v Portugalsku v utkání proti Coimbře, zápas skončil 1:1. Tento výsledek zajistil Plzni postup do jarní fáze Evropské ligy. 6. prosince 2012 odehrál zápas v Plzni proti Atléticu Madrid, ve 26. minutě prodloužil hlavou centr na Václava Procházku, který zařídil výhru Viktorie Plzeň 1:0. Plzeň si tak se 13 body zajistila konečné 1. místo v tabulce skupiny B o 1 bod před druhým Atléticem. Pro jarní šestnáctifinále Evropské ligy bylo Plzni přilosováno italské mužstvo SSC Neapol. Michal Ďuriš nemohl nastoupit, neboť si v únorovém reprezentačním zápase Slovenska proti domácí Belgii poranil kolenní vazy. Musel tak oželet střetnutí proti svému reprezentačnímu spoluhráči Marku Hamšíkovi v dresu Neapole. V osmifinále zasáhl do domácího utkání proti tureckému celku Fenerbahçe Istanbul, Plzeň poprvé v tomto ročníku Evropské ligy prohrála doma (0:1). Střídal i 14. března v odvetě v Istanbulu, Viktoria remizovala 1:1 a vypadla z Evropské ligy.\n\nV 8. ligovém kole sezóny 2012/13 se prosadil v utkání proti domácím Teplicím v 16. minutě (Plzeň prohrávala 0:1 a hrála oslabena o jednoho hráče) a zařídil tak remízu 1:1. 17. listopadu 2011 (15. ligové kolo, poslední v podzimní části sezóny) proti Liberci přihrál na první gól Plzně Davidu Štípkovi. Ačkoli Štípek byl v ofsajdu, rozhodčí gól uznali. Plzeň dokázala otočit zápas a zvítězit 2:1, i když hrála od 43. minuty oslabena o vyloučeného Václava Procházku. Sezónu 2012/13 Gambrinus ligy završil ziskem ligového titulu, Plzeň porazila 1. června 2013 v posledním 30. kole sestupující FC Hradec Králové 3:0 a udržela si dvoubodový náskok před největším konkurentem Spartou Praha.\n\nNastoupil ve třetím předkole Ligy mistrů 2013/14 v Estonsku 30. července 2013 proti JK Nõmme Kalju a v 77. minutě vstřelil branku. Plzeň zvítězila jednoznačně 4:0. Vzrůstající formu potvrdil i v prvním utkání 4. předkola (resp. play-off předkola) 20. srpna proti slovinskému týmu NK Maribor, kde vstřelil také jeden gól. Viktoria zvítězila na domácí půdě 3:1. Zahrál si i v základní skupině Ligy mistrů, kde se viktoriáni střetli s německým Bayernem Mnichov, anglickým Manchesterem City a ruským CSKA Moskva.\n\n24. srpna 2013 v 6. ligovém kole vstřelil gól domácímu Slovácku, když skóroval do prázdné brány, Plzeň vyhrála 3:1. V sezoně 2013/14 skončil s Plzní na druhém místě v Gambrinus lize i českém poháru.\n\nV létě 2015 podepsal s týmem nový kontrakt do konce ročníku 2017/18. 18. července 2015 se podílel na zisku Superpoháru, když Viktorka porazila FC Slovan Liberec 2-1. S Plzní se představil ve 3. předkole Ligy mistrů UEFA, kde klub narazil na izraelský celek Maccabi Tel Aviv FC. V prvním zápase na půdě soupeře Viktorka zvítězila 2-1, ale v odvetě, ve které Ďuriš nenastoupil, prohrála 0-2 a vypadla. S mužstvem následně hrál 4. předkolo Evropské ligy UEFA, kde tým narazil na klub ze Srbska FK Vojvodina Novi Sad. Po výhrách 3-0 a 2-0 (fotbalista dal v tomto střetnutí druhý gól zápasu) Plzeň postoupila do základní skupiny Evropské ligy, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). V zápase skupinové fáze Evropské ligy proti Rapidu Vídeň (prohra 2:3) vstřelil ve 12. minutě úvodní branku utkání. Západočeši získali ve skupině čtyři body, skončili na třetím místě a do jarní vyřazovací části nepostoupili. Hráč chyběl v základní skupině Evropské ligy pouze v jednom střetnutí, v odvetě proti Villarreal.\n\nPo příchodu staronového trenéra Karla Krejčího nastupoval na hrotu útoku a pravidelně skóroval. Zapojil se i do boje o nejlepšího střelce Synot ligy. Začátkem dubna 2016 ho přibrzdilo zranění kotníku. Kvůli němu vynechal dva zápasy. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit. Celkem dal v lize 16 branek. O pomyslnou korunu krále střelců Synot ligy přišel v posledním ligovém kole (v němž nenastoupil), kdy jej předstihl David Lafata ze Sparty Praha. Ďuriš se stal nejlepším legionářem české ligy.\n\nS Viktorkou postoupil přes ázerbájdžánský Qarabağ FK (remízy 0:0 a 1:1) do 4. překola - play-off Ligy mistrů UEFA, což znamenalo jistou podzimní účast Plzně v evropských pohárech. Ve 4. předkolo LM museli Západočeši proti bulharskému PFK Ludogorec Razgrad dohánět v odvetě na domácí půdě dvougólové manko. Ďuriš vstřelil v 7. minutě gól, který však v konečném důsledku na postup do základní skupině LM nestačil (zápas skončil 2:2). Plzeń se tak musela spokojit s účastí ve skupinové fázi Evropské ligy UEFA, kde byl klub nalosován do základní skupiny E společně s AS Řím (Itálie), Austria Vídeň (Rakousko) a FC Astra Giurgiu (Rumunsko).\n\nV prvním kole se Viktoria střetla 15. 9. 2016 na domácí půdě s AS Řím (remíza 1:1). Ďuriš na hřišti vydržel do 78. minuty, kdy jej vystřídal Michael Krmenčík. Následně nastoupil Ďuriš v základní skupině EL až v předposledním střetnutí, kde Viktorka podlehla římskému AS v poměru 1:4 a přišla tím definitivně o naději na postup. V posledním kole hraném 8. prosince 2016 proti Austrii Vídeň se Ďuriš výrazně podílel na výhře Plzně, když v 72. minutě vyrovnal na 2:2 a o 12 minut později rozhodl gólem na 3:2 o osudu zápasu. Viktorka i díky němu otočila před domácím publikem zápas z 0:2 na 3:2, přestože od 18. minuty hráli oslabeni o jednoho hráče. Plzeň touto výhrou zároveň ukončila 14 zápasovou sérii bez vítězství v Evropské lize. Viktoria skončila v základní skupině na třetím místě.\n\nV červnu 2014 odešel z Viktorie Plzeň společně s Tomášem Wágnerem na roční hostování s opcí do celku FK Mladá Boleslav, opačným směrem putoval Jan Chramosta. První soutěžní zápas za Boleslav absolvoval 17. července 2014 ve 2. předkole Evropské ligy UEFA 2014/15 proti bosenskému týmu NK Široki Brijeg (výhra 2:1), v utkání vstřelil vítězný gól. Své pohárové zkušenosti zúročil i v odvetě v Bosně 24. července, kde vstřelil dva góly. Boleslav vyhrála přesvědčivě 4:0 a postoupila do 3. předkola proti Olympique Lyon. Po roce mu v klubu skončilo hostování a vrátil se do Plzně. Za Mladou Boleslavi nastoupil k 27 zápasům v lize, dal čtyři branky.\n\nNa podzim 2016 nebyl spokojen se svým herním vytížením ve Viktorii. V lednu 2017 přestoupil do ruského klubu FK Orenburg, jehož na jaře 2017 čekal boj o záchranu v ruské nejvyšší lize. Do týmu zamířil údajně za 16 milionů Kč (dle slov majitele plzeňského klubu Tomáše Paclíka za 750 tisíc eur) a podepsal kontrakt na tři roky.\n\nV lednu 2018 změnil působiště, odešel z Orenburgu na hostování do kyperského klubu Anorthosis Famagusta.\n\nAktuální k 27. květnu 2016\nĎuriš nastupoval za slovenské mládežnické reprezentace U19 a U21.\n\nTrenéři Slovenska Michal Hipp a Stanislav Griga povolali Michala Ďuriše pro poslední přípravný zápas 15. srpna 2012 před startem kvalifikačních bojů o Mistrovství světa ve fotbale 2014. Slovenské A-mužstvo sehrálo utkání v Odense proti domácímu Dánsku a vyhrálo 3:1, Ďuriš nastoupil do druhého poločasu a měl při svém reprezentačním debutu i příležitosti ke skórování, které však neproměnil.\n\nPodruhé nastoupil v základní sestavě v prvním kvalifikačním utkání na MS 2014 proti domácí Litvě a odehrál kompletní počet minut. Zápas skončil nerozhodně 1:1, Ďuriš mohl v nastaveném čase zvrátit výsledek na stranu hostí, ale po přihrávce Michala Breznaníka litevskou bránu přestřelil. Třetí start si připsal 12. října 2012 v domácím kvalifikačním utkání na bratislavském stadioně Pasienky proti Lotyšsku, ve 43. minutě střídal na hřišti Vladimíra Weisse. Slovensko porazilo protivníka z Pobaltí 2:1. Poté odehrál 72 minut v základní sestavě domácího kvalifikačního duelu 16. října proti Řecku (porážka 0:1). 14. listopadu 2012 odehrál přátelský zápas s Českou republikou v Olomouci, ve druhém poločasu nahradil na hřišti Jakuba Sylvestra. Společně s Markem Bakošem a Mariánem Čišovským nastoupil proti několika klubovým spoluhráčům na české straně. Slovenská reprezentace podlehla domácímu mužstvu 0:3. Celkem tedy nastoupil v roce 2012 k pěti zápasům, branku nevstřelil.\n\n6. února 2013 nastoupil v Bruggách proti domácí Belgii. Slovensko sahalo po remíze, ale nakonec utkání prohrálo 1:2 gólem z 90. minuty. Během utkání jej píchlo v koleni, zápas dohrál, ale pak se zjistilo, že má zraněné vazy. 22. března 2013 nastoupil v domácím kvalifikačním zápase v Žilině proti Litvě, který skončil remízou 1:1. Neprosadil se ani v přátelském utkání 26. března proti Švédsku, které skončilo bezbrankovou remízou.\n\n9. října 2014 byl u vítězství 2:1 v kvalifikačním zápase na EURO 2016 proti Španělsku, nacentroval ze strany na vítězný gól Miroslavu Stochovi. Slovensko po úvodní výhře nad Ukrajinou vyhrálo i nad úřadujícími mistry Evropy Španěly 2:1 a potvrdilo tak výborný vstup do kvalifikace. Se slovenskou reprezentací slavil 12. října 2015 postup na EURO 2016 ve Francii (historicky první pro Slovensko od rozdělení Československa). Prvních tref za slovenský národní tým se dočkal 13. listopadu 2015 v přátelském utkání v nové City Areně v Trnavě proti mužstvu Švýcarska, v němž dvěma brankami pomohl k vítězství 3:2.\n\nTrenér Ján Kozák jej zařadil do 23členné nominace na EURO 2016 ve Francii, kam se Slovensko probojovalo poprvé v éře samostatnosti.\nV prvním utkání nastoupil proti Walesu, Slovensko prohrálo 1:2. Ve druhém zápase proti Rusku byl u výhry 2:1. V posledním zápase základní skupiny proti Anglii se zrodila remíza 0:0 (Ďuriš nehrál). Slovenští fotbalisté skončili se 4 body na třetím místě tabulky, v osmifinále se představili proti reprezentaci Německa (porážka 0:3, Ďuriš opět nastoupil) a s šampionátem se rozloučili.\n\n"}
{"id": "714363", "url": "https://cs.wikipedia.org/wiki?curid=714363", "title": "Tabula Rogeriana", "text": "Tabula Rogeriana\n\nTabula Rogeriana (doslova „Rogerova deska“, \"Al-Kitáb al-Rudžari\") je popis a mapa světa, vytvořená v polovině 12. století arabským geografem Muhammadem Al-Idrísím na dvoře sicilského krále Rogera II., kam byl Al-Idrísí pozván, aby zaktualizoval mapu světa. Tento úkol mu byl zadán roku 1138, pracoval na něm patnáct let a hotov byl roku 1154. \"Tabula Rogeriana\" je považována za nejvýznamnější dílo arabské kartografie.\n\n\"Tabula Rogeriana\" je podrobný popis Evropy, Asie a Afriky doprovozený mapou světa na 70 obdélníkových mapových listech (z českého území je na mapě možné pod názvy Mašla, Šruna, Agra a Bis najít města Plzeň, Brno, Kroměříž a Olomouc). Součástí je i rytina na stříbrné míse, která měla rozměry 3,32×1,48 metru, byla silná 3 milimetry a vážila 150 kilogramů. Vlastní kniha a mapové listy se do dnešní doby nedochovaly, avšak existuje několik jejích opisů (pařížský, oxfordský, petrohradský). Mapa má jihoseverní směr (tzn. jih je nahoře a sever dole). Po svém vytvoření byla po tři století nejpřesnější mapou světa. Kniha, obsahující popis světa, byla sepsaná v arabštině a byla rozdělena do sedmi klimatických zón (v souladu se systémem zavedeným Ptolemaiem), z nichž každá se dále dělí do deseti sekcí a obsahuje příslušné mapy. Její text zahrnuje vyčerpávající popis fyzických, kulturních, politických a socioekonomických podmínek v každé oblasti.\n\n"}
{"id": "714364", "url": "https://cs.wikipedia.org/wiki?curid=714364", "title": "Josef Karel Šíp", "text": "Josef Karel Šíp\n\nJosef Karel Šíp, někdy uváděn také jako Josef Karel Schipp (5. března 1751, Frýdek – 6. ledna 1836, Frýdek), byl český římskokatolický kněz, generální vikář a historik v římskokatolické farnosti Frýdek.\n\nJosef Karel Šíp se narodil 5. března 1751 ve Frýdku. Po ukončení povinné školní docházky studoval u piaristů humanitní gymnázium v Příboře a poté u jezuitů v Olomouci, kde studoval filozofii a teologii. Díky svému studiu dosáhl hodnosti magistra filosofie a bakaláře teologie. Dále studoval civilní právo a pak vykonával dvouroční praxi u arcibiskupské konzistoře v Olomouci. Zde byl roku 1774 vysvěcen na kněze a pak se stal kaplanem ve Frýdku a sekretářem generálního vikáře Justuse Viléma hraběte Pražmy. Dne 27. března 1779 se stal farářem v Dobré. Své působení zde neměl lehké neboť v této době zahájil císař Josef II. reorganizaci duchovní správy, kvůli které byly od dobrodinské farnosti odtrženy vesnice Baška, Janovice, Krásná, Malenovice, Morávka, Nová Ves, Pražmo, Skalice a Staré Hamry. Navíc začali lidé odcházet od katolické církve. Roku 1806 se stal generálním vikářem celé farnosti Frýdek. Josef Karel Šíp byl nejen zbožným knězem, ale také dobrým diplomatem neboť se mu podařilo obejít Josefinské nařízení podle něhož ve městě mohly být jen dva kostely (farní a pohřební) a tím zachránil poutní chrám Panny Marie před zrušením navíc v tomto kostele nechal postavit hlavní chrámový oltář. Roku 1834 nechal vybudovat dřevěnou kapli Povýšení sv. Kříže. Mimoto dal také opravit kostel sv. Jošta.\nByl velmi oblíbený u polského obyvatelstva neboť podporoval zavádění polských školních učebnic.\nVe svém volnu se věnoval církevní historii a napsal několik významných děl týkajících se farnosti Frýdek.\nZemřel ve Frýdku 6. ledna 1836 ve věku 85 let, pohřben byl na frýdeckém hřbitově u kostela sv. Jošta. Frýdeckou farnost vedl plných 48 let.\n\n\n"}
{"id": "714365", "url": "https://cs.wikipedia.org/wiki?curid=714365", "title": "Ghetto v Daugavpilsu", "text": "Ghetto v Daugavpilsu\n\nGhetto v Daugavpilsu () vzniklo po okupaci Lotyšska nacistickým Německem v létě roku 1941 ve staré pevnosti nedaleko Daugavpilsu. Zaniklo 26. října 1942.\n\nDaugavpils je druhé největší město v Lotyšsku a největší město regionu Latgale. Nachází se v jihovýchodním Lotyšsku na řece Daugavě. Město bylo vojensky důležité jako hlavní silniční a železniční křižovatka. Před druhou světovou válkou byl Daugavpils centrem vzkvétající židovské komunity v regionu Latgale a jedno z nejvýznamnějších center židovské kultury ve východní Evropě. V průběhu německé okupace Lotyšska byla drtivá většina Židů zabita v důsledku nacistické vyhlazovací politiky.\n\nMěsto Daugavpils je také známé ruským jménem Dvinsk a německým jménem Dünaburg. K mnoha vraždám souvisejícím s ghettem došlo v nedalekém lese Pagulanka, který je také hláskován jako Polulanka či Pogulianski. Ačkoli je známé jako ghetto, ve skutečnosti to byla stará tvrz proměněná ve vězení, které drželo Židy, než byli zabiti v lese Pagulanka. Podobná místa byla v Lotyšsku nazývaná „koncentrační tábory“.\n\nV té době žilo v Daugavpils asi 12 000 Židů. Před německou armádou se dala do pohybu obrovská kolona válečných uprchlíků, nejen Židů z Litvy, ale také vojáků Rudé armády, kteří neuposlechli příkazy. Stěhovali se na SV po dálnici z Kaunasu (také známý jako Kovno) do Daugavpilsu. Uprchlíci se domnívali, že tam budou v bezpečí nebo najdou vlak směřující na východ. Někteří židovští uprchlíci se dostali až k sovětským hranicím, stráže NKVD jim však zabránily hranice překročit. Někteří byli nakonec přes hranice puštěni, ale to už bylo pro většinu pozdě.\n\nPo několika dnech leteckého bombardování dobyla německá armáda 26. června 1941 Daugavpils. Ještě několik dní se však v nedalekém okolí bojovalo. Ve městě hořel oheň, vinu svedli nacisté na Židy. Podle oficiální zprávy EK 1b:\n29. června 1941 na příkaz Robertse Blūzmanise, který byl jmenován Němci jako policejní šéf lotyšské policie v Daugavpilsu, byly kolem města vylepeny velké cedule oznamující v němčině, ruštině a lotyštině, že všichni židovští muži pod 60 let se musejí ráno hlásit na hlavním trhu a pokud tak neučiní, setkají se s „nejvyšším trestem“. Někteří museli pohřbívat těla civilistů a vojáků Rudé armády zabitých v boji a později mrtvé koně. Mnoho jiných si muselo vykopat vlastní hroby a jednoduše byli zavražděni.\n\nMasové zabíjení Židů v Lotyšsku bylo součástí celkového plánu vyvinutého německou vládou na nejvyšší úrovni. Aspekty tohoto plánu, jak byly aplikovány v Lotyšsku, tak byly použity i jinde, např.: vypálení synagog (Německo) a „ghettoizace“ (Polsko). Lotyšsko předvedlo nový vývoj holokaustu, který byl realizovaný masovými vraždami ihned po okupaci země.\n\nSD se pokusila vyvolat místní antižidovské pocity tím, že donutila vykopat hroby Lotyšů, kteří byli zavražděni NKVD za sovětské okupace, která začala v červnu roku 1940. Toto byla celková část plánu, spojovat Židy s komunismem a Rusy, obojí byli v Lotyšsku nepopulární. Lotyšské stráže se na začátku poprav ptaly Židů, jestli si chtějí zazpívat „Kaťušu“. (\"Kaťuša\" byla populární ruská vlastenecká píseň z druhé světové války.)\n\n28. června 1941, dva dny po pádu Daugavpilsu, nacisté shromáždili Židy v synagoze, poté je vyvedli ven a zastřelili je. Ostatní Židé byli zavražděni jen náhodně na ulici. V neděli 29. června 1941 začala německá armáda shromažďovat židovské muže v Daugavpilsu, aby je vystavila teroru, ponížení a vězení za brutálních podmínek. Němci je nutili vykřikovat \"Heil Hitler\" a zpívat Píseň Němců. Pozůstalí oznámili:\nNěmci je obvinili ze založení požáru v Daugavpilsu. Podle oficiální zprávy Stahleckera:\nŽidé obecně a především litevští uprchlíci byli obviněni, že jsou komunisté. 8. července 1941, vydaly noviny Daugavpils (Daugavpils Latviešu Avīze) úvodník v souladu s německou snahou obvinit Židy z komunistických zvěrstev:\nJak plynul čas, narostl počet lotyšské pomocné policie, která střežila vězení, kde byli drženi židovští muži. Od 8. července byla práce tak těžká, že se Židé upracovali doslova k smrti. Jeden úkol zahrnoval valení obrovských bloků kamene na vrchol kopce, další obsahoval nošení těžkých trámů několik kilometrů. Německá stráž vězně k odhodlání udeřila bičem. Později se mezi vdovami po mužích, kteří byli obklíčeni a zabiti 29. června, objevil výraz: „byl odveden do vězení tu první neděli“.\n\nOd 7. července 1941 zatkla lotyšská policie okolo 1250 lidí, z toho 1125 Židů, a držela je v hlavním vězení v Daugavpilsu. Erich Ehrlinger, velitel Einsatzkommanda Ib, byl souzen v roce 1960 u západoněmeckého soudu. Soud zjistil, že ke čtyřem počátečním masakrům došlo v Daugavpilsu. Dvě místa odpovídala popisu Železničního parku, který se také nazýval Železničářova zahrada, jeden masakr proběhl na cvičišti armády nedaleko Mežciemsu a další u hřbitova asi půl hodiny chůze na sever města. Profesor Ezergailis věřil, že tato místa nemusejí být soudem popsaná důkladně.\n\nIwens, který přežil masakr v Železničním parku, podal jeden z mála popisů. 8. července 1941 Němci donutili Židy kopat příkopy v Železničním parku. Další den začali Němci střílet a tlačit těla Židů do příkopů. Zvuky výstřelů bylo v pravidelných intervalech slyšet ve městě. Mezi zavražděnými byl muž, který se strážím snažil vysvětlit, že byl vyznamenaný veterán z německé armády z první světové války. V této operaci byli stráží Lotyši, ale vedoucí byli výhradně Němci. Jeden německý důstojník si broukal Škoda lásky, zatímco střílel lidi do zadní části hlavy. Němci naplnili celý příkop vykopaný 8. července těly lidí zavražděných 9. července. Naživu byla však ještě spousta lidí, kteří měli být zabiti. Přeživší museli kopat nové příkopy. Následující den, 10. července 1941, zabíjení pokračovalo. Pozůstalý Iwens po válce oznámil, že mu pozůstalý Haim Kuritzky sdělil, co se dělo v jámách:\nKuritsky byl zachráněn, když se ukázalo, že Němci špatně spočítali těla, která měla být umístěna v jámách:\n\nKaždý, kdo nepracoval dostatečně rychle, aby zakryl těla, musel si lehnout na ně a byl zastřelen německým důstojníkem, který na ně kříčel „rychleji, rychleji“ a hystericky běsnil proti Židům.\nPočet zabitých je nejasný. Iwens, který se snažil přežít, řekl, že jich byly zabity „tisíce“. 11. července Němci ohlásili zabití 1 150 Židů. Němci později oddělili řemeslníky od profesionálů. Někteří řemeslníci byli drženi naživu, zatímco profesionálové byli zabiti ihned. Po masakru v Železničním parku bylo v prostoru věznice viděno jen málo Němců. Věznice byla z větší části provozována lotyšskou pomocnou policií.\n\nBlūzmanis, velitel lotyšské policie v Daugavpilsu, provedl na přání SD některá protižidovská opatření. Byl to Blūzmanis, který jednal za SD, která nařídila, že všichni Židé v Daugavpilsu, kterým je více jak čtyři roky, musejí nosit žluté šesticípé hvězdy na přední a zadní části jejich oděvu. Podle Stahleckera, vedoucího Einsatzgruppe A:\n\nStavba ghetta začala 18. července 1941, jak sám Stahlecker potvrdil: „Kromě organizace a poprav začala výstavba ghett ve velkých městech v prvních dnech operace.“ Židovské nucené práce byly využity na stavu ghetta, které nebylo skutečnou bytovou čtvrtí, ale spíše otlučená pevnost na západním břehu řeky Daugavy vzdálená jen nepatrně od severozápadního předměstí Grivy naproti hlavnímu městu Daugavpils. „Když v červenci ustoupila první vlna střelby, místní Němci a jejich lotyšské protějšky zadrželi asi 14 000 Židů z Daugavpilsu a okrajových oblastí Latgale a nacpali je do staré Daugavpilské pevnosti \"Citadel\".“\n\n25. července 1941 vydali Němci rozkaz, že všichni Židé budou následující den přestěhováni do ghetta. Kromě všech Židů z Daugavpilsu shromážděných 26. července 1941 pochodovali do pevnosti Židé z Litvy a okolí Daugavpilsu. Frankel-Zaltzman tu scénu popsala:\nNěkteří museli ujít až 50 km. Lotyšské stráže si své příkazy vynutily tím, že bily pracovníky 4 – 5 stop dlouhými holemi. Židé byli zbiti, když se usmáli na nějakého známého židovského vězně. Očitý svědek Iwens uvedl, že „spousta žen spolu s dětmi a staršími rodiči se musela vyrovnat se smrtí svých manželů ve vězeňském masakru.“\n\nEinsatzgruppe A byla přidělena Reinhardem Heydrichem k zabíjení Židů baltských států včetně Lotyšska. Einsatzgruppen A velel Franz Walter Stahlecker. Jednotky Einsatzgruppen fungovaly v menších oddílech známých jako \"Einsatzkommandos\". Latgale s městem Daugavpils bylo přiděleno Einsatzkommandu 1b, které pod vedením Ericha Ehrlingera 11. července 1941 zabilo asi 1 150 lidí, většinou Židů. Od 11. července byl Ehrlingerův nástupce Joachim Hamann, který v Daugavpilsu zabil 9 012 Židů.\n\nŠéf místní pomocné policie Roberts Blūzmanis měl na starosti místní lotyšskou pomocnou policii. Jeho rolí v zabíjení bylo omezení Židů v ghettu pevnosti Grīva a přesunout je na místa pro zabíjení. Byla zapojena lotyšská sebeobrana a Arājsovi vrazi. Vypadá to, že byla zahrnuta i lotyšské policie z Daugavpilsu. Jeden z vedoucích okrsku, Arvīds Sarkanis, otevřeně napsal o „likvidaci Židů“, která nejpodrobněji popisovala účast lotyšské policie.\n\nNěmecký velitel daugavpilského ghetta Zaube v ghettu vynikal svou extrémní krutostí. Popravil ty, co porušili jeho četná pravidla, zejména ty propašované v potravinách. Na náměstí ghetta před všemi ostatními vězni je pak zastrašil a ponížil. V Daugavpilsu začala likvidace vězňů. 8. – 10. listopadu 1941 bylo zabito 3 000 lidí v Mežciemsu. Operaci vedl Obersturmbannführer (podplukovník) Günter Tabbert.\n\nÚčast místních Lotyšů na zabíjení v Daugavpilsu byla zpočátku minimální, po dvou týdnech se stala značně rozsáhlou. V Daugavpilsu byla zřízena lotyšská jednotka SD, stejně jako jednotka pomocné policie. Spolu s SD tyto organizace popravovaly, omezovaly a nakonec zabíjely Židy v ghettu v Daugavpilsu. Přesný rozsah jejich zabíjení je však nejasný, protože tam bylo pro velké zabíjení přivedeno komando Arājs z Rigy.\n\nV řeči pachatelů a obětí znamenalo německé slovo „aktion“ (doslovně akce) „masové střílení“. V Daugavpilsu akce pokračovaly nepřetržitě od konce července, kdy bylo ghetto vytvořeno, až do konce srpna. 1. srpna 1941 Židovská policie oznámila, že byl připraven nový tábor nedaleko ghetta a nařídila, aby si Židé, kteří nejsou obyvateli Daugavpilsu, sesbírali všechny věci a přestěhovali se tam. Podle Frankel-Zaltzman:\nJiné zdroje říkají, že to byli staří a nemocní, kdo byli vyzváni na první akci 27. července 1941. Tisíce lidí se tísnilo v malé staré pevnosti jen s dvěma vodovodními kohoutky, téměř s žádným sociálním zařízením a žádným jídlem. Mnoho lidí chtělo přirozeně odejít. Byla rychle zformovaná kolona 2 000 lidí a pochodovala pod dohledem stráží lotyšské pomocné policie. O několik dní později, pravděpodobně 6. srpna 1941, byla podobná nabídka rozšířena na všechny rodiče s malými dětmi, a to s podobnými výsledky.\n\nMísto toho, aby šli do nového tábora, tyto kolony lidí pochodovaly k připraveným hrobům na bývalém lotyšském armádním cvičišti v lese Pogulianka nedaleko letoviska Mežciems, kde je Němci a Lotyši zastřelili a strčili jejich těla do předem vyhloubených jam. Také bylo hlášeno, že se děti nestřílely, ale jednoduše se hodily do jámy, kde byly pohřbeny zaživa. Od 28. července 1941 byli staří a nemocní lidé vyvedeni z ghetta a také zavražděni. Hroby byly pokryty tenkou vrstvou hlíny a dva lehce zranění chlapci, kteří leželi v horní části těl, se sami prohrabali ven a utekli. Využití zalesněné plochy pro zakrytí vražd bylo pro masové zabíjení v Lotyšsku typické. Vraždy v Železničním parku byly výjimkou.\nPopravčí byli často opilí. Během prvních dvou týdnu v srpnu 1941 uskutečnila SD další „výběr“ v ghettu – kdo bude žít a kdo zemře. 18. a 19. srpna se konaly hlavní akce. Obecně byli vybráni nemocní, staří, matky a děti. Především tu byl masakr 400 dětí ze sirotčince. Jedinou zárukou se zdálo být, když byl člověk Němci vybraný pro práci, což vyžadovalo doklad označovaný jako \"Schein\", který dokazoval, že osoba pracuje pro německou vojenskou jednotku. \"Schein\" však nebyl zárukou proti popravě, jediný nedostatek vedl ke smrti. Jak se jednotky posunovaly dopředu, bylo obtížnější obstarat si \"Schein\".\n\nNásledkem různých Aktions v srpnu byla populace ghetta snížena až na 6 000 – 7 000 obyvatel. Podle nacisty Karla Jägera složka Einsatzkommanda 3 zabila v Daugavpilsu během 13. července – 21. srpna 1941 9 012 Židů. Další nacistická zpráva uvádí, že bylo popraveno 9 256 Židů do 15. října 1941. Po 22. srpnu 1941 došlo k zastavení činnosti na 10 týdnů, kdy byl převelen Hamann a Obersturmbannführer Günter Hugo Friedrich Tauber za něho vše převzal. Bylo mu 25 let.\n\nGhetto nebylo ghetto ve smyslu městské čtvrti pověřené nebo vyčleněné zvykem pro Židy. Bylo to improvizované vězení pro Židy, kde byli drženi do té doby, než co byli odstraněni. Židé tvořili jejich vlastní „výbor“ (někdy překládáno jako „rada“) dvanácti vězňů, většinou to byli odborníci a známí lidé. Rada vznikla kvůli spravování vnitřních událostí ghetta, které mělo zpočátku 14 000 obyvatel. Misha Movshenzon, inženýrka, byla v čele výboru. (Jiný zdroj říká, že Movshenzon byla ve výboru a předsedou byl Mosche Galpern.) Otec Movshenzony byl odpovědný za město Daugavpils v roce 1918, kdy Němci obsadili město během první světové války. Židé jiných měst a vesnic Latgalie a provincie Vidzeme byli nuceni jít do ghetta. V ghettu byli ženy a muži odděleni. Některé příjmy z práce Židů byly přiděleny židovské radě.\n\nKvalifikovaní dělníci byli ubytováni odděleně, bylo s nimi lépe zacházeno a dostávali lepší příděly. Přeživší zaznamenali, že krutost nebyla univerzální. Iwens hlásil několik případů laskavého zacházení, např.: německý letec, který byl otřesen utrpením dětí v ghettu. S jeho bratrem (později mezi zavražděnými) Němci zacházeli dobře, když pracoval v kuchyni. Při jiné příležitosti vybralo SD na popravu lidi, kteří neměli žádnou práci. Dva němečtí vojáci však předstírali, že jsou lidé potřeba pro práci u jejich jednotky, a tak alespoň na chvíli zachránili skupinu 30 lidí. Iwens popsal situaci z jeho pohledu jako Žid, kterému bylo povoleno žít jako kvalifikovaný dělník:\nDalší pozůstalá Frankel-Zaltzman popsala, jak se poslední přeživší dozvěděli od německých vojáků, že nebudou zmasakrováni, jak se obávali, protože 26. června 1942 bylo výročí pádu Daugavpilsu:\n\nBez ohledu na to zůstaly vztahy mezi Židy a Němci při nejlepším divné: „Bez ohledu na to, jak moc se přátelil Němec s Židem, povědomí, že má jeden absolutní moc nad druhým, učinilo takový vztah nepřirozeným.“\n\nNěmecké úřady prosazovaly disciplínu v ghettu v Daugavpilsu oběšením lidí, kteří porušili několik pravidel:\n\nNěkolik dní po listopadovém masakru bylo ghetto uzavřeno nebo byrokratickým termínem „umístěno do karantény“. To znamenalo, že několik lidí, kteří dříve mohli po práci opouštět ghetto, již tak činit nemohli. Tímto byl odříznut způsob pašování potravin. Mnoho lidí tak zemřelo hladem. Tyfové epidemie vypukly v prosinci 1941 a v únoru 1942 zabily další obyvatele.\n\nDo konce září 1941 zabili nacisté okolo 30 000 Židů zejména v malých městech Lotyšska. Tři velká populační centra Židů zůstala ještě v Rize, Liepāji a Daugavpilsu. Od 8. – 10. listopadu 1941 zabili Němci většinu ze zbývajících Židů v ghettu v Daugavpilsu. Počet obětí je zpochybňovaný. Lumans uvádí celkem 3 000 obětí. Ezergailis přijímá údaj nacistů, který činí 1 134 obětí. Tento zdroj však nejspíš odkazuje na střílení v jediném dni 9. listopadu 1941. Vraždy 3 000 lidí byly spáchány Arājsovým komandem pod německým dohledem a mohly být zamýšleny jako zkouška na mnohem větší masakr v Rumbule nedaleko Rigy 30. listopadu a 8. prosince 1941.\n\nPozůstalý, který pracoval v ghettu v nemocnici, později popsal scénu:\n\nPár lidem, kteří se ukrývali na místech jako jsou latríny a stará pevnost, se podařilo přežít. Někteří byli ukryti sestrami v nemocnici, které tak ohrožovaly sami sebe. Od července do listopadu 1941 zabili nacisti aslespoň 15 000 Židů v Daugavpilsu. Z několika tisíc obyvatel zůstalo v ghettu po listopadových střelbách naživu jen 900 lidí. Po listopadovém masakru bylo několik Židů s pracovním povolením umístěno mimo ghetto do větší starší pevnosti, která se někdy nazývala Citadel, na severní straně řeky Daugavy. Zde se prováděly různé práce pro německou armádu, přestože nebyli placeni a jídlo jim bylo vzácné, bylo s nimi zacházeno lépe než s Židy, kteří byli vězněni v ghettu. Vzhledem k tomu, že byla pevnost pod správou německé armády, lotyšské jednotky pomocné policie tu nebyly.\n\nNásledující jednotky německé armády byly spojené s ghettem v Daugavpilsu nebo správou nucených prací:\n\n1. května 1942 zůstalo v pevnosti/ghettu Griva okolo 1 500 pozůstalých. Rudolf Lange, velitel SD v Lotyšsku, dal příkaz Tabbertovi, aby zlikvidoval ghetto. Tabbertovi muži a Arājsovo komando vstoupili ráno do ghetta poté, co byli pracující Židé odvedeni na svá pracovní místa.\nV tento den nacisté provedli další „výběr“ k zabití většiny Židů v ghettu. Jeden zdroj uvádí, že po „výběru“ z května přežilo 375 lidí. Další prameny oznamují, že zbyli pouze jeden nebo dva Židé ve staré pevnosti na západní straně řeky. Prvního května „výběr“ následoval vzor seskupení lidí, kteří měli být popraveni, potom pochodovali do lesa Pogulianka, kde byli zastřeleni a vhozeni do předem vykopaných hromadných hrobů. Podle Iwense, který byl v pevnosti a později slyšel příběh:\nZabíjení 1. května doprovázela mimořádná brutalita. Mimo jiné, nacisté stříleli starší děti přímo v ghettu tak, že je seřadili proti zdi a pak je zastřelili. Očitá svědkyně Maja Zarch uvedla následující:\n\nPo 1. květnu, kdy město padlo Němcům, bylo naživu z 16 000 Židů v Daugavpilsu pouhých 250 pracujících v pevnosti a 180 – 200, kteří pracovali ve městě. Naživu zbylo jen pár židovských dětí. (Jiný pramen tvrdí, že bylo v ghettu ponecháno 1 000 Židů.)\n\nV pozdním říjnu 1943 se v pevnosti nacházelo ještě několik Židů, kteří pracovali pro německou armádu. 28. října 1943 nacistické a lotyšské pomocné síly zadržely tyto lidi a převezly je do koncentračního tábora Kaiserwald. Do této doby se již některým Židům podařilo nalézt nebo koupit zbraně, a tak uskutečnili odpor k této akci. Někteří zabili své rodinné příslušníky a potom sebe, aby nemuseli být odvedeni. Několik jich uniklo nebo se ukrylo s pomocí nejméně dvou německých vojáků, Liedermana a Bruendla. 26 lidem bylo povoleno zůstat v pevnosti, aby vykonávali práci pro německou armádu. 4. prosince 1943 zatkla lotyšská policie poslední Židy, zanechala jen tři, kteří byli ukryti v pevnosti.\n\nPřesný počet obětí není jasný. Iwens odhaduje, že v Daugavpilsu žilo 16 000 Židů a nacistickou okupaci jich přežilo jen 100. Iwens nečiní rozdíl mezi mrtvými v počátečním střílení, ghettu a koncentračním táboru Kaiserwald. Profesor Ezergailis odhaduje, že před tím, než začala nacistická okupace, žilo v Daugavpilsu a regionu Latgale 28 000 Židů. Z tohoto počtu nacisté zabili asi 20 000 lidí, 13 000 lidí bylo zabito v Daugavpilsu a 7 000 v menších městech regionu.\n\n\n\n\n"}
{"id": "714367", "url": "https://cs.wikipedia.org/wiki?curid=714367", "title": "Olga Morozovová", "text": "Olga Morozovová\n\nOlga Vasiljevna Morozovová, provdaná Olga Rubinovová (rusky: Ольга Васильевна Морозова; * 22. února 1949, Moskva) je bývalá sovětská profesionální tenistka. Ve své kariéře na ženském okruhu vyhrála osm turnajů ve dvouhře a šestnáct ve čtyřhře. Představuje nejúspěšnější hráčku celé sovětské éry.\n\nV roce 1974 se probojovala do finále dvouhry proti Chris Evertové na French Open a ve Wimbledonu, na němž také dvakrát prohrála finále smíšené čtyřhry (1968, 1970). V roce 1974 získala spolu s Evertovou grandslamový titul ve čtyřhře žen na French Open, o rok později si finále v této soutěži zahrála na Australian Open a další sezónu 1976 pak na US Open\n\nNa žebříčku WTA byla nejvýše ve dvouhře klasifikována v listopadu 1975 na  7. místě.\n\nOd roku 2004 byla trenérkou Jeleny Dementěvové, poté vedla do roku 2009 Světlanu Kuzněcovovou.\n\nV roce 1965 jako šestnáctiletá zvítězila na juniorce ve Wimbledonu. V sezónách 1970 a 1971 se stala amatérskou mistryní Evropy. Roku 1972 se jako vůbec první sovětská hráčka probojovala do finále singlu velkého mezinárodního turnaje, konkrétně mezinárodního mistrovství Itálie, z pozice nenasazené tenistky.\nRoku 1973 byla poprvé klasifikována mezi nejlepšími deseti hráčkami světa na devátém místě. Následující sezónu se probojovala do dvou grandslamových finále dvouhry a vyhrála čtyřhru na French Open.\n\nV roce 1977 bojkotovala spolu s dalšími sovětskými tenisty světové turnaje, jakožto projev nesouhlasu proti opatřením Mezinárodní tenisové federace vůči sovětskému daviscupovému družstvu, které odmítlo v předchozím ročníku nastoupit k mezipásmovému semifinále s Chile z důvodu existence Pinochetova režimu.\n\nJe několikanásobnou mistryní Sovětského svazu v ženské dvouhře a čtyřhře.\n\n\"Grand Slam tučně.\"\n\n\n"}
{"id": "714370", "url": "https://cs.wikipedia.org/wiki?curid=714370", "title": "Kosmopolit", "text": "Kosmopolit\n\nKosmopolit, respektive kosmopolitní organismus, je organismus, který je rozšířen prakticky po celém zemském povrchu. Jako kritérium se většinou bere výskyt na všech pěti kontinentech (tedy s výjimkou Antarktidy). U mořských druhů pak výskyt ve všech oceánech. Řada kosmopolitních organismů se rozšířila v souvislosti s lidskou aktivitou, jedná se o synantropní druhy. Takové druhy jsou označovány jako sekundárně kosmopolitní. Za kosmopolitní se obvykle neoznačují druhy, které jsou člověkem přímo chovány či pěstovány, nebo druhy, které se v určitých místech vyskytují jen dočasně (typicky migrující ptáci).\n\nPojem kosmopolit (nebo kosmopolitní výskyt) se často využívá též pro vyšší taxony, tedy čeledi či řády, u nichž platí, že na každém kontinentě se vyskytuje alespoň jeden jejich zástupce.\n\n\n\n"}
{"id": "714371", "url": "https://cs.wikipedia.org/wiki?curid=714371", "title": "Pinxton", "text": "Pinxton\n\nPinxton je vesnice ležící na východní hranici anglického hrabství Derbyshire.\n\nV anglosaských dobách tu byla malá zemědělská komunita, která je zřejmě zaznamenána v Knize posledního soudu jako \"Esnotrewic\". Historikové se domnívají, že byla známá také jako \"Snodeswic\". V dobách Normanů patřila, stejně jako mnoho dalších panství, Williamu Peverilovi, kterému se o ni staral Drogo Fitz Ponce. Byl to zřejmě on, kdo vesnici přejmenoval na \"Ponceston\", z čehož později vznikl název \"Penekeston\" a následně \"Pinxton\".\n\nOblast byla známá těžbou uhlí, jež tu začala v 18. století. Průmyslová revoluce tuto těžbu ještě podpořila. Také tu vznikly vápenky a porcelánka, jejíž některé výrobky jsou k vidění v Muzeu a umělecké galerii města Derby. Výdělky ze svých uhelných dolů v Pinxtonu využil farář D'Ewes Coke k založení místní školy a charity.\n\nV současnosti se už v Pinxtonu uhlí netěží.\n\n"}
{"id": "714373", "url": "https://cs.wikipedia.org/wiki?curid=714373", "title": "Mostecká (Praha)", "text": "Mostecká (Praha)\n\nMostecká ulice je významná pražská komunikace, která se nachází na Malé Straně v městské části Praha 1. Kdysi po ní vedla někdejší Královská cesta od Karlova mostu (před tím Juditin most), zde začíná za Malostranskou mosteckou věží a vede až na Malostranské náměstí. Odbočují z ní čtyři komunikace: Dražické náměstí, Lázeňská ulice, Josefská ulice a Malostranské náměstí. Prostřednictvím pasáže je spojena s kinem U hradeb. Její délka činí celkem asi 185 metrů. Jde o místo celoročně hojně navštěvované turisty. V Mostecké ulici bydlel slavný český herec Zdeněk Kryzánek.\n\n\nV současnosti je určena zejména pro pěší i místní automobilovou dopravu. Dříve po ní byla vedena tramvajová trať, která tudy vedla z Křížovnického náměstí přes Karlův most na Malostranské náměstí. Od roku 1883 zde jezdila koňka, kterou v roce 1905 vystřídala elektrická tramvaj, tu v roce 1908 na rok nahradily autobusy. Tramvajová a autobusová doprava zde fungovala až do druhé světové války.\n\n\n\n"}
{"id": "714376", "url": "https://cs.wikipedia.org/wiki?curid=714376", "title": "Index TA-25", "text": "Index TA-25\n\nIndex TA-25 je oficiálním indexem Telavivské burzy cenných papírů. \n\nPoprvé byl publikován roku 1992 pod jménem MAOF Index. Zahrnuje ceny akcií 25 firem s nejvyšší tržní kapitalizací obchodovaných na telavivské burze. Jde o hlavní „vlajkový“ index této burzy. Spolu s Indexem TA-75 tvoří Index TA-100. \n\nIndex TA-25 sestává, dle údajů k 24. srpnu 2011, z následujících firem:\n"}
{"id": "714378", "url": "https://cs.wikipedia.org/wiki?curid=714378", "title": "Karel Findinský", "text": "Karel Findinský\n\nKarel Findinský (5. února 1833, Frýdek – 9. září 1897 Těšín) byl český římskokatolický kněz, generální vikář a historik farního kostela ve Frýdku.\n\nNarodil se v únoru 1833 ve Frýdku otci Albertovi, který byl frýdeckým měšťanem a kovářem, jeho matka se jmenovala Veronika. V dětství chodil do obecné školy ve Frýdku. Odmaturoval na těšínském gymnáziu v roce 1852. Po ukončení gymnázia studoval na teologické fakultě Univerzity Palackého v Olomouci. Na kněze byl vysvěcen 6. července 1856 arcibiskupem Fürstenberkem.\n\nPo vysvěcení působil 14 let v Těšíně a to jako vikář a poté jako tajemník generálního vikariátu. Roku 1870 se stal farářem ve Frýdku. Zasloužil se o obnovu a výzdobu kaplí, nákup nových varhan a úpravu věže farního kostela. Zasadil se také o to, aby byla ve Frýdku postavena první městská nemocnice. Roku 1879 se stal děkanem a roku 1882 radou generálního vikariátu. Těšínským farářem se pak stal v roce 1891 a roku 1892 se stal generálním vikářem. Zemřel v roce 1897.\n\n"}
{"id": "714385", "url": "https://cs.wikipedia.org/wiki?curid=714385", "title": "Düsseldorfská fotografická škola", "text": "Düsseldorfská fotografická škola\n\nDüsseldorfská fotografická škola (Düsseldorfer Photoschule nebo Düsseldorfer Fotoschule) je škola, kterou v druhé polovině 20. století založili fotografové Bernd a Hilla Becherovi a sdružuje umělecké fotografy. \n\nJejich centrum bylo v düsseldorfské Akademii výtvarných umění, kde byl Bernd Becher v letech 1976 - 1996 profesorem fotografie a další centrum bylo ve studiu Bernda a Hilly Becherových v Düsseldorf-Kaiserswerthu.\n\nZa své předchůdce považovali fotografy \"nové věcnosti\" s díly z 20. let a raných 30. let 20. století, které tvořili zejména August Sander, Karl Blossfeldt a Albert Renger-Patzsch.\n\nK Düsseldorfské fotoškole kromě zakládajících členů patří ještě Laurenz Berges, Elger Esser, Andreas Gursky, Candida Höfer, Axel Hütte, Simone Nieweg, Thomas Ruff, Jörg Sasse, Thomas Struth, Petra Wunderlich.\n\nRukopis členů fotoškoly je chladný, popisný a často fascinující typ technicky dokonalé fotografie, který se posléze rozšířil po světě.\n\n\n"}
{"id": "714388", "url": "https://cs.wikipedia.org/wiki?curid=714388", "title": "Israel Chemicals", "text": "Israel Chemicals\n\nIsrael Chemicals (: כימיקלים לישראל, \"Chemikalim le-Jisra'el\", zkratka ICL) je izraelská firma.\n\nJde o globální firmu chemického průmyslu. Působí na šesti kontinentech a zaměstnává přes 11 000 lidí. V roce 2010 její tržby dosáhly 5,7 miliardy amerických dolarů. Sestává ze tří základních složek: ICL Fertilizers, ICL Industrial Products a ICL Performance Products. Vyrábí průmyslová hnojiva, potravinová aditiva nebo suroviny pro kosmetický a farmaceutický průmysl. Provozuje komplex průmyslových závodů Dead Sea Works u Mrtvého moře.\n\nJe obchodována na Telavivské burze cenných papírů a je zařazena do indexu TA-25. Hlavními akcionáři je Israel Corporation (52,34 %) a PotashCorp Agricultural Society (ovládaná Potash Corporation of Saskatchewan) (13,87 %). Zbytek tvoří institucionální a veřejní akcionáři. Prezidentem společnosti je Nir Gil'ad. Podle dat z roku 2010 byla firma Israel Chemicals druhým největším podnikem chemického a těžebního průmyslu v Izraeli podle tržeb.\n\n\n"}
{"id": "714392", "url": "https://cs.wikipedia.org/wiki?curid=714392", "title": "The Captive King", "text": "The Captive King\n\nThe Captive King (česky: \"Zajatý král\") je skica Josepha Wrighta z Derby dokončená roku 1772 nebo 1773. Zobrazuje urozeného francouzského pána Guye de Lusignana, drženého v zajetí Saladinem. Podle odborníků je náčrt přípravou pro nyní ztracenou malbu \"Guy de Lusignan ve vězení\". V současnosti se skica nachází v Muzeu a umělecké galerii města Derby.\n\nSkica pojmenovaná \"Zajatý král\" zobrazuje urozeného francouzského pána ve vězení. De Lusignan, který byl po svatbě se Sibylou jeruzalémským králem, bojoval se Saladinem 4. července 1187 a po porážce byl zajat a uvězněn. Říká se, že během bitvy zmizely také pozůstatky Svatého Kříže. De Lusignan byl nakonec propuštěn a odešel vládnout na Kypr. Wrightova skica obsahuje anotace od jeho přítele Petera Pereza Burdetta. Burdett Wrighta učil perspektivu a také s ním konzultoval jeho obrazy.\n\nSkica byla jedna z minimálně tří, které Wright vytvořil před začátkem práce na dvou podobných malbách zajatého křižáka. V zimě 1772–73 byly skici zaslány Burdettovi do Liverpoolu, aby je okomentoval, než Wright vytvoří zmenšeniny maleb a roku 1773 je, spolu s obrazem \"The Blacksmith's Shop\" (\"Kovárna\"), vystaví ve Společnosti umělců. Joseph Wright doufal, že prodá zmenšenou verzi \"Zajatého krále\" markraběti Karlu Fridrichovi. Větší verze obrazu byla ve vlastnictví Wrightova zetě, než ji roku 1810 prodal. Poslední zmínka o této malbě pochází z Nicolsonovy knihy o Wrightově díle. Joseph Wright později vytvořil další obrazy na téma muž ve vězení. Posledním z nich byl \"Sterne's Captive\".\n"}
{"id": "714393", "url": "https://cs.wikipedia.org/wiki?curid=714393", "title": "David Grossman", "text": "David Grossman\n\nDavid Grossman ( דויד גרוסמן,‎ * 28. února 1954, Jeruzalém) je izraelský spisovatel a esejista. Jeho knihy se dočkaly překladu do mnohých jazyků. Za své dílo obdržel několikeré ocenění, mj. Sapirovu cenu roku 2001 za knihu \"Mít s kým běžet\" a Bialikovu cenu roku 2004.\n\nDavid Grossman se narodil v Jeruzalémě Jicchakovi a Michaele Grossmanovým; otec pocházel z Polska, matka z Jeruzaléma. Jeho mladší bratr Nir se stal sportovním novinářem. Rodiče jej vedli k literatuře, včetně literatury jidiš. Již ve věku devíti let psal reportáže.\n\nPo vojenské službě v jednotce 8200 začal pracovat v rádiu a studovat filosofii a divadlo na Hebrejské univerzitě v Jeruzalémě. Jeho první povídka vyšla v literárním časopise Siman kri'a. Záhy po ukončení studií začal za své povídky dostávat ocenění (1979 Neumannova cena, 1980 Cena Ariho Hiršona). Dále pracoval v rádiu Kol Jisra'el jako reportér, rozhlasový herec a hlasatel dětského pořadu \"Kočka v pytli\" ( חתול בשק, \"Chatul be-sak\"), kde také poprvé uvedl svou knihu \"Duel\" jako rozhlasovou hru.\n\nJako spisovatel se Grossman nakonec prosadil v 80. letech. Roku 1983 vyšel jeho první román \"Úsměv jehněte\", v němž vykreslil život na Západním břehu Jordánu pod izraelskou vládou. Kniha se dočkala zfilmování a následujícího roku obdržel také Cenu předsedy vlády pro hebrejskou literaturu. Své dojmy se Západního břehu popsal rovněž v sérii článků \"Žlutý vítr\", které vyšly také v knižním vydání roku 1987 krátce před vypuknutím první intifády: \"„uprchlíci se změnili v lidi, kteří jakoby se nacházeli v minulosti, na jiném místě, v lidi, kteří mají pouze jedinou možnost: čekat.“\"\n\nRoku 1988 Grossman opustil rádio Kol Jisra'el na protest proti omezením, která byla na reportéry uvalena, zejména co se týkalo tématu Palestinců. Dále však psal články, vedené myšlenkou míru a porozumění mezi Židy a Araby. Své články nakonec vydal také knižně roku 2003 pod názvem \"Smrt jako způsob života: Izrael deset let po Oslo\". Od roku 2004 předsedá neziskové organizaci Kešet – centrum na obranu demokracie v Izraeli.\n\nKritika izraelské politiky vůči Palestincům a Arabům zesílila ještě více poté, co jeden z jeho synů padl jako voják roku 2006 při druhé libanonské válce, jen dva dny poté, co Grossman spolu s Amosem Ozem a A. B. Jehošuou uspořádal tiskovou konferenci, při níž vyzvali izraelskou vládu k ukončení války.\n\nRoku 1986 vyšla Grossmanova kniha \"Viz LÁSKA\", jež se zabývá traumatem holokaustu, které se přenáší i z rodičů na děti, které jej nezažily. Sám Grossman v rozhovoru pro Le Monde uvedl: \"„Není to ve skutečnosti kniha o holocaustu ani o vyhlazovacích táborech. Ani výhradně o židech či speciálně o Izraelitech. Je to kniha o jizvách, jež si člověk uchovává od dětství v mozku.“\" Grossman v knize rovněž upozornil, že „nacista“ se může zrodit v každém z nás, a snažil se tento proces rozluštit, jak uvedl v rozhovoru pro MF Dnes: \"„Kladl jsem si otázku, jak se normální lidská bytost, což většina nacistů byla, může během velice sofistikovaného procesu stát vrahem. Já jsem se krok po kroku snažil ukázat proces, v němž se člověk postupně vzdává morálních principů a formuluje slova tak, aby nevěděl, aby se hájil před následky toho, co dělá, a jak nakonec skončí jako velice výkonná součást vražedné mašinerie … Ovšem vědět, jak se z člověka stane nacista, je pro mě zásadní i jako součást sebeobranného mechanismu, abych byl já a můj národ vůči obdobným svodům imunní.“\"\n\nRoku 2000 vydal Grossman knihu \"Mít s kým běžet\", jejímž stěžejním tématem jsou lidé žijící na ulicích současného Jeruzaléma, a následujícího roku získal za toto dílo Sapirovu cenu. Roku 2006 byla kniha zfilmována.\n\nPři své tvorbě Grossman velmi často využívá prostředků moderní literatury, jako například změny úhlu pohledu, zachycení proudu vědomí, míšení představ s realitou.\n\n\n\n\n\n"}
{"id": "714394", "url": "https://cs.wikipedia.org/wiki?curid=714394", "title": "Adrian Mannarino", "text": "Adrian Mannarino\n\nAdrian Mannarino (* 22. června 1988, Soisy-sous-Montmorency) je francouzský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k srpnu 2011 osm titulů ve dvouhře a čtyři ve čtyřhře.\n\nNa žebříčku ATP byl nejvýše ve dvouhře klasifikován v červenci 2011 na 49. místě a ve čtyřhře pak v listopadu 2007 na 362. místě. K roku 2011 jej trénoval otec Florent Mannarino.\n\n"}
{"id": "714395", "url": "https://cs.wikipedia.org/wiki?curid=714395", "title": "William John Coffee", "text": "William John Coffee\n\nWilliam John Coffee (1774–1846) byl mezinárodně známý anglický malíř a sochař, který pracoval s porcelánem a terakotou. Věnoval se hlavně sochařství, ale tvořil i olejomalby, díky nimž se ovšem neproslavil. Svou kariéru začínal jako modelář, pracující pro Duesburyho porcelánku na Nottingham Road ve městě Derby. Pozdější část života strávil v Americe.\n\nCoffee pracoval v derbské, ale i pinxtonské porcelánce, a také v hrnčířstvích ve Friar Gate a Church Gresley. Během svého pobytu v Derby vytvářel busty některých místních osobností, včetně Erasmuse Darwina. Tato busta v životní velikosti se nachází v Muzeu a umělecké galerii města Derby. Kromě toho Coffee vytvořil terakotové sochy řeckých postav pro zahradu Josepha Strutta. Struttova zahrada byla roku 1840 darována městu jako Derbské arboretum, sochy řeckých postav se však do současnosti nedochovaly.\n\nV roce 1816 Coffee emigroval do New Yorku, kde se stal slavným sochařem, který pracoval pro osobnosti jako byli James Madison nebo Thomas Jefferson. Také vytvořil pro Jeffersonův dům ornamentální omítku.\n"}
{"id": "714396", "url": "https://cs.wikipedia.org/wiki?curid=714396", "title": "Eschenbach in der Oberpfalz", "text": "Eschenbach in der Oberpfalz\n\nEschenbach in der Oberpfalz je německé město ve spolkové zemi Bavorsko. Je součástí zemského okresu Neustadt an der Waldnaab ve vládním obvodu Horní Falc.\n\nŽije zde obyvatel.\n\n"}
{"id": "714399", "url": "https://cs.wikipedia.org/wiki?curid=714399", "title": "Ryan Harrison", "text": "Ryan Harrison\n\nRyan Harrison (* 7. května 1992 Shreveport, Louisiana) je americký profesionální tenista a vítěz mužské čtyřhřy French Open 2017, do níž zasáhl s Michaelem Venusem. Ve své dosavadní kariéře na okruhu ATP World Tour vyhrál jeden singlový a čtyři deblové turnaje. Na challengerech ATP a okruhu Futures získal pět titulů ve dvouhře a čtyři ve čtyřhře.\n\nNa žebříčku ATP byl ve dvouhře nejvýše klasifikován v červenci 2017 na 40. místě a ve čtyřhře pak v listopadu téhož roku na 16. místě. Trénují ho Davide Sanguinetti a Peter Lucassen. Dříve tuto roli plnil Rikus De Villiers. V juniorské světové klasifikaci ITF nejvýše figuroval na 7. pozici během dubna 2008.\n\nV americkém daviscupovém týmu debutoval v roce 2012 utkáním prvního kola Světové skupiny proti Švýcarsku, v němž vyhrál dvouhru s Michalem Lammerem. Přispěl tak k výhře Američanů 5:0 na zápasy. Do září 2017 v soutěži nastoupil ke dvěma mezistátním utkáním s bilancí 1–2 ve dvouhře a 0–0 ve čtyřhře.\n\nSpojené státy americké reprezentoval na Letních olympijských hrách 2012 v Londýnu, kde v mužské dvouhře v úvodním kole nestačil na kolumbijského hráče Santiaga Giralda ve dvou setech.\n\nPremiérové výhry nad hráčem elitní světové desítky dosáhl ve druhém kole acapulského Abierto Mexicano Telcel 2015, v němž vyřadil desátého tenistu žebříčku a obhájce titulu Grigora Dimitrova z Bulharska. Skončil pak v semifinále na raketě španělského tenisty Davida Ferrera.\n\nMladší bratr Christian Harrison je také profesionální tenista.\n\n"}
{"id": "714400", "url": "https://cs.wikipedia.org/wiki?curid=714400", "title": "Fluorid železnatý", "text": "Fluorid železnatý\n\nFluorid železnatý (FeF) je anorganická sloučenina patřící mezi halogenidy železa.\nPři pokojové teplotě je paramagnetický, při ochlazení pod 78,3 K (-194,8 °C) se změní z neuspořádané paramagnetické formy na uspořádanou antiferromagnetickou formu.\n\nBezvodá forma může být připravena slučováním prvků:\n\nnebo reakcí ostatních železnatých halogenidů, či jiných železnatých solí nebo oxidu železnatého s kyselinou fluorovodíkovou:\n\nFluorid železnatý se používá na výrobu keramiky a jako katalyzátor některých reakcí v organické chemii.\n\n"}
{"id": "714407", "url": "https://cs.wikipedia.org/wiki?curid=714407", "title": "Sebevědomí a Mindrák", "text": "Sebevědomí a Mindrák\n\nSebevědomí a Mindrák ( \"Confidence and Paranoia\") je pátá epizoda první série britského kultovního sci-fi seriálu \"Červený trpaslík\". Poprvé byla odvysílána na kanálu BBC2 14. března 1988.\n\nRimmer není schopen provést dekontaminaci důstojnického klubu podle plánu, který si sám určil. Lister si myslí, že je klub již bezpečný a jde se podívat na osobní disk Kochanské; zjistí, že se jí o něm třikrát zdálo. Zde se nakazí zmutovaným virem, onemocní, má horečku a halucinuje. Jeho halucinace jsou hmotné – v kajutě začnou pršet sledi a na chodbě dojde k samovznícení starosty Varšavy. Poté se zhmotní Listerovo sebevědomí a jeho mindrák. Daveovi je dobře, myslí si, že už je zdravý. Rimmer se jej snaží přesvědčit, že je stále nemocný a Sebevědomí i Mindrák jsou symptomy jeho choroby. Sebevědomí zničí medicomp a zabije Mindráka; přiměje Listera, aby nalezl holografický disk Kochanské. Když jsou na povrchu lodi, snaží se Sebevědomí Davea přesvědčit, že nepotřebuje kyslík, poněvadž ten je \"pro břídily\". Když si Sebevědomí sundá helmu skafandru, aby to demonstroval, exploduje. Vyléčený Lister i přes Rimmerovo varování vloží disk do projekční jednotky. Místo Kochanské se však objeví druhý Rimmer.\n"}
{"id": "714409", "url": "https://cs.wikipedia.org/wiki?curid=714409", "title": "Matthew Ebden", "text": "Matthew Ebden\n\nMatthew Ebden (* 26. listopadu 1987 Durban) je australský profesionální tenista narozený v Jihoafrické republice. Ve své dosavadní kariéře na okruhu ATP World Tour vyhrál čtyři deblové turnaje. Na challengerech ATP a okruhu Futures získal do ledna 2019 patnáct titulů ve dvouhře a šestnáct ve čtyřhře.\n\nNa žebříčku ATP byl nejvýše ve dvouhře klasifikován v říjnu 2018 na 39. místě a ve čtyřhře pak v červnu 2012 na 57. místě. Trénuje jej Milo Bradley. Dříve tuto toli plnil Liam Smith.\n\nSpolu s krajankou Jarmilou Gajdošovou vyhrál smíšenou čtyřhru na Australian Open 2013, když ve finále porazili český pár František Čermák a Lucie Hradecká. Ve dvouhře se nejdále na nejvyšší grandslamové úrovni probojoval do druhých kol na Australian Open, ve Wimbledonu a US Open.\n\nNa Hrách Commonwealthu 2010 v Dillí získal bronzovou medaili ve dvouhře mužů.\n\nV australském daviscupovém týmu debutoval v roce 2012 čtvrtfinálem 1. skupiny zóny Asie a Oceánie proti Čínské lidové republice, v němž vyhrál nad Ja-nan Maem. Do roku 2019 v soutěži nastoupil k pěti mezistátním utkáním s bilancí 4–0 ve dvouhře a 1–1 ve čtyřhře.\n\nDo premiérového singlového finále okruhu ATP Tour postoupil na červencovém Hall of Fame Tennis Championships 2017 v rhodeislandském Newportu, když jako kvalifikant prošel hlavní soutěží až do závěrečného boje o titul. V něm za 74 minut nestačil na nejvýše nasazeného, 32letého Američana Johna Isnera, po dvousetovém průběhu. Ebdenovi během soutěže patřila 249. příčka žebříčku a představoval tak nejníže postaveného finalistu turnaje ATP od Raemona Sluitera v ’s-Hertogenboschi 2009, jenž tehdy figuroval na 866. místě.\n\nNarodil se roku 1987 v jihoafriickém Durbanu do rodiny Charlese a Ann Ebdenových. Vystudoval střední školu v Perthu. Má dvě sestry, fyzioterapeutku Tarryn a účetní Candice Ebdenovy. Jeho domovským oddílem je tenisový klub Wembley Downs.\n\nDne 16. listopadu 2012 se oženil s právničkou Kim Doigovou v západoaustralském Margaret River.\n\n"}
{"id": "714410", "url": "https://cs.wikipedia.org/wiki?curid=714410", "title": "Jičínská pahorkatina", "text": "Jičínská pahorkatina\n\nJičínská pahorkatina je geomorfologický celek na východě Severočeské tabule. Zaujímá části okresů Jičín a Trutnov v Královéhradeckém kraji, Mladá Boleslav ve Středočeském kraji, Liberec, Jablonec nad Nisou a Semily v Libereckém kraji. Nejvyšším bodem je vrch Sokol (562 m). V západní části území se nachází CHKO Český ráj, značná část území patří do šířeji pojatého turistického regionu Český ráj. \n\nÚzemí lze charakterizovat jako členitá pahorkatina, místy plochá vrchovina budovaná svrchnokřídovými kvádrovými kaolinickými pískovci, vápnitými pískovci, jílovci a slínovci s rozptýlenými průniky drobných těles třetihorních bazaltoidních hornin. Reliéf je tektonicky podmíněný strukturně denudační, v severní a severovýchodní části výrazně tektonicky porušený. Typické tvary jsou kuesty, tabulové plošiny, hrásťové a antiklinální hřbety, erozně denudační a tektonicky podmíněné kotliny a brázdy, také říční terasy. Krajinné dominanty jsou vypreparované neovulkanické kopce a pískovcová skalní města.\n\nJičínská pahorkatina se táhne převážně ve směru severozápad – jihovýchod zhruba mezi městy Český Dub, Turnov, Dvůr Králové nad Labem a Mladá Boleslav. Na severozápadě je ohraničena Ralskou pahorkatinou, na severu Ještědsko-kozákovským hřbetem a Krkonošským podhůřím, na východě se krátce stýká s Orlickou tabulí, na jihu sousedí s Východolabskou a Středolabskou tabulí a na jihozápadě s Jizerskou tabulí.\n\nCelek Jičínské pahorkatiny má v geomorfologickém členění dva podcelky. Převážnou severozápadní a střední část tvoří podcelek Turnovská pahorkatina (dle Jaromíra Demka VIA–1A), na jihovýchodě je Bělohradská pahorkatina (VIA–1B). Tyto podcelky se dále člení do celkem 13 okrsků:\n\nPodrobný seznam nejvyšších a nejprominentnějších hor a kopců obsahuje Seznam vrcholů v Jičínské pahorkatině.\n\nNa území celku leží okresní města Jičín a Mladá Boleslav, další větší města Turnov a Dvůr Králové nad Labem. Z dalších menších měst tu jsou Hořice, Mnichovo Hradiště, Bakov nad Jizerou, Lázně Bělohrad, Český Dub, Sobotka a Dolní Bousov.\n\nZápad území odvodňuje řeka Jizera s jejími přítoky (Zábrdka, Mohelka, Libuňka, Žehrovka, Kněžmostka, Klenice), východ území zase řeka Labe s jeho výhradně pravostrannými přítoky (např. Cidlina, Javorka a Bystřice).\n\n\n"}
{"id": "714413", "url": "https://cs.wikipedia.org/wiki?curid=714413", "title": "Letopisy Narnie: Lev, čarodějnice a skříň", "text": "Letopisy Narnie: Lev, čarodějnice a skříň\n\nLetopisy Narnie: Lev, čarodějnice a skříň je epický dobrodružný fantasy film z roku 2005. Jde o první natočený díl filmové série Letopisy Narnie, jejíž předlohou je sedm knih od C. S. Lewise. Kniha Lev, čarodějnice a skříň je mezi nimi první dle data vydání a druhá podle pořadí popisovaných událostí.\n\nFilm byl distribuován Walt Disney Pictures; vznikl koprodukcí této společnosti s Walden Media.\n\nFilm popisuje dobrodružství čtyř sourozenců Pevensieových, kteří z bombardovaného Londýna za druhé světové války odjeli bydlet na venkovský dům profesora Kirka. Starší z nich se jmenují Petr a Zuzana, mladší Edmund a Lucka.\n\nKdyž si hrají v domě na schovávanou, Lucka vleze do skříně a náhle se ocitne v lese. Setká se s faunem Tumnusem. Ten jí prozradí, že je v zemi jménem Narnie, kde vládne zlá Bílá čarodějnice. Lucka s ním stráví mnoho hodin, ale po návratu zjistí, že v jejich světě neuplynula ani minuta. Nikdo kromě profesora Kirka Lucce tuto příhodu nevěří a při průzkumu skříně žádnou zemi neobjeví.\n\nPozději se skříní do Narnie dostane Lucka s Edmundem. Zatímco Lucka je u Tumnuse, Edmunda potká Bílá čarodějnice a ta mu s předstíranou vlídností slíbí, že jej učiní králem nad jeho sourozenci, pokud všechny přivede do jejího hradu. Edmund je z důvodů častých konfliktů zahořklý vůči sourozencům a po návratu škodolibě lže, že si Lucka vše vymyslela.\n\nPozději se ve skříni chtějí schovat všechny čtyři děti a ocitnou se v Narnii. Zde zjistí, že Tumnus byl odveden policií za „bratříčkování se s lidmi“ (tj. s Luckou). Děti se nemohou shodnout, zda a jak se mají snažit mu pomoci, což může být nebezpečné. Zatímco o tom rozmlouvají s mluvícími bobry, Edmund se nenápadně vzdálí a jde k čarodějnici. Ta s ním však zachází krutě a pospíchá děti zabít.\n\nBobrovi dětem sdělí, že jejich příchod je naplněním proroctví, že zlo bude poraženo, až čtyři děti usednou na trůn. Také se dozvědí, že do Narnie přišel její pravý král Aslan a čeká na ně u kamenného stolu, a že jen Aslan může nyní Edmundovi pomoci. To děti přesvědčí, aby tam šly, ačkoli nemají v úmyslu naplnit proroctví a bojovat za svobodu Narnie. Cestou je však pronásleduje Bílá čarodějnice a její mluvící vlci.\n\nNakonec dorazí do tábora, kde na ně čeká laskavý mluvící lev Aslan. Petra pasuje na rytíře za bitvu s vlkem Maugrimem a vyšle výpravu, která Edmunda vysvobodí. Aslan mu domluví a odpustí mu.\n\nČarodějnice podle odvěkých zákonů Narnie požaduje Edmundovu popravu za to, že zradil své sourozence. Aslan se s ní však dohodne, že se nechá zabít místo Edmunda. Tajně opustí tábor, doprovázen Zuzanou a Luckou. Ty pak přihlíží, jak jej Čarodějnice s hordou oblud sváže, oholí a po mnoha posměšcích zabije. Potom se vydá dobýt Narnii.\n\nZatímco dívky naříkají, Aslan vstane z mrtvých, protože podle ještě starších zákonů Narnie smrt nemá moc nad tím, kdo se nechá zabít dobrovolně místo zrádce. Potom všichni tři spěchají do hradu Jadis oživit ty, které proměnila v led za věrnost Aslanovi.\n\nMezitím Petr s Edmundem zjistí, že Aslan odešel, a váhavě se rozhodnou postavit se do čela armády Aslanových věrných. Dojde k velké bitvě mezi nimi a armádou čarodějnice; zlá strana je však v početní převaze a vítězí. Edmund hrdinně zničí čarodějnici hůlku, kterou proměňuje své nepřátele v led; přitom je však zraněn. Petr se mu vrhne na pomoc, ale čarodějnice má v boji navrch. V okamžiku, kdy se chystá povaleného Petra zabít, se objeví Aslan oživenými tvory a zabije ji. Tím je bitva rozhodnuta a v Narnii zavládne mír.\n\nAslan korunuje sourozence za krále a královny Narnie a potom nenápadně odejde. Sourozenci vládnou Narnii mnoho let a dospějí. Jednou přijdou na planinu, kudy se do Narnie dostali. Chtějí to místo prozkoumat a přitom projdou skříní zpět do Anglie a stanou ze z nich opět děti. Profesor Kirk jim všechno věří.\n\n\nČást záběrů byla pořízena v České republice, konkrétně jsou zde záběry z Adršpašských skal.\n"}
{"id": "714418", "url": "https://cs.wikipedia.org/wiki?curid=714418", "title": "Dřínovité", "text": "Dřínovité\n\nDřínovité (\"Cornaceae\") je čeleď vyšších dvouděložných rostlin z řádu dřínotvaré. Až na drobné výjimky jsou to keře a stromy s jednoduchými, vstřícně nebo střídavě postavenými listy. Květy jsou většinou čtyřčetné a spíše drobné, někdy uspořádané v nápadných květenstvích. Čeleď zahrnuje v současném taxonomickém pojetí asi 85 druhů ve 2 rodech a je rozšířena na všech kontinentech. V české květeně jsou domácí dva druhy: dřín obecný a svída krvavá. Některé další druhy jsou pěstovány v různých kultivarech jako okrasné dřeviny.\n\nZástupci dřínovitých jsou opadavé nebo řidčeji stálezelené keře a stromy. Výjimku tvoří severoevropský dřín švédský (\"Cornus suecica\") a severoamerický dřín kanadský (\"Cornus canadensis\"), což jsou byliny s podzemním plazivým a poněkud dřevnatějícím oddenkem. Druh \"Alangium scandens\" z jihovýchodní Asie je dřevnatá liána. Listy jsou jednoduché, řapíkaté, vstřícné nebo střídavé. Střídavé listy má rod alángium (\"Alangium\") i některé dříny, např. severoamerická svída střídavolistá (\"Cornus alternifolia\") a asijská svída pochybná (\"Cornus controversa\"). Listy jsou bez palistů, se zpeřenou nebo až paralelní žilnatinou. Postranní žilky jsou často řídké a charakteristicky obloukovitě sbíhavé k vrcholu čepele. Dalším charakteristickým znakem čeledi jsou přitisklé nebo odstávající dvouramenné chlupy na listech. Některé druhy alángia jsou trnité.\n\nKvěty jsou ponejvíce oboupohlavné, uspořádané v květenstvích různých typů. Květenství jsou nezřídka podepřena listeny, které jsou u některých druhů dřínů nápadně zvětšené a připomínají okvětní lístky. Samotné květy jsou drobné, nejčastěji čtyřčetné, řidčeji pětičetné nebo až desetičetné, pravidelné. Kalich je trubkovitý, s drobnými až nezřetelnými neopadavými cípy, přirostlý ke spodnímu semeníku. Korunní lístky jsou volné, nesrostlé, opadavé a vyrůstají při bázi žlaznatého disku. Tyčinky jsou nejčastěji 4. U rodu \"Alangium\" je korunních lístků více, 4 až 10, stejný je i počet kališních zubů, a tyčinek je 4 až mnoho. Semeník je spodní, srostlý nejčastěji ze dvou plodolistů, s jednou nebo 2 komůrkami. V každém pouzdru je jediné vajíčko. Plodem jsou kulovité nebo protáhlé peckovice. U některých dřínů (např. dřín japonský, \"Cornus kousa\") peckovice srůstají v kulovité plodenství. Semena jsou nejčastěji protáhlá, s přímým zárodkem a bohatým endospermem.\n\nČeleď zahrnuje podle současného pojetí asi 85 druhů ve 2 rodech. Je zastoupena s různou četností výskytu na všech kontinentech. Dříny jsou rozšířeny především v mírném pásu severní polokoule, místy však přesahují i do tropů. Několik druhů dřínu roste v horách Střední Ameriky, jeden druh v Africe. Rod alángium je naproti tomu převážně tropický a je rozšířen v oblasti od Afriky až po Austrálii a Fidži.\n\nV evropské květeně je čeleď zastoupena celkem 3 původními druhy: svída krvavá (\"Cornus sanguinea\"), dřín obecný (\"Cornus mas\") a dřín švédský (\"Cornus suecica\"), z nichž první dva jsou zastoupeny i v České republice.\nDalší pěstované druhy občas zplaňují, zvláště severoamerická svída výběžkatá (\"Cornus sericea\").\n\nTaxonomické pojetí čeledi \"Cornaceae\" prošlo v průběhu času několika podstatnými proměnami. Někteří autoři do ní v minulosti řadili pouze rod \"Cornus\", zatímco jiní až 17 různých rodů. Z rodu \"Cornus\" byly odštěpovány další rody, mimo rodu \"Swida\" např. \"Cynoxylon\", \"Benthamia\", \"Dendrobenthamia\" aj. V systému APG bylo zvoleno široké pojetí a součástí \"Cornaceae\" byly i rody \"Davidia\", \"Nyssa\", \"Mastixia\", \"Camptotheca\", \"Diplopanax\" a \"Alangium\". V systému APG IV z roku 2016 došlo k podstatné změně a všechny zmíněné rody s výjimkou rodů \"Cornus\" a \"Alangium\" byly přeřazeny do nově pojaté čeledi \"Nyssaceae\".\n\n\nRůzné druhy dřínů a svíd jsou pěstovány jako okrasné dřeviny. Mezi oblíbené a široce rozšířené okrasné keře náležejí zejména různé kultivary svídy bílé, svídy výběžkaté a svídy krvavé, vyznačující se nápadně zbarvenými zimními větvemi nebo různě panašovaným olistěním. Pro krásná květenství jsou pěstovány květnaté dříny, zejména dřín květnatý a dřín japonský. Řidčeji se pěstují stromovité svídy, jako je svída střídavolistá nebo svída pochybná.\n\nPlody dřínu obecného slouží místně jako drobné ovoce bohaté na vitamín C. Plody podobného dřínu lékařského jsou využívány v čínské medicíně.\n\n\"Alangium\", \"Cornus\"\n\n"}
{"id": "714419", "url": "https://cs.wikipedia.org/wiki?curid=714419", "title": "Bojana Jovanovská", "text": "Bojana Jovanovská\n\nBojana Jovanovská (srbsky Бојана Јовановски; narozená 31. prosince 1991, Socialistická federativní republika Jugoslávie) je srbská profesionální tenistka s makedonskými kořeny. Ve své dosavadní kariéře na okruhu WTA Tour vyhrála jeden turnaj ve dvouhře, když v červenci 2012 triumfovala na Baku Cupu. V rámci okruhu ITF získala do roku 2013 čtyři tituly ve dvouhře.\n\nNa žebříčku WTA byla nejvýše ve dvouhře klasifikována v červenci 2014 na 40. místě a ve čtyřhře pak v červenci 2007 na 509. místě. Trénuje ji otec Zoran Jovanovski. Na juniorském světovém žebříčku ITF byla nejvýše postavená 7. dubna 2008 na 5. pozici.\n\nNa WTA Tour debutovala turnajem Malaysian Open 2010, kde prohrála ve druhém kole s Jelenou Deměntěvovou. První Grand Slam odehrála ve Wimbledonu 2010, na němž také došla do druhého kola.\n\nV srbském fedcupovém týmu debutovala v roce 2010 baráží Světové skupiny proti Slovensku, v níž vyhrála nad Rybárikovou a podlehla Hantuchové a spolu s Jankovićovou také ve čtyřhře. Do listopadu 2012 v soutěži nastoupila k pěti mezistátním utkáním s bilancí 4–3 ve dvouhře a 2–2 ve čtyřhře. V roce 2012 byla členkou týmu, který poprvé postoupil do finále proti České republice.\n\nDne 9. ledna 2012 měla na australském turnaji Apia International Sydney dopravní nehodu, při které neutrpěla žádné zranění.\n\n"}
{"id": "714422", "url": "https://cs.wikipedia.org/wiki?curid=714422", "title": "Genja Jonas", "text": "Genja Jonas\n\nGenja Jonas (2. září 1895 Rogoźno, okres Obornik, provincie Posen jako Jenny Jonas - 8. května 1938 Drážďany) byla německá fotografka.\n\nJonasová se narodila jako druhé dítě židovských obchodníků s doutníky, její otec byl Simon Sigismund Jonas (* 1866) a matka Laura Loewenthal (* 1867). Měla tři sourozence: staršího bratra Maxe (* 1894), který se stal, stejně jako jeho otec, dealerem doutníků a po konfiskaci majetku Adolfem Hitlerem emigroval se svou rodinou do Nizozemska, kde pracoval v Rotterdamu. Mladší bratr Kurt (* 1898) se stal lékařem v Drážďanech. Její sestra Sharon (* 1907, po svatbě Rosenbaumová) také úspěšně emigrovala.\n\nRodiče Genji Jonasové žili od 20. let 20. století se svými dětmi v Drážďanech. Podařilo se jim emigrovat, podobně jako jejich synovi Maxovi, do Nizozemska. Oba však byli v březnu 1943 v Rotterdamu zatčeni, posláni do koncentračního tábora Westerbork a odtud deportováni do vyhlazovacího tábora Sobibor. Zde byli zavražděni 23. července 1943.\n\nJonasová vyrůstala v Brombergu a chodila do Berlína, kde studovala fotografii. Později se usadila v Drážďanech, stejně jako její sourozenci a v roce 1920 na Bürgerwiese 6 otevřela fotografické studio „Portikus“. Mezi jejími spolupracovníky patřil také v roce 1920 fotografka Erica Stroedel (1899-1984), která se učila u Hugo Erfurtha a v roce 1931 u ní pobyl několik měsíců na vyučenou umělec Wols - fotograf, malíř a grafik.\n\nJonasová byla jedním z nejvyhledávanějších portrétních fotografů v Drážďanech, účastnila se mezinárodních výstav a pracovala v zahraničí, včetně Francie. V Anglii měla dovoleno fotografovat členy královské rodiny. Význam získaly její fotografie tanečnice Grety Palucci.\n\nJejich byt byl místem setkávání intelektuální a umělecké elity své doby. Vedle známých osobností Jonasová vytvořila také portréty mnoha obyvatel Drážďan. Zvláště její záběry dětí sklízely chválu jejích současníků, protože v nich dokázala zachytit \"roztomilost a tajemnství skutečného dětství.\" Celkem pořídila 20 000 fotografií, z nichž se řada objevila v publikacích. \"Její unikátní styl byl založen na technické metodě krátké expozice, velmi citlivá retuš, důležitý ale byl vždy psychologicky hluboký a pronikavý vhled.\"\n\nKromě portrétů dělala Jonasová také surrealistické fotografické koláže. Kromě Kurta Schwitterse, s nímž se přátelila a také jej často portrétovala, přišla několikrát do kontaktu s dadaistickým hnutím. Kromě vlastních fotografických koláží spolupracovala na kolážích se Schwitterem, v roce 1929 byly součástí výstavy \"Film und Foto\" ve Stuttgartu.\n\n\n"}
{"id": "714427", "url": "https://cs.wikipedia.org/wiki?curid=714427", "title": "Paste", "text": "Paste\n\ncodice_1 je v informatice název unixové utility pro příkazový řádek. Slouží ke spojení jednotlivých řádků vstupu z různých souborů na standardní výstup. Výstup je standardně seřazen horizontálně a obsah je oddělen tabulátory.\n\ncodice_1 se zapisuje ve tvaru:\n\nUtilita codice_1 přijímá následující přepínače:\n\n\n\nZa symbolem ‚$‘ je příkaz zadaný uživatelem/uživatelkou:\n\n $ paste jména.txt telefon.txt\n\n $ paste -s jména.txt telefon.txt\n\n $ paste -d , jména.txt telefon.txt\n\n\n"}
{"id": "714429", "url": "https://cs.wikipedia.org/wiki?curid=714429", "title": "Hornoslezské zemské muzeum", "text": "Hornoslezské zemské muzeum\n\nHornoslezské zemské muzeum (Oberschlesisches Landesmuseum) v Ratingen, v Severním Porýní-Vestfálsku, je muzeum zabývající se kulturou a historií Horního Slezska.\n\nHornoslezské zemské muzeum je největším slezským muzeem na západě Německa. Působí v Severním Porýní-Vestfálsku. Tato spolková země se stala od 70. let 19. století cílem migrace početných Slezanů, kteří vyjeli za prací do nedalekého Porúří.\nV roce 1964 zemská vláda Severního Porýní-Vestfálska převzala patronát nad Hornoslezany, žijícími ve Spolkové republice Německo.\nHornoslezské zemské muzeum bylo slavnostně otevřeno v roce 1983 tehdejším premiérem Severního Porýní-Vestfálska, Johannesem Rauem. Zemská vláda finančně podporuje činnost muzea. Základem jsou partnerské vztahy mezi Severním Porýním-Vestfálskem, polským Slezským vojvodstvím (Katovice) a Moravskoslezským krajem.\nV roce 1998 bylo muzeum díky spolkové finanční pomoci rozšířeno o novostavbu. Budova muzea je složená ze tří masivních betonových krychlí a dvou lehčích, vzájemně se prolínajících ocelovo-skleněných krychlí.\n\nPosláním muzea je sbírání, uchovávání a prezentace kulturního dědictví Horního Slezska, tj. historického regionu nad Horní Odrou, v polské a v české průmyslové oblasti a také v severní části Moravskoslezského kraje mezi Východními Sudety a Západními Beskydy.\nHornoslezské zemské muzeum, jako kulturně historická instituce, zprostředkovává návštěvníkům rozsáhlý přehled o dějinách a kultuře Horního Slezska a informuje o aktuální situaci v tomto regionu.\nMuzeum spolupracuje s mnoha vědecko-kulturními institucemi v Německu, Polsku a v České republice. Organizuje různé tematické expozice a vědecká sympozia. K vybavení muzea patří i knihovna, která byla od roku 2008 rozšířena o odborné informační centrum Slezsko – Morava – Čechy. Knihovní sbírka obsahuje hodnotné exponáty, např. historické mapy, různé prameny, díla slezských básníků, kompletní čísla nových českých a polských ročenek ze Slezska a také bohatý materiál z oblasti kultury a hospodářství. Obsah knihovny se vztahuje převážně na polskou a českou část Slezska a na hraniční regiony na Moravě a v Čechách. Různí spisovatelé (např. Heinz Piontek) a badatelé (např. Alois M. Kosler nebo Robert Samulski) darovali knihovně své vlastní sběry, které jsou uloženy v depozitářích knihovny.\n\nExpozice jsou prezentovány na cca 2.000 m² plochy ve třech poschodích. V horním poschodí se na ploše o rozloze 875  m² nachází stálá expozice muzea, která je rozdělená do tří tematických částí: „Horní Slezsko před industrializací\", „Horní Slezsko a průmysl\" a nakonec „Horní Slezsko v politice 20. století\". Vystavené jsou např. exponáty ze stříbra, fajánse, ozdobné litiny, kroje, modely, historické dokumenty a mapy, fotografie atd.\nV přízemí muzejního komplexu se nachází plocha o rozloze 500 m², která slouží k prezentaci větších krátkodobých výstav. Suterén s plochou 175 m² nabízí prostor pro menší speciální expozice nebo pro různé muzejní akce, např. přednášky, schůzky pracovních skupin nebo muzejní pedagogiku. V těchto prostorách se nacházejí také depozitář, dílna a místnosti pro přípravu expozic.\n\nS politickou změnou na přelomu let 1989/90 se muzeu otevřely nové možnosti spolupráce s polskými a českými vědecko-kulturními institucemi. V posledních letech se také zvýšily aktivity Hornoslezského zemského muzea ve Slezském regionu. Objektem zájmu muzea jsou hlavně Slezské a Opolské vojvodství v Polsku a Moravskoslezský kraj. Dodnes byla ve více než 200 tuzemských a 50 zahraničních výstavách prezentována různá historická, topografická, kulturní a umělecká témata. K posledním významným výstavám v Ratingenu patřily: „Zámecké příběhy. Šlechta ve Slezsku” (2011), „Opuštěné kláštery! Zrušení slezských klášterů v roce 1810” (2010), „Orlové nad Slezskem. Události a pionýři dějin letectví” (2009/2010), „Můj život pro zvířata. Bernhardovi Grzimekovi k 100. narozeninám” (2009). Část těchto výstav byla také připravená dvojjazyčně a prezentována ve Slezsku.\nMuzeum spolupracuje také s českými partnery. V roce 2010 Slezské zemské muzeum v Opavě připravilo výstavu s názvem „Město Opava – kultura a historie” (2010). Tato expozice patří k sérii výstav představujících německému publiku významná slezská města.\nSpolu s polskými a německými partnery byly realizovány výstavy na téma: „Umění a umělecké kolonie v Krkonoších”, „Slezská a česká dioramata”, „Obnova Západu. Nový začátek mezi vyhnáním Němců a hospodářským zázrakem” anebo „Hornoslezané v německé a polské fotbalové reprezentaci. Sport a politika v Horním Slezsku v 20. století”.\nKromě toho se muzeum intenzivně věnuje dějinám, kultuře a regionální identitě hornoslezského průmyslového regionu. Spolu s kulturními a vědeckými institucemi v Polsku a Česku organizuje výstavy, vědecké konference a připravuje publikace na tato témata.\nHornoslezské zemské muzeum spolupracuje od svého vzniku s lokálními kulturními institucemi, s nimiž realizovalo zajímavé projekty o regionální historii a kultuře. Pro každou větší výstavu je připravený muzejně pedagogický program. Hlavně pro děti a mládež se muzeum stalo místem pro mimoškolních o vzdělávání.\n\nV roce 1970 vznikla soukromá nadace „Hornoslezský dům“ („Stiftung Haus Oberschlesien”), která je zřizovatelem muzea.\n\n\n"}
{"id": "714430", "url": "https://cs.wikipedia.org/wiki?curid=714430", "title": "Israel Corporation", "text": "Israel Corporation\n\nIsrael Corporation (: החברה לישראל, \"Chevra le-Jisra'el\", zkratka ILCO) je izraelská firma.\n\nJde o globální průmyslovou firmu a největší holdingovou společnost v Izraeli. 50 % její výroby a téměř 70 % jejího konsolidovaného zisku pochází z mimoizraelských aktivit. Firma působí v chemickém průmyslu, energetice a dopravě. Založila ji roku 1968 vláda Státu Izrael s cílem přilákat zahraniční investory. V roce 1999 získala většinový podíl ve firmě skupina Ofer Group, která podle stavu k roku 2007 držela 55 % akcií. 18 % patřilo Bance Le'umi. Dle stavu z roku 2011 je dominantním vlastníkem Millenium Investments Elad (46,9 %) a Banka Le'umi (17,8 %). Od roku 1982 je společnost obchodována na Telavivské burze cenných papírů a je zařazena do indexu TA-25. Ředitelem firmy je Nir Gil'ad.\n\nHolding Israel Corporation ovládá chemickou průmyslovou firmu Israel Chemicals (podíl 52,34 %). Dále je výrazným podílníkem ve firmě Bazan (cca 37 %), které jsou obě obchodovány samostatně na telavivské burze.\n\n\n"}
{"id": "714431", "url": "https://cs.wikipedia.org/wiki?curid=714431", "title": "Josef Hrdlička (historik)", "text": "Josef Hrdlička (historik)\n\nJosef Hrdlička (* 17. února 1972 Jindřichův Hradec) je český historik působící v Ústavu archivnictví a pomocných věd historických Filozofické fakulty Jihočeské univerzity. Odborně se zabývá převážně hospodářskými, kulturními a sociálními dějinami středoevropské šlechty a aristokratických dvorů v raném novověku.\n\nV letech 1990–1995 vystudoval Pedagogickou fakultu Jihočeské univerzity v Českých Budějovicích (obor český jazyk–dějepis). Studium dokončil obhajobou diplomové práce \"Dvůr pánů z Hradce ve druhé polovině 16. století a jeho jídelníček\" a ziskem titulu Mgr. V letech 1995–1998 pokračoval ve studiu na Historický ústav Jihočeské university v Českých Budějovicích, které úspěšně ukončil obhajobou disertační práce \"Strava na aristokratických dvorech v raně novověkých českých zemích (1550 - 1650)\" (Dr. – později změněno na PhD.). V roce 2003 obhájil rigorózní práci \"Autobiografie Mařanů Bohdaneckých z Hodkova\" (PhDr.) Od roku 1998 působil jako odborný asistent na FF JU. V roce 2009 se habilitoval a 1. prosince 2009 byl jmenován docentem.\n\n\n"}
{"id": "714437", "url": "https://cs.wikipedia.org/wiki?curid=714437", "title": "Jevgenija Rodinová", "text": "Jevgenija Rodinová\n\nJevgenija Sergejevna Rodinová (rusky: Евгения Сергеевна Родина; * 4. února 1989, Moskva, Sovětský svaz) je ruská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala ke květnu 2019 třináct titulů ve dvouhře a šest ve čtyřhře.\n\nNa žebříčku WTA byla nejvýše ve dvouhře klasifikována v květnu 2019 na  67. místě a ve čtyřhře pak v říjnu 2011 na 99. místě. K roku 2019 ji trénoval manžel Děnis Štejngart.\n\nNa juniorce Australian Open 2007 vyhrála spolu s Arinou Rodionovovou čtyřhru.\n\n"}
{"id": "714439", "url": "https://cs.wikipedia.org/wiki?curid=714439", "title": "William Duesbury", "text": "William Duesbury\n\nWilliam Duesbury (7. září 1725, Longton Hall, Staffordshire – 30. října 1786, Derby) byl britský smaltér a podnikatel 18. století. Vlastnil porcelánky Bow, Chelsea, Longton Hall a Derby, kterou sám založil.\n\nNarodil se 7. září 1725 v Longton Hall v hrabství Staffordshire. Okolo roku 1742 pracoval jako smaltér v Londýně, kde zůstal do roku 1753. Následně žil a pracoval další dva roky v Longton Hall, kde sídlil jeho otec. V roce 1756, po seznámení s výrobci porcelánu a jejich produkty, se rozhodl založit vlastní porcelánku v Derby, na Nottingham Road. V tomto projektu ho finančně podpořili místní bankéři John a Christopher Heathovi. Nápomocen mu byl i zdejší hrnčíř Andrew Planche.\n\nRoku 1775 obdrželi Duesbury a John Heath ocenění v podobě královského oprávnění užívat ve značce porcelánu korunu. Po neúspěchu Heathů Duesbury kompletně převzal podnikání. Zemřel na podzim 1786, nástupce byl jeho syn William Duesbury II.\n\nMnohé výrobky Duesburyho porcelánky Royal Crown Derby se dnes nacházejí v Muzeu a galerii města Derby.\n"}
{"id": "714441", "url": "https://cs.wikipedia.org/wiki?curid=714441", "title": "Svída pochybná", "text": "Svída pochybná\n\nSvída pochybná (\"Cornus controversa\") je opadavý strom s jednoduchými střídavými listy, pocházející z východní Asie. V České republice je občas pěstován jako okrasná dřevina.\n\nSvída pochybná je strom dorůstající výšky až 15, výjimečně až 20 metrů. Kůra je tmavě až žlutavě šedá, hladká, borka je ve stáří podélně rozpukaná. Větve jsou podobně jako u svídy střídavolisté (\"Cornus alternifolia\") horizontálně rozprostřené a budí dojem přeslenitého větvení. Listy jsou jednoduché, střídavé, na líci leskle zelené a lysé, na rubu nasivělé a roztroušeně přitiskle chlupaté. Čepel listů je široce eliptická až široce vejčitá, celokrajná, se 6 až 9 páry postranních žilek. Květy jsou bílé, v plochých, 10 až 15 cm širokých vrcholičnatých květenstvích. Jednotlivé květy jsou 8 až 9 mm velké.\n\nOd podobného severoamerického druhu svída střídavolistá (\"Cornus alternifolia\") se liší spíše zaokrouhlenou bází listů a rovnoběžnými chlupy na rubu čepele (svída střídavolistá má bázi listů více klínovitou a chlupy neuspořádané).\n\nDruh je rozšířen v Číně, Bhútánu, severní Indii, Nepálu, v Koreji, Barmě a v Japonsku. Obvykle roste v listnatých nebo smíšených lesích v nadmořské výšce 200 až 2600 m.\n\nKultivar 'Variegata' s nápadně bíle až narůžověle panašovanými listy je občas pěstován jako okrasná dřevina. Původní forma má význam spíše sbírkový. Svída pochybná je uváděna např. z Arboreta Žampach a z Pražské botanické zahrady v Tróji.\n"}
{"id": "714443", "url": "https://cs.wikipedia.org/wiki?curid=714443", "title": "Seznam kulturních památek v okrese Frýdek-Místek", "text": "Seznam kulturních památek v okrese Frýdek-Místek\n\n"}
{"id": "714444", "url": "https://cs.wikipedia.org/wiki?curid=714444", "title": "Šifrovací mřížka", "text": "Šifrovací mřížka\n\nŠifrovací mřížka (též transpoziční mřížka) je kryptografická pomůcka určená pro steganografii či transpoziční šifrování. Nejčastěji je tvořena papírovou kartou, do níž jsou proraženy otvory (okénka). Po přiložení mřížky na list papíru se do těchto okének zapisuje text zprávy, a to po písmenech, slabikách či celých slovech.\n\nMřížka umožňuje přepsat tajnou zprávu do čtvercové tabulky. Po přiložení mřížky na tabulku a vyplnění všech okének se mřížka otoči o 90°. Mřížka musí tedy být navržena tak, aby po otočení bylo ve všech okénkách prázdné místo. Obvyklý způsob použití předpokládá, že mřížka je takto otočena celkem třikrát (postupně tedy vystřídá čtyři pozice). Má-li zpráva více znaků, než kolik se vejde do tabulky, je nutné ji rozdělit do více tabulek. Není-li délka zprávy dělitelná počtem polí tabulky, doplňují se zpravidla na konec zprávy náhodné znaky. (Obecně lze použít i jiné tvary tabulky než čtverec – například šestiúhelník se šestiúhelníkovými políčky, který se otáčí vždy o 60°.)\n\nMřížku lze rovněž využít pro transformaci zadaného textu na pseudonáhodný text.\n\nNejstarší známý popis šifrovací mřížky pochází od italského matematika a filosofa Gerolama Cardana. Podobnou šifru využíval anglický státník Francis Walsingham, tajemník královny Alžběty. Jeho mřížka měla podobu šachovnice a otáčela se pouze jednou.\n\nV 19. století šifrovací mřížku zpopularizoval Jules Verne, když ji použil ve svém románu \"Matyáš Sandorf\" (1885).\n\nŠifrovací mřížku ve svých dílech zmiňuje též německý publicista Johann Ludwig Klüber (\"Kryptographik – Lehrbuch der Geheimschreibekunst\", 1809) a rakouský důstojník Edouard Fleissner von Wostrowitz (\"Handbuch der Kryptographie\", 1881). Fleissnerovu variantu pak použila německá armáda za první světové války.\nItalský generál Luigi Sacco ve své knize \"Nozzioni di crittografia\" (1925) poznamenává, že síla šifrovací mřížky by mohla být umocněna kombinací s dalším šifrovacím systémem, např. digrafovou šifrou \"Four Square\".\n\n\"American Cryptogram Association\" vydala v roce 1939 knihu \"Elementary Cryptanalysis\", která se mj. zabývá postupy luštění zprávy bez znalosti použité mřížky. Knihu sestavila Helen Fouché Gainesová (píšící pod jménem \"PICCOLA\").\n"}
{"id": "714446", "url": "https://cs.wikipedia.org/wiki?curid=714446", "title": "Samuel Ward", "text": "Samuel Ward\n\nSamuel Ward (1732–1820) vlastnil majetek v anglických městech Derby a Richmondu. Jako chlapec byl ochutnávačem jídla prince Karla Eduarda Stuarta. Odměnou jeho matce byl diamantový prsten, který je spolu s Wardovým portrétem od Josepha Wrighta ve sbírce Muzea a umělecké galerie města Derby.\n\nSamuel Ward žil v Derby. Když byl 4. prosince 1745 v Exeter House princ Karel Eduard Stuart, byl Ward jeho ochutnávačem jídla. Při svém krátkém pobytu zde princ učinil rozhodnutí nezaútočit na Londýn a stáhnout se do Skotska. Wardově matce dal diamantový prsten jako poděkování za jejich služby. Prsten se skládá z velkého diamantu obklopeného deseti malými diamanty.\n\nJako dospělý začal Ward v Derby podnikat a okolo roku 1781 vytvořil malíř Joseph Wright jeho portrét. Popis doprovázející obraz říká, že Ward žil nejprve v Derby, ale později i v Richmondu. Odsud pocházela také jeho žena.\n\nWardův portrét je prvním obrazem, zaznamenaným ve Wrightově účetnictví. Podle něj byl prodán roku 1781 za 12 guineí. Tato malba zůstala v rodině až do roku 1947, kdy zemřela Sarah Wardová, která ji darovala Derbskému muzeu a galerii.\n"}
{"id": "714449", "url": "https://cs.wikipedia.org/wiki?curid=714449", "title": "Rychloobrátkové spotřební zboží", "text": "Rychloobrátkové spotřební zboží\n\nRychloobrátkovým spotřebním zbožím se rozumí takové zboží, které se prodává rychle a za nízkých nákladů. Typicky se jedná zároveň o zboží spotřební a netrvanlivé, případně samo o sobě poměrně levné, například pečivo, nealkoholické nápoje nebo hygienické pomůcky. Je protikladem trvanlivého zboží, tedy přístrojů, automobilů a podobně.\n\nObchodník má obvykle na jednotlivých kusech nízkou marži, což je vynahrazeno velkým objemem, který se mu podaří prodat.\n"}
{"id": "714451", "url": "https://cs.wikipedia.org/wiki?curid=714451", "title": "Rebecca Marinová", "text": "Rebecca Marinová\n\nRebecca Marinová (* 16. prosince 1990 Toronto) je kanadská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do dubna 2019 deset titulů ve dvouhře a dva ve čtyřhře. \n\nNa žebříčku WTA byla nejvýše ve dvouhře klasifikována v červenci 2011 na  38. místě a ve čtyřhře pak v červnu 2010 na 210. místě.\n\nNa okruhu WTA debutovala v roce 2006, když obdržela divokou kartu do kvalifikace Rogers Cupu v Montréalu. První grandslam odehrála na US Open 2010, kde po výhrách třech kvalifikačních kol postoupila do hlavní soutěže. V úvodním kole porazila Rusku Xéniji Pervakovou a následně podlehla světové čtyřce Venus Williamsové.\n\nV letech 2010 a 2011 byla vyhlášena Kanadskou tenistkou roku. V roce 2013 se rozhodla na neurčito přerušit tenisovou kariéru. V mezidobí studovala anglickou literaturu na Univerzitě Britské Kolumbie a stala se veslařkou tamního univerzitního týmu. Během října 2017 oznámila záměr návratu na tenisový okruh, jenž se oddálil v důsledku administrativní regulace Mezinárodní tenisové federace. Z první odehrané série tří turnajů v obnovené kariéře, v turecké Antalyi s dotacemi 15 tisíc dolarů, si v průběhu února 2018 odvezla tři tituly ITF.\n\nV kanadském fedcupovém týmu debutovala v roce 2011 utkáním 2. světové skupiny proti Srbsku, v němž vyhrála s Krunićovou a podlehla Jovanovské. Srbky zvítězily 3:2 na zápasy. Následně odehrála druhou světovou baráž 2011. V týmu se opět objevila až v roce 2019 ve druhé Světové skupině proti Nizozemsku a navazující baráži. Do dubna 2019 v soutěži nastoupila ke třem mezistátním utkáním s bilancí 2–2 ve dvouhře a 1–1 ve čtyřhře.\n\nNarodila se roku 1990 v Torontu do rodiny s italskými kořeny. Prarodiče z otcovy strany se narodili ve městě Caltanissetta. Ve dvou letech se s rodiči přestěhovala do Vancouveru, kde vyrostla. Strýc George Hungerford se stal olympijským vítězem na Letní olympiádě 1964 ve veslování, v kategorii dvojka bez kormidelníka. Mladší bratr Steven také vesloval za Kalifornskou univerzitu.\n\nV pěti letech ji matka přihlásila na badminton, jenž v deseti letech vystřídala za tenis. Ve věku 14 let vyhrála první amaterský turnaj Stanley Park Open ve Vancouveru, čímž se stala nejmladší vítězkou v jeho tehdejší 75leté historii. Mezi srpnem 2008 a dubnem 2009 trénovala v Davosu s německou koučkou Ninou Nittingerovou. Poté se přestěhovala do Montréalu, kde se začala připravovat v Národním tenisovém centru.\n\n"}
{"id": "714452", "url": "https://cs.wikipedia.org/wiki?curid=714452", "title": "Liga lidských práv", "text": "Liga lidských práv\n\nLiga lidských práv je česká nevládní organizace věnující se ochraně lidských práv v oblasti zdravotnictví, školství a práce policie, jedna z nejznámějších lidskoprávních organizací v ČR. Cílem Ligy je důslednější prosazování lidských práv do praxe státních orgánů a povědomí české veřejnosti. Od roku 2004 je členem Mezinárodní federace pro lidská práva (FIDH).\n\nLiga lidských práv se v roce 2002 oddělila od partnerské právnické organizace Ekologický právní servis. Již dříve její zakladatelé organizovali projekt Občanských právních hlídek, jehož cílem bylo monitorování průběhu protestů proti zasedání Mezinárodního měnového fondu a Světové banky v roce 2000.\n\nNa jaře 2004 se Liga lidských práv stala členem Mezinárodní federace lidských práv (FIDH). Díky spolupráci s organizací Centrum advokacie duševně postižených se Liga začala zabývat dodržováním práv pacientů ve zdravotnictví. O rok později se právníci Ligy zastali účastníků rozehnaného CzechTeku.\n\nS rozšiřování členské základny stálých i externích spolupracovníků se v posledních letech také rozšířila témata, jimiž se Liga zabývá. V současnosti se Liga věnuje právům dětí, pacientů a lidí s postižením, a oblasti soudnictví a práce policie.\n\nMezi pracovní nástroje, které Liga používá, patří vedení strategických právních případů, prosazování systémových změn v české legislativě, pořádání vzdělávacích seminářů a přednášek, bezplatné právní poradenství v internetové poradně a vydávání právních manuálů z různých oblastí.\n\nV rámci projektu Férová nemocnice Liga provozuje bezplatnou on-line právní poradnu, kde jsou zodpovídány dotazy pacientů i lékařů. Právníci Férové nemocnice vydávají manuály, které srozumitelnou cestou seznamují pacienty s jejich právy. Důležité je i zastupování ve strategických případech z oblastí svobody volby v očkování, porodnictví a nevyžádaných zásahů do těla pacienta. Známé jsou například případy neoprávněných sterilizací žen, kterým Liga pomohla získat odškodnění.\n\nVe spolupráci s Centrem advokacie duševně postižených (MDAC) se Liga zabývá právy lidí s postižením. Často řešeným problémem jsou nedobrovolné hospitalizace v psychiatrických léčebnách a protiprávní zbavování způsobilosti k právním úkonům. Liga lidských práv rovněž spolupracuje na změně současných velkokapacitních ústavů v menší komunitní centra.\n\nJiž od svého vzniku Liga prosazuje vznik nezávislého kontrolního orgánu, jenž by prošetřoval stížnosti a trestní oznámení na práci policistů a strážníků. K úspěchům v této oblasti patří získání omluvy a odškodnění pro zbité účastníky CzechTeku 2005. V dlouhodobých kauzách se Liga zasazuje o dodržování práva na svobodu projevu a proti porušování práva na shromažďování.\n\nV rámci tématu soudnictví se Liga zabývá dostupností spravedlnosti pro každého. Díky lobbingu proti zvýšení soudních poplatků například Liga zabránila zavedení soudních poplatků pro rodiče, kteří chtějí adoptovat dítě. Liga lidských práv se rovněž věnuje problematice zbytečných průtahů v soudních řízeních a hájení práv obětí trestných činů.\n\nProjekt Férová škola se zaměřuje na podporu školství otevřeného všem dětem bez rozdílu – nadaným, handicapovaným i dětem ze sociálně slabých rodin. Inkluzivní školství prosazují pedagogové a právníci projektu nejen poradenstvím, ale i oceňováním příkladů dobré praxe pomocí Certifikátu Férová škola. Součástí práce Férové školy je pořádání seminářů a workshopů pro učitele a žáky.\n\nLiga lidských práv se věnuje hájení nejlepšího zájmu dítěte. Pomocí právních analýz se snaží o změnu celého systému, jenž je v současnosti postaven zejména na represi ze strany státu, nikoliv podpoře rodiny. Zatímco v odebírání dětí z rodin je Česká republika velmi aktivní, soudy ohledně opatrovnictví trvají často řadu let. Liga se snaží zabránit zbytečnému odebírání dětí z původních rodin.\n"}
{"id": "714453", "url": "https://cs.wikipedia.org/wiki?curid=714453", "title": "Projekt 1124", "text": "Projekt 1124\n\nProjekt 1124 (v kódu NATO třída Grisha) je třída protiponorkových fregat sovětského námořnictva z doby studené války. Plavidla byla určena zejména pro pobřežní hlídkování a protiponorkovou obranu.\n\nPostupně bylo jich bylo vyrobeno 95 kusů ve verzích projekt 1124 (v kódu NATO \"Grisha I\"), 1124A (\"Grisha II\"), 1124M (\"Grisha III\"), 1124K (\"Grisha IV\") a 1124MU (\"Grisha V\").\n\nVýzbroj fregat základního modelu projekt 1124 tvoří jedna dvojdělová věž s 57mm kanóny AK-257. K bodové obraně proti vzdušnému útoku slouží protiletadlový raketový komplet 9K33 Osa se zásobou 20 střel. Další výzbroj představují dva dvojhlavňové 533mm torpédomety a dva raketové vrhače hlubinných pum RBU-6000. Fregata též může nést 18 námořních min. Pohonný systém tvoří jedna plynová turbína a dva diesely. Nejvyšší rychlost dosahuje 32 uzlů.\n"}
{"id": "714455", "url": "https://cs.wikipedia.org/wiki?curid=714455", "title": "Roman Prorok", "text": "Roman Prorok\n\nRoman Prorok je mediální poradce, výkonný producent a režisér. Je absolventem filmové a televizní žurnalistiky Fakulty sociálních věd Univerzity Karlovy. Stal se zakladatelem tvůrčí skupiny GoodMedia Praha. V roce 2011 se ucházel o funkci generálního ředitele České televize, ve které dříve působil jako redaktor, dramaturg a moderátor v redakaci zpravodajství (1993 - 2000). V letech 1996 a 1998 měl dramaturgicky a moderátorsky na starost volební vysílání ČT. Za úřednické vlády Jana Fischera působil jako její mluvčí (2009 - 2010). Předtím pracoval jako mluvčí ČSÚ. V letech 2001 až 2003 působil jako poradce předsedy Senátu PČR Petra Pitharta.Jako novinář pracoval mj. v krajské redakci ČTK v Ústí nad Labem a od roku 1991 v pražské centrále ČTK jako vnitropolitický zpravodaj. Déle než rok byl ředitelem odboru komunikace a marketingu Ministerstva průmyslu a obchodu ČR. K 15. únoru 2017 byl z funkce odvolán ministrem Janem Mládkem (ČSSD) za to, že dostatečně nepřipravil Mládkova náměstka na komunikaci s médii. R. Prorok byl v pořadí čtvrtým šéfem odboru komunikace během tříletého působení J. Mládka v čele resortu. \n\nVěnoval se audiovizuální tvorbě. Je autorem dokumentu \"Zlatovláska na špičkách\" o baletní pohádce Vladimíra Franze v Národním divadle (2006) a záznamu inscenace \"Zlatovláska\" vydaném Supraphonem na DVD (2008). V roce 2011 natočil dokument \"Sluha jako fenomén\" pro cyklus ČT \"Legendární inscenace\" o Goldoniho komedii Sluha dvou pánů, kterou v režii Ivana Rajmonta uvádí Národní divadlo od roku 1993. Pro ND natočil také nový záznam tohoto představení vydaný na DVD (2011).\n\nSpolupracuje s Divadlem na Vinohradech, pro které natočil záznamy inscenací (Hašler.../2013, Poslední z Haussmanů/2014, Rod Glembayů/2014). V roce 2014 natočil pro ČT art ve vlastní produkci unikátní záznam derniéry rockového baletu Periferie, které na motivy stejnojmenného dramatu Františka Langera a na hudbu Martina Němce nastudovala choreografka Alena Pešková v libereckém divadle F. X. Šaldy. Ve spolupráci s Divadlem na Vinohradech pokračoval natáčením záznamů inscenací Amadeus (P. Shaffer, div. r. Martin Čičvák), Láska na Krymu (S. Mrożek, div.r. Juraj Deák), Loupežník (K. Čapek, div.r. Tomáš Töpfer), Plačící satyr (F. Šrámek, div.r. Radovan Lipus), Hodinový hoteliér (P. Landovský, div.r. Ivan Rajmont). V tvůrčí skupině GoodMedia Praha natočil v březnu 2015 ojedinělý společný projekt DnV a FOK v Pražské křižovatce, kterým byla inscenace Hofmannstahlova textu Kdokoli (Jederman) s hudbou Franka Martina a Jeana Sibelia v režii Jaroslavy Šiktancové. Záznam inscenace Petera Shaffera Amadeus z Divadla na Vinohradech uvedla v roce 2018 Česká televize jako vůbec první přenos jevištní podoby slavné hry, která se stala předlohou stejnojmenného oscarového filmu Miloše Formana. Jubilejní 110. sezónu Divadla na Vinohradech mapoval jako dokumentarista a výsledek - autorský časosběrný dokument Vinohradská sto desátá uvedla Česká televize na programu ČT art na jaře 2019. \n\nhttps://www.youtube.com/user/goodmediaprague\n"}
{"id": "714457", "url": "https://cs.wikipedia.org/wiki?curid=714457", "title": "Svída střídavolistá", "text": "Svída střídavolistá\n\nSvída střídavolistá (\"Cornus alternifolia\") je opadavý keř až strom s jednoduchými střídavými listy, pocházející ze Severní Ameriky. V České republice je občas pěstován jako okrasná dřevina.\n\nSvída střídavolistá je keř až nevysoký strom s vodorovně odstávajícími a patrovitě uspořádanými větvemi. Letorosty jsou zelené a lysé. Listy jsou střídavé, 6 až 12 cm dlouhé, obvykle nahloučené na koncích větví. Čepel listů je elipticky vejčitá, na rubu nasivělá a přitiskle chlupatá, s 5 až 6 páry postranních žilek. Květy jsou bílé, drobné, ve 4 až 6 cm širokých polokulovitých vrcholících. Plody jsou modročerné ojíněné peckovice na červených stopkách, dosahující velikosti 6 až 8 mm.\n\nDruh je přirozeně rozšířen ve východních oblastech USA. Roste převážně v pobřežních křovinách, bažinách a na okrajích lesů.\n\nSvída střídavolistá je v České republice občas pěstována jako okrasná a sbírková dřevina. Je uváděna např. z Pražské botanické zahrady v Tróji a z Dendrologické zahrady v Průhonicích.\nExistují i pestrolisté a velmi ozdobné kultivary, např. 'Golden Shadow' se široce žlutě lemovanými listy.\n"}
{"id": "714467", "url": "https://cs.wikipedia.org/wiki?curid=714467", "title": "Si Čchia", "text": "Si Čchia\n\nSi Čchia, (Čínština: 熙洽; pinyin: Xī Qià; Wade–Giles: Hsi Hsia), známý také jako Si Sia (pinyin :Xi Xia) (1883-1950) byl vrchní velitel Kirinské provinční armády Čínské republiky, který po záboru Mandžuska přešel na stranu Japonců. Působil také jako významný generál a ministr v Mandžukuu.\n\nNarodil se roku 1883 v Mukdenu jako etnický manču rodově spřízněný s klanem Aisin-Gyoro. Již po svržení dynastie Čching roku 1911 podporoval vznik státu Mandžuů na území severovýchodní Číny, tedy Mandžuska.\n\nV mládí studoval v Japonsku na armádní akademii a později se dostal do služeb fengtienské kliky generála Čang Čuo-lina, pozdějšího prezidenta čínské republiky, kde dosáhl hodnosti poručíka.\n\nDne 26. září 1931, po tzv. Mukdenském incidentu spolupracoval s Japonci na pacifikaci provincie Kirin, kde 30. září sestavil porvizorní vládu, kterou sám ovládal. Po úplném dobytí jižního Mandžuska byl na popud generála Kendžiho Doihary nápomocen Japoncům při dobývání Charbinu a severního Mandžuska.\nPo založení Mandžukua byl Čchia jmenován guvernérem provincie Kirin až do roku 1932, kdy byl odejit po neúspěšném potlačení vzpoury partyzánů. \nOd roku 1934 pracoval v ministerské radě Mandžukua jako ministr financí, od roku 1935 jako ministr pro císařské záležitosti a od roku 1936 jako ministr vnitra.\n\nNa konci druhé světové války byl zajat sovětskou rudou armádou a až do roku 1950, kdy byl vrácen do Číny, byl vězněn na Sibiři. Zemřel v čínském vězení pro válečné zločince ve Fu-šunu téhož roku.\n"}
{"id": "714477", "url": "https://cs.wikipedia.org/wiki?curid=714477", "title": "Kuantungská armáda", "text": "Kuantungská armáda\n\nKuantungská armáda (japonsky: 関東軍, rómadži: \"Kantōgun\", korejsky: 관동군, ) byla skupina armád japonské císařské armády, oficiálně založena v roce 1923. Jednalo se o největší a nejprestižnější vojenskou jednotku Japonského císařství. Mnozí důstojníci, zde sloužící (např. náčelník štábu Seiširō Itagaki nebo Hideki Tódžó) dosáhli vysokých postů ve vojenské i civilní vládě Japonska. V dobách největšího rozmachu čítala celkem 1 320 000 vojáků. Zanikla 20. srpna 1945 během bitvy o Mandžusko, kdy byla poražena, rozpuštěna a její zbytky se vzdaly Rusům.\n\nPo skončení rusko-japonské války, Japonsko získalo od carského Ruska poloostrov Liao-tung, na němž se nacházely dvě významné ruské námořní základny: Port Arthur, Japonci přejmenovaný na Rjódžun (čínsky Lü-ta) a Dalnyj, přejmenovaný na Dairen (čínsky Ta-lien). Na jihu leží další poloostrov, Šan-tung. Do jisté míry tak uzavírá z východu vjezd do zálivu Pei-chai, čímž blokuje jakékoliv proniknutí na čínské území, aniž by to věděl držitel poloostrova. Japonsko také získalo správu nad Jihomandžuskou železnicí a založilo jihomandžuskou železniční společnost jenž provozovala železniční dopravu do Mukdenu. V rámci bilaterálních smluv mohlo Japonsko držet podél jím spravované železnice strážní jednotky v počtu 17 mužů na jeden kilometr jako ochranu proti místním banditům – chunchuzům. Jednotky, které sem byly vyslány na ochranu japonských zájmů byly brigády námořních výsadků a prapor pevnostního dělostřelectva, doplněné šesti samostatnými strážními prapory (\"dokuritsu šúbitai\"). Tito pohraničníci byli považováni za bojovníky bránící Japonsko jako kdysi Ainové (původní obyvatelé Japonska, kteří ve starých dobách chránili hranice provincie Jamato, centrum japonského císařství). Tato mýtická podobnost v japonské vojenské romantice velice živá, byla dalším, a velice důležitým aspektem v ideologii budoucí Kuantungské armády. Její příslušníci pod tímto vlivem vytvořili slogan, že jsou ostřím japonského meče, který ochrání a rozšíří sílu a slávu Japonska, po celé Asii.\n\n30. května 1918 se japonská 12. pěší divize vylodila ve Vladivostoku. Tato divize se později stala jádrem Kuantungské armády. Následně mělo dojít ve spolupráci se západními armádami k intervenci Sibiře, k podpoře Kolčaka a jeho Bílé armády. Celkový počet nasazených japonských vojáků se vyšplhal na 70 000 vojáků. Japonci zamýšleli Sibiř obsadit pro sebe a z Kolčakova Ruska utvořit nárazníkový stát proti bolševikům, aby mohli získat sibiřské nerostné bohatství. Z plánované intervence sešlo a podpora admirála Kolčaka byla čistě symbolická. Nicméně japonské jednotky zůstaly v Zabajkalí. Japonci dodali oslabeným československým legionářům novou výzbroj, pomohli jim s obsazováním železničních uzlů nad Vladivostokem, při bojích na Ussuri i dobytí Chabarovska a zasloužili se o jejich transport zpět do vlasti. 16. června 1920 se útvary stáhly ze Sibiře na příkaz japonské vlády.\n\nV březnu 1923 bylo ze 12. pěší divize a zkušených sibiřských jednotek utvořeno čtvrté vojenské uskupení japonské armády působící mimo Japonsko – Kuantungská armáda o síle 10 400 mužů.\n\nAčkoli byla Kuantungská armáda nominálně podřízena generálnímu štábu japonské císařské armády, její vedení často jednalo v přímém rozporu s rozkazy z domovských ostrovů, aniž by neslo odpovědnost. Spiklenci z řad nižších důstojníků v roce 1928 zavraždili mandžuského generála Čanga Cuo-lina v takzvaném Chuang-ku-tchunském incidentu. Poté vedení zinscenovalo Mukdenský incident a v roce 1931 vtrhla vojska do Mandžuska, proti vůli vrchního velení v Tokiu. Císařský generální štáb byl sice pohněván, ale jelikož operace dopadla úspěšně bylo velení Kuantungské armády vyšetřováno kvůli \"\"nekázni\"\" a navíc dostalo posily.\n\nSe založením loutkového státu Mandžukuo v roce 1932 se Kuantungská armáda stala vykonavatelem vojenské, ekonomické i politické správě a vývoji. Velitel Kuantungské armády současně na oko zastával funkci japonského velvyslance v Mandžusku, ale ve skutečnosti byl on faktickým vládcem Mandžuska a mohl loutkového vládce kdykoliv zlikvidovat. Propaganda sice hrdě hlásila, že se jedná o osvobozování asijských národů ze zajetí západních velmocí pod japonským vedením. V praxi to však znamenalo teror a hrůzovládu ze strany japonských úředníků a zástupců okupační správy, kteří prosazovali japonské zákony bajonety japonských vojáků.\n\nNa konci druhé světové války byla Kuantungská armáda už jen stínem své někdejší slávy. Většina jejich nejlepších jednotek (zejména tankové a letecké svazy) byla převelena do Tichomoří nebo na domovské ostrovy. Stále měla k dispozici 881 000 mužů, 6260 pěchotních zbraní, 440 tanků, tančíků a obrněných vozidel, 1 800 děl, 2 500 minometů a 200 letadel. V takové sestavě působila vskutku impozantně, ale měla řadu slabých míst a nedostatků, které se zásadně projevily v boji s Rudou armádou. Vojáci na tom nebyli s výzbrojí nějak slavně. Pušek, pistolí a samopalů byl velký nedostatek a pocházely z omezených zásob armádních skladů a vojenských škol. Armáda se snažila všechny vojáky opatřit střelnými zbraněmi. I tak se nedostalo na všechny a zbytek se musil spokojit s Molotovovými koktejly, vrhacími noži, meči, oštěpy, halapartnami, luky se šípy a jinými zoufalými sebevražednými zbraněmi – takový návrat zpět do feudalismu. Dokonce i zašpičatělých bambusových tyčí byl nedostatek. Nicméně generál Sadao Araki vkládal to těchto prehistorických zbraní velkou důvěru a chvástal se, že bude připraven zničit Rusy jakmile bude mít k dispozici 3 000 000 bambusových kopí!\n\nDále byly připravovány speciální sebevražedné nálože, kterými se vojáci měli opásat a vrhat pod sovětské tanky a také bakteriologické zbraně, připravené pro použití v případě, že tlak sovětských vojsk by byl tak silný, že by hrozil naprostý kolaps fronty. Vojáci byli nuceni procvičovat starodávná bojová umění, aby v případě potřeby mohli zabíjet rudoarmějce holýma rukama. I uniformy byly nedostatkové zboží. Zejména noví branci nosili součásti uniforem, kombinované s civilními oděvy. Boty byly nedostupné a odvedenci si proto opatřovali vlastní obuv nebo se zhotovovali slaměné sandály (tabi). Jako pokrývka hlavy sloužily polní čepice (pokud byly k dispozici), ocelové přilby přísně na příděl a přednostně pro důstojníky. Nové rekruty tvořili staří vysloužilci, fyzicky slabí muži, pracovníci civilní služby, studenti a nedospělí chlapci. Tito rekruti sami sebe nazývali „Lidské náboje“ (肉弾 \"Nikudan\"). Podle přesvědčivých statistik bylo 25% vojáků, kteří čelili sovětskému útoku povoláno do boje v předešlých deseti dnech! Bojová morálka byla nízká a většina vojáků postrádala řádný bojový a pěchotní výcvik. Někteří fanaticky opravdu věřili, že když budou všichni připraveni bojovat všemi dostupnými prostředky a do posledního dechu, že skutečně Rusy zastaví.\n\nPřed sovětskou invazí vybudovali vojáci Kuantungské armády kolem hranice s SSSR a Mongolskem 17 opevněných prostorů. Ty měly hloubku až 50 km. Jejich celková délka byla asi 800 km, přičemž celá hranice měla délku přes 5000 km, takže opevnění kryla méně než 1/5 celé hranice. Dále bylo zbudováno tzv. Krycí pásmo, na které Japonci soustředili jednotky určené k zastavení prvního úderu. Krycí pásmo mělo 3 linie. První byla hluboká 3-10 km, druhá 3-5 km, za ní byla 10-20 km mezera a následovala třetí linie s hloubkou 2-4 km. Díky převaze Sovětů byla tato postavení celkem slabá.\n\n16. srpna 1945 obdržel vrchní velitel Kuantungské armády, generál Otozó Jamada nařízení o kapitulaci. Některé divize se odmítly vzdát, a boj pokračoval ještě několik dní. Kuantungská armáda přestala existovat. Zbylí vojáci byli zabiti nebo zajati. Přes 500 000 válečných zajatců bylo posláno do sovětských Gulagů. V následujících letech byli postupně repatriováni v několika fázích. Poslední zajatci se vrátili do vlasti v roce 1950.\n\n\n"}
{"id": "714479", "url": "https://cs.wikipedia.org/wiki?curid=714479", "title": "Svída bílá", "text": "Svída bílá\n\nSvída bílá (\"Cornus alba\") je opadavý keř se živě červenými letorosty a vstřícnými jednoduchými listy. Pochází z Asie, v České republice je běžně pěstována jako okrasná dřevina.\n\nSvída bílá je 1,5 až 3 metry vysoký keř s dlouhými prutovitými větvemi. Větve bývají nápadně červeně zbarvené, jsou zpravidla vzpřímené, rovné a nekořenující. Listy jsou vstřícně postavené, krátce až dlouze zašpičatělé, na bázi klínovité až zaokrouhlené. Čepel je eliptická až široce vejčitá, s 4 až 7 páry postranních žilek. Na líci jsou listy živě zelené a roztroušeně přitiskle chlupaté, na rubu nasivělé, hustě chlupaté dvouramennými přitisklými chlupy. Květy jsou bílé, v 3 až 5 cm širokém, plochém až slabě vypouklém květenství. Kvete v květnu až červenci. Plody jsou namodralé nebo bělavé, vejcovité, 7 až 8 mm dlouhé peckovice. Pecka je elipsoidní, podlouhlá, na obou koncích zašpičatělá.\nPřirozený areál rozšíření svídy bílé sahá od severovýchodní části evropského Ruska po Dálný východ, Japonsko, Mongolsko a severovýchodní Čínu. Obvykle roste ve smíšených a jehličnatých lesích a podél vodních toků v nadmořské výšce 600 až 2700 m. Ač je u nás často pěstována, k samovolnému zplaňování nedochází.\n\nOd podobné svídy krvavé se mimo barvy plodů liší především charakterem žilnatiny listů, od svídy výběžkaté zbarvením spodní strany listů, tvarem pecek plodů a především přímými nekořenujícími větvemi.\n\nSvída bílá patří mezi často pěstované ozdobné keře. Do kultury byla zavedena v roce 1741. Pěstuje se v celé řadě kultivarů, např. s bíle panašovanými listy ('Argenteomarginata', 'Elegantissima' aj.), se žlutě panašovanými listy ('Gouchaultii'), žlutolisté ('Aurea'). Sytě červené větve a načervenalé listy má kultivar 'Kesselringii'.\n\nSemena obsahují až 30 % oleje, který je průmyslově využíván.\n"}
{"id": "714486", "url": "https://cs.wikipedia.org/wiki?curid=714486", "title": "Báb al-Azízíja", "text": "Báb al-Azízíja\n\nBáb al-Azízíja ( , doslova \"Nádherná brána\") jsou kasárny a zároveň velitelství na jižním okraji Tripolisu, hlavního města Libye. Jednalo se o hlavní základnu libyjského vůdce Muammara Kaddáfího. Jeho odpůrci ji dobyli v rámci Libyjské občanské války 23. srpna 2011.\n\nZákladnu v její původní podobě postavil již král Idris I. a Kaddáfí ji později pouze zdokonalil. Má plochu zhruba šesti čtverečních kilometrů a leží na strategicky významné silnici spojující centrum Tripolisu s Tripolským mezinárodním letištěm.\n"}
{"id": "714488", "url": "https://cs.wikipedia.org/wiki?curid=714488", "title": "John Mawe", "text": "John Mawe\n\nJohn Mawe (1764–1829) byl anglický mineralog, známý svým praktickým přístupem k tomuto vědnímu oboru.\n\nNarodil se roku 1764 v Derby jako syn Samuela Mawa. Jeho matka zemřela, když mu bylo deset let, a otec se oženil podruhé, a sice s Francis Beightonovou. Své mládí Mawe strávil na moři. Roku 1790 se stal kapitánem obchodní lodi \"Trent\", která obchodovala s ruským Petrohradem. V roce 1793 šel do učení k derbskému zedníkovi Richardu Brownovi (1736–1816) a 1. listopadu 1794 si vzal jeho dceru Sarah. Brown & Mawe bylo jméno maloobchodní společnosti, sídlící blízko Covent Garden, která prodávala objekty vytvořené z derbyshirského mramoru. John Mawe tu byl obchodním manažerem. Podnik vznikl v roce 1794 a pravděpodobně se zasloužil o vytvoření geologických diagramů derbyshirského podloží, z nichž některé byly dříve připisovány White Watsonovi. Nyní se Maweovy i Watsonovy diagramy nacházejí v Muzeu a umělecké galerii města Derby.\n\nNěkdy na konci století Mawe podnikl výpravu přes téměř všechny doly v Anglii a Skotsku, aby tam posbíral minerály pro studovnu španělského krále. Roku 1800 vlastnil obchod s minerály v Matlock Bath. V srpnu 1804 Mawe zahájil „cestu obchodní zkoušky“ do Río de la Plata, kterou mu financoval portugalský princ regent. Jeho úkolem bylo stanovit hodnotu zlatého a diamantového průmyslu, který by mohl revitalizovat trpící brazilskou ekonomiku. Právě se dostal do Cádizu, když vypukla válka mezi Anglií a Španělskem a on byl zablokován ve městě, kde onemocněl a téměř nepřežil. V březnu 1805 vyplul z Cadizu směrem na Montevideo, ale po přistání byl zatčen jako anglický špion. Brzy po tom bylo obvinění staženo, ale Mawe byl i nadále zadržený a na svobodu se dostal až po dobytí města Williamem Beresfordem v roce 1806. Doprovázel expedici Johna Whitelocka do Buenos Aires, při návratu do Montevidea koupil škuner a odplul do Brazílie. Během cesty navštívil různé přístavy, včetně jednoho na ostrově Santa Catarina. V Brazílii byl dobře přijat princem regentem, od nějž obdržel svolení navštívit v letech 1809–10 diamantové doly v Minas Gerais a další části vnitrozemí. Spolu s tím mu byl dovolen i přístup k vládním archivům.\n\nRoku 1811 se Mawe vrátil do Londýna, otevřel si obchod na The Strand blízko Somerset House a stal se známým jako praktický mineralog. O dva roky později byl zvolen do Královské geologické společnosti Cornwallu, roku 1817 pak získal diplom z Jena Mineralogischen Gesellschaft.\n\nJohn a Sarah Maweovi měli dvě děti, syna a dceru. Jejich syn John Saint Mawe (1797–1820) zemřel ve věku 22 let, načež jeho matka v závěti požádala, aby byla pohřbena vedle něj. Dcera Maweových se provdala za Anthonyho Tissingtona Tatlowa (1789–1828), jenž se roku 1816 stal Maweovým společníkem v obchodu v Cheltenhamu.\n\nJohn Mawe zemřel 26. října 1829 v Londýně. Na jeho památku je v castletonském kostele (Derbyshire) pamětní tabule. V jeho podniku pokračoval do roku 1840 mineralog James Tennant, spolu s ovdovělou Sarah Maweovou. Ta obdržela titul mineraloga Jejího Veličenstva.\n\nMaweovo hlavní dílo je popis cesty po Jižní Americe, \"Travels in the Interior of Brazil\" (\"Cesty vnitrozemím Brazílie\"), který vyšel roku 1812 v Londýně a o čtyři roky později ve Filadelfii.\n\nNapsal také tato díla:\n\nRoku 1822 editoval druhé vydání \"Woodarchova úvodu do konchologie\", také napsal článek \"The Occurrence of Diamonds, &c., in Brazil\" (\"Výskyt diamantů atd. v Brazílii\") do Annalen der Physik a \"On the Tourmaline and Apatite of Devonshire\" (\"O turmalínu a apatitu v Devonshiru\") do Quart. Journ. of Science. Rukopis Maweova článku \"On a Gold Mine in South America\" (\"O zlatém dolu v Jižní Americe\") je uchován v knihovně londýnské Geologické společnosti.\n\nMnožství Maweových publikací ilustrovali James Sowerby a jeho synové.\n"}
{"id": "714489", "url": "https://cs.wikipedia.org/wiki?curid=714489", "title": "Talula", "text": "Talula\n\nTalula je ženské křestní jméno. Pochází z gaelského jména Tuilelaith, které bylo utvořeno z irských slov tuile \"hojnost, spousta\" a flaith \"kněžna, princezna\". Jméno se tedy vykládá jako \"bohatá dáma\". Další varianta je Talulah.\n\nVarianta Tallulah je jméno indiánského jazyka Choctaw. Známená \"skákající voda\" nebo též \"utíkající voda\".\n\nTaly, Talulka, Lula, Lulu, Talul\n\n\n\n"}
{"id": "714490", "url": "https://cs.wikipedia.org/wiki?curid=714490", "title": "Johanna Larssonová", "text": "Johanna Larssonová\n\nJohanna Larssonová (* 17. srpna 1988 Boden) je švédská profesionální tenistka, která na okruh WTA Tour vstoupila v roce 2006. Ve své dosavadní kariéře na okruhu WTA Tour vyhrála dva singlové turnaje, na båstadském Swedish Open 2015 a Nürnberger Versicherungscupu 2018. K nim přidala dvanáct trofejí ve čtyřhře. V rámci okruhu ITF získala třináct titulů ve dvouhře a šestnáct ve čtyřhře.\n\nNa žebříčku WTA byla nejvýše ve dvouhře klasifikována v září 2016 na 45. místě a ve čtyřhře pak v říjnu 2017 na 20. místě. Trénuje ji Mattias Arvidsson.\n\nNa nejvyšší grandslamové úrovni ve dvouhře se nejdále probojovala do třetího kola na French Open 2014 a US Open 2014. V prvním případě nestačila ve dvou setech na Kanaďanku Eugenii Bouchardovou, ve druhém byla nad její síly Jelena Jankovićová ze Srbska, se kterou uhrála pouze jeden gem. V ženském deblu se nejdále probojovala s Kiki Bertensovou do čtvrtfinále Australian Open 2015, kde podlehly německému páru Julia Görgesová a Anna-Lena Grönefeldová.\n\nV páru se stabilní nizozemskou spoluhráčkou Kiki Bertensovou skončily jako poražené finalistky na Turnaji mistryň 2017 v Singapuru.\n\nVe švédském fedcupovém týmu debutovala jako 16letá v roce 2005 utkáním zóny Evropy a Afriky proti Lucembursku, v němž dokázala ve třech sadách porazit Anne Kremerovou. Švédky v sérii zvítězily celkově 2:1 na zápasy. Do roku 2018 v soutěži nastoupila k čtyřiceti jedna mezistátním utkáním s bilancí 31–18 ve dvouhře a 16–10 ve čtyřhře.\n\nŠvédsko reprezentovala na Letních olympijských hrách 2016 v Riu de Janeiru, kde v ženské dvouhře startovala jako jediná zástupkyně země. Vypadla v úvodním kole, když nestačila na Francouzku Alizé Cornetovou po třísetovém průběhu.\n\nPremiérový singlový titul na okruhu WTA Tour získala na antukovém Swedish Open 2015, probíhajícím v Bastadu. V roli sedmé nasazené ve finále zdolala německou turnajovou čtyřku Monu Barthelovou po dvousetovém průběhu 6–3 a 7–6. Na Swedish Open odehrála třetí finálový duel. Ziskem 280 bodů do žebříčku WTA se po čtyřech letech vrátila na své kariérní maximum, když 20. července 2015 figurovala na 46. místě. Stala se také první švédskou šampionkou v obnovené historii turnaje, a první vítěznou Švédkou od roku 1986, kdy na události triumfovala Catarina Lindqvistová. V Bastadu si připsala double, když triumfovala s Nizozemkou Kiki Bertensovou v deblové soutěži.\n\n"}
{"id": "714491", "url": "https://cs.wikipedia.org/wiki?curid=714491", "title": "Ales Bjaljacki", "text": "Ales Bjaljacki\n\nAljaksandr (Ales) Viktaravič Bjaljacki (nebo \"Ales Bjaljacký\", , * 25. září 1962, Karelská SSR) je běloruský aktivista v oblasti lidských práv, vůdce organizace \"Vjasna\", který spolu s touto organizací v roce 2005 získal cenu Homo Homini české nestátní neziskové organizace Člověk v tísni a v roce 2006 získal cenu Pera Angera.\n\nČtvrtého srpna 2011 byl Ales Bjaljacki zatčen pro podezření z daňových úniků. Zatčení vyvolalo mezinárodní nesouhlas, Amnesty International prohlásila 11. srpna Bjaljackého za vězně svědomí. České ministerstvo zahraničí oficiálně vyzvalo Bělorusko, aby Bjaljackého propustilo, a zaručil se za něj předseda KDU-ČSL Pavel Bělobrádek, aby tím případně umožnil jeho vyšetřování na svobodě.\nV září 2013 byl vyhlášen historicky prvním držitelem mezinárodní Ceny Václava Havla za lidská práva, kterou společně uděluje Rada Evropy, Nadace Charty 77 a Knihovna Václava Havla.\n\nDne 21. června 2014 byl Bjaljacki předčasně propuštěn z vězení, rok a půl před uplynutím čtyřapůlletého trestu. Je přesvědčen, že k osvobození mu pomohl i zisk Ceny Václava Havla.\n"}
{"id": "714499", "url": "https://cs.wikipedia.org/wiki?curid=714499", "title": "Štolpišská silnice", "text": "Štolpišská silnice\n\nŠtolpišská silnice je unikátní horská silnice vedoucí od Ferdinandova pod Jizeru.\n\nK vybudování Štolpišské silnice došlo v roce 1891. Od svého vzniku byla velmi oblíbená mezi turisty i fotografy. Velkou ránu zasadil silnici konec druhé světové války a odsun Němců, kdy zanikla řada spolků pečujících o silnici. V roce 1958 ji postihly povodně a od té doby přestala sloužit lesnímu hospodářství. Na přelomu 20. a 21. století se objevili snahy o znovuzprovoznění cesty, nakonec došlo pouze k opravě nejvíce poškozených úseků. Dnes je určena hlavně turistům a cykloturistům, v zimě i lyžařům.\n\nZ hlavní silnice u chaty Smědava odbočuje Štolpišská silnice. Stoupá k rozcestí Na Knajpě a poté pokračuje náhorní planinou až do míst, kde pramení Velký Štolpich.\n\nPři stavbě silnice musely být v těchto místech překonány podmáčené a rašelinné úseky. Nejprve je bylo potřeba odlesnit a odvodnit pomocí příkopů, které byly hluboko zaříznuty do mohutných vrstev rašeliny. Dnes jsou tato místa zpevněna betonovými panely nebo živičným povrchem.\n\nTato silnice bývá v létě velmi využívána cyklisty a v zimě po ní vede trasa lyžařské magistrály.\n\nV dřívějších dobách bývala spojnice zvaná i Alpská. Tento název je oprávněný, protože byla navržena vskutku odvážně. Vodní tok překlenulo několik mostů a největší klesání divokou roklí Štolpichu překonali stavitelé velkou protáhlou zatáčkou. Nebylo vůbec jednoduché toto postavit, a proto v těchto místech stojí velká opěrná zeď, zvaná Galerie. Na stavbu této opěrné zdi bylo použito stovky na sebe narovnaných žulových kvádrů. Tato kyklopská práce našich předků uvádí v úžas každého návštěvníka. V dnešní době se jedná o stavebně-technickou památku, kterou je potřeba zachovat pro další generace.\n\nV závěru už tato významná komunikace mírně klesá k Ferdinandovu. V těchto místech z ní odbočuje jiná silnice, takzvaná Rauscheckova cesta. Ta od těchto míst dosti strmě vystupuje ke křižovatce zvané Hřebínek.\n\nNa konci druhé světové války těmito místy ustupovala jednotka německé armády. Po pětadvaceti letech se v těchto místech nacházely trosky obrněného vozidla a pojízdné dílny. Podél cesty vedla ještě mnoho let po válce stará telefonní linka, která spojovala ferdinandovskou hájovnu s Novou loukou. V letech 1998 až 1999 byla cesta za velkých nákladů opravena.\n\nStavba Štolpišské silnice byla dokončena v roce 1891. Stala se velkou chloubou tehdejších stavitelů jizerskohorských cest. Lesnický personál o cestu velmi pečoval. Každý vzniklý výmol byl ihned opraven, takže vozovka byla stále sjízdná pro koňmi tažené povozy a kočáry.\n\nV roce 1958, kdy toto území zachvátily povodně, byla silnice velmi narušena. Teprve v roce 2000 byly její dva úseky zrekonstruovány.\n\nGalerie je nejunikátnější úsek Štolpišské silnice. Vede místem s největším stoupáním. Silnice je zde vedena prostřednictvím serpentiny, která se točí o 180°. K realizaci tohoto úseku bylo nutné vytvořit opěrnou zeď, vysokou 8–10 metrů. Horní část zdi tvoří masivní kamenné bloky a také je opatřena zábradlím. Hodně strmý je také úsek nad Galerií, jenž je opatřen vysokými patníky.\n\n\n"}
{"id": "714504", "url": "https://cs.wikipedia.org/wiki?curid=714504", "title": "Jasmin Wöhrová", "text": "Jasmin Wöhrová\n\nJasmin Wöhrová (* 21. srpna 1988, Tübingen) je německá profesionální tenistka. Ve své dosavadní kariéře na okruhu WTA Tour vyhrála čtyři turnaje ve čtyřhře. V rámci okruhu ITF získala k srpnu 2011 jeden titul ve dvouhře a dvacet dva ve čtyřhře.\n\nNa žebříčku WTA byla nejvýše ve dvouhře klasifikována v prosinci 1998 na  188. místě a ve čtyřhře pak v červenci 2007 na 46. místě. K roku 2011 ji trénoval Edgar Giffenig.\n\nNa Australian Open 1997 vyhrála spolu s Mirjanou Lučićovou čtyřhru juniorek.\n\nZa fedcupový tým Německa debutovala v roce 2004. K září 2011 nastoupila ke čtyřem deblům, tři z nich vyhrála a jeden prohrála.\n\n"}
{"id": "714510", "url": "https://cs.wikipedia.org/wiki?curid=714510", "title": "Mr. Know It All", "text": "Mr. Know It All\n\nMr. Know It All (pan všeználek) je první singl z pátého alba Stronger zpěvačky Kelly Clarkson.\n\nSvětovou premiéru měl 30. srpna 2011 na oficiálních stránkách Clarkson během speciálního živého vysílání. K dostání je od 5. září na iTunes. Ihned po premiéře začala singl hrát rádia. Již 27. srpna 2011, tedy tři dny před premiérou, ale píseň unikla na internet. K tomu Clarkson řekla během premiéry, že se nijak nezlobí na ty, kteří si skladbu poslechli.\n\nV červenci 2011 uniklo několik demo verzí písní určených pro nové album, ale Clarkson řekla, že Mr. Know It All není žádná z uniklých skladeb.\n\nNa otázku proč vydali tuto píseň jako singl, odpověděla Clarkson, že kvůli jejímu zvuku odlišnému od všech jejích dosavadních písní.\n\nJedná o píseň středního tempa postavenou na kytarách a klávesách. Podle některých kritiků připomíná skladbu Just the Way You Are od Bruna Marse.\n\nPíseň složili Brian Kennedy, Ester Dean, Brett James a Dante Jones. Ester Dean skládala například pro Katy Perry, Beyoncé nebo Britney Spears. Brian Kennedy se podílel na písních pro například Rihannu, Cheryl Cole nebo Jamieho Foxxe. Brett James se proti tomu orientuje především na country, spolupracoval například s Jasonem Aldeanem nebo Carrie Underwood.\n\nRežisérem videoklipu je Justin Francis a natáčen byl v Nashville. Podle slov Clarkson je velmi odlišný od jejích dosavadních klipů.\n\nJiž před premiérou singlu měli zaměstnanci rádiích a nahrávacích společností možnost píseň slyšet. Recenze byly velmi pozitivní, vyzdvihovaly chytlavou melodii i zpěv Clarkson a bude se podle nich jednat o velký hit. Po premiéře 30. srpna 2011 přibylo jak pozitivních, tak negativních recenzí. Ty negativní kritizovaly podobnost s Just the Way You Are od Bruna Marse. Rovněž upozorňují na nedostatečné využití hlasových možností Clarkson a malý hitový potenciál.\n\nMuuMuse.com dal písni hodnocení 4,5/5 a řekl: \"...Majíce přidrzlý název i text ... může budit dojem, že Mr. Know It All je další lehce taneční, pop rocková, odmítavá hymna jako Since U Been Gone nebo I Do Not Hook Up. Není.\" a pokračoval: \"… I když nemůžu píseň nazvat tak \"okamžitou\" jako její [Clarkson] největší hity (když nic jiného, tak kvůli tomu, co jsem od slečny Clarkson čekali posledních pár let), Mr. Know It All je úžasná odměna na začátek podzimu od umělce, který si více než zaslouží vládnout hitparádám. Jistý hit pro Clarkson? Rozhodně ano!\" Top40.about.com píseň rovněž chválil: \"Jediná negativní věc by mohla být, že píseň je natolik umírněná, že jakási schopnost posunout nás emotivně může být obětována. Ale to je velmi malý problém. Tohle [Mr. Know It All] je další klasická píseň Kelly Clarkson.\" I MTV.com singl chválilo: \"Tato píseň je zřejmá práce Clarkson: odvážná a přímá, se silnou melodií a chytlavým refrénem.\"\n\nJako jedna z negativních recenzí pochází od RollingStones.com, kde ji ohodnotili 3/5: \"Ve své poslední písni Clarkson zúžila její hlasový rozsah – žádné mocné tóny American Idol – a drze ovládá muže s několika dvojsmysly ('Zlato, nepůjdu dolů'), což dělá dojem R&B. Jediný problém? Bruno Mars chce svůj hit Just the Way You Are zpět.\"\n\nText písně zveřejnila Clarkson 24. srpna 2011 na svých oficiálních stránkách ve formě oskenovaného rukopisu.\n\nV textu Clarkson promlouvá k muži, který si myslí, že ví všechno o všem, a vzkazuje mu, že o ní samotné nic neví. Clarkson k tomu řekla, že i když text vypráví o jejím nepovedeném vztahu, stejně je o všech lidech, kteří myslí, že všechno ví.\n"}
{"id": "714517", "url": "https://cs.wikipedia.org/wiki?curid=714517", "title": "Suresnes", "text": "Suresnes\n\nSuresnes je francouzské město v departmentu Hauts-de-Seine v regionu Île-de-France.\n\nSuresnes leží na pravém břehu řeky Seiny. Na severu hraničí s městem Puteaux, na východě s Paříží (hranici tvoří Seina), na jihu s městem Saint-Cloud, na západě s městem Rueil-Malmaison a na severozápadě s městem Nanterre.\n\nNázev města se poprvé vyskytuje v latinské podobě \"Surisnæ\". V roce 918 král Karel III. daroval toto královské panství Robertovi, pařížskému hraběti a opatovi kláštera Saint-Germain-des-Prés.\n\nV roce 1593 zde měl král Jindřich IV. proslov před katolíky královské armády a Ligy.\n\nV roce 1844 začala na Mont Valérien na troskách kláštera Kongregace kněží Kalvárie výstavba vojenské pevnosti. Během první světové války se Suresnes stalo významným centrem výroby granátů.\n\nDlouholetý starosta města Suresnes Henri Sellier (ve funkci 1919-1941) začal s výstavbou sídliště bytů s nízkým nájemným, které dodnes stojí a je chráněno jako historická památka.\n\nBěhem druhé světové války byla pevnost Mont Valérien využívána Němci jako věznice a popraviště odbojářů. Po válce zde byl zřízen památník, kde se každoročně 18. června koná pietní akt.\n\n\n\n\"Počet obyvatel\"\n\n\n"}
{"id": "714518", "url": "https://cs.wikipedia.org/wiki?curid=714518", "title": "Grezzana", "text": "Grezzana\n\nGrezzana je italská obec v oblasti Benátsko (Veneto) v provincii Verona. V roce 2010 měla 10 954 obyvatel. Leží 10 km severně od města Verona.\n\n\"Počet obyvatel\"\n"}
{"id": "714522", "url": "https://cs.wikipedia.org/wiki?curid=714522", "title": "Skluz (letectví)", "text": "Skluz (letectví)\n\nSkluz je v letectví situace, kdy se letadlo pohybuje mírně bokem. Využívá se při přistání, když při rozpočtu vidíme, že i s použitím klapek bychom byli tzv. „moc dlouzí“, tedy že bychom sedli až daleko za místo, kde přistávací dráha začíná. V tom případě je vhodné uvést letadlo do skluzu, čehož docílíme tak, že vyšlápneme na maximum směrové kormidlo na opačnou stranu, než odkud vane (byť mírný) boční vítr. Současně použitím křidélek kontra vyrovnáváme směr letu letadla tak, aby celkově letělo rovně, resp. tam, kam potřebujeme.\n\nFouká-li nám na finále boční vítr zleva, skluz provedeme tak, že vyšlápneme na maximum pravý pedál nožního řízení (směrovky) a současně letadlo nakloníme použitím křidélek výrazně doleva, tedy tak, aby nám šel boční vítr ze shora na levé křídlo, aby nás nepodfoukl a v krajním případě nepřevrátil. Míru naklonění určujeme s ohledem na konkrétní situaci tak, abychom směřovali přímo na dráhu. To celé činíme proto, abychom výrazně více na kratší vzdálenosti vytráceli výšku.\n\n"}
{"id": "714525", "url": "https://cs.wikipedia.org/wiki?curid=714525", "title": "Alángium", "text": "Alángium\n\nAlángium (\"Alangium\") je rod rostlin z čeledi dřínovité (\"Cornaceae\"). Jsou to opadavé keře a stromy se střídavými jednoduchými listy. Rostou v tropických a subtropických oblastech od Afriky po Austrálii a Tichomoří.\n\nAlángia jsou opadavé keře a stromy, někdy s trny. Listy jsou jednoduché, střídavě postavené, bez palistů. Květy jsou oboupohlavné, pravidelné, v úžlabních vrcholících. Kalich je srostlý ze 4 až 10 lístků a se stejným počtem zubů. Korunní lístky jsou volné nebo na bázi srostlé, ve stejném počtu jako kališní lístky. Tyčinek je stejný počet jako korunních lístků nebo 2 až 4x tolik. Tyčinky jsou volné a vyrůstají z nektáriového terče. Semeník je spodní, obvykle jednopouzdrý a s jediným vajíčkem. Plodem je peckovice zakončená vytrvalým kalichem a květním terčem.\n\nRod zahrnuje asi 21 druhů, rozšířených od tropické Afriky přes Asii až po Austrálii a Fidži.\n\nV dřívějších taxonomických systémech (Cronquist, Dahlgren) byl rod \"Alangium\" řazen do samostatné čeledi v rámci řádu dřínotvaré (\"Cornales\"). Později bylo molekulárními studiemi zjištěno, že je tento rod sesterskou větví k rodu dřín (\"Cornus\") a byl přeřazen do čeledi dřínovité (\"Cornaceae\").\n\nDřevo je místně v Africe a Asii používáno v řezbářství, stavebnictví apod., v Africe je druh \"Alangium chinense\" používán též v lidovém lékařství.\n\n\n"}
{"id": "714526", "url": "https://cs.wikipedia.org/wiki?curid=714526", "title": "TGV POS", "text": "TGV POS\n\nTGV POS jsou soupravy, vyrobené firmou ALSTOM a provozované francouzskou národní společností SNCF. Byly objednány pro zajištění dopravy na vysokorychlostní trati LGV Est, uvedené do provozu v roce 2007. Zkratka POS znamená \"Paris-Ostfrankreich-Süddeutschland\" (Paříž - východní Francie - jižní Německo).\n\nKaždá souprava se skládá z osmi původních vložených vozů (ze souprav TGV Réseau) a nových hnacích vozidel o výkonu 9,6 MW a maximální rychlostí 320 km/h. Soupravy jsou určeny pro napájecí soustavu 25 kV, 50 Hz. Tímto řešením uvolněná původní hnací vozidla TGV Réseau byla zkombinována s vloženými vozy TGV Duplex a vznikly tak hybridní soupravy TGV Duplex - TGV Réseau, provozované na trati LGV Sud-Est.\n\nStejně jako TGV Eurostar, někdy označované jako TMST (\"TransManche Super Train\"), mají soupravy TGV POS asynchronní motory, které je možné v případě závady odpojit. Díky použití prvků IGBT jsou soupravy schopné podat 75% výkonu při napájení 15 kV / 16 2/3 Hz na německé napájecí síti (zde jsou provozovány na stejných rychlostech jako vlaky IC).\n\nKaždá souprava váží 383 tun. Jsou označeny jako série 4400. Barevné provedení mají stejné jako původní TGV-Réseau (stříbrná / modrá). Prototyp č. 4401 měl podobné zbarvení jako mají jednotky TGV Duplex, ale v březnu 2007 byly modré plochy překryty stříbrnou barvou a tak má jednotka stejný vzhled jako ostatní.\n\nSouprava č. 4402 překonala dne 3. dubna 2007 stávající rychlostní rekord, držený do té doby jednotkou TGV Atlantique, dosažením rychlosti 574,8 km/h.\n"}
{"id": "714528", "url": "https://cs.wikipedia.org/wiki?curid=714528", "title": "Mapa otce Maura", "text": "Mapa otce Maura\n\nMapa otce Maura je mapa, kterou kolem roku 1450 nakreslil benátský mnich otec Mauro. Originál mapy se nachází v Benátkách v Národní knihovně sv. Marka ( ), kopie z roku 1804 je uložena v Britské knihovně. Podle arabské tradice je mapa orientována opačně než je dnes zvykem – jih je nahoře a sever dole.\n\nMapa shrnuje vědomosti Evropanů o světě před začátkem objevitelských cest. Při jejím sestavování s otcem Maurem spolupracoval mořeplavec a kartograf Andrea Bianco. Koncem 50. let na objednávku portugalského krále Alfonse V. nakreslili kopii mapy pro jeho strýce Jindřicha Mořeplavce, tato kopie se nezachovala.\n\nOtec Mauro vycházel z klasické tradice (díla Klaudia Ptolemaia) nicméně s četnými doplňky a opravami podle novějších informací. Maurova mapa obsahuje řadu údajů, do té doby evropským kartografům neznámých. Pravděpodobně využil informace z díla Marca Pola, ale i ústní informace od benátských i jiných obchodníků a cestovatelů. Důležitost těchto zdrojů je zmíněna v řadě popisků. Použil zřejmě i arabské zdroje, včetně \"Tabula Rogeriana\", o čemž svědčí orientace mapy s jihem nahoře, pro arabské mapy typická. O zemích Afrického rohu ho mohli poučit etiopští vyslanci pobývající v Itálii ve 30. a 40. letech 15. století a mimo jiné se účastnící Florentského koncilu, ruská delegace na koncilu mohla být zdrojem informací o východní Evropě.\n\n"}
{"id": "714529", "url": "https://cs.wikipedia.org/wiki?curid=714529", "title": "Markéta Fialková", "text": "Markéta Fialková\n\nMarkéta Fialková, dívčím jménem Markéta Němcová (27. března 1956 Praha – 23. srpna 2011 Tirana), byla československá a česká disidentka a diplomatka. Zabývala se humanitárními otázkami, lidskými právy a dodržováním demokratických pravidel v některých zemích Evropy.\n\nNarodila se jako první ze sedmi dětí v rodině manželů Jiřího Němce a Dany Němcové. Její otec byl v 60. letech redaktorem časopisu Tvář a v období pražského jara patřil k zakládajícím členům Díla koncilové obnovy. Po roce 1977 byli manželé Němcovi představiteli Charty 77 a Výboru na obranu nespravedlivě stíhaných, Jiří Němec ovšem v roce 1983 emigroval do Vídně. V roce 1977 sama podepsala Chartu 77 a poté byla zbavena možnosti dokončit studium. Pracovala jako zahradnice v Botanické zahradě v Praze, prodavačka v antikvariátu, sanitářka v několika nemocnicích. Účastnila se aktivit Polsko-československé solidarity a Hnutí občanské sebeobrany. Jako pozorovatelka se účastnila procesů s disidenty a podávala o nich zprávy pro VONS. Opakovaně byla vyslýchána a krátkodobě zadržována policií. V roce 1985 se provdala za fotografa Přemysla Fialku. Jejími bratry jsou výtvarník David Němec a fotograf Lidových novin Ondřej Němec, nejmladší bratr Jakub tragicky zahynul při dopravním neštěstí. Mezi jejími švagry vynikli manžel její sestry Jany hudebník Milan (Mejla) Hlavsa nebo diplomat a bývalý ředitel Knihovny Václava Havla Martin Palouš, který se oženil s její sestrou Pavlou.\n\nPo pádu komunistického režimu vstoupila na diplomatickou dráhu. Od března 1990 byla zaměstnankyní Ministerstva zahraničních věcí (1990–1992 ČSFR). Od května 1990 do března 1994 pracovala jako velvyslankyně ČSFR a České republiky v Polsku. Za zásluhy o rozvoj česko-polských vztahů ji prezident Polské republiky Lech Wałęsa vyznamenal Komandérským křížem Řádu zásluh o Polskou republiku. V letech 1994–1995 byla zaměstnána v odboru analýz a plánování MZV, od února 1995 byla dva roky osobní tajemnicí prezidenta Václava Havla. Počínaje únorem 1997 následujících deset let opět pracovala pro analytický odbor ministerstva zahraničí. Českou republiku v Albánii zastupovala od září 2007.\n\nKromě svého působení v diplomacii pracovala i jako poradkyně Výboru pro vztahy mezi státem a Radou České biskupské konference (1997–1999), členka Vládního výboru pro vězně a nápravná zařízení (1997–1999) a mezi lety 1995–2006 jako pozorovatelka Organizace pro bezpečnost a spolupráci v Evropě při volbách v Bosně a Hercegovině, Kosovu, Gruzii, Makedonii/FYROM a Černé Hoře. V letech 2002–2007 vystudovala Právnickou fakultu Západočeské univerzity v Plzni, kde na katedře mezinárodního práva obhájila diplomovou práci na téma \"Rozpad Svazové republiky Jugoslávie: vztah mezi mezinárodním a vnitrostátním právem\".\n\nZemřela 23. srpna 2011 v budově české ambasády v Tiraně, podle tiskového mluvčího ministerstva zahraničí Víta Koláře si několik dnů před smrtí stěžovala na zdravotní potíže. V minulosti překonala rakovinu. Byla rozvedená, bezdětná, a pokud neplnila diplomatické poslání v zahraničí, žila trvale v Praze.\n"}
{"id": "714531", "url": "https://cs.wikipedia.org/wiki?curid=714531", "title": "ŠT 180", "text": "ŠT 180\n\nŠT 180 byl těžký kolový traktor (tahač), vyvinutý a vyráběný v Československu v letech 1968 až 1992. Kód názvu znamená Škoda – traktor (popřípadě tahač) a číslice udává přibližný výkon motoru v koních, v tomto případě tedy 180 k (132 kW). Byly odvozeny i silnější typy LT 190 (rozeznatelný např. podle delšího předního převisu s původním lichoběžníkovým designem kapoty) a roku 1981 byl představen LT 230, který se od předchozích modelů na první pohled liší hranatou přední motorovou kapotou a výrazným předním převisem. Nedostaly se však do sériové výroby a byly vyrobeny jen v řádu jednotek až desítek kusů.\n\nZemědělský kolový tahač je dvounápravový, s tuhou konstrukcí rámu a uprostřed umístěným otočným mezinápravovým čepem, který zajišťuje rejd.\n\nVpředu umístěný motor je řadový vodou chlazený vznětový šestiválec LIAZ M634 o výkonu 180 k bez přeplňování, který přes jednolamelovou spojku, pětistupňovou nesynchronizovanou převodovku Praga s redukcí před převodovkou (pneumaticky ovládaný \"půlič\", tj. celkový počet převodových stupňů 10+2) a přes rozdělovací redukční převodovku Škoda pohání diferenciály (s uzávěrkou a převodem 9/41 zubů) obou náprav stejným výkonem. Nápravy jsou typu LIAZ/Madara, v kolech jsou použity kolové redukce (planetové soukolí) se silným zpřevodováním dopomala. Pro snížení měrného tlaku na půdu lze tahač snadno vybavit dvojmontáží kol.\n\nMezi motorem a kloubem je připevněna dvoumístná, bohatě prosklená kabina s dokonalým výhledem všemi směry. U novějších modelů je kabina osazena dvěma stanovišti řidiče: pro manipulaci (normální přeprava vpřed) a pro práci (proti směru jízdy - práce s nástavbou). Přepínání řízení mezi předním a zadním stanovištěm se provádí ručně (ventilem – děličem tlaku) a musí se tak konat při stání tahače/nakladače.\n\nNa zadní části rámu jsou vyvedeny 2 hydraulické výstupy pro nářadí, závěs pro přívěs a hydraulicky ovládaná ramena pro připojení pracovních strojů a nářadí.\n\nNejvyšší konstrukční rychlost je 25,72 km/h (u pozdějších modelů však řidiči nikterak výjimečně dosahovali až 40 km/h, při těchto rychlostech je však jízda tahače velmi nestabilní a nebezpečná pro okolí, proto byla vyšší rychlost i zakazována).\n\nNápad postavit takový tahač vznikl roku 1968 ve východočeském JZD Dolany u Jaroměře a vzešel od tamního uznávaného konstruktéra a mechanizátora Karla Žďárského – základní ideou bylo postavit speciální víceúčelový zemědělský tahač s využitím maximálního počtu dílů ze sériových nákladních vozů (v tomto případě LIAZ 706 MT). Tento nápad se zalíbil i tehdejšímu ministru zemědělství a výživy Borůvkovi a pod jeho patronací byl postaven první funkční vzorek, který byl již na podzim 1969 představen veřejnosti na brněnském strojírenském veletrhu.\n\nPřímo se tak navazovalo i na usnesení XIV. sjezdu KSČ ohledně \"\"dalšího rozvoje zemědělské mechanizace, zejména obnovy zastaralého traktorového parku novými, technicky dokonalými a výkonnými traktory\"\". V té době bylo zemědělství postaveno hlavně na traktorech Zetor 50 či pásových traktorech Stalinec - postupně se sice na trh uváděly nové výkonnější traktory jako např. Zetor 4511, ale výkonově ani dodanými počty stále nepostačovaly - velká část produkce byla vyvážena.\n\nPro nový tahač ŠT 180 měla automobilka LIAZ na starosti výkresovou dokumentaci a základní díly, prototypy pak vznikly už ve spolupráci tehdejší Strojní a traktorové stanice v severočeské Mimoni a automobilky LIAZ Jablonec nad Nisou.\n\nNa základě kooperační dohody, odsouhlasené i vládním usnesením č. 85 z 30. 4. 1970, byla výrobou dílů a finalizací celého tahače pověřena (také) zmíněná STS Mimoň, jako její konkrétní výrobní místo bylo vybráno nové středisko v Doksech, a ve druhém pololetí 1970 tam byla zahájena montáž ověřovací série. Mezi zemědělskými podniky měl tahač rázem úspěch a LIAZ i STS Mimoň byly zavaleny objednávkami natolik, že část výroby dílů musela být přenesena do STS Prunéřov a Boskovice, čímž se kapacity dokského závodu uvolnily pro finální montáž. Přesto probíhala výroba (z dnešního hlediska) poměrně pomalu, v průběhu tří let (1. 5. 1970 - 30. 4. 1973) stihla dokská stanice postavit 426 tahačů. I to však bylo v zemědělství znát, protože jeden tahač dokázal svým výkonem nahradit 2 až 3 pásové traktory při nižší spotřebě paliva a vyšší užitné hodnotě.\n\nPozději se výroba rozběhla na tempo 700 – 800 jednotek ročně, nejvyšší roční produkce byla v letech 1978 - 1979 s cca 830 vyrobenými jednotkami. Vzápětí však výroba razantně poklesla - důvodem bylo jak skokové zdražení nafty, tak i nasycenost domácího trhu a morální i technické zastarání stroje v důsledku minimálních exportních možností. Inovace a modernizace se zaváděly jen ztuha a s velkým zpožděním, například problémy s nesynchronizovanou nespolehlivou převodovkou se nikdy nepodařilo zcela odstranit. Koncem 80. let pak sice výroba dočasně stoupla na cca 400 jednotek ročně, ale po roce 1989 poptávka prudce klesla, v roce 1991 bylo postaveno pouze 20 strojů a následujícího roku byla poslední padesátikusovou sérií produkce tohoto traktoro-tahače ukončena. V průběhu 25 let tak bylo vyrobeno dohromady přes 10.000 vozidel ŠT 180 a všech jejích modifikací.\n\nTahač ŠT 180 se potýkal od počátku s problémy, které působila poddimenzovaná převodovka Praga 10P80. Šlo totiž v podstatě o automobilovou převodovku, nevhodnou pro terénní a zemědělský provoz (hlavně pro nemožnost přeřazení pod zatížením). Na přelomu 70. a 80. let sice Praga pracovala na zcela nové řadě převodovek pro užitková vozidla, přičemž jednou z nich měla být i převodovka Praga 13T110 s možností řazení pod zatížením (byla by tedy vhodná pro zemědělský provoz), ale byl pravděpodobně smontován však jen jeden exemplář v roce 1981 a od dalšího vývoje Praga upustila (pravděpodobně pro nedostatek financí na investice). Byla aspoň ověřena možnost chlazení převodového oleje poté, co se zjistilo, že v původní pragovácké převodovce olej snadno dosáhne teploty až 160 °C, což znamenalo rychlé opotřebení a selhání převodů.\n\nDalším problémem byl motor LIAZ M634. Byl sice poměrně výkonný, ale uživatelé požadovali ještě lepší charakteristiky. Asi v roce 1978 proto vznikl prototyp ŠT 181 s přeplňovaným motorem LIAZ M637T, dvoulamelovou spojkou a upraveným rámem - jenže zvýšení počtu dílů odlišných od automobilových bylo zamítnuto a další vývoj tohoto modelu nepokračoval.\n\nZřejmě roku 1979 byl postaven funkční vzorek LT 270 s přeplňovaným motorem LIAZ M638 o výkonu 270 k (cca 200 kW). Jeho vyšší výkon by byl v praxi využitelný, ale musely by se na něj předimenzovat ostatní součásti hnacího řetězce a proto byl i tento krok zamítnut. Naopak byl posvěcen vývoj traktoru LT 230 (s motorem LIAZ M638 o sníženém výkonu na 230 k - cca 170 kW), který probíhal i ve spolupráci se ZŤS Dubnica nad Váhom. Stavba pěti prototypů byla dokončena až v roce 1981, přičemž jeden kus byl pro porovnání vybaven zahraniční převodovkou ZF 16S160A, ostatní měly opět (ne)osvědčený model Praga 10P80. Do jednoho z nich však byla později namontována výše zmíněná prototypová převodovka Praga 13T110, která se sice osvědčila, ale její vývoj byl zastaven. Takto osazený tahač nesl označení LT 231. Oponentní řízení proběhlo v roce 1982 a bylo doporučeno pokračovat ve vývoji s plánem roční produkce max. 10 tahačů LT 230, ale další vývoj LT 230 byl velmi pomalý a náběh sériové výroby se stále odkládal.\nBylo nutno modernizovat alespoň základní tahač ŠT 180. Pokusy o zavedení hydrostatického řízení (či aspoň hydraulického řízení podle licence Sauer), nových kolových redukcí a ložisek vyzněly naprázdno. Namísto toho byl vyvinut podtyp ŠT 180 N se dvěma pracovišti řidiče pro práci v obou směrech a se zdokonalenou hydraulikou: zdvojená nádrž, chlazení zpětné větve hydraulického vedení a hydrostatické řízení pomocí ventilů ORSTA osazených nejprve pod volantem, později (protože při poruchách ojediněle došlo k jejich roztržení) umístěných pod kabinou. Zdrojem tlaku pro hydrauliku (o výši 16 až 20 MPa) je čerpadlo U32/32, poháněné řemenem od motoru. Přesněji řečeno jde o tandem čerpadel, jedna sekce slouží pro řízení a druhá pro pracovní hydrauliku. Ani tato významná, byť nevýrazná modernizace nezachránila v roce 1984 tahač od nelichotivého výsledku povinného hodnocení státní zkušebnou ve III. stupni jakosti, tj. téměř odsouzení k zastavení výroby. \n\nLIAZ vzápětí inicioval vývoj typu LT 190, jehož hlavní rozdíly měly spočívat ve vhodnějším průběhu točivého momentu přeplňovaného motoru LIAZ M638, dovážené spojce GFM 420, nuceném chlazení oleje v převodovce a dalších změnách, včetně opět dvou pracovišť řidiče. Namísto toho, aby byl dokončen zadaný vývoj tří takových prototypů (už pod názvem FORTIS) a jejich zkoušky plánované na rok 1986, dosáhlo se řešení úřednickou obezličkou a tahač ŠT 180 byl vyjmut z povinného hodnocení, což znamenalo i konec vývoje LT 190.\n\nNakonec došlo jen na drobné, spíše nevýznamné modernizace a přeznačení tahače na typ ŠT 183 (resp. ŠT 183 N u \"dvojvolantové\" verze) a později došlo ke zpětnému přeznačení na ŠT 180 model ´87. V této podobě byly vyráběny až do ukončení produkce v roce 1991.\n\nV původní podobě byl tahač určen jako náhrada za starší a méně výkonné typy traktorů. Postupně se však ukazovaly další možnosti, jak tahač využít:\n\nKromě zemědělství se tahač používal i pro další účely – např. Dopravní podnik města Jihlavy s ním dodnes odtahuje nepojízdné autobusy a trolejbusy, v zimě slouží k odklízení a nakládání sněhu apod.\n\nBylo vyrobeno i několik desítek \"tahačů\" s prodlouženým rozvorem náprav a delší zadní částí rámu, na který byla posazená objemná vzad sklopná korba. V silničním provozu se tato vozidla téměř neobjevují, vyskytují se pouze na neveřejných účelových komunikacích.\n\n"}
{"id": "714537", "url": "https://cs.wikipedia.org/wiki?curid=714537", "title": "Tom Hardy", "text": "Tom Hardy\n\nEdward Thomas „Tom“ Hardy (* 15. září 1977 Londýn, Anglie) je britský herec.\n\nStudoval na Richmond Drama School a Drama Centre London. V televizi debutoval v roce 2001 v seriálu \"Bratrstvo neohrožených\", kde hrál vojína Johna Janovece. Na filmovém plátně se poprvé objevil téhož roku ve snímku \"Černý jestřáb sestřelen\". Velkou roli hlavní záporné postavy, prétora Shinzona, dostal ve sci-fi filmu \"\" (2002). V průběhu prvního desetiletí 21. století hrál např. ve filmech \"Po krk v extázi\", \"Marie Antoinetta\", \"Potopa\", \"RocknRolla\" či \"Bronson\". Za roli ve snímku \"Počátek\" byl mimo jiné nominován na cenu Saturn. Hrál také ve batmanovském filmu \"Temný rytíř povstal\" (2012) či ve snímku \"\" (2015), kde ztvárnil titulní roli Maxe Rockatanského. V roce 2018 ztvárnil hlavní roli Eddieho Brocka/Venoma ve filmu \"Venom\" (2018). V této roli se objeví i v následujícím snímku \"Venom 2\" (2020).\n\n"}
{"id": "714539", "url": "https://cs.wikipedia.org/wiki?curid=714539", "title": "Čínská republika (Wang Ťing-wej)", "text": "Čínská republika (Wang Ťing-wej)\n\nV březnu 1940 čínský kolaborant Wang Ťing-wej, významný člen Kuomintangu a rival Čankajška, ustanovil orgán známý jako Reorganizovaná národní vláda, který sama sebe pasoval na oficiální hlas Čínské republiky (中華民國, \"Zhōnghuá Mínguó\", český přepis \"Čung-chua Min-kuo\"). Fungoval jako japonský loutkový stát. Dále bývá tato kolaborantská vláda označovaná jako Režim Wang Ťing-weje (čínsky: 汪精衛政權 pinyin: \"Wāng Jīngwèi Zhèngquán,\" český přepis: \"Wang Ťing-wej Čeng-čchüan\"), Nankingští nacionalisté, Nankingská republika nebo Nankingský režim (vláda Čínské republiky ustanovila provizorní hlavní město v Čchung-čchingu, zatímco tato vláda sídlila v Japonci dobytém Nankingu), kolaboranti ji označovali Nová Čína. Reorganizovaná národní vláda se tak stala jedním z japonských loutkových států, vytvořených za druhé čínsko-japonské války (1937–1945).\n\nWang Ťing-wej byl původně levicově zaměřený vlivný politik Kuomintangu (KMT), vůdce frakce tzv. \"reorganizacionistů\", kteří v březnu 1940 přišli s plánem na vytvoření protiváhy Čankajškovy vlády v Čchung-čchingu na straně Japonců. Na Japonci okupovaném území vlastní Číny se prohlašovali za oprávněnou vládu Čínské republiky. Nezměnili vlajku, znak ani hymnu. Pouze z praktických důvodů a na žádost Japonců byl později přidán praporek s heslem \"Mír, Antikomunismus, národní výstavba\", který měl stejně vyzbrojenou armádu japonského spojence odlišovat. Nikdo tuto vládu diplomaticky neuznal (kromě států Paktu proti Kominterně). Tato vláda, uznaná Japonci jako hlas okupované vlastní Číny, později absorbovala několik podobných či menších loutkových států po celé Číně včetně tzv. Mengkukua, i když v tomto případě to nemělo nikdy velký vliv.\n\nTato vláda formálně vyhlásila válku Spojencům dne 9. ledna 1943.\n"}
{"id": "714540", "url": "https://cs.wikipedia.org/wiki?curid=714540", "title": "Zahrádka (Horní Paseka)", "text": "Zahrádka (Horní Paseka)\n\nZahrádka () je osada, součást obce Horní Paseka v okrese Havlíčkův Brod. Původní město na řece Želivce zaniklo výstavbou vodní nádrže Švihov v 70. letech 20. století.\n\nPrvní písemná zmínka o Zahrádce je z roku 1219, kdy ji král Přemysl Otakar I. postoupil Vyšehradské kapitule. Tuto skutečnost roku 1245 potvrdil papež Inocenc IV. Roku 1327 je poprvé uváděna jako městečko (\"oppidum Sarathka\") a roku 1436 ji do zástavy získává Mikuláš Trčka z Lípy. Trčkové z Lípy Zahrádku, od roku 1562 zvanou Trhová Zahrádka (v tom roce udělil císař Ferdinand I. Zahrádce právo trhů a také znak), drželi do roku 1634, kdy byl majitel Adam Erdman Trčka z Lípy v Chebu spolu s Albrechtem z Valdštejna zavražděn.\n\nNásledně jim je majetek zkonfiskován a roku 1636 Zahrádku koupil hrabě Volf Adam z Poppenheimu, brzy poté ji získává hrabě Burian Ladislav z Valdštejna. O 30 let později, roku 1666, se novým majitelem stal opat Břevnovského kláštera a pražský arcibiskup Matouš Ferdinand z Bilenberka, jenž ji odkázal Břevnovskému klášteru. Roku 1707 mění Zahrádka majitele znovu, tentokrát ji opat Břevnovského kláštera Otmar Zinke prodal knížeti Janu Leopoldu Donátovi z Trautsonu a Falkenštejna, jenž ji připojil k Dolním Kralovicím.\n\nV letech 1783 a 1850 postihl město požár. Od roku 1850 Zahrádka (správně stále ještě Trhová Zahrádka) spadala do politického okresu Ledeč nad Sázavou. Zpátky k názvu Zahrádka se město vrátilo roku 1854.\n\nZa druhé světové války žilo v Zahrádce 916 obyvatel, soupis živností uvádí 4 hostince, 4 řezníky, 3 pekaře, 1 holiče, 1 kominíka, 2 obchody, 2 kováře, 3 truhláře atd. V městečku byly dva mlýny, pošta, četnická stanice i zdravotní středisko. Fungoval zde malý podnik na výrobu mlátiček. Tento podnik byl začátkem 50. let přeměněn na výrobní závod podniku KOVO-FINIŠ n.p. se sídlem v nedaleké Ledči nad Sázavou\nV letech 1940-1948 v Zahrádce působil (v l. 1940-1945 jako kaplan, v l. 1945-1948 jako farář) R.D. Josef Toufar. \n\nV roce 1969 rozhodla vláda o likvidaci obce z důvodu výstavby vodní nádrže Želivka. Roku 1976 byla obec zbořena a zbytky připojeny k Dolnímu Městu, od něhož se roku 1990 odtrhla Horní Paseka, pod níž zbytky obce dnes spadají. V roce 2001 došlo k založení občanského sdružení Přátelé Zahrádky.\n\nU příležitosti 67. výročí tragické smrti pátera Josefa Toufara byla v sobotu 25. února 2017 v sakristii kostela svatého Víta slavnostně odhalena socha, kterou na uctění památky katolického duchovního vytvořil sochař Olbram Zoubek. Nový zvon v kostele (26.10.2019) - VIZ dole Pamětihodnosti - Kostel sv. Víta . \n\nKopcovitý terén kolem obce příliš nepřál zemědělství, proto hlavním zdrojem obživy byla řemesla. Obec těžila zejména z toho že byla spádovou oblastí pro okolní vesnice a zároveň byla na půl cesty mezi Ledčí nad Sázavou a Humpolcem. Největšími průmyslovými podniky byly začátkem 20. století dva mlýny spojené s pilou. Mlýny díky vodní turbíně poskytovaly elektrický proud pro celou obec. \n\nBěhem Druhé světové války vznikla v obci továrna na výrobu zemědělských mlátiček. Začátkem 50. let byla tato továrna přeměněna na výrobní závod n.p. KOVO-FINIŠ se sídlem v Ledči nad Sázavou.\n\nV roce 1949 bylo založeno místní JZD, které však kvůli nevoli zdejších obyvatel a nevhodným podmínkám pro zemědělství nepodávalo požadované hospodářské výsledky. Proto bylo za dobu své existence mnohokrát reorganizováno.\n\nV 70. letech ještě před plánovaným zatopením obce vodní nádrží Švihov dochází k přesunutí výrobního závodu Kovofiniše do areálu mateřské firmy v Ledči nad Sázavou.\n\n\n"}
{"id": "714541", "url": "https://cs.wikipedia.org/wiki?curid=714541", "title": "Ostrov muzeí", "text": "Ostrov muzeí\n\nOstrov muzeí či Muzejní ostrov (německy \"\") je severní část ostrova na Sprévě v Berlíně, na níž leží pět světově významných muzeí, součástí Berlínských státních muzeí. Ostrov je od roku 1999 na seznamu světového kulturního dědictví UNESCO.\n\nPrvní muzeum bylo na ostrově založeno v roce 1830, první muzejní budovu, dnešní Altes Museum postavil Karl Friedrich Schinkel na přání Fridricha Viléma IV. Sbírka si v krátké době získala velmi dobrou pověst, a tak byla již v roce 1855 otevřena nová muzejní budova Neues Museum, určená pro sbírky starověkého Egypta, prehistorické a etnografické sbírky. V roce 1876 na ostrově vzniklo další muzeum, tentokrát budova národní galerie (Nationalgalerie - později přejmenována na \"Alte Nationalgalerie\"), určená pro soudobé německé umění. Donace a vykopávky prováděné Prusy v 19. století, hlavně na Blízkém východě, nicméně rychle vedly k přesunům sbírek a k zaplnění existujících muzeí. V roce 1904 proto pro malby a sbírku plastik vznikla nová budova se jménem Kaiser-Friedrich-Museum (dnešní Bode-Museum). Ani to však nestačilo pro sbírku starověkých exponátů a neustále rostoucí archeologické sbírky, jako poslední bylo proto na ostrově postaveno Pergamonmuseum, dokončené v roce 1930.\n\nMuzejní ostrov silně poškodila 2. světová válka a její následky. Budova Neues Musea byla vážně poškozená bombami, většina sbírek však byla dobře ukryta. Po rozdělení Berlína byla však roztržena a vystavena na různých místech východního i západního Berlína. Sjednocení a restrukturalizace sbírek byla možná teprve po sjednocení Berlína, v té době také začaly opravy všech pěti muzejních budov.\n\nPro muzejní ostrov byl vytvořen \"Master Plan\", který počítá s výstavbou další nové budovy, sloupořadí po severním břehu ostrova, které bude sloužit jako vstupní hala s potřebným návštěvnickým zázemím. Ponese jméno James Simon Gallery podle známého berlínského mecenáše. Bude stát vedle budovy Neues Musea a budovy muzeí budou (s výjimkou Staré národní galerie) propojeny podzemní chodbou - Archeologickou promenádou. Pro velké obtíže se zakládáním v močálovité půdě byl základní kámen položen až roku 2013 a dokončení je plánováno na rok 2019.\n\nNa Muzejní ostrov se lze dostat S-Bahnem (linky S5, S7, S75, S9) nebo tramvají (linky M2, M4, M5, M6) – stanice Hackescher Markt.\n\nNa ostrově jsou umístěny:\n\n\n"}
{"id": "714544", "url": "https://cs.wikipedia.org/wiki?curid=714544", "title": "Jude Ciccolella", "text": "Jude Ciccolella\n\nRichard Jude Ciccolella (* 30. listopadu 1947 Burlington, Vermont) je americký herec.\n\nPromoval v roce 1969 na Brown University, později vystudoval divadlo na Temple University, kde získal titul magistra umění. Ve filmu debutoval v roce 1985 snímkem \"Bezvýznamnost\", v průběhu 80. a 90. let 20. století měl epizodní role v různých seriálech (např. \"Právo a pořádek\" nebo \"Walker, Texas Ranger\") či menší role ve filmech (např. \"Vykoupení z věznice Shawshank\"). V roce 2002 hrál romulanského komandéra Suran ve sci-fi snímku \"\", mezi jeho další filmy patří např. \"Daredevil, Kašlu na lásku, Terminál, Manchurianský kandidát\" a \"Sin City - město hříchu\". hostoval dále např. v seriálech \", Policie New York, Kriminálka New York, Everybody Hates Chris, Médium, Kauzy z Bostonu, Útěk z vězení, Můj přítel Monk, Odložené případy, Mentalista, Kriminálka Las Vegas\" či \"Námořní vyšetřovací služba\", pravidelnou postavu Mikea Novicka hrál v seriálu \"24 hodin\".\n\n"}
{"id": "714552", "url": "https://cs.wikipedia.org/wiki?curid=714552", "title": "Dina Meyerová", "text": "Dina Meyerová\n\nDina Meyerová (* 22. prosince 1968 New York, USA) je americká herečka.\n\nDebutovala v roce 1993 v televizním filmu \"Strapped\", téhož roku se objevila jako Lucinda Nicholsonová v seriálu \"Beverly Hills 90210\". V celovečerním filmu poprvé hrála v roce 1995 v snímku \"Johnny Mnemonic\", v 90. letech 20. století se objevila ještě ve filmech \"Dračí srdce, Hvězdná pěchota\" a \"Netopýři\". V roce 2002 dostala roli romulanského komandéra Donatry ve sci-fi snímku \"\", mezi její další filmy paří např. \"D-Tox, Piraňa 3D\" nebo první čtyři snímky ze série filmů \"Saw\". V televizi postupně hostovala např. v seriálech \"Přátelé, Krajní meze, Kriminálka Las Vegas, Kriminálka Miami, Můj přítel Monk, Námořní vyšetřovací služba\" či \"Mentalista\", jednu z hlavních rolí dostala v seriálu \"Birds of Prey\".\n\n"}
{"id": "714558", "url": "https://cs.wikipedia.org/wiki?curid=714558", "title": "Enemy", "text": "Enemy\n\nEnemy je anglický výraz pro nepřítele a dále:\n\n\n\n\n\n\n"}
{"id": "714563", "url": "https://cs.wikipedia.org/wiki?curid=714563", "title": "Čestný dvůr", "text": "Čestný dvůr\n\nČestný dvůr () je označení pro nádvoří uzavřené ze tří stran křídly zámku, nebo paláce, čtvrtá strana naproti hlavnímu průčelí je uzavřená jen zdí či ozdobnou mříží. Takovéto řešení se začala objevovat v šestnáctém století ve Francii a poté se v baroku stalo běžné po celé Evropě. Název prostranství vychází ze zvyklosti, že vstup se všemi poctami přes tento dvůr do budovy byl dovolen jen nejvyšším hodnostářům.\n"}
{"id": "714564", "url": "https://cs.wikipedia.org/wiki?curid=714564", "title": "Mochtínský potok", "text": "Mochtínský potok\n\nMochtínský potok je vodní tok v okrese Klatovy, pravostranný přítok Drnového potoka. Délka toku činí 10,2 km. Plocha povodí měří 35,6 km².\n\nPotok pramení v oblasti mezi vesnicemi Chlistov, Tržek, Sluhov a Bernartice v nadmořské výšce okolo 595 m. Protéká kolem obcí Dobrá Voda, Těšetiny a Mochtín. V Mochtíně se do Mochtínského potoka vlévá zprava Bystrý potok a za Mochtínem přijímá zleva Srbický potok. U Lub se Mochtínský potok vlévá do Drnového potoka na 7,3 říčním kilometru v nadmořské výšce okolo 410 m.\n\n\nPrůměrný průtok Mochtínského potoka nedaleko jeho ústí do Drnového potoka jižně od Sobětic činí 0,13 m³/s.\n\nHlásný profil:\n\nN-leté průtoky u Sobětic:\n\n"}
{"id": "714567", "url": "https://cs.wikipedia.org/wiki?curid=714567", "title": "Nepřítel", "text": "Nepřítel\n\nNepřítel může být:\n\n\n\n\n\n\n\n\n"}
{"id": "714568", "url": "https://cs.wikipedia.org/wiki?curid=714568", "title": "O sanctissima", "text": "O sanctissima\n\nO sanctissima (doslova \"Ó, nejsvětější\", v češtině ale jako \"Matko přesvatá\") je známá duchovní píseň, jejíž původní text (latinský) i nápěv pochází pravděpodobně ze Sicílie. V různých evropských jazycích existují k témuž nápěvu dvě obsahově různé verze; vedle původní mariánské invokace (tak v původní latině a dále ve francouzštině a češtině) jde v jiných jazycích (v němčině, švédštině nebo ruštině) o koledu (v němčině jde o jednu z nejznámějších koled vůbec – \"O du fröhliche\"). V angličtině existuje patrně mariánská i vánoční verze. V češtině se píseň jmenuje jednak \"Matko přesvatá\" a v \"Kancionálu\" nakladatelství Zvon má číslo 808, jednak \"Ó ty radostný čase vánoční\" a ve zpěvníku Českobratrské církve evangelické má číslo 299.\n\n\nO Sanctissima, O Piissima<br>\nDulcis Virgo Maria<br>\nMater amata, Intemerata<br>\nOra, Ora Pro Nobis\n\nMatko přesvatá, láskou bohatá,<br>\nzdrávas, Panno Maria.<br>\nPanno přečistá, ochrano jistá,<br>\noroduj za nás, ó Maria.<br>\n\nO du fröhliche, o du selige,<br>\ngnadenbringende Weihnachtszeit!<br>\nWelt ging verloren, Christ ist geboren:<br>\nFreue, freue dich, o Christenheit!<br>\n\nПолный благости, полный радости<br>\nБлагодатный день Рождества!<br>\nМир грехом томился,<br>\nВот Христос родился,<br>\nВерующим всем – день торжества!<br>\n"}
{"id": "714570", "url": "https://cs.wikipedia.org/wiki?curid=714570", "title": "Tim Cook", "text": "Tim Cook\n\nTimothy „Tim“ Donald Cook (* 1. listopadu 1960) je generální ředitel (CEO) společnosti Apple Inc.\n\nPochází z Robertsdale v Alabamě z rodiny penzionovaného dělníka v docích. Jeho alma mater je Auburn University, kde v roce 1982 získal bakalářský titul z průmyslového inženýrství. V roce 1988 získal magisterský titul na soukromé Dukeově univerzitě v Severní Karolíně. Už během tamního studia ekonomického směru pracoval v počítačové logistice v IBM, kde strávil celkem 12 let. Poté pracoval krátce v Intelligent Electronics a půl roku ve firmě Compaq.\n\nDo společnosti Apple nastoupil v roce 1998, krátce po Jobsově návratu do firmy, a to na pozici hlavního provozního viceprezidenta (senior vice president of operations). Firma se v té době potýkala s obtížemi, Cook to však později ve svém projevu v roce 2010 označil za „ojedinělou životní příležitost pracovat s tvůrčím géniem“. V roce 2002 se stal výkonným viceprezidentem pro celosvětový prodej a provoz. V roce 2007 byl povýšen na provozního ředitele (COO).\n\nDne 25. srpna 2011 rezignoval ze zdravotních důvodů zakladatel Applu Steve Jobs na pozici generálního ředitele a do ředitelského křesla byl jmenován právě Tim Cook. Tuto pozici už krátkodobě zastával v letech 2004, 2009 a 2011, kdy byl Steve Jobs v rekonvalescenci po operaci slinivky a transplantaci jater.\n\nMagazín Out ho v dubnu 2011 uvedl jako nováčka ve svém seznamu 50 nejvlivnějších LGBT osobností USA, a to rovnou na prvním místě, kde se udržel i v následujících dvou letech. Až v roce 2014 ho sesadila na druhou příčku bavička a producentka Ellen DeGeneresová, toho roku moderující Oscarový ceremoniál a zažívající rekordní sledovanost svého pořadu. Podle magazínu však zůstal Cook i nadále nejvlivnějším gayem v korporátní Americe.\n\nOn sám o své sexuální orientaci nikdy veřejně nemluvil. V listopadu 2013 vyzýval senátory amerického kongresu k přijetí zákona, který by zaručoval nediskriminaci LGBT pracovníků na pracovišti. V prosinci 2013 na univerzitní akci promluvil o předsudcích, kterým musel čelit: „Od těch raných dob jsem viděl a zažil mnoho způsobů diskriminace a všechny byly založené na strachu z lidí, kteří byli jiní než většina.“ Šlo o projev, který držel po převzetí ceny za celoživotní přínos, jež udílí v rámci cen IQLA Fakulta humanitních věd Auburn University.\n\nV červnu 2014 Cooka veřejně outoval moderátor pořadu \"Squawk On The Street\" na stanici CNBC, když uvedl „Myslím, že Tim Cook se moc neskrývá s tím, že je gay v čele Apple, že?“ a do nastalého ticha dodal: „Aspoň jsem si to myslel.“ Sloupkař \"The New York Times\" James R. Stewart, s nímž moderátor Simon Hobbs rozmlouval, jen uvedl, že žádné konkrétní osoby komentovat nebude.\n\nDne 30. října 2014 se Tim Cook veřejně přihlásil ke své sexuální orientaci, a to obsáhlým projevem v editorialu magazínu \"Bloomberg Businessweek\", v němž mimo jiné uvedl: „Jsem hrdý na to, že jsem gay, a svou orientaci považuji za jeden z největších darů, který mi Bůh dal.“ Jednou z mediálně sledovaných reakcí na Cookův coming out bylo odstranění pomníku, který byl postaven jeho předchůdci Stevu Jobsovi na nádvoří petrohradské Vědeckovýzkumné univerzity informačních technologií. Ruský investiční holding ZEFS jej demontoval s odůvodněním, že je kvůli Cookově homosexualitě v rozporu s tamním zákazem propagace netradičních sexuálních styků mezi mládeží.\n\n"}
{"id": "714578", "url": "https://cs.wikipedia.org/wiki?curid=714578", "title": "Quai de Montebello", "text": "Quai de Montebello\n\nQuai de Montebello (\"Montebellovo nábřeží\") je nábřeží v Paříži. Nachází se na levém břehu řeky Seiny v 5. obvodu.\n\nNábřeží leží na levém břehu naproti ostrovu Cité s katedrálou Notre-Dame. Začíná na křižovatce s \"Rue des Grands-Degrés\", kde navazuje na \"Quai de la Tournelle\" a končí u \"Rue du Petit-Pont\", odkud pokračuje \"Quai Saint-Michel\". Na nábřeží vedou mosty Pont au Double a Petit-Pont.\n\nNábřeží nese jméno generála Jeana Lannese, vévody z Montebello (1769-1809), který padl v bitvě u Aspern.\n\n"}
{"id": "714584", "url": "https://cs.wikipedia.org/wiki?curid=714584", "title": "Generální vojenský prokurátor Izraele", "text": "Generální vojenský prokurátor Izraele\n\nGenerální vojenský prokurátor ( הפרקליטות הצבאית) pomáhá Izraelským obranným silám v ukládání pravidel jednání prostřednictvím právního poradenství, právních pokynů, udržování mechanismů pro vojenské stíhání a právní ochrany a plnění zvláštních právních úkolů. Dohlíží, výkonem určeným operativními nástroji a autoritou, nad dodržováním práva v izraelské armádě. Je členem Generálního štábu, ale jedná právně nezávisle a není podřízen rozkazům náčelníka Generálního štábu. Jeho rozhodnutí jsou autoritativní ve všech oblastech vojenského práva a jsou závazná pro všechny vojenské útvary. Generálního vojenského prokurátora jmenuje ministr obrany na základě doporučení náčelníka Generálního štábu. Od roku 2015 tuto funkci zastává generálmajor Šaron Afek.\n\n\n"}
{"id": "714590", "url": "https://cs.wikipedia.org/wiki?curid=714590", "title": "Zahrádka (hrad)", "text": "Zahrádka (hrad)\n\nHrad Zahrádka (též Klosterberg či Kotrbejk) stával na ostrohu mezi řekou Želivkou a Blažejovickým potokem nedaleko dnes již neexistující obce Zahrádka.\n\nHrad byl pravděpodobně vybudován v první polovině 14. století a od svého vzniku až do husitských válek byl obydlený. Za husitských válek se obyvatelstvo v okolí přihlásilo k husitství, a proto se nedá předpokládat, že na hradě sídlili proboštové či kanovníci. V roce 1436 přešel hrad do vlastnictví Trčků z Lípy, ale ti zde nikdy nesídlili. Od 15. století je hrad uváděn jako pustý.\n\nHrad stál na ostrohu mezi Želivkou a Blažejovickým potokem, který jej obtékal ze západu a na severu se vléval do Želivky. Chráněn byl dvojicí příkopů. Přístupová cesta vedla od řeky, přes Blažejovický potok a po severním svahu ostrohu. Pod hradem se stáčela k přednímu příkopu, přes něj a mezi oběma příkopy k hlavní bráně. Brána byla viditelná ještě na začátku 20. století. Vlastní hrad měl podobu čtverhranu, v severovýchodním rohu se nacházel panský palác. Uprostřed hradu, na skále, byla vystavěna dřevěná strážní věž.\n\n"}
{"id": "714591", "url": "https://cs.wikipedia.org/wiki?curid=714591", "title": "Fuser (Unix)", "text": "Fuser (Unix)\n\ncodice_1 je v informatice název unixového příkazu pro příkazový řádek sloužícího pro zobrazení procesů pracujících u určeným souborem, souborovým systémem nebo unixový socket. Výstup z codice_1 je užitečný při diagnostice činnosti procesů (používané soubory, otevřené síťové porty či spojení), při neúspěšném pokusu o odpojení souborového systému příkazem codice_3 a podobně.\n\nNástroj codice_1 vrací nenulový návratový kód, jestliže žádný ze souborů není využíván nebo v případě fatální chyby. Jestliže poslední přístup uspěl, codice_1 vrátí nulovou hodnotu.\n\nZjistěte, které procesy používají adresář codice_6:\n\nNástroj codice_1 zobrazí čísla procesů (PID), které využívají určený soubor nebo souborový systém. V původním zobrazovacím módu je každý název souboru\nnásledován písmenem, které označuje typ přístupu:\n\n\nNástroj codice_1 lze také použít pro výpis procesů používajících síťový port:\n\n\n\n\n \n"}
{"id": "714593", "url": "https://cs.wikipedia.org/wiki?curid=714593", "title": "Ernest Roger", "text": "Ernest Roger\n\nErnest Roger (22. července 1864 v Paříži – 1943) byl francouzský vědec a jeden z průkopníků bezdrátové komunikace.\n\nVystudoval pařížské lyceum Louis-le-Grand, které ukončil v roce 1883 a pokračoval ve studiu na vědecké fakultě Pařížské univerzity.\n\nSpolu se svým bratrem Henrim prováděl mnoho amatérských pokusů v oblastech chemie a elektřiny. V roce 1885 se ve věku 21 let stal sekretářem fyzika Marcela Depreze. Ernest Roger se tak blíže seznámil s magnetickými vlnami a elektrickým proudem a spolupracoval na prvních pokusech s přenosem elektřiny mezi Paříží a Creil. Tyto zkušenosti později využil ve výzkumu bezdrátové komunikace.\n\nV roce 1887 začal Ernest Roger pracovat ve firmě Eugèna Ducreteta. V roce 1898 společně testovali bezdrátový přenos mezi Eiffelovou věží, kde byl Ernst Roger, a asi 4 km vzdáleným Pantheonem, kde se nacházel Eugène Ducretet. Dne 5. listopadu předvedli přenos zprávy morseovou abecedou za přítomnosti člena Francouzské akademie věd.\n\n20. ledna 1900 jejich společné zařízení pomohlo ve Finském zálivu zachránit 27 rybářů, kteří se spojili s ledoborcem. Tím získali velmi příznivou mezinárodní publicitu. Sám Eugène Ducretet obdržel za záchranu ruský řád sv. Stanislava.\n\nV roce 1908 předal Eugène Ducretet řízení firmy svému synovi Fernandovi a Ernestovi Rogerovi. V prvním desetiletí 20. století se Ernest Roger věnoval zlepšování telegrafie a bezdrátového telefonu. Podnik nevyráběl přístroje pro široké použití veřejnosti. Dodával především specializované přístroje výzkumníkům na univerzitách ve Francii i v zahraničí. Masový rozvoj přinesla teprve první světová válka, když Francouzská armáda potřebovala ve velkém měřítku dorozumívací zařízení, mikrofony, zaměřovače apod. \n\nVýzkum v oblasti rentgenového záření a vlnění znamenaly velké zdravotní problémy pro Fernanda Ducreteta, který v roce 1918 musel opustit firmu a v roce 1928 zemřel. Ernest Roger převzal vedení podniku, ačkoliv on sám vinou výzkumu rentgenu utržil vážné popáleniny na rukou.\n\nV roce 1922 přeměnil firmu na akciovou společnost. V roce 1927 získal řád Čestné legie.\n\nSpolečnost Ducretet-Roger koupil v roce 1931 koncern Eliha Thomsona. Ernest Roger odešel na důchod do Viroflay poblíž Paříže. Vzhledem ke svým zásluhám získal povolení provozovat soukromý vysílač, ačkoliv to zákon zakazoval, a každý čtvrtek ve stanovenou dobu se bavil tím, že posílal zprávy svým vnoučatům, která žila v 6. obvodu v Paříži. Po německé okupaci Paříže mu byl přístroj zabaven. Ernest Roger zemřel v roce 1943.\n"}
{"id": "714594", "url": "https://cs.wikipedia.org/wiki?curid=714594", "title": "Německá okupace Paříže", "text": "Německá okupace Paříže\n\nNěmecká okupace Paříže představuje období od 14. června 1940 (příchod německých vojsk) do 25. srpna 1944 (převzetí kontroly nad městem 2. obrněnou divizí a podepsání kapitulace), kdy bylo město Paříž pod správou Třetí říše. Toto období je charakteristické diktaturou okupantů vůči obyvatelstvu a také materiálním nedostatkem způsobeným druhou světovou válkou.\n\nDne 3. září 1939 Francie vyhlásila válku nacistickému Německu. Během následující bitvy o Francii, která začala 10. května 1940, bylo město prohlášeno za otevřené město. Paříž tak byla bezprostředně ušetřena válečných operací, přesto byla 3. června bombardována a zemřelo přes 250 lidí. 10. června vláda opustila Paříž a zamířila do Tours a odtud do Bordeaux. Maršál Pétain navštívil Paříž poprvé od roku 1940 až 26. dubna 1944. Dne 14. června 1940 bylo hlavní město obsazeno vojsky Wehrmachtu. Paříž zůstala hlavním městem obsazeného území a stala se tak sídlem německého vojenského velení v okupované Francii, což znamenalo silnou přítomnost nepřátelských vojsk a okupačních orgánů.\n\nPo příjezdu Němci i nadále prohlásili Paříž za otevřené město, které nemělo vlastní vojenskou obranu. Paříž ztratila téměř dvě třetiny obyvatel (zůstalo asi zde jen asi milión lidí), představitelé francouzské vlády odešli jednak do exilu a nebo se přesunuli do Bordeaux a posléze do Vichy. Okupanti nahradili symbolicky francouzské vlajky nacistickou vlajkou na veřejných budovách symbolizujících bývalou Třetí republiku. Wehrmacht uspořádal vojenskou přehlídku na \"Avenue des Champs-Élysées\" jako demonstraci své moci. Z obavy z občanských nepokojů byl vyhlášen zákaz nočního vycházení. Postupně byly vytvořeny nové ukazatele v němčině, hodiny byly nastaveny podle německého času a byl vyhlášen nový směnný kurs mezi říšskou markou a francouzským frankem.\nVojenská a okupační správa se usídlila v zabavených domech, které musely splňovat dvě kritéria, muselo se jednat o domy z období Haussmannovy přestavby, neboť byly prostorné a pohodlné a musely mít druhý východ kvůli evakuaci při případném útoku. Tyto podmínky splňovaly především:\n\nVšeobecný nedostatek a přídělový systém znamenal rozvoj černého trhu, ať už se jednalo o potraviny nebo o uhlí. Nedostatek benzínu znamenal návrat a rozvoj alternativních způsobů dopravy jako fiakry, cyklotaxi a koňské povozy. Většina stanic pařížského metra byla uzavřena již v roce 1939 po vyhlášení mobilizace. V roce 1942 bylo ve městě dva milióny jízdních kol.\n\nŠkoly byly v Paříži otevřeny v říjnu 1940.\n\nPo obsazení začalo po celé Francii systematické plenění muzeí a soukromých sbírek, a to především těch, které patřily deportovaným nebo uprchlým židům. V oddělení orientálních sbírek muzea Louvre bylo vyčleněno šest sálů pro uskladnění uloupených sbírek, a kde si sám Hermann Göring 3. května 1941 přijel osobně vybrat díla pro svou rezidenci. Dalším skladištěm se stala Národní galerie Jeu de Paume. Díla zde byla uložena v krabicích označených iniciálami bývalých vlastníků. Zdejší muzejní kurátorka Rose Vallandová tajně evidovala ukradené umělecké předměty, takže bylo možné po válce zjistit jejich právoplatné vlastníky.\n\nPodniky pro zábavu a volný čas byly i během války v provozu, ať už to byla divadla (Théâtre Sarah-Bernhardt muselo změnit název na Théâtre de la Cité), plavecký bazén Deligny, Vélodrome d'Hiver nebo kina Gaumont Palace (\"Rue Caulaincourt\") nebo Maillot Palace (\"Avenue de la Grande Armée\"). Kino \"Normandie\" na \"Champs-Élysées\" bylo vyhrazeno pouze pro německé vojáky, stejně jako některé nevěstince (One-two-two, Le Chabanais). Němečtí důstojníci si oblíbili restaurace jako Maxim's (\"Rue Royale\"), La Coupole (\"Boulevard du Montparnasse\") nebo La Mère Catherine (\"Rue Norvins\").\nNěmecká správa uspořádala i velké propagandistické výstavy jako \"La France européenne\" (Evropská Francie) v Grand Palais (635 000 návštěvníků), výstavu proti svobodným zednářům v Petit Palais v říjnu 1940, \"Le Juif et la France\" (Žid a Francie) v Palais Berlitz na \"Boulevardu des Italiens\" od září 1941 nebo \"Le Bolchevisme contre l'Europe\" (Bolševismus proti Evropě) v Salle Wagram na \"Avenue de Wagram\" od března 1942.\n\n29. května 1942 byla v okupované Francii zavedena pro židy povinnost nosit žlutou hvězdu. Ve dnech 16. a 17. července 1942 se konalo rozsáhlé zatčení zhruba 13 000 židů. 6 000 z nich bylo převezeno do koncentračního tábora v Drancy a 6 900 bylo soustředěno na Vélodrome d'Hiver, na jehož místě se dnes nachází památník. Následně byli deportováni do vyhlazovacích táborů ve východní Evropě.\n\nDne 23. prosince 1940 byl zastřelen inženýr Jacques Bonsergent, první odbojář popravený v Paříži. Odhalení členové francouzského odboje byli internováni v pevnosti Mont Valérien za Paříží, kde se konaly popravy. Zastřeleno zde bylo přes 1000 osob.\n\nPaříž byla spojeneckými letadly poprvé bombardována 3. září 1943, kdy zahynulo přes 400 osob. Další nálet 21. dubna 1944 si vyžádal více než 600 mrtvých.\n\nPo vylodění spojenců v Normandii 6. června 1944 a jejich rychlému postupu směrem k Paříži se aktivizovalo i zdejší obyvatelstvo. Dne 10. srpna 1944 vstoupili zaměstnanci pařížského metra, ale i četnictva a policie do stávky, později se k nim přidali i zaměstnanci pošty. V reakci na to Němci zastřelili u vodopádu v Boulogneském lese v noci 16. srpna 35 mladých odbojářů. Když se ke stávce připojili i další zaměstnanci, byla 18. srpna vyhlášena generální stávka, při které členové francouzského odboje obsadili některé ulice a budovy včetně radnice. Následujícího den vypuklo ozbrojené Pařížské povstání.\n\nBitva o Paříž skončila 25. srpna, kdy do města den před tím vstoupila 2. obrněná divize maršála Leclerca a spojenecké oddíly a francouzští odbojáři převzali kontrolu nad městem. Na nádraží Montparnasse, které se stalo sídlem hlavního štábu, 25. srpna podepsal kapitulaci generál Dietrich von Choltitz, kterého Adolf Hitler jmenoval krátce před tím 7. srpna velitelem německé posádky v hlavním městě. Asi 10 000 německých vojáků padlo do zajetí. Na straně povstalců bylo asi 1500 mrtvých.\n\nV noci z 26. na 27. srpna 1944 německé bombardéry podnikly nálet na Paříž, při kterém shořelo téměř 500 domů, 50 lidí bylo zabito a přibližně 500 zraněno. Paříž zůstala jinak masivního válečného bombardování ušetřena. Rovněž velitel pařížské posádky, generál von Choltitz neuposlechl Hitlerův rozkaz z 23. srpna, který nařizoval bránit město „do posledního náboje“ a před vstupem spojenců do města srovnat se zemí významné památky jako např. Eiffelovu věž a zatopit metro. Známá je též Hitlerova otázka během telefonického rozhovoru s generálem von Choltitzem: „\"Hoří Paříž\"?“ (Brennt Paris?)\n\nPaříž je jedním z mála měst, která získala Řád osvobození.\n\nS tématem nacistické okupace vzniklo mnoho děl, např. román \"Duben v Paříži\" rakouského spisovatele Michaela Wallnera o německém tlumočníkovi nebo filmy \"Muž, který plakal\" (2000), \"Pan Klein\" (1976) či \"Vlak\" (1964) podle skutečné události o záchraně nacisty ukradených uměleckých děl.\n\nV roce 2008 vyvolala skandál výstava barevných fotografií \"Les Parisiens sous l'Occupation\" (Pařížané za okupace), kterou připravila Bibliothèque historique de la ville de Paris, a která představovala pouze fotografie, které pořídil představitel nacistické propagandy André Zucca. Zobrazovala proto pouze idylické obrázky lidí na vycházkách, hrající si děti apod.\n\nNaopak na přelomu let 2010 a 2011 se v Couvent des Cordeliers uskutečnila fotografická výstava zobrazující každodenní život v Paříži během okupace, která vycházela z více zdrojů a byla plastičtější.\n\n"}
{"id": "714603", "url": "https://cs.wikipedia.org/wiki?curid=714603", "title": "Okcitánská Wikipedie", "text": "Okcitánská Wikipedie\n\nOkcitánská Wikipedie je jazyková verze Wikipedie v okcitánštině. Byla založena v roce 2003. V lednu 2020 obsahovala přes 87 000 článků a pracovalo pro ni 5 správců. Registrováno bylo přes 39 000 uživatelů, z nichž bylo asi 70 aktivních. V počtu článků byla 69. největší Wikipedie.\n\n"}
{"id": "714604", "url": "https://cs.wikipedia.org/wiki?curid=714604", "title": "Souhláskové stupňování", "text": "Souhláskové stupňování\n\nSouhláskové stupňování (neboli souhlásková gradace) je druh souhláskové mutace, kde se souhlásky střídají v různých stupních. Vyskytuje se v určitých uralských jazycích, jako je např. finština, estonština, karelština, severní sámština nebo nganasanština. Z baltofinských jazyků má tento systém nejrozsáhlejší votština. Ve většině těchto jazyků probíhá střídání ve dvou stupních, avšak např. severní sámština má tyto stupně tři.\n\nVe finštině dochází k mutaci souhlásky v poslední slabice či předposlední slabice. Tato mutace funguje oběma směry jako zeslabování nebo zesilování.\n\nPříkladem zeslabování je:\n\nPříkladem zesilování je:\n\nVotština má oproti ostatním baltofinským jazykům rozsáhlejší systém souhláskového stupňování a podobně jako ve finštině probíhá ve dvou stupních. Kromě souhlásek existuje ještě změna samohlásky \"i\" na \"ďď\", pokud \"i\" stojí mezi samohláskami. Změny jsou následující:\n\nJedna souhláska:\n\nKombinace souhlásek:\n\n\n"}
{"id": "714610", "url": "https://cs.wikipedia.org/wiki?curid=714610", "title": "Korsická Wikipedie", "text": "Korsická Wikipedie\n\nKorsická Wikipedie je jazyková verze Wikipedie v korsičtině. Byla založena v roce 2003. V lednu 2020 obsahovala přes 5 700 článků a pracovali pro ni 2 správci. Registrováno bylo přes 15 000 uživatelů, z nichž bylo asi 25 aktivních. V počtu článků byla 174. největší Wikipedie.\n"}
{"id": "714613", "url": "https://cs.wikipedia.org/wiki?curid=714613", "title": "Alois Brunner", "text": "Alois Brunner\n\nAlois Brunner (* 8. dubna 1912, Nádkút, Burgenland – 2010, Damašek, Sýrie) byl rakouský nacistický válečný zločinec. Byl asistentem Adolfa Eichmanna, který jej označil za svého „nejlepšího muže“. Byl zodpovědný za deportace více než 130 tisíc Židů do koncentračních a vyhlazovacích táborů a podílel se na vyhlazení židovského obyvatelstva ve Vídni, Soluni, na Slovensku a ve Francii. V poslední zmíněné zemi byl od června 1943 do srpna 1944 velitelem internačního tábora v Drancy, odkud bylo deportováno na 24 tisíc Židů. V roce 1954 byl ve Francii v nepřítomnosti odsouzen k trestu smrti za zločiny proti lidskosti a Francie, společně s Českem, Polskem, Německem, Rakouskem a Řeckem, dodnes požaduje jeho vydání. V letech 1961 a 1980 přišel o oko a prsty levé ruky v důsledku dopisových bomb, které mu zaslala izraelská zpravodajská služba Mosad. Brunner svých činů nikdy nelitoval; v roce 1985 v rozhovoru uvedl:\nDlouho nebylo známo, kde Brunner přebývá a zdali žije. V 60. letech se usadil v Sýrii a poslední informace o něm pochází z roku 1993. Předpokládá se, že žije v Sýrii, avšak v roce 2001 se objevily informace o jeho možném pobytu v Brazílii. V roce 2011 Spolková zpravodajská služba přiznala, že v 90. letech zničila Brunnerův spis. V roce 2014 vydalo Centrum Simona Wiesenthala prohlášení, ve kterém oznamuje, že podle „důvěryhodných zdrojů“ Alois Brunner zemřel roku 2010 v Sýrii.\n\n"}
{"id": "714615", "url": "https://cs.wikipedia.org/wiki?curid=714615", "title": "Laguna Lachuá", "text": "Laguna Lachuá\n\nLachuá je laguna na severu Guatemaly. Jedná se o tzv. cenote (zatopený závrt krasového původu). Název Lachuá vychází z jazyka místních indiánů a je možné přeložit ho jako \"„voda, která zapáchá“\" či \"„voda, která hnije“\". Zdejší voda má vysokou koncentraci vápenatých solí a síry, která způsobuje výraznější zápach. Laguna má téměř pravidelný kruhový tvar o průměru 8 km a je obklopená tropickým deštným lesem s vysokou biodiverzitou jako suchozemských, tak i vodních organismů.\n\nOkolo laguny byl v roce 1996 vyhlášen jeden z guatemalských národní parků o rozloze 14 500 ha. V národním parku bylo napočítáno několik endemických živočišných i rostlinných druhů. Průměrné roční hodnoty klimatických ukazatelů národního parku jsou: průměrná roční teplota 25,75 °C, srážkový úhrn 2 477,5 mm a vlhkost vzduchu 84 %.\n"}
{"id": "714617", "url": "https://cs.wikipedia.org/wiki?curid=714617", "title": "Ronald Pope", "text": "Ronald Pope\n\nRonald Pope (16. srpna 1920 Derbyshire – 1997) byl anglický sochař a malíř.\n\nNarodil se roku 1920 a po studiích se přestěhoval do Derbyshiru, kde pracoval jako inženýr. Začal v továrně Rolls Royce v Derby (v těch časech největší zaměstnavatel ve městě). U Rolls Royce pracoval po celou válku jako nástrojař. Zde byly sestavovány motory pro letadla Spitfire. Pope se učil a získával zkušenosti v technice jako například svařování a spájení na tvrdo. Tyto zkušenosti později využil pro umělecké účely. Po skončení války odešel na Slade School of Fine Art v Londýně studovat sochařství u profesora F. McWilliama. Pope dále pokračoval studováním keramiky na Woolwich Polytechnic u keramika Hebera Matthewse. Poté žil a pracoval v derbyshirském Melbourne, kde také získával inspiraci.\n\nPro svá díla Pope využíval různé materiály: dřevo, kámen i kov. Některá z jeho kovových (i dřevěných) děl vypadala díky své abstraktní podobě stroze. Kromě soch Pope vytvářel i malby a kresby. Zakázky přijímal od zejména kostelů a škol, ale i od společností a soukromníků. Roku 2008 uspořádalo Muzeum a galerie města Derby výstavu Popeových děl nazvanou \"Ronald Pope – Sculpture from the Museums' Collection\" (česky \"Ronald Pope – sochařství z muzejních sbírek\").\n"}
{"id": "714619", "url": "https://cs.wikipedia.org/wiki?curid=714619", "title": "Negrar", "text": "Negrar\n\nNegrar je italské město v oblasti Benátsko (Veneto) v provincii Verona. V roce 2010 mělo 17 251 obyvatel. Leží 12 km severně od města Verona.\n"}
{"id": "714620", "url": "https://cs.wikipedia.org/wiki?curid=714620", "title": "Pope", "text": "Pope\n\nPope (anglicky papež) může být:\n\n\n\n\n"}
{"id": "714621", "url": "https://cs.wikipedia.org/wiki?curid=714621", "title": "Já na druhou", "text": "Já na druhou\n\nJá na druhou ( \"Me\") je šestá epizoda první série britského kultovního sci-fi seriálu \"Červený trpaslík\". Poprvé byla vysílána na kanálu BBC2 21. března 1988.\n\nRimmer se odstěhuje ke svému dvojníkovi do vedlejší kajuty. Během stěhování objeví Lister kazetu se záznamem Rimmerovy smrti, překvapí ho Arnieho poslední slova, která znějí \"polévka gazpacho\". Oba Rimmerové jsou zpočátku nadšeni z toho, že mohou bydlet spolu. To však netrvá dlouho, začnou se nenávidět, ačkoliv jsou vlastně jeden člověk. Lister se rozhodne, že jednoho Rimmera vypne. Rozpočítáváním dojde k tomu, že to bude původní Rimmer. Ten se dostaví do řídícího centra v parádní uniformě a po několika holografických panácích se v očekávání brzkého konce před Listerem a Kocourem rozhovoří o největším pokoření svého života: byl pozván ke kapitánovu stolu, jako první chod se podávala polévka gazpacho a neinformovaný Rimmer si ji nechal ohřát, čímž vyvolal salvy smíchu a už nikdy ke kapitánovu stolu pozván nebyl. Nakonec dojde Rimmer k závěru, že je naprostá nula a požaduje, aby ho Lister okamžitě vypnul. Ten mu oznámí, že už vypnul druhého Rimmera.\n\n"}
{"id": "714623", "url": "https://cs.wikipedia.org/wiki?curid=714623", "title": "Valonská Wikipedie", "text": "Valonská Wikipedie\n\nValonská Wikipedie je jazyková verze Wikipedie ve valonštině. Byla založena v roce 2003. V lednu 2020 obsahovala přes 15 400 článků a pracovali pro ni 2 správci. Registrováno bylo přes 17 000 uživatelů, z nichž bylo asi 20 aktivních. V počtu článků byla 119. největší Wikipedie.\n"}
{"id": "714627", "url": "https://cs.wikipedia.org/wiki?curid=714627", "title": "Piemontská Wikipedie", "text": "Piemontská Wikipedie\n\nPiemontská Wikipedie je jazyková verze Wikipedie ve piemontštině, jazyce italské oblasti Piemont. Byla založena v roce 2006. V lednu 2020 obsahovala přes 64 500 článků a pracovalo pro ni 10 správců. Registrováno bylo přes 21 000 uživatelů, z nichž bylo asi 25 aktivních. V počtu článků byla 81. největší Wikipedie. Je největší Wikipedií v italském regionálním jazyce.\n\n"}
{"id": "714631", "url": "https://cs.wikipedia.org/wiki?curid=714631", "title": "Kobylí důl", "text": "Kobylí důl\n\nKobylí důl bylo údolí na Želivce, asi 4 km od dnes již neexistující obce Zahrádka. Přetínala jej silnice z Ledče přes Kožlí do Zahrádky, která nahradila původní stezku. Dnes je celé údolí zatopené vodou přehrady.\n\nV minulosti se údolí využívalo ke skladování surového kujného železa. To sem bylo dováženo z nedalekého hamru. K tragické události zde došlo v lednu 1945.\n\nPřed koncem druhé světové války došlo v údolí k tragické události. Na Ledečsku měl odbojovou činnost na starosti poručík Karel Pulec, jenž pracoval jako lesní adjunkt na myslivně v Zahájí u Hněvkovic. V roce 1940 se zapojil do odboje, následně na Fialníku u Vlastějovic ukrýval anglické parašutisty a vybudoval zde sklad výbušnin a zbraní. V roce 1944 ukrýval v myslivně skupinu ruských parašutistů, kteří jej před svým odchodem pověřili sestavením bojeschopněho oddílu. Pulec se proto spojil se skupinou z Pasek, do které ovšem pronikl provokatér Bohuslav Bušta, krejčí z Dolní Cerekve. Dne 27. ledna 1945 svolal Pulec schůzku spolupracovníků ze Zahrádky a Humpolecka do Kobylího dolu, ale Bušta o schůzce informoval gestapo a policie a četníci místo obklíčili. Na schůzku dorazili Bohumil Kluch, Josef Pipek, Vilibald Strádal, Karel Pulec a Bohuslav Bušta. Kluch a Pipek byli zastřeleni na útěku. Karel Pulec, který se snažil utéct k Želivce, byl střelen do ruky. Přesto stihl vhodit dokumenty do řeky a poté se zastřelil.\n\nPo válce došlo u silnice k umístění pamětní desky, která byla později přenesena na náměstí do Kožlí, kde byl vybudován památník padlých odbojářů.\n\nV září 1945 se na místě sešli obyvatelé okolních obcí, aby uctili památku obětí. Během oslavné salvy však byly přestřeleny dráty vysokého napětí, které spadly mezi lidi. Na místě zemřelo sedm osob, dalších šest bylo těžce popáleno a jeden z nich zraněním později podlehl.\n\nV údolí také stával mlýn, zv. Kobylí mlýn, jenž je v roce 1720 vyznačen na Müllerově mapě. Posledními majiteli mlýna byli od roku 1956 manželé Tomkovi, roku 1968 došlo v souvislosti s výstavbou vodní nádrže Želivka k jeho zbourání. \n\n"}
{"id": "714633", "url": "https://cs.wikipedia.org/wiki?curid=714633", "title": "Varvara (jméno)", "text": "Varvara (jméno)\n\nVarvara (v azbuce: Варвара, ), jiná varianta Barbara (Barbora), je jméno více nositelek:\n\n\n"}
{"id": "714634", "url": "https://cs.wikipedia.org/wiki?curid=714634", "title": "Velká východoasijská sféra vzájemné prosperity", "text": "Velká východoasijská sféra vzájemné prosperity\n\nVelká východoasijská sféra vzájemné prosperity (, \"Dai tóa kjóeiken\"), nazývaná také blok jenu byl svaz japonských loutkových či okupovaných států za druhé světové války , vycházející z konceptu „bloku asijských národů, vedených Japonskem a nezávislých na koloniálních mocnostech“. Tato organizace byla uvedena do chodu na Velké východoasijské konferenci roku 1943. Zanikla s kapitulací Japonska dne 2. září 1945. Většina těchto zemí byla také členy Osy.\n"}
{"id": "714635", "url": "https://cs.wikipedia.org/wiki?curid=714635", "title": "Everyday", "text": "Everyday\n\nEveryday (\"každý den\") je albem australské křesťanské hudební skupiny Hillsong United, vydané v roce 1999, skládajícím se z 10 skladeb ve stylu Christian Rocku.\n"}
{"id": "714640", "url": "https://cs.wikipedia.org/wiki?curid=714640", "title": "Dolus-d'Oléron", "text": "Dolus-d'Oléron\n\nDolus-d'Oléron je francouzská obec v departementu Charente-Maritime, v regionu Poitou-Charentes. V roce 2007 zde žilo 3 156 obyvatel. Leží na ostrově Oléron.\n\n"}
{"id": "714645", "url": "https://cs.wikipedia.org/wiki?curid=714645", "title": "Šinobu Asagoeová", "text": "Šinobu Asagoeová\n\nŠinobu Asagoeová (japonsky: 浅越 しのぶ [Asagoe Šinobu]; narozená 28. června 1976, prefektura Hjógo) je bývalá japonská profesionální tenistka. Ve své kariéře na okruhu WTA Tour vyhrála devět turnajů ve čtyřhře. Zúčastnila se Letních olympijských her 2000 v Sydney a 2004 v Athénách.\n\nNa žebříčku WTA byla nejvýše ve dvouhře klasifikována v dubnu 2005 na  21. místě a ve čtyřhře pak v květnu 2006 na 13. místě. Trénoval ji Natsuo Jamanaka.\n\nAktivní kariéru ukončila na US Open 2006 zápasem ve čtyřhře žen, když spolu s Morigamiovou podlehly ve třetím kole prvnímu světovému páru Lisa Raymondová a Samantha Stosurová.\n\n"}
{"id": "714646", "url": "https://cs.wikipedia.org/wiki?curid=714646", "title": "Česká fotbalová liga 2011/12", "text": "Česká fotbalová liga 2011/12\n\nČeská fotbalová liga měla v sezóně 2011/12 stejně jako v sezoně předchozí stejný počet klubů a tedy i stejný systém. Z 2. ligy do ČFL sestoupilo Kladno jako 15. celek 2. nejvyšší soutěže. Naopak z divizí postoupily: Chrudim, Letohrad, Roudnice nad Labem a Domažlice.\n\n\nPoznámky:\n"}
{"id": "714654", "url": "https://cs.wikipedia.org/wiki?curid=714654", "title": "Lizard (komiks)", "text": "Lizard (komiks)\n\nLizard je komiksová postava ze Spider-Mana. Tato postava se poprvé objevila v roce 1963. V roce 2009 byl Lizard vyhlášen webem IGN 62. největším padouchem.\n\nPůvodně to byl Dr. Kurt Conners, který přišel o ruku. Později se snažil vytvořit speciální lék, který extrahoval z ještěří DNA. Ještěři mají totiž přirozenou regeneraci končetin. Tento lék nefungoval, tak jak měl. Doktorova ruka sice dorostla, ale on sám zmutoval ve strašlivého mutanta, který vypadal jako obrovský ještěr.\n\nMezi jeho předností patří rychlost, nadlidská síla, hbitost, vytrvalost a odolnost. Ovládá telepatii, kterou může ovládat ostatní plazy. Stejně jako plazi má regenerační schopnosti. Dále také schopnost skoků na delší vzdálenosti.\n"}
{"id": "714657", "url": "https://cs.wikipedia.org/wiki?curid=714657", "title": "Schwarzau am Steinfeld", "text": "Schwarzau am Steinfeld\n\nSchwarzau am Steinfeld (česky Černava na Kamenném poli) je obec s 1721 obyvateli (stav podle sčítání z roku 2001) ležící na Kamenném poli v Okrese Neunkirchen v Dolním Rakousku, resp. na trojmezí s Burgenlandem a Štýrskem.\n\nSchwarzau am Steinfeld leží v Industrieviertelu v Dolním Rakousku. Rozloha obce zaujímá 9,75 km². 25,88 procent plochy zaujímají lesy.\nKatastrálními částmi jsou Guntrams a Schwarzau am Steinfeld.\n\nV obci stojí zámek Schwarzau, v němž se roku 1911 konala svatba císaře Karla I. a Zity. Dnes slouží zámek jako nápravné zařízení pro ženy.\n\nPodle výsledků sčítání lidu roku 2001 zde žilo 1721 obyvatel. V roce 1991 měla obec 1629 obyvatel, roku 1981 1378 a 1971 1422 obyvatel.\n\nStarostou obce je Alfred Filz, vedoucím úřadu Otto Pfeifer. Obecní rada čítá celkem 19 křesel jež je po rakouských obecních volbách roku 2010 (2005) rozděleno takto:\nÖVP 6 (5), SPÖ 12 (14), FPÖ 1 (0).\n\nObecní úřad a další obecní zařízení se nacházejí ve Schwarzau.\n\nNezemědělských pracovních míst bylo v roce 2001 60, zemědělské a lesnické závody po zrušení roku 1999 26. Počet výdělečně činných osob v místě bydliště činil podle sčítání lidu v roce 2001 775. Míra zaměstnanosti činila roku 2001 okolo 46,31 %. V obci je ženské nápravné zařízení, určené pro mladistvé ženské delikventky.\n\nSchwarzau am Steinfeld je součástí turistického sdružení krajů, Bucklige Welt.\n\n\n"}
{"id": "714658", "url": "https://cs.wikipedia.org/wiki?curid=714658", "title": "Křížová studánka (Zahrádka)", "text": "Křížová studánka (Zahrádka)\n\nKřížová studánka (též Křižná studánka či Husitská studánka) se nachází na úbočí Šafranice u dnes zaniklé obce Zahrádka v okrese Havlíčkův Brod.\n\nPodle pramenů se v lesích u studánky často procházel misionář Václav Hanzeli, zastavoval se u studánky a její vodou si nechával léčit své nemocné oči. Ze vděčnosti nechal nad studánkou roku 1741 vztyčit kříž a po jeho stranách sochy Panny Marie a sv. Víta, které byly vyrobeny z dubového dřeva. Kříž i sochy stály mezi dvojicí lip, přičemž levá lípa se zachovala do současnosti a její stáří bývá odhadováno na 300 let. V roce 1742 byla nad studánkou postavena kaplička, o jejíž výzdobu se postaral malíř Josef Svoboda z Lukavce. V roce 1845 byl dřevěný kříž nahrazen kamenným. Pro velký počet návštěvníků byla původní dřevěná kaple nahrazena kamennou. Stavbu provedl V. H. Křišta. V roce 1912 nechala Zahrádka kapli na svoje náklady opravit. V roce 1932 došlo ke stažení části místních pramenů do vodojemu a vodovodem byly odtud vedeny do města.\n\nV současné době se sem pravidelně konají poutě - v červenci pořádaná Československou církví husitskou, v srpnu katolická.\n\n"}
{"id": "714659", "url": "https://cs.wikipedia.org/wiki?curid=714659", "title": "Sačie Išizuová", "text": "Sačie Išizuová\n\nSačie Išizuová (japonsky: 石津 幸恵; narozená 3. září 1992 Tokio) je japonská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do března 2013 osm titulů ve dvouhře.\n\nNa žebříčku WTA byla nejvýše ve dvouhře klasifikována v říjnu 2011 na  218. místě a ve čtyřhře pak v prosinci téhož roku na 339. místě. K roku 2011 ji trénoval otec Jasuhiko Išizu a studovala univerzitu v Cukubě.\n\nNa juniorce Wimbledonu 2010 si zahrála finále dvouhry, v němž podlehla Češce Kristýně Plíškové. Na juniorském světovém žebříčku ITF byla nejvýše postavená na 5. pozici.\n\n"}
{"id": "714660", "url": "https://cs.wikipedia.org/wiki?curid=714660", "title": "Blount County (Tennessee)", "text": "Blount County (Tennessee)\n\nBlount County je okres amerického státu Tennessee založený v roce 1795. Hlavním městem je Maryville. Leží u hranic se státem Severní Karolína. Pojmenovaný je podle amerického politika Williama Blounta (1749–1800).\n\n"}
{"id": "714662", "url": "https://cs.wikipedia.org/wiki?curid=714662", "title": "Hospodářská komise pro Latinskou Ameriku a Karibik", "text": "Hospodářská komise pro Latinskou Ameriku a Karibik\n\nHospodářská komise pro Latinskou Ameriku a Karibik nebo též Ekonomická komise pro Latinskou Ameriku a Karibik ( \"Comisión Económica para América Latina y el Caribe\", \"Economic Commission for Latin America and the Caribbean\") je jednou z pěti regionálních komisí Spojených národů.\n\nOrganizace sídlí v Santiagu de Chile. Kromě hlavního sídla má i dvě subregionální zastoupení (Ciudad de Mexico pro oblast Střední Ameriky a Port of Spain pro karibskou oblast) a styčný úřad ve Washingtonu. Dále byla zřízena 4 národní zastupitelství: Buenos Aires (Argentina), Bogotá (Kolumbie), Montevideo (Uruguay) a Brasilia (Brazílie).\n\nByla založena v roce 1948 rezolucí OSN číslo 1948/106 jako „Hospodářská komise pro Latinskou Ameriku“ (CEPAL). Jejím hlavním posláním bylo přispívat k ekonomickému rozvoji regionu Latinské Ameriky a koordinovat činnosti vedoucí k posílení vazeb mezi jednotlivými státy regionu i se zbytkem světa. Později (1984) se pole působnosti rozšířilo i na Karibskou oblast a zároveň do agendy přibyl i aspekt sociálního rozvoje. Rezolucí 1984/67 se komise přejmenovala na „Hospodářská komise pro Latinskou Ameriku a Karibik“ (ECLAC).\n\nS Hospodářskou komisí pro Latinskou Ameriku a Karibik spolupracuje všech 33 nezávislých států tohoto regionu a 11 států ležících v jiných částech světa. Status přidruženého území má 8 závislých území v Karibiku.\n\n"}
{"id": "714672", "url": "https://cs.wikipedia.org/wiki?curid=714672", "title": "Veletržní pohár", "text": "Veletržní pohár\n\nVeletržní pohár byla klubová fotbalová soutěž mezi evropskými týmy. Soutěž vznikla v roce 1955 z iniciativy místopředsedy UEFA E. Thommena (Švýcarsko) jako „Mezinárodní pohár měst pořádajících průmyslové veletrhy“ (International Industries Inter-Cities Cup), určená pro vybraná mužstva měst, také zvaná Veletržní pohár. Od začátku 60. let se mohly přihlašovat ligové kluby, jež se nekvalifikovaly do PMEZ nebo PVP.\n\nOd sezóny 1966/67 byl název změněn na Veletržní pohár, 1971 převzala řízení soutěže oficiálně UEFA. Od té doby se mohou přihlašovat týmy, jež se umístí v lize za mistrem, případně za vítězem národního poháru, nebo vítěz ligového poháru. Nástupcem se tak od tohoto roku stal Pohár UEFA.\n\nZdroj: \nPoznámka: první výsledek je vždy z domácího utkání vítězného týmu.\n\n"}
{"id": "714673", "url": "https://cs.wikipedia.org/wiki?curid=714673", "title": "Price", "text": "Price\n\nPrice [\"prajs\"] (angl. cena) může znamenat:\n\n\n\n\n"}
{"id": "714675", "url": "https://cs.wikipedia.org/wiki?curid=714675", "title": "Veletržní pohár 1955/58", "text": "Veletržní pohár 1955/58\n\nPrvní ročník Veletržního poháru se odehrál v průběhu čtyř let (1955 až 1958). Mohl se účastnit jenom jeden klub z každého města, takže bylo běžné, že více týmů z jednoho města do turnaje vyslalo společnou reprezentaci města. Vítězem se stal tým FC Barcelona.\n\n Barcelona porazila Birmingham City FC 2–1 v rozhodujícím zápase na neutrální půdě.\n\n"}
{"id": "714676", "url": "https://cs.wikipedia.org/wiki?curid=714676", "title": "TJ Lokomotiva Česká Lípa", "text": "TJ Lokomotiva Česká Lípa\n\nTJ Lokomotiva Česká Lípa je českolipský sportovní klub. V tělovýchovné jednotě Lokomotivy je sdruženo šest sportů, z toho čtyři míčové a dva kontaktní – fotbal, volejbal, stolní tenis, házená, judo a aikido.\n\nFotbalový oddíl TJ Lokomotiva Česká Lípa hraje své zápasy na původním hřišti u hlavního železničního nádraží. Muži hrají v nižších krajských a okresních soutěžích, klub navíc disponuje silnou mládežnickou základnou od nejmenších hráčů až po dorostence.\n\nVznik klubu se datuje v roce 1951. Ve svých začátcích se dlouhé roky dělil o škvárové hřiště se Spartakem, předchůdcem dnešního Arsenalu Česká Lípa. Největší úspěchy zažila Lokomotiva už ve svých začátcích, když v roce 1958 postoupila do divize a poté i do třetí nejvyšší soutěže pod vedením trenéra Václava Ježka (1957 – 1959), pozdějšího trenéra mistrů Evropy v roce 1976 v Jugoslávii a také AC Sparty Praha, s níž získal šest mistrovských titulů.\n\nÚspěšná byla také mládež Lokomotivy, jejíž dorost se v roce 1959 dostal až do dorostenecké ligy, kde nastupoval proti nejlepším týmům a při venkovních zápasech měl dokonce nárok na 1,- Kč z každé prodané vstupenky.\n\nFotbalový A tým hraje od sezony 2017/2018 v západní skupině I. B třídy Libereckého kraje, kde pravidelně bojuje o nejvyšší příčky a patří k nejofenzivnějším týmům soutěže. \n\nRezervní tým Lokomotivy hraje nejnižší Okresní soutěž, kde v posledních letech neúspěšně bojoval o postup. V sezoně 2019/2020 se však o něj pokusí znovu.\n\nV TJ Lokomotiva Česká Lípa je největší volejbalový oddíl v českolipském okrese. Má devět družstev, které trénují kvalifikovaní trenéři. A družstvo mužů hraje od roku 2010 I. ligu, zázemím je B tým. Mládežnickou líhní volejbalového klubu je družstvo dorostenců, kadeti a několik sportovních tříd na ZŠ Lada Česká Lípa. Mládežnická družstva starších žáků se každoročně umísťují na předních příčkách Českého poháru a zaznamenali také významné úspěchy na Mistrovství ČR (2002 – bronz, 2003 – zlato, 2011 – bronz). Oddíl vychoval zejména v prvním desetiletí jednadvacátého století několik extraligových hráčů, jejichž cesta do extraligy vedla nejčastěji přes Duklu Liberec, tedy oddíl, se kterým má volejbalová Lokomotiva tradičně dobré vztahy. Oddíl má 158 registrovaných členů.\n\nTaké tým mladších žáků pod trenéry Jaroslavem Linhartem a Josefe Vlasákem se prosadil, v červnu 2014 získal na Mistrovství republiky v Kolíně bronz.\n\nV sezóně 2012/2013 prvoligový tým pod vedením trenéra Konstantina Chocholouše hrál v nově postavené sportovní hale vedle Kauflandu. Z kádru odešlo 5 hráčů. Domácí zápasy začínají 5. října 2012.\n\nSezónu 2012/2013 tým zvládl dobře, v I. lize skončil na 6. místě. Na turnaji v Dřevěnici v létě 2013 skončil v elitní I.A skupině desátý. Trenérem zůstává Konstantin Chocholouš, před novou sezónou došlo v týmu jen k jedné změně. Na jaře 2014 trenér Chocholouš oznámil, že z finančních důvodů oddíl druhou nejvyšší soutěž hrát nebude a on sám uvažuje o odchodu. V roce 17 se Česká Lípa přihlásila do 2. ligy.\nMuži Lokomotivy zakončili v červnu 2011 sezonu Severočeské ligy házenkářů na čtvrtém místě tabulky. Prezident oddílu Patrik Pavlíček o postup do II. ligy ani zájem neměl. V sezóně 2012 / 2013 se stárnoucí tým mužů zapojí do reorganizované soutěže Inter-regionální liga, která nahradí původní Severočeskou ligu házenkářů. Hrát budou na svém venkovním hřišti v areálu sousedícím s fotbalovým hřištěm vedle hlavního vlakového nádraží.\n\nV sezoně 2013 / 2014 házenkáři oslavují 50 výročí házené v České Lípě a hrají \"Inter Reg Ligu\" pod trenérem Josefem Dubnem.\n\nŽákovské družstvo vede několik let Josef Duben. Na podzim 2012 se zapojí do šesti turnajů.\n\nOddíl hraje svá utkání přes 50 let v bývalém kulturním domě ŽOS. Herna bude nyní zmodernizována. Předsedou oddílu je v roce 2012 Ing Milata.\n\nV listopadu 2014 se řada závodníků oddílu zúčastnila s úspěchem silně obsazeného turnaje v německém Aue.\n\nZastupitelstvo města rozhodlo v prosinci 2012 podpořit A. tým volejbalistů a oddíl juda, když každému z nich poslalo 100 000 Kč. Částky jsou zaslány na adresu TJ Lokomotiva Česká Lípa o.s., Mánesova 1580, Česká Lípa, IČ: 46750584.\n"}
{"id": "714677", "url": "https://cs.wikipedia.org/wiki?curid=714677", "title": "Veletržní pohár 1958/60", "text": "Veletržní pohár 1958/60\n\nDruhý ročník Veletržního poháru se odehrál v průběhu tří let (1958 až 1960). Mohl se účastnit jenom jeden klub z každého města, takže bylo běžné, že více týmů z jednoho města do turnaje vyslalo společnou reprezentaci města. Vítězem se stal tým FC Barcelona, který tak obhájil titul z minulého ročníku.\n\n"}
{"id": "714688", "url": "https://cs.wikipedia.org/wiki?curid=714688", "title": "Davidie listenová", "text": "Davidie listenová\n\nDavidie listenová (\"Davidia involucrata\") je jediný druh rodu davidie (\"Davidia\") z čeledi tupelovité (\"Nyssaceae\"). Je to opadavý strom s jednoduchými střídavými listy, pocházející z Číny. V době květu je nápadná velkými bílými listeny podepírajícími kulovitá květenství. Je pěstována i v České republice jako okrasný strom.\n\nDavidie je opadavý strom dorůstající výšky 12 až 20 metrů. Listy jsou střídavě postavené, 8 až 15 cm dlouhé, široce vejčité se srdčitou bází, na okraji ostře pilovité a poněkud připomínající listy lípy. Na líci jsou listy lesklé, na rubu lysé nebo šedavě plstnaté. Na podzim se zbarvují zlatožlutě až červenofialově. Květy jsou nahloučené v kulovitých květenstvích podepřených 2 nestejně velkými, až 16 cm dlouhými bílými listeny. Kvete v květnu až červnu. Plodem je 3 až 4 cm dlouhá červenohnědá peckovice obsahující 3 až 5 semen.\n\nDavidie roste přirozeně v horských smíšených lesích jižní Číny v provinciích Kuej-čou, Chu-pej, Chu-nan, S’-čchuan a Jün-nan v nadmořských výškách 1100 až 2600 m.\n\nDavidie byla objevena v Číně v roce 1869, první semena přišla do Evropy kolem roku 1897. V Čechách byla první davidie vysazena v roce 1910 v Průhonickém parku, kde roste dodnes.\n\nV dřívějších taxonomických systémech (Tachtadžjan, Dahlgren) byl rod davidie řazen do samostatné monotypické čeledi \"Davidiaceae\" v rámci řádu dřínotvaré (\"Cornales\"). V Cronquistově systému byla davidie vřazena do čeledi tupelovité (\"Nyssaceae\"). Ve starších verzích systému APG je řazen do široce pojaé čeledi \"Cornaceae\". Ve verzi APG IV z roku 2016 dochází ke změně a rod \"Davidia\" je spolu s dalšími 4 rody přeřazen do čeledi \"Nyssaceae\".\n\nJsou známy 2 variety davidie listenovité: \"Davidia involucrata\" var. \"involucrata\" a \"D. involucrata\" var. \"vilmoriniana\". Zatímco v Česku pěstovaná var. \"viltmoreana\" má listy na spodní straně lysé nebo jen za mlada řídce chlupaté, typová varianta má spodní stranu listů hustě pýřitou.\n\nDavidie je pěstována jako okrasná dřevina, nápadná především v době květu. Rostlinu lze vysazovat jako solitéru, je vhodná pro sbírkové účely. Je vysazena např. v Dendrologické zahradě v Průhonicích, Průhonickém parku a Arboretu Žampach.\n\nDavidii je možno množit vegetativně letními řízky nebo hřížením mladých výhonů. Možné je i roubování na vlastní kořen. Výsev semen je komplikovanější pro nutnost dlouhé stratifikace.\n\nPro pěstování davidie je třeba chráněná poloha a doporučuje se i zimní kryt. Vyžaduje vlhkou, živnou a humózní půdu.\n\n\n \n"}
{"id": "714700", "url": "https://cs.wikipedia.org/wiki?curid=714700", "title": "Projekt 775", "text": "Projekt 775\n\nProjekt 775 (v kódu NATO třída Ropucha) je třída tankových výsadkových lodí sovětského námořnictva z doby studené války. Po rozpadu SSSR je převzaly ruské a ukrajinské námořnictvo. Několik lodí je stále v aktivní službě.\n\nCelou třídu pro sovětské námořnictvo stavěly polské loděnice v Gdaňsku. Stavba probíhala v letech 1975–1991 a dala celkem 28 jednotek.\n\nPlavidla jsou vybavena příďovou i záďovou rampou pro vykládku nákladu na vyloďovací pláž. Výzbroj verze projekt 775 (775/I a 775/II; oboje \"Ropucha I\") tvoří čtyři 57mm kanóny AK-725 ve dvoudělových věžích, dva třícetihlavňové 122mm neřízené raketomety Grad-M a čtyři osminásobné zásobníky protiletadlových řízených střel krátkého dosahu 9K32 Strela-2. Verze projekt 775M (též 775/III; \"Ropucha II\") nese namísto ráže 57mm pouze jeden 76mm kanón AK-176M, který doplňují dva 30mm obranné systémy AK-630M. Plavidla mohou nést 450 tun nákladu, či různé kombinace vojáků a obrněné techniky (například 10 tanků a 340 vojáků). Pohonný systém tvoří dva diesely. Nejvyšší rychlost dosahuje 18 uzlů.\n\n"}
{"id": "714702", "url": "https://cs.wikipedia.org/wiki?curid=714702", "title": "Swain County", "text": "Swain County\n\nSwain County je okres amerického státu Severní Karolína založený v roce 1871. Hlavním městem je Bryson City. Leží u hranic se státem Tennessee. Pojmenovaný je podle guvernéra Severní Karolíny Davida Lowryho Swaina (1801–1868).\n\n"}
{"id": "714713", "url": "https://cs.wikipedia.org/wiki?curid=714713", "title": "Šafranice (Křemešnická vrchovina)", "text": "Šafranice (Křemešnická vrchovina)\n\nŠafranice (627 m n. m.) je vrchol v České republice ležící v Křemešnické vrchovině.\n\nŠafranice tvoří jihozápadní výběžek masivu Melechova a nachází se východně od Vodní nádrže Švihov asi 11 kilometrů jihozápadně od Světlé nad Sázavou a 10 kilometrů severozápadně od Humpolce. Jižním svahem prochází silnice odbočující ze silnice II/130 do Kaliště. Vrchol leží na jihozápadním okraji přírodního parku Melechov.\n\nNa západním svahu kopce se nachází poutní místo Křížová studánka. Přes Šafranici také vede trasa cyklistického závodu Kolem Melechova-memoriál JZ.\n\n"}
{"id": "714716", "url": "https://cs.wikipedia.org/wiki?curid=714716", "title": "Dub Na Klínku", "text": "Dub Na Klínku\n\nDub Na Klínku (dříve psáno \"Na klínku\") u Kařízku byl staletý památný strom proslulý hlavně pověstí o bílých pannách. Strom stál u cesty poblíž domu č. 50 v místě zvaném \"Na Klínku\". Zanikl v první polovině 20. století poté, co do něj roku 1913 uhodil blesk. Místní nešťastnou událost dávali do souvislosti s první světovou válkou. Přestože byl strom po úderu blesku ošetřen, postupem času zanikl. Kvůli zchátralosti bylo torzo dubu poraženo na počátku druhé světové války.\n\nNejznámější pověst o památném dubu zachytil spisovatel Adolf Wenig. Ačkoli konec stromu popisuje přesně tak, jak se udál (zásah bleskem), neodpovídá časové zařazení skutečnosti. Přestože k situaci došlo v roce 1913, situuje Wenig událost do doby před sto lety (pověst byla vydaná roku 1932):\n\nNa kraji Kařízku při cestě z Kařeza stojí v místě, kde se říká Na Klínku, starý dub. Pár set let se přehnalo nad jeho rozložitou korunou, pod kterou se leskne studánka. Pro vodu z ní sem chodívali lidé ze vsi, ale odedávna se k dubu báli po západu slunce. Prý tu přebývají „bílé panny“. Krásným štíhlým pannám po ramenou splývaly dlouhé vlasy lesknoucí se jako zlato. Lesku jim dodávala čarodějná mast. Bílé panny se pod dubem zjevovaly za soumraku a lákaly k sobě mládence. A koho přivábily, toho k smrti utancovaly. Potom ubožákům vyloupaly oči a udělaly z nich mast na své vlasy, aby se jim zázračně leskly. Už je to dávno, co panny u studánky Na klínku přebývaly. Asi před sto lety se v tom kraji strhla jednou veliká bouřka, blesk uhodil do dubu nad studánkou, zničil útočiště bílých panen. Ty při tom snad také zahynuly, snad se odstěhovaly jinam - jisté je jen, že se v těch místech už nikdy nezjevily.\n"}
{"id": "714723", "url": "https://cs.wikipedia.org/wiki?curid=714723", "title": "Aiko Nakamuraová", "text": "Aiko Nakamuraová\n\nAiko Nakamuraová (japonsky: ; * 23. prosince 1983, Ósaka) je japonská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k srpnu 2011 tři tituly ve dvouhře a čtyři ve čtyřhře.\n\nNa žebříčku WTA byla nejvýše ve dvouhře klasifikována v srpnu 2007 na 47. místě a ve čtyřhře pak v březnu 2008 na 64. místě. K roku 2011 ji trénoval Eidži Takeuči. Podle vzoru Moniky Selešové hraje forhend i bekhend obouručně, podává pravou rukou.\n\nV sezóně 2006 se probojovala do finále turnaje WTA Japan Open v Tokiu, kde nestačila na Francouzku Marion Bartoliovou po sadách 2–6, 6–2, 6–2.\n\n"}
{"id": "714732", "url": "https://cs.wikipedia.org/wiki?curid=714732", "title": "Vláda Borise Kidriče", "text": "Vláda Borise Kidriče\n\nVláda Borise Kidriče, v pořadí již druhá, byla jmenována Předsednictvem Slovinské národněosvobozenecké rady (SNOS) 6. března 1946. Její mandát skončil jmenováním nové vlády Mihy Marinky v červnu 1946.\n\nV březnu 1946 byla jmenována vláda ve složení:\n\n"}
{"id": "714733", "url": "https://cs.wikipedia.org/wiki?curid=714733", "title": "První vláda Mihy Marinky", "text": "První vláda Mihy Marinky\n\nPrvní vláda Mihy Marinky byla jmenována Předsednictvem Slovinské národněosvobozenecké rady (SNOS) 17. června 1946. Její mandát skončil jmenováním další vlády Mihy Marinky v listopadu 1946.\n\nV červnu 1946 byla jmenována vláda ve složení:\n\n"}
{"id": "714734", "url": "https://cs.wikipedia.org/wiki?curid=714734", "title": "Druhá vláda Mihy Marinky", "text": "Druhá vláda Mihy Marinky\n\nDruhá vláda Mihy Marinky byla jmenována Ústavodárnou skupščinou Lidové republiky Slovinsko (LRS) dne 20. listopadu 1946. Její mandát skončil jmenováním nové vlády Mihy Marinky v dubnu 1951.\n\n"}
{"id": "714735", "url": "https://cs.wikipedia.org/wiki?curid=714735", "title": "Třetí vláda Mihy Marinky", "text": "Třetí vláda Mihy Marinky\n\nTřetí vláda Mihy Marinky byla jmenována Skupščinou Lidové republiky Slovinsko (LRS) dne 11. dubna 1951. Vládu nahradil 30. ledna 1953 zvolený výkonný výbor Lidové skupščiny LRS, jehož předsedou byl zvolen opět Miha Marinko.\n\nV dubnu 1951 byla jmenována vláda ve složení:\n\n"}
{"id": "714737", "url": "https://cs.wikipedia.org/wiki?curid=714737", "title": "Rona Cup 2001", "text": "Rona Cup 2001\n\nRona Cup 2001 byl hokejový turnaj konající se v Trenčíně v roce 2001. Pohár začínal 16. srpna a končil 18. srpna. Titul získal poprvé ve své historii HKm Zvolen.\n\nPři rovnosti bodů rozhoduje rozdíl skóre\n\n"}
{"id": "714739", "url": "https://cs.wikipedia.org/wiki?curid=714739", "title": "Kilián Nowotny", "text": "Kilián Nowotny\n\nKilián „Franz“ Nowotny (1. prosince 1905 Staré Hutě u Nových Hutí – 12. března 1977 Waldkirchen, Západní Německo) byl německý pašerák, převaděč a agent americké zpravodajské služby CIC, původem z jihočeských Starých Hutí, který mnohokrát nelegálně překročil hranici mezi Bavorskem a jižními Čechami.\n\nNarodil se v německé rodině na Šumavě ve Starých Hutích (Kaltenbach) nedaleko Nových Hutí. Vyučil se řezníkem, oženil se a přestěhoval k ženě do usedlosti na Pláních. Přivydělával si pašeráctvím přes hranici do Bavorska. Za války sloužil v německém wehrmachtu. Po válce se vrátil na Šumavu, ale v roce 1946 byla celá rodina odsunuta do Bavorska. Usadil se nedaleko hranic v bavorském Röhrnbachu, kde založil velkoobchod se dřevem. \n\nI když se v řadě publikovaných článků o něm objevuje tvrzení, že se jmenoval Franz a Kilián bylo krycí jméno, ve skutečnosti to bylo obráceně, o čemž svědčí nápis na hrobě i zápisy v matrikách.\n\nPo komunistickém převratu v roce 1948 se stal agentem americké zpravodajské služby CIC. Převáděl přes hranici do Československa americké tajné agenty a z Československa do Bavorska emigranty. V roce 1950 byl nedaleko Františkova na Šumavě zraněn při přestřelce s příslušníky tehdejšího Sboru národní bezpečnosti. Díky znalosti terénu se mu podařilo uniknout zpět do Bavorska, kde byl dopraven do bavorské nemocnice v Grafenau, jeho tři společníci byli dopadeni a odsouzeni. \n\nPo tomto incidentu se do Československa už nikdy nevrátil. Zůstal však nadále ve styku s československou emigrací. Rádio Svobodná Evropa v Mnichově a ve Vídni s ním natočilo celou řadu relací. Roku 1957 byl na něho ze strany StB dokonce i spáchán pokus o atentát. Do konce svého života v roce 1977 se živil jako obchodník se dřevem. Zemřel ve věku 72 let ve Waldkirchenu.\n\nKiliánova trasa, nazývaná někdy jako Kanál 54, začínala na výpadovce z Vimperka směrem přes lesy na stráních kopců Jilmová a Kamenná hora k Medvědímu potoku. Po jeho překročení pak okolo Michlovy hutě vzhůru mezi kopci Kamenná a Bukovec, směrem na Nový Svět. Dále přes silnici z Borových Lad do Nových Hutí a pak přes Chalupskou slať k Janské hoře a pod ní k osadě Františkov. Potom bylo nutné překročit Vltavu a stoupat ke Stolové a Stanové hoře a dále k silnici mezi Bučinou a Kvildou. Pak se trasa stáčela přímo ke státní hranici v oblasti pramenů Vltavy.\n\nKoncem 50. let se na Šumavě, hlavně v Kvildě a jejím okolí a na Prášilech, natáčel ideologicky zaměřený film \"Král Šumavy\". Scenáristé se inspirovali stejnojmenným románem spisovatele Rudolfa Kalčíka, který však nemá se skutečným životem Nowotného nic společného.\n"}
{"id": "714746", "url": "https://cs.wikipedia.org/wiki?curid=714746", "title": "Lesja Curenková", "text": "Lesja Curenková\n\nLesja Curenková, ukrajinsky: Леся Цуренко, \"Lesja Curenko\", (* 30. května 1989 Volodymyrec, Ukrajinská sovětská socialistická republika) je ukrajinská profesionální tenistka. Ve své dosavadní kariéře na okruhu WTA Tour vyhrála čtyři singlové turnaje, včetně titulů z acapulského Abierto Mexicano Telcel 2017 a 2018. V rámci okruhu ITF získala šest titulů ve dvouhře a osm ve čtyřhře.\n\nNa žebříčku WTA byla nejvýše ve dvouhře klasifikována v lednu 2019 na  24. místě a ve čtyřhře pak v květnu téhož roku na 115. místě. Od sezóny 2018 ji trénuje Adriano Albanesi. Dříve tuto roli plnili Dmytro Briček, Jurij Čerepov, Andrij Pužajenko či Volodimir Turčinov.\nNa nejvyšší grandslamové nejdále postoupila, po výhře nad Markétou Vondroušovou, do čtvrtfinále US Open 2018, kde ji hladce vyřadila pozdější japonská vítězka Naomi Ósakaová.\n\nV ukrajinském fedcupovém týmu debutovala v roce 2011 čtvrtfinálovým utkáním Světové skupiny proti Švédsku, v němž prohrála dvouhry s Arvidssonovou i Larssonovou. Do roku 2019 v soutěži nastoupila k šestnácti mezistátním utkáním s bilancí 11–12 ve dvouhře a 3–2 ve čtyřhře.\n\nV úvodní australské části sezóny se probojovala do semifinále Brisbane International, turnaje kategorie WTA Premier, když do hlavní soutěže nastoupila až jako šťastná poražená v kvalifikaci poté, co odstoupila Maria Šarapovová. Postupně si poradila s Jarmilou Gajdošovou a Danielou Hantuchovou, než ji v semifinále zastavila Ruska Anastasija Pavljučenkovová ve třech setech. Porážku jí oplatila na melbournském Australian Open, kde dvacátou čtvrtou nasazenou Pavljučenkovovou jako kvalifikantka zdolala ve třech sadách. Ve druhé fázi si poradila s Darjou Gavrilovovou a ve třetím kole nestačila na dánskou světovou desítku Caroline Wozniackou.\n\nNa amerických betonech dohrála ve třetím kole na BNP Paribas Open. V úvodní fázi vyřadila Japonku Ajumi Moritovou a Kazašku Jaroslavu Švedovovou, než skončila na raketě Petry Kvitové.\n\nČtvrtfinále si, po postupu z kvalifikace, zahrála v singlové soutěži BNP Paribas Open kalifornského Indian Wells, kde na její raketě postupně zůsztaly Annika Becková, Andrea Petkovicová, Alizé Cornetová a Eugenie Bouchardová. Mezi poslední osmičkou hráček však skrečovala zápas proti Srbce Jeleně Jankovićové v důsledku poranění hlezna, jež utrpěla v předchozím duelu s Kanaďankou.\n\nVe Wimbledonu potřetí vypadla ve druhém kole, když nestačila na Rumunku Irinu-Camelii Beguovou. Do premiérového finále okruhu WTA Tour se probojovala na červencovém Istanbul Cupu. Ve finále události na tvrdém povrchu zdolala polskou tenistku Urszulu Radwańskou po dvousetovém průběhu 7–5 a 6–1. Získala tak první turnajovou trofej v této úrovni tenisu. Bodový zisk ji posunul na dosavadní kariérní maximum. Po turnaji figurovala na 47. příčce žebříčku.\n\nLetní část na amerických betonech rozehrála torontským Rogers Cupem, kde v kvalifikačním turnaji vyřadila Američanku Nicole Gibbsovou i Španělku Laru Arruabarrenovou. V hlavní soutěži poté zdolala Yaninu Wickmayerovou, wimbledonskou finalistku Garbiñe Muguruzaovou a Němku Carina Witthöftovou, aby ji až ve čtvrtfinále stopku vystavila patnáctá nasazená Italka Sara Erraniová.\n\nDo dvouhry Connecticut Open se podívala až jako tzv. šťastná poražená z kvalifikace, po odstoupení Halepové. Na úvod si poradila s dvěma Češkami Barborou Strýcovou a turnajovou pětkou Karolínou Plíškovou. Třetí zástupkyně českého tenisu a nasazená čtyřka, finalistka French Open Lucie Šafářová, ji však vyřadila v semifinále. O týden později na US Open brněnské rodačce porážku vrátila, když přes turnajovou šestku postoupila do druhého kola grandslamu. V něm nenašla recept na americkou hráčku Varvaru Lepčenkovou.\n\nPo sérii čtyř finálových výher prohrála boj o titul na lednovém Brisbane International 2019 s českou světovou osmičkou Karolínou Plíškovou po třísetovém průběhu. Přitom v závěru druhé sady podávala na vítězství v utkání, ale česká hráčka si ztracené podání vzala zpět a průběh následně otočila. Ukrajinka si ve třetím setu podvrtla kotník. Jednalo se o její první finále z kategorie Premier. Bodový zisk ji posunul na nové kariérní maximum, když se posunula o tři příčky výše na 24. místo. Již v semifinále vyřadila pátou hráčku klasifikace Naomi Ósakaovou.\n\n"}
{"id": "714756", "url": "https://cs.wikipedia.org/wiki?curid=714756", "title": "Joe Pesci", "text": "Joe Pesci\n\nJoseph Frank „Joe“ Pesci (* 9. února 1943) je americký herec, komik a hudebník.\n\nV roce 1990 získal cenu Akademie Oscar za nejlepší vedlejší roli za roli psychopatického gangstera Tommyho DeVita ve filmu \"Mafiáni\" (The Goodfellas), deset let poté, co obdržel nominaci ve stejné kategorii za film \"Zuřící býk\" (Raging Bull). Zahrál si i povedeného zlodějíčka v sérii amerických komedií Sám doma.\n"}
{"id": "714761", "url": "https://cs.wikipedia.org/wiki?curid=714761", "title": "Česká hokejová reprezentace do 18 let", "text": "Česká hokejová reprezentace do 18 let\n\nČeská hokejová reprezentace do 18 let je výběrem nejlepších českých hráčů ledního hokeje v této věkové kategorii. Od roku 1999 se účastní mistrovství světa do 18 let. V letech 2002, 2004 a 2006 česká osmnáctka získala bronz a v roce 2014 stříbro.\n"}
{"id": "714770", "url": "https://cs.wikipedia.org/wiki?curid=714770", "title": "Lovelandská žába", "text": "Lovelandská žába\n\nLovelandská žába (jinak známá jako Lovelandská ještěrka) má být údajně humanoidní bytost s tváří žáby, měřící asi 1,2 metru, se zelenou koženou kůží. Chodí vzpřímeně a má plovací ruce a nohy. Byla údajně poprvé spatřena v Lovelandu ve státě Ohio. Je obecně považována za kryptida, zvíře hlášené jako existující, ale bez hmatatelných důkazů. \n\nPrvní hlášené pozorování bylo v květnu 1955. Obchodník hlásil, že viděl tři nebo čtyři stopy vysoké žabí stvoření pod mostem u města Loveland. Mělo vrásky, nemělo vlasy na hlavě, a mělo široká ústa bez rtů, jako mají žáby. Zanechalo po sobě silný zápach z vojtěšky a mandlí.\n\nPřibližně dvacet let nebyla hlášena další pozorování. 3. března 1972 policie prý viděla čtyři a půl metru vysokou žábu s koženou kůží, opět v blízkosti Lovelandu. Stvoření přeskočilo silnici a skočilo do říčky Miami. O dva týdny později je důstojník Marek Mathews viděl znovu, ležet na silnici. Procházející Mathews na něj střílel a zřejmě minul. \n\nPopis důstojníka hlásil toto: „Zvíře mělo tři–čtyři stopy. Bylo vysoké, vážilo od 50 do 75 liber, mělo koženou kůží, ocas, hlavu a obličej mělo jako žába, nebo ještěrka, a přeskočilo přes zábradlí.“ Místní farmář také řekl, že v tomto měsíci viděl Lovelandskou žábu také. \n"}
{"id": "714774", "url": "https://cs.wikipedia.org/wiki?curid=714774", "title": "All or Nothing (album, The Subways)", "text": "All or Nothing (album, The Subways)\n\nAll or Nothing je druhé studiové album britské skupiny The Subways, vydané v roce 2008. Album produkoval Butch Vig. Text ke všem skladbám složil Billy Lunn.\n"}
{"id": "714778", "url": "https://cs.wikipedia.org/wiki?curid=714778", "title": "TGV Atlantique", "text": "TGV Atlantique\n\nTGV Atlantique (TGV-A) jsou dvousystémové soupravy, vyrobené firmou Alstom v letech 1988 až 1992, představující druhou generaci vlaků TGV.\n\nCelkem 105 jednotek (označených 301 až 405) bylo určeno pro dopravu na trati LGV Atlantique. Provoz zahájily v roce 1989. Jsou provozovány s deseti vloženými vozy a jejich kapacita je 485 míst.\n\nModifikovaná jednotka č. 325 (dvě hnací vozidla a pouze tři vložené vozy (250 t), aerodynamické úpravy, kola s větším průměrem, upravený brzdící účinek) stanovila 18. května 1990 světový rychlostní rekord dosažením rychlosti 515,3 km/h (označováno V140, kde číslo znamená počet m/s). Tento rekord byl překonán jednotkou TGV POS č. 4402, dne 3. dubna 2007, dosažením rychlosti 574,8 km/h.\n\n"}
{"id": "714787", "url": "https://cs.wikipedia.org/wiki?curid=714787", "title": "Ernst Gombrich", "text": "Ernst Gombrich\n\nSir Ernst Hans Joseph Gombrich (30. března 1909 Vídeň – 3. listopadu 2001 Londýn) byl britský teoretik a historik umění rakouského původu, který pracoval hlavně ve Warburgově ústavu. Jeho nejznámější dílo je „Příběh umění“.\n\nNarodil se ve vzdělané židovské rodině, otec byl advokát a matka pianistka, žačka A. Brucknera. Po maturitě na vídeňském Teresianu studoval v letech 1928-1933 dějiny umění ve Vídni s kratším pobytem v Berlíně, kde navštěvoval přednášky psychologa W. Köhlera o pokusech s lidoopy. Zájem o vztah mezi uměním a psychologií ho pak provázel po celý život. Promoval prací o manýristické vile \"Palazzo Te\" v Mantově. Roku 1935 poprvé vydal „Malé dějiny světa“, které pak vyšly ještě mnohokrát a v různých jazycích. V roce 1936 emigroval do Londýna, kde pracoval v knihovně nadace Aby Warburga, která se tam právě přestěhovala z Hamburku. Téhož roku se oženil s pianistkou Ilse Heller a měl s ní syna.\n\nZa války pracoval pro BBC a monitoroval německé vysílání. Když v dubnu 1945 zaslechl, že rozhlas vysílá Brucknerovu smuteční symfonii, správně uhodl, že Hitler je mrtev a zprávu jako první předal W. Churchillovi. Za války se také spřátelil s dalšími vídeňskými emigranty, zejména s Karl Popperem a F. von Hayekem. V listopadu 1945 se vrátil do Warburgova ústavu, kde přednášel o klasické tradici a jehož byl pak v letech 1959-1972 ředitelem. Roku 1960 byl zvolen členem British Academy, 1966 dostal Řád britského impéria a 1972 byl povýšen do šlechtického stavu.\n\nGombrichův originální přístup k umění spočíval jednak v tom, že se snažil omezovat libovůli v jeho interpretacích, jednak hledal spojnice mezi dějinami umění, tvarovou psychologií a dalšími sousedními obory. Jeho „Příběh umění“ je dodnes oblíbený úvod do dějin umění. V dalším díle \"Art and Illusion\" („Umění a iluze“) se snažil ukázat, že působení obrazu je vždy iluzí, kterou je třeba stále znovu testovat a korigovat jako v laboratoři. Kniha \"The Sense of Order\" („Smysl pro řád“) je věnována dekorativnímu umění a ornamentu. Věnoval se také karikatuře, výtvarnému odkazu antiky, renesanci a mnoha dalším tématům.\n\nOd 50. let se stavěl kriticky k modernímu umění a odmítal neustálou honbu za inovacemi a novinkami. Odmítal relativistický názor, že umělecké dílo je cokoli, co se za ně prohlásí (Marcel Duchamp), a snažil se ukázat, s jakým úsilím mnoho moderních umělců hledalo nějaké nadosobní zakotvení pro svoji práci. Nesdílel jejich návraty k platonismu, ale byl přesvědčen, že umění nutně potřebuje jakousi představu dokonalosti. Má-li dílo divákovi něco přinést, nestačí aby je jen nepředpojatě pozoroval. Musí se dokonce umět zdržet kritiky a oddat se mu se spontánní náklonností a láskou.\n\nGombrich také odmítal představu oddělené „židovské kultury“ a pokládal ji za vynález nacistů. Vysvětluje, jak se stalo, že Židé v moderní době v řadě intelektuálních oborů tak vynikali, ale odmítá je oddělit od společného kmene humanismu.\n\n\n\n"}
{"id": "714790", "url": "https://cs.wikipedia.org/wiki?curid=714790", "title": "V jako Victoria", "text": "V jako Victoria\n\nV jako Victoria (v anglickém originále Victorious, stylizováno jako \"VICTORiOUS\") je americký sitcom, který vytvořil Dan Schneider pro teenagerskou televizi Nickelodeon. Seriál se točí kolem ctižádostivé zpěvačky Tori Vega (Victoria Justice). Tori je teenagerka, která navštěvuje střední školu múzických umění, nazývanou Hollywoodská střední. Poté, co nastoupí na místo své sestry Triny, ztřeštěné situace začnou být na denním pořádku. Brzy potká Andrea Harrise (Leon Thomas III), Robbieho Shapiroa (Matt Bennett), Rexe Powerse (Robbiho loutka), Jade West (Elizabeth Gillies), Cat Valentine (Ariana Grande) a Becka Olivera (Avan Jogia). Seriál měl v USA premiéru 27. března 2010 po odvysílání Kid's Choice Awards 2010. V Česku měl premiéru 4. prosince 2010. První soundtrack k seriálu byl v USA vydán 2. srpna 2011. Seriál vyhrál kategorii \"Nejoblíbenější televizní seriál\" na Kid's Choice Awards 2012. Druhý soundtrack s názvem \"Victorious 2.0\" byl v USA vydán 5. června 2012.\n\nDne 10. srpna 2012, Victoria Justice uvedla, že čtvrtá série seriál \"V jako Victoria\" je finální sérií. Dan Schneider přidal na svůj blog, že Nickelodeon se rozhodl \"V jako Victoria\" zrušit, i když on i obsazení jsou ochotní v seriálu pokračovat. Také popřel zvěsti, že \"V jako Victoria\" končí vzhledem k novému spin-offu \"Sam & Cat\".\n\nSeriál následuje Tori Vega, teenagerku, která je přijata na Hollywoodskou střední, školu pro talentované teenagery v múzických oborech. Poté se dostává na místo starší, mnohem méně talentované sestry Triny, díky Trinině alergické reakce na čínské byliny, které jí měly pomoct naučit se zpívat. Seriál sleduje Tori, jak si hledá místo na Hollywoodské střední, zatímco se dostává do šílených situací a jak si hledá přátelé, kteří jí v tom pomáhají. Mezi Toriny spolužáky a přátele patří Andre Harris, hudební génius a Torin nejlepší kamarád, který ji vždy povzbudí a pomáhá jí projevit její talent; Robbieho Shapiroa, společensky nevhodný a trapný břichomluvec, který sebou nosí svou loutku Rexe Powerse, která je Robbím vnímána (a vlastně všemi ostatními) jako živá osoba; Jade West, sarkastická gothic \"průměrná dívka\", která má milostně-nenávistný přátelství s Tori, které často vyhrožuje; Cat Valentine, sladká, nevinná dívka, která je trochu dětinská; a Becka Olivera, pohodový a pohledný kluk, který chodí s Jade. Párem byli od začátku seriálu až do epizody třetí série „Nejhorší pár“. Beck a Tori měli také chvíli, kdy je to k sobě navzájem přitahovalo, ale Tori nechtěla riskovat její malé (ne)přátelství s Jade.\n\n\n\nByl objednán pilot seriálu \"Sam & Cat\". Tento seriál bude spin-off, jak ze seriálu \"iCarly\", tak i z \"V jako Victoria\", hlavní postavy ztvární Ariana Grande jako Cat Valentine z \"V jako Victoria\" a Jennette McCurdy jako Sam Puckett z \"iCarly\". Seriál bude o těchto dvou holkách, které budou spolubydlící a začnou podnikat s hlídáním dětí, aby si něco vydělaly.\n\n"}
{"id": "714792", "url": "https://cs.wikipedia.org/wiki?curid=714792", "title": "Troy Brouwer", "text": "Troy Brouwer\n\nTroy Brouwer (* 17. srpna 1985 v Vancouver, Britská Kolumbie) je kanadský hokejový útočník.\n\nByl draftován v roce 2004 týmem Chicago Blackhawks v 7.kole celkově 214. Jeho juniorská kariéra začínala v Moose Jaw Warriors, kde hrával celkem v pět sezón 2001/06 v západní hokejové ligy. Ve své poslední sezóně s Warriorsem, získal trofej Bob Clarke Trophy, pro nejproduktivnějšího hráče ve WHL se 102 body, včetně 49 vstřelených gólů. Navíc byl zvolen do „WHL Východ první All-Star team“. Pak byl v létě roku 2006 součástí týmu Norfolk Admirals, bývalá farma týmu Chicago Blackhawks. Ve své první sezoně v profesionálním hokeji nastřádal 79 bodů, z toho 41 gólů za Norfolk v American Hockey League, a debutoval za Chicago v National Hockey League. Za Blackhawks odehrál v deset zápasů.\n\nV sezoně 2007/08 odehrál 75 zápasů v Rockford IceHogs, které se stalo novou farmou Blackhawks, zaznamenal 54 bodů, včetně 35 gólů v AHL. 23. března 2008 zaznamenal první gól v NHL v zápase proti St. Louis Blues. V sezoně 2009/10 pomohl k zisku Stanley Cupu s Blackhawks. 24. června 2011 byl vyměněn do týmu Washington Capitals za první kolo draftu v roce 2011, touto volbou byl draftován Phillip Danault. 6. července 2011 podepsal dvouletou smlouvu v hodnotě 4 700 000 dolarů s Capitals. V Capitals odehrál první sezónu maximum zápasů a v playoff taktéž nechyběl. Ve výběru formací hrával Brouwer mezi první a druhou řadou. Po sezóně měl ještě platnou smlouvu na další rok ale vedení Caps se rozhodlo mu předčasně prodloužit smlouvu na další tři roky v hodnotě 2 350 000 dolarů .\n\n\n\nKlubový rekord Rockford IceHogs\n\n"}
{"id": "714799", "url": "https://cs.wikipedia.org/wiki?curid=714799", "title": "Šari Arison", "text": "Šari Arison\n\nŠari Arison ( שרי אריסון, narozena 9. září 1957) je izraelsko-americká podnikatelka a majitelka řady společností, mezi něž se řadí například banka ha-Po'alim.\n\nPodle časopisu \"Forbes\" je k roku 2007 nejbohatší ženou Blízkého východu a jedinou ženou mezi dvaceti nejbohatšími lidmi této oblasti. K roku 2011 odhadl \"Forbes\" její majetek na 5,1 miliardy dolarů, čímž se stala 200. nejbohatším člověkem na světě a třetím nejbohatším v Izraeli. Téhož roku ji označil za 57. nejmocnější ženu světa.\n\nNarodila se v New Yorku do rodiny podnikatele Teda Arisona a Miny Arisonové-Sapirové a má staršího bratra Mickyho. V roce 1966 se po rozvodu rodičů přestěhovala s matkou do Izraele. Ve dvanácti letech se vrátila zpět do Spojených států, kde žila s otcem, a po pěti letech se následně vrátila do Izraele, aby nastoupila k povinné vojenské službě v izraelské armádě.\n\nByla celkem třikrát vdaná, naposled za podnikatele Ofera Glazera, a z manželství má čtyři děti. V roce 1999 zemřel její otec a odkázal jí 35 procent svého majetku. V roce 2003 způsobilo její rozhodnutí propustit 900 zaměstnanců banky ha-Po'alim vlnu protestů.\n\nV roce 2005 byla v internetové soutěži \"200 největších Izraelců\" zvolena 56. největším Izraelcem všech dob.\n\nV březnu 2009 sponzorovala třetí ročník izraelského „Dne dobrých skutků,“ při němž se její nezisková organizace Ruach Tova snažila inspirovat tisíce Izraelců k dobrovolnictví. V rámci této události, která se odehrála v Tel Avivu, vystoupil Palestinský mládežnický orchestr při hodinovém koncertu před přeživšími holocaustu. Během koncertu hráli arabské melodie a písně míru, avšak po návratu sboru do Dženínu byla sbormistryně palestinskými úřady odsouzena za „využívání dětí k politickým účelům“. Celý incident si získal pozornost médií. Samotná sbormistryně byla následně vyhnána ze svého domu v Dženínu.\n\n"}
{"id": "714806", "url": "https://cs.wikipedia.org/wiki?curid=714806", "title": "Diskografie Rihanny", "text": "Diskografie Rihanny\n\nToto je diskografie barbadoské R&B zpěvačky Rihanny.\n\n"}
{"id": "714808", "url": "https://cs.wikipedia.org/wiki?curid=714808", "title": "František Vážný", "text": "František Vážný\n\nFrantišek Vážný (1. dubna 1868 Sviny – 9. března 1941 Brno) byl jeden z nejvýznamnějších právníků první Československé republiky. Proslulým se stal nejen jako soudce, druhý prezident Nejvyššího soudu, nebo jako teoretik v oblasti občanského práva procesního, ale i díky dlouholetému uspořádávání judikatury Nejvyššího soudu.\n\nNarodil se roku 1868 v jihočeských Svinech a vystudoval gymnázium v Českých Budějovicích. Poté v roce 1889 zamířil na pražskou právnickou fakultu, kterou vystudoval s vyznamenáním. Doktorem práv se stal 1. června 1896 při slavnostní promoci „sub auspiciis“, při níž sám přednášel. Už za studií sbíral jako auskultant praktické zkušenosti u soudu a ačkoli byl ze strany svých profesorů poté vyzýván, aby pokračoval ve vědecké činnosti, zvolil si soudnictví jako své životní poslání.\n\nRoku 1897 vykonal soudcovské zkoušky a byl jmenován adjunktem u Vrchního zemského soudu v Praze, odkud v roce 1904 přešel k rakouskému Nejvyššímu soudu, kde mj. evidoval jeho judikaturu a mohl se tak s ní velmi podrobně seznámit. Ve Vídni pobyl deset let, při nichž také působil jako redaktor \"Österreichische Zeitschrift für Strafrecht\", předseda spolku českých úředníků v Dolních Rakousích nebo místopředseda sokolské Národní rady Dolnorakouské. Poté už byl jmenován soudcem pražského vrchního zemského soudu, ale po vypuknutí první světové války se stal nadporučíkem auditorem u zeměbraneckého divizního soudu v Terezíně, kde soudil politické delikty civilních osob. Protože ale vynášel rozsudky, které zřejmě nebyly očekávány, byl roku 1916 převelen k polnímu soudu v Zamośći a až o rok později k justičnímu oddělení vrchního armádního velitelství. Sám o svém působení za války řekl: \"„Našima rukama šly zejména též všechny žádosti o milost a veškeré rozsudky smrti, pokud nebyly vyneseny náhlými soudy. Touto působností dána mi do rukou ohromná moc, poněvadž císař bez dalšího zkoumání naše návrhy podepisoval. Tak až do státního převratu umožněna mi působnost, jejíž výsledky jsou mou hrdostí a blahými vzpomínkami svědomí.“\"\n\nPo válce se vrací k Vrchnímu zemskému soudu v Praze, ovšem hned po vzniku Nejvyššího soudu je jmenován jeho soudním radou (soudcem), roku 1921 senátním prezidentem (předsedou senátu) a už o rok později druhým prezidentem (místopředsedou soudu), kterým byl až do roku 1935, kdy odešel do důchodu. Téměř celou tuto dobu se staral o vydávání sbírky nejdůležitějších rozhodnutí Nejvyššího soudu a právě proto díky němu existuje jeho ucelená judikatura. Kromě toho byl ale i předsedou dovolacího a rekurzního senátu pro občanské záležitosti pro Slovensko a Podkarpatskou Rus a referentem ve věcech zákonodárných. Mimo Nejvyšší soud působil jako místopředseda prvního ústavního soudu či jako člen vládní komise pro reformu civilního soudnictví.\n\nProtože byl Nejvyšší soud umístěn do Brna a protože se František Vážný věnoval i teorii civilního procesu, začal ji přednášet na Právnické fakultě Masarykovy univerzity. Zde byl roku 1933 jmenován bezplatným řádným profesorem. Byl nicméně odpůrcem právního normativismu, který na této fakultě tehdy převládal. V Brně se také společensky angažoval, už roku 1922 byl zvolen předsedou Právnické jednoty moravské a roku 1926 se stal čestným členem Československého akademického spolku Právník.\n\nZemřel v roce 1941 na aterosklerózu a pochován je na brněnském ústředním hřbitově.\n\nFrantišek Vážný nese velkou zásluhu na tom, že byla pravidelně sbírána nejvýznamnější rozhodnutí prvorepublikového Nejvyššího soudu, která pak byla vydávána pražským Právnickým vydavatelstvím JUDr. V. Tomsa pod názvem \"Rozhodnutí nejvyššího soudu československé republiky ve věcech občanských\" a \"Rozhodnutí nejvyššího soudu československé republiky ve věcech trestních\". Tyto sbírky judikátů jsou nazývané též jako „Vážného sbírka“. Právnická fakulta Masarykovy univerzity celou sbírku v roce 2015 digitalizovala.\n\nKromě pořádání judikatury, tedy rozhodnutí v právní praxi, vydal i dvě teoretické práce:\n\n"}
{"id": "714816", "url": "https://cs.wikipedia.org/wiki?curid=714816", "title": "Veletržní pohár 1960/61", "text": "Veletržní pohár 1960/61\n\nSezóna 1960/61 Veletržního poháru byla 3. ročníkem tohoto poháru. Mohl se účastnit jenom jeden klub z každého města, takže bylo běžné, že více týmů z jednoho města do turnaje vyslalo společnou reprezentaci města. Vítězem se stal tým AS Řím.\n\n Bělehrad XI postoupil do další fáze díky výhře 2:0 v rozhodujícím zápase na neutrální půdě.\n\n Řím postoupil do semifinále díky výhře 4:1 v rozhodujícím zápase na neutrální půdě.\n\n Řím postoupil do finále díky výhře v rozhodujícím zápase na neutrální půdě 6:0.\n\n\"Řím zvítězil celkovým skóre 4:2.\"\n\n"}
{"id": "714819", "url": "https://cs.wikipedia.org/wiki?curid=714819", "title": "Jakub Praibiš", "text": "Jakub Praibiš\n\nJakub Praibiš (* 29. června 1982 Litoměřice) je český básník, autor sociálních románů, učitel a překladatel z angličtiny. Před rokem 2010 hrál závodně tenis na světové úrovni.\n\nVyrůstal v Litoměřicích v severních Čechách, kde také úspěšně odmaturoval na tamním Gymnáziu Josefa Jungmanna. Díky sportovnímu stipendiu za hraní tenisu mohl studovat ve Spojených státech. V roce 2005 získal titul BA na Indiana University a poté se vrátil do České republiky, kde nejprve vyučoval anglický jazyk na gymnáziu, které předtím vystudoval, a vedle toho psal a začal překládat. Současně se intenzívně věnoval tenisu. Porazil i hráče, jako jsou Tomáš Berdych, Pavel Šnobel nebo Ivo Minář. V roce 2008 zvítězil v mužské části Karsit cupu a byl označen za nejlepšího severočeského tenistu. Úspěchy sklidil i v zahraničí, když během studií v USA porazil Kevina Andersona a další hráče tehdejší univerzitní špičky. Ze sedmi startů na turnajích kategorie Futures byl na žebříčku ATP nejvýše klasifikován v dubnu 2009 na 755. místě. V Belgii se probojoval do semifinále, v Nizozemsku do čtvrtfinále. Z osobních i zdravotních důvodů se od roku 2010 tenisu věnuje v omezené míře.\n\nPoezii začal psát už v brzkých letech jako student gymnázia a pokračoval i během studia na vysoké škole. Jeho první sbírka nazvaná \"Nevim\" vyšla v roce 2006, o její rychlé vydání v libereckém nakladatelství Dialog se zasloužil spisovatel Jiří Švejda, s nímž se Praibiš seznámil během sportovního pobytu v Litvínově. U stejného nakladatelství pak postupně vydal volnou románovou trilogii \"Špína\", \"Večerní chlad rána\" a \"Stíny poledního ticha\", která se odehrává v imaginární zemi Riqueros a zabývá se často se opakujícími problémy, s nimiž se můžeme setkat jak v naší historii, tak i v současnosti. Prezentace závěrečné části trilogie proběhla v listopadu 2010 v Litoměřicích za účasti starosty města. Autor při této příležitosti označil svoji poslední knihu za tzv. aplikační román, který lze časově ukotvit do jakékoli doby. 2. prosince 2011 autor představil v sále hotelu Salva Guarda v Litoměřicích svůj nový román \"Třináctá hodina\". Tato kniha je opět prozaického rázu, avšak nenavazuje na předchozí trilogii a je situována do současnosti.\n\n\n"}
{"id": "714825", "url": "https://cs.wikipedia.org/wiki?curid=714825", "title": "Zahrádky (hrad)", "text": "Zahrádky (hrad)\n\nHrad Zahrádky stával v osadě Nový Dvůr, nedaleko obce Zahrádky.\n\nOsada Nový Dvůr stojí pravděpodobně na místě zaniklé středověké vsi. O hradě máme minimum písemných zpráv. Vznikl pravděpodobně na konci 14. století a zanikl někdy kolem roku 1550. Původní jméno hradu není známo.\n\nDíky značnému poškození objektu můžeme pouze odhadovat jeho podobu. S největší pravděpodobností se jednalo o ostrožný hrad, jehož jednu stranu chránil šíjový příkop a ostatní strany údolí. V období romantismu došlo ke zničení jihozápadní části vylámáním cesty k altánu, proto se nedá rekonstruovat vnitřní zástavba. Pouze na základě náznaků se dá říci, že se jednalo o věžovitý objekt.\n\n"}
{"id": "714827", "url": "https://cs.wikipedia.org/wiki?curid=714827", "title": "Star Trek: Voyager (knižní série)", "text": "Star Trek: Voyager (knižní série)\n\nStar Trek: Voyager je knižní série science fiction románů na motivy amerického televizního seriálu \"\" (vysílán 1995–2001). Knihy v anglickém originále vydává od roku 1995 americké nakladatelství Pocket Books, díla jsou licencována držitelem autorských práv, filmovým studiem Paramount Pictures. Jedná se o součást rozsáhlého fiktivního univerza Star Treku, \"Voyager\" je dějově zasazen především do 70. let 24. století. Hlavními hrdiny je posádka hvězdné lodě Spojené federace planet USS \"Voyager\", které velí kapitán Kathryn Janewayová za pomoci prvního důstojníka Chakotaye.\n\nV Česku jsou některé romány vydávány od roku 2003 nakladatelstvím Laser-books.\n\nV průběhu vysílání seriálu byly ze scénářů vybraných epizod pořízeny románové přepisy. Celkem bylo takto vydáno pět novelizací, z nichž ve třech případech se jednalo o dvojepizody (včetně pilotní a závěrečné). Zbývající dva přepisy vznikly z běžných epizod „Vzpomínka“, kde hostovali Hikaru Sulu a Janice Randová z původního seriálu \"Star Trek\", a „Svátek“. Česky vyšla pouze novelizace pilotního dvojdílu, která je také součástí číslované řady.\n\nV rámci řady číslovaných románů vyšlo celkem 21 knih, které se odehrávají v mezerách mezi jednotlivých epizod televizního seriálu, přičemž většina z nich se odehrává v prvních dvou letech (2371 a 2372), respektive prvních dvou sezónách seriálu. Jako poslední byla vydána v roce 2000 trilogie \"Dark Matters\", v ostatních případech se jedná o samostatné romány. Česky vyšly pouze první tři knihy, z nichž \"Ochránce\" je rovněž novelizací pilotní dvojepizody seriálu.\n\nRozsáhlejší romány byly vydávány v rámci nečíslované řady, v rámci níž vyšlo celkem 12 knih. Romány \"Mosaic\" a \"Pathways\" napsala Jeri Taylorová, tvůrkyně a producentka televizního seriálu, a popisují příběhy důstojníků \"Voyageru\" předtím, než se setkali na lodi. Protože z nich čerpali i scenáristé, jsou obě knihy považovány za částečně kanonické. Román \"Captain Proton: Defender of the Earth\" se odehrává ve fiktivním (pro postavy \"Voyageru\") vesmíru kapitána Protona, jehož příběhy jsou součástí databáze v simulátoru na palubě lodi. Kniha \"Distant Shores\" je antologie povídek. Česky vyšly pouze první dvě kniha z trilogie \"Teorie strun\", romány \"Koheze\" a \"Fúze\".\n\nObdobí po roce 2378, kdy se odehrává závěrečná dvojepizoda „Dohra“, je kvůli rozdílným osudům posádky \"Voyageru\" označováno jako „relaunch“ (nový start). První román z tohoto období byl vydán v roce 2003, vydávání řady dosud pokračuje.\n\nPro mladé čtenáře vycházela v roce 1997 číslovaná řada Starfleet Academy (celkem 3 číslované romány), která popisuje dobrodružství Kathryn Janewayové v době, kdy byla v mládí kadetem na Akademii Hvězdné flotily.\n\n"}
{"id": "714828", "url": "https://cs.wikipedia.org/wiki?curid=714828", "title": "Veletržní pohár 1961/62", "text": "Veletržní pohár 1961/62\n\nSezóna 1961/62 Veletržního poháru byla 4. ročníkem tohoto poháru. Mohl se účastnit jenom jeden klub z každého města, takže bylo běžné, že více týmů z jednoho města do turnaje vyslalo společnou reprezentaci města. Vítězem se stal tým Valencia CF.\n\nInternazionale zvítězilo v rozhodujícím utkání na neutrální půdě 5–3.\n\n MTK zvítězilo v rozhodujícím zápase na neutrální půdě 2–0.\n\n"}
{"id": "714831", "url": "https://cs.wikipedia.org/wiki?curid=714831", "title": "Veletržní pohár 1962/63", "text": "Veletržní pohár 1962/63\n\nSezóna 1962/63 Veletržního poháru byla 5. ročníkem tohoto poháru. Mohl se účastnit jenom jeden klub z každého města, takže bylo běžné, že více týmů z jednoho města do turnaje vyslalo společnou reprezentaci města. Vítězem se stal tým Valencia CF, který tak obhájil titul z minulého ročníku.\n\n Barcelona vyhrála rozhodující zápas na neutrální půdě 3:2.\n\n Petrolul Ploieşti zvítězilo v rozhodujícím zápase na neutrální půdě 1:0.\n\n"}
{"id": "714832", "url": "https://cs.wikipedia.org/wiki?curid=714832", "title": "Mechtylda Holštýnská", "text": "Mechtylda Holštýnská\n\nMechtylda Holštýnská, také Matilda (dánsky \"Mechtild af Holstein\", 1220 nebo 1225–1288, Kiel) byla jako manželka dánského krále Abela dánskou královnou v letech 1250–1252.\n\nMechtylda se narodila jako dcera holštýnského hraběte Adolfa IV. († 1261) a jeho manželky Hedviky z Lippe.\n\nJiž jako dítě byla Mechtylda z politických důvodů zasnoubena s dánským princem, tehdy šlesvickým vévodou Abelem, synem dánského krále Valdemara II. a jeho druhé manželky Berengarie Portugalské. Svatba se uskutečnila 25. dubna roku 1237 ve Šlesviku. Královnou se Mechtilda stala v roce 1250, kdy po zavraždění staršího Abelova bratra Erika IV. (na němž podle všeho měl její manžel svůj díl) připadl trůn Abelovi. Jako místo korunovace manželského páru, jež se uskutečnila 1. listopadu 1250, uvádějí některé prameny Roskilde, jiné Lund, v té době obvyklé místo korunovací dánských králů. Pod vlivem manželky byla králova politika orientovaná do severního Německa – hlavně na města Hamburk, Lübeck, Rostock a Wismar sdružená v Hanze, jimž Abel udělil rozšířený přístup do dánských přístavů a k obchodu s rybami.\n\nZ manželství Mechtyldy s Abelem se narodily čtyři děti:\n\n29. červen 1252 Abel zemřel – byl zabit při útěku z prohrané bitvy při pokusu potlačit ozbrojené povstání Frísů. Dánským králem se stal mladší Abelův bratr Kryštof I., který pominul dědická práva bratrových synů. Mechtylda se vrátila zpět do Holštýnska a vstoupila do kláštera. Podařilo se jí dosáhnout vysvobození svého prvorozeného syna z internace v domě kolínského arcibiskupa a bojovala za práva svých synů ve šlesvickém vévodství.\n\nV roce 1261 se Mechtylda provdala za švédského regenta, ovdovělého Jarla Birgera (otce pozdějšího švédského krále Valdemara I.) a s ním se usadila ve Švédsku. Po jeho smrti se znovu vrátila do rodného Holštýnska, kde roku 1288 v Kielu zemřela. Pochována však byla po boku svého druhého manžela v klášteře ve Varnhemu ve Švédsku. Není jisté, zda z tohoto manželství vzešli nějací potomci. Některé prameny uvádějí že Bengt, nejmladší Birgerův syn, byl synem od Mechtyldy, stejně jako dcera Kristina.\n\nV Dánsku byla Mechtylda značně nepopulární, nazývali ji \"německou dcerou ďábla\". Činili ji zodpovědnou za to, že Dánsko pozbylo území dobytá v severním Německu, neboť rozhodně podporovala své syny, kteří se spojili s Holštýnskem v boji proti Dánsku o vládu ve Šlesviku.\n\n"}
{"id": "714834", "url": "https://cs.wikipedia.org/wiki?curid=714834", "title": "Le Grand-Village-Plage", "text": "Le Grand-Village-Plage\n\nDolus-d'Oléron je francouzská obec v departementu Charente-Maritime, v regionu Poitou-Charentes. V roce 2008 zde žilo 993 obyvatel. Leží na ostrově Oléron.\n\n"}
{"id": "714836", "url": "https://cs.wikipedia.org/wiki?curid=714836", "title": "Rybnov (hrad)", "text": "Rybnov (hrad)\n\nRybnov je zaniklý hrad, který stával na břehu Holanského rybníka v Rybnově u Holan v okrese Česká Lípa.\n\nRybnov byl ve starší literatuře označován jako tvrz. Mezi hrady jej zařadili František Gabriel a Jaroslav Panáček.\n\nHrad byl založen v letech 1437–1438 Zikmundem z Vartenberka. První písemná zmínka pochází z roku 1440, kdy byl správním centrem zdejšího panství. Vartenberkové zde nesídlili a hrad s panstvím spravovali úředníci, z nichž je z roku 1534 znám pouze Alexej Kyj z Kyjova. Někdy kolem poloviny šestnáctého století hrad přestal sloužit jako panské sídlo, kterým se stal zámek v Zahrádkách, ale po určitou dobu na něm ještě bydleli vrchnostenští úředníci. Zprávy o opuštění a zániku hradu se nedochovaly.\n\nVětšina pozůstatků hradu zanikla v důsledku úprav, které probíhaly od počátku devatenáctého století. Dochovaly se jen nepatrné fragmenty zdiva z místního pískovce spojovaného vápennou maltou. Předpokládá se, že dispozice hradu byla dvoudílná, ale dochovala se jen plocha hradního jádra a případné předhradí zcela zaniklo. Mohlo se nacházet na jihovýchodní straně, kde je hradní jádro vymezeno ve skále vytesaným, 6–8 metrů širokým, příkopem. Nejspíše po roce 1840 byl příkop prohlouben a uzpůsoben pro odtok vody z rybníka. Přístup do hradu vedl nejspíše v místech kamenného mostu z roku 1801. Druhou možností je, že předhradí bývalo na severozápadní straně, odkud vede na plošinu hradního jádra cesta. Je však možné, že byla vybudována až v souvislosti s přilehlým hospodářským dvorem. Drobné relikty zdiva jsou pravděpodobně pozůstatkem opevnění hradního jádra.\n\n\n"}
{"id": "714843", "url": "https://cs.wikipedia.org/wiki?curid=714843", "title": "Veletržní pohár 1963/64", "text": "Veletržní pohár 1963/64\n\nSezóna 1963/64 Veletržního poháru byla 6. ročníkem tohoto poháru. Mohl se účastnit jenom jeden klub z každého města, takže bylo běžné, že více týmů z jednoho města do turnaje vyslalo společnou reprezentaci města. Vítězem se stal tým Real Zaragoza.\n\n"}
{"id": "714847", "url": "https://cs.wikipedia.org/wiki?curid=714847", "title": "Seznam kulturních památek v Břevnově", "text": "Seznam kulturních památek v Břevnově\n\nTejnka je od roku 2003 městskou památkovou zónou.\n\n"}
{"id": "714850", "url": "https://cs.wikipedia.org/wiki?curid=714850", "title": "Seznam morových hřbitovů v Česku", "text": "Seznam morových hřbitovů v Česku\n\nNásledující seznam obsahuje morové hřbitovy a pohřebiště na území České republiky. Z pochopitelných důvodů nebyly ve všech případech pořízeny ihned písemné záznamy, takže je třeba brát v potaz, že informace o některých se po kratší či delší dobu předávaly pouze ústní cestou, což mohlo mít vliv na faktickou přesnost. Pokud existuje o daném subjektu samostatný článek, najdete v něm podrobnější informace a jejich zdroje.\n\nSeznam není kompletní.\n"}
{"id": "714856", "url": "https://cs.wikipedia.org/wiki?curid=714856", "title": "Veletržní pohár 1964/65", "text": "Veletržní pohár 1964/65\n\nSezóna 1964/65 Veletržního poháru byla 7. ročníkem tohoto poháru. Vítězem se stal tým Ferencvárosi TC.\n\n"}
{"id": "714857", "url": "https://cs.wikipedia.org/wiki?curid=714857", "title": "Micky Arison", "text": "Micky Arison\n\nMicky Arison ( מיקי אריסון, \"Miki Arison\"; * 1949) je izraelsko-americký podnikatel, výkonný ředitel společnosti Carnival Corporation & plc, která je největším světovým provozovatelem zámořských lodí, a majitel basketbalového klubu Miami Heat.\n\nNarodil se v Tel Avivu do rodiny podnikatele Teda Arisona a Miny Arisonové-Sapirové a má mladší sestru Šari. Studoval na University of Miami, ale studia nedokončil a začal se věnovat podnikání. V roce 1979 se stal ve třiceti letech prezidentem Carnival Cruise Lines a o deset let později nahradil svého otce ve funkci výkonného ředitele Carnival Corporation.\n\nČasopis \"Forbes\" odhadl v roce 2011 jeho majetek na 5,9 miliardy dolarů a označil jej za 169. nejbohatšího člověka na světě. Žije převážně v Bal Harbour na Floridě, avšak má též domy v New Yorku a Izraeli. Má dvě děti.\n\n"}
{"id": "714865", "url": "https://cs.wikipedia.org/wiki?curid=714865", "title": "Bedřich Silva-Tarouca", "text": "Bedřich Silva-Tarouca\n\nBedřich hrabě Silva-Tarouca ( \"Friedrich Graf von Silva-Tarouca\") (11. prosince 1816 Čechy pod Kosířem – 23. června 1881 Brno) byl český římskokatolický kněz pocházející ze šlechtického rodu usazeného na Moravě, který se věnoval publicistice, sběratelství, konzervátorství, restaurátorství a mecenášství.\n\nByl pravnukem Emanuela Telese, třetím synem Františka Tarouci a Marie Leopoldiny hraběnky Šternberk-Manderscheidové a vnukem Josefa Šternberka. V roce 1847 se vzdal dědictví ve prospěch svého bratra Augusta Alexandra Silva-Tarouci (1818–1872).\n\nV letech 1834-1839 vystudoval filosofii a v letech 1838-1839 teologii na Františkově univerzitě v Olomouci. V letech 1841-1843 pokračoval v teologii v Brně. V letech 1835-1838 studoval malbu v krajinářské škole u profesora Antonína Mánesa na pražské Akademii. Při studiích se seznámil a spřátelil s Josefem Mánesem. Jeho matka Leopoldina rodinu Mánesů ujiž znala, udržovala s nimi přátelské styky. \n\nV Brně se stýkal s organizátory českého národního hnutí na Moravě, například s básníkem a sběratelem lidových písní Františkem Sušilem. Přispěl k vytvoření sbírek brněnského muzea, účastnil se české katolické spolkové činnosti. Byl prvním sběratelem, který věnoval do sbírek Moravského muzea početnější soubor uměleckých děl 19. století. Již v roce 1859 daroval muzeu v souvislosti s odchodem do severní Itálie, kde sloužil dobrovolně jako vojenský kaplan v rakouských válečných lazaretech, značnou část své knihovny a sbírky mincí, rytin, starých tisků a uměleckých děl. Aktivně se podílel na aktivitách české a moravské obrozenecké společnosti, byl spoluzakladatelem brněnských vlasteneckých vzdělávacích spolků a Matici moravské odkázal veškeré své sbírky mincí a starožitností a především obsáhlý, na dva a půl tisíce položek zahrnující soubor kreseb a grafických listů nejrůznějších autorů od 16. do 19. století. Z taroucovské sbírky prezentuje Moravská galerie v Brně díla českých tvůrců, mj. Josefa Mánesa, Antonína Mánesa, Václava Mánesa, Josefa Vojtěcha Hellicha, Antonína Chittussiho nebo Josefa Berglera, dále práce rakouských či německých umělců a ukázky jeho vlastních výtvorů.\n\n\n\n"}
{"id": "714866", "url": "https://cs.wikipedia.org/wiki?curid=714866", "title": "Josef Jakubec (jezuita)", "text": "Josef Jakubec (jezuita)\n\nJosef Jakubec SJ (1. září 1932, Ústí nad Orlicí – 15. února 1995) byl český římskokatolický kněz a jezuita, který v letech 1990 až 1991 působil jako generální vikář královéhradecké diecéze.\n\nNarodil se v rodině čalouníka a dekoratéra Františka Jakubce jako jedno z jeho osmi dětí. Dětství prožil v domě svého otce v Kostelní ulici v Ústí nad Orlicí, který byl později zbourán. V roce 1945 byl spolu se svým bratrem Václavem přijat ke studiu na jezuitské gymnázium na Velehradě, ústav však byl v roce 1948 zrušen. V srpnu 1949 vstoupil do jezuitského řádu a 13. dubna 1950 byl internován. Po propuštění z internace koncem roku 1950 mu již nebylo další teologické studium umožněno. Od 1. září 1952 do 30. listopadu 1954 sloužil u pomocného technického praporu v Komárně, poté se vrátil domů a pracoval na různých místech jako dělník.\n\nDíky politickému uvolnění mu bylo umožněno v září 1968 odejít na jezuitskou univerzitu v Innsbrucku. Po roce studií byl 20. září 1969 vysvěcen na kněze a začal působit v královéhradecké diecézi, nejprve jako kostelník, poté jako výpomocný duchovní a nakonec jako duchovní správce; tím byl postupně v Hradci Králové, Chrasti, Licibořicích (od 1. června 1977), Štokách (od 1. srpna 1982) a Rychnově nad Kněžnou (od roku 1986). V roce 1990 ho biskup Otčenášek jmenoval generálním vikářem královéhradecké diecéze, jeho působení v této funkci však ukončil infarkt (generálním vikářem byl do 22. července 1991).\n\nPo zotavení odešel do jezuitského kláštera na Svatém Hostýně a stal se sociem magistra noviců (tj. pomocníkem novicmistra). V roce 1992 se spolu s celým jezuitským noviciátem přestěhoval do Kolína. Později byl ustanoven duchovním správcem farnosti u kostela sv. Jiljí v Praze, kde působil až do své smrti. Byl pochován do řádové hrobky.\n"}
{"id": "714868", "url": "https://cs.wikipedia.org/wiki?curid=714868", "title": "Stanislav Langer", "text": "Stanislav Langer\n\nStanislav Langer (21. února 1924 Mnichovo Hradiště – 29. června 2004 Hradec Králové) byl český klinický psycholog a vysokoškolský učitel, autor pedagogicko-psychologických výzkumných prací i knižních publikací.\n\nNarodil se v Mnichově Hradišti. Po maturitě na gymnáziu nastoupil v roce 1945 na Filozofickou fakultu Masarykovy univerzity v Brně, kde studoval obor čeština – filosofie. Po ukončení studia v roce 1948 pokračoval v přípravě na doktorát filozofie – obor psychologie. Doktorát složil v roce 1951. V roce 1963 obhájil kandidaturu věd a v roce 1968 docenturu, obojí z oboru psychologie.\n\nDo zaměstnání nastoupil v roce 1949 na základní škole v Doksech. Dále vyučoval na základní škole v Semilech a na uměleckoprůmyslové škole sklářské v Železném Brodě. V roce 1952 nastoupil jako klinický psycholog do poradny ve zdravotnictví v Hradci Králové. Odtud přešel v roce 1960 na Pedagogický institut, později Pedagogickou fakultu v Hradci Králové. Zde působil až do roku 1980, kdy přešel na Pedagogickou fakultu Univerzity Jana Evangelisty Purkyně v Ústí nad Labem. Současně působil i externě na Vysokém učení technickém v pedagogickém studiu inženýrů.\n\nBěhem své učitelské činnosti se věnoval především výzkumné činnosti na školách i ve zdravotnictví. Na toto téma psal publikace do periodických psychologických, pedagogických i zdravotnických časopisů. Zároveň vydal i několik knižních publikací. Spolupracoval též s Vysokou školou v Drážďanech. Byl průkopníkem poradenské psychologie v republice, spoluzakladatelem první lékařsko-psychologické poradny (společně s MUDr. Miroslavem Novákem) a zakladatelem psychologické poradny na základní škole v Chlumci nad Cidlinou v 50. a 60. letech). Po odchodu do důchodu pokračoval ve výzkumné činnosti v poradnách. Provedl více než 9 000 psychologických vyšetření a zpracoval je ve svých výzkumných pojednáních. V roce 1990 obhájil velmi úspěšně doktorát věd z psychologie, ale ten mu později univerzitní komise z neznámých důvodů zamítla.\n\nKromě činnosti v oboru psychologie se věnoval amatérersky mineralogii. V Klenotnici drahých kamenů v Nové Pace je jeho fotografie s ostatními sběrateli minerálů. Nejlepší ukázky z jeho bohatých sbírek byly věnovány nejen novopacké Klenotnici, ale také Muzeu Českého ráje v Turnově a Národnímu muzeu v Praze.\n\nJeho manželkou byla česká středoškolská pedagožka, filoložka a autorka jazykových a gramatických publikací PhDr. Věra Langrová (1925).\n\nPodílel se jako řešitel a spoluřešitel těchto výzkumných úkolů státních i rezortních:\n\nVýsledky výzkumných prací byly uveřejněny ve formě statí a monografií.\n\n\n\n\n"}
{"id": "714871", "url": "https://cs.wikipedia.org/wiki?curid=714871", "title": "Quai Henri-IV", "text": "Quai Henri-IV\n\nQuai Henri-IV (\"nábřeží Jindřicha IV.\") je nábřeží v Paříži. Nachází se ve 4. obvodu.\n\nNábřeží leží na pravém břehu řeky Seiny. Začíná u křižovatky s \"Boulevardem Morland\", kde navazuje na \"Quai de la Rapée\", a končí u \"Boulevardu Henri-IV\" a Pont de Sully, odkud pokračuje \"Quai des Célestins\".\n\nNábřeží vzniklo v roce 1843 a bylo původně součástí ostrova Louviers. V roce 1847 bylo říční rameno zasypáno a ostrov připojen ke břehu.\n\nNábřeží od roku 1844 nese jméno francouzského krále Jindřicha IV.\n\n"}
{"id": "714872", "url": "https://cs.wikipedia.org/wiki?curid=714872", "title": "Let UTA 772", "text": "Let UTA 772\n\nLet UTA 772 bylo pravidelné letecké spojení francouzské letecké společnosti Union de Transports Aériens, které se zřítilo dne 19. září 1989 z důvodu exploze bomby v Nigeru. Všech 170 cestujících zahynulo. Letadlo McDonnell Douglas DC-10 startovalo z Brazzaville do Paříže. V Brazzaville byla deponována bomba s časovou rozbuškou do zavazadlového prostoru letadla, která explodovala 46 minut po mezipřistání v hlavním městě Čadu N'Djamena. Letadlo se zřítilo v buši nedaleko oázy Bilma.\n\n18. července 2011 Abdel Rahman Shalgham, ministr zahraničí Libye v letech 2000–2009, který zběhl z libyjské vlády hned na počátku občanské války v březnu 2011, prohlásil, že libyjská vláda je zodpovědná za explozi letu UTA 772. Řekl: \"Libyjské tajné služby vyhodily to letadlo do povětří. Byly přesvědčeny, že se na palubě nachází vůdce Kaddáfího opozice Mohammed al-Megrief. Teprve po výbuchu zjistily, že tam nebyl\".\n\nV roce 2007 byl v poušti asi 10 km od místa dopadu postaven památník. Má tvar letadla v kompasu, je postaven z černého kamení a viditelný na satelitních snímcích Google (). Památník postavilo sdružení rodin obětí \"Les Familles de l’Attentat du DC-10 d’UTA\".\n"}
{"id": "714874", "url": "https://cs.wikipedia.org/wiki?curid=714874", "title": "Arnošt Emanuel Silva-Tarouca", "text": "Arnošt Emanuel Silva-Tarouca\n\nArnošt Emanuel hrabě Silva-Tarouca (někdy \"Sylva-Taroucca\"), v německojazyčných pramenech též \"Ernst Emanuel Graf von Silva-Tarouca\" (3. ledna 1860 Čechy pod Kosířem – 15. srpna 1936 Schwaigern), byl rakousko-uherský, respektive český šlechtic, právník, dendrolog a politik, rytíř řádu svatého Jiří. V letech 1917–1918 byl posledním ministrem zemědělství Předlitavska.\n\nNarodil se jako \"Arnošt Emanuel hrabě Silva-Tarouca, vévoda Tellez da Sylva, markýz ze Strévi a Saccabonello etc.\", do vlivné šlechtické rodiny Silva-Tarouců původem z Portugalska, jako třetí dítě vysokého státního úředníka Augusta Alexandra Silva-Tarouca (1818–1872) a jeho první manželky Isabely Stolberg-Stolberg (1824–1864). Po předčasné smrti jeho otce byl jeho poručníkem moravský šlechtic a politik Egbert Belcredi.\n\nV roce 1885 se seznámil s komtesou Marií Antonií, říšskou hraběnkou Nostic-Rieneck. Ta byla majitelkou parku v Průhonicích, který je v současnosti zapsán na seznamu UNESCO. Svatba se konala 16. června téhož roku v kapli Narození Panny Marie v Průhonicích. S manželkou Marií Antonií měli celkem devět dětí, dospělého věku se dožilo sedm z nich. Jeho bratrem byl Franz Josef Silva-Tarouca (1858–1936), státní úředník a politik.\n\nArnošt vystudoval gymnázium v Kalksburgu v Dolních Rakousích, práva studoval na univerzitě ve Vídni a Karlo-Ferdinandově univerzitě v Praze a pak působil krátce jako praktikant při českém místodržitelství v Praze. Vzděláním byl právník, ale jeho soukromý zájem směřoval k přírodě a krajině, dendrologii a botanice. Patřily mu Trmice, Řehlovice, Velké Žernoseky, Vrchnice a Průhonice. Průhonický zámek přestavěl ve stylu české renesance a v jeho okolí založil zámecký park Průhonice coby modelový krajinářsky řešený komplex. Ačkoliv neměl formální dendrologické vzdělání, dosáhl v tomto oboru značných znalostí a publikoval odborné knihy. Od roku 1908 byl prezidentem Dendrologické společnosti Rakousko-Uherska, jejímž byl spoluzakladatelem a významně ji podporoval. Byl také aktivní v katolických spolcích a od roku 1893 se podílel na organizování katolických sjezdů v Rakousku. Ještě v roce 1915 krátce zastával post viceprezidenta \"Katolického lidového svazu\" (Katholisches Volksbund für Österreich).\n\nStal se čestným předsedou Národopisné výstavy v Praze roku 1895. Na deset let zapůjčil Silva-taroucovský palác (dnes palác Savarin) k umístění sbírek Národopisného muzea českoslovanského.\n\nDlouhodobě byl aktivní i v politice. Ve volbách roku 1891 byl zvolen za poslance Říšské rady (celostátní zákonodárný sbor), kde reprezentoval velkostatkářskou kurii v Čechách. Mandát obhájil za velkostatkáře ve volbách roku 1897 a volbách roku 1901. Ve vídeňském parlamentu setrval do konce funkčního období sněmovny, tedy do roku 1907. V parlamentu byl členem Strany konzervativního velkostatku.\n\nV letech 1892–1913 rovněž zasedal jako poslanec Českého zemského sněmu. Zde zasedal v kurii svěřeneckého velkostatku. Poprvé sem byl zvolen v doplňovací volbě 29. září 1892 za kurii velkostatkářskou (svěřenecké velkostatky). V roce 1907 byl povolán do Panské sněmovny (horní jmenovaná komora Říšské rady), kde setrval až do zániku Rakouska-Uherska.\n\nJeho politická kariéra vyvrcholila v posledních měsících monarchie, když se ve vládě Ernsta Seidlera 30. srpna 1917 stal ministrem zemědělství Předlitavska. Post si udržel i v následné vládě Maxe Hussarka a vládě Heinricha Lammasche. Funkci zastával až do 30. října 1918 a byl tak posledním šéfem tohoto rezortu v době existence monarchie. Ještě během roku 1918 se o něm dokonce uvažovalo jako o možném předsedovi vídeňské vlády.\n\nVe dvacátých letech udržoval a zveleboval průhonický park, byl předsedou Československé dendrologické společnosti, publikoval své dendrologické a sadovnické zkušenosti (počátkem 20. let vydal obsáhlou příručku \"Kulturhandbücher für Gartenfreunde\"). Pro hospodářské potíže, způsobené I. pozemkovou reformou, jakož i z rodinných důvodů- neměl z tragické příčiny potomstvo, které by se bylo schopno o park a zámek starat- se rozhodl park a panství Průhonice prodat v roce 1927 československému státu.\n\nZemřel náhle 18. srpna roku 1936 na návštěvě u své dcery Anny, provdané hraběnky Neippergové, na zámku Schwaigern ve Württembersku, kde je také pochován. Jeho potomstvo se zajímá o bývalé panství i osobu pana hraběte dosud, z toho důvodu je v aktivním kontaktu se zastupiteli Průhonic do dnešních dnů.\n\n\n"}
{"id": "714875", "url": "https://cs.wikipedia.org/wiki?curid=714875", "title": "František Štěpán Silva-Tarouca", "text": "František Štěpán Silva-Tarouca\n\nFrantišek Štěpán Silva-Tarouca ( \"Franz Stephan Graf von Silva-Tarouca\", 30. ledna 1750 ve Vídni – 5. března 1797 tamtéž) byl člen hraběcího rodu Silva-Tarouců.\n\nJediný syn Emanuela Telese da Silvy, vévody Silvy a hraběte Silva-Tarouca a Amabílie Johanny, princezny šlesvicko-holštýnsko-sonderbursko-beckové. Oženil se 30. ledna 1772 ve Vídni s hraběnkou Marií Christinou Schönborn-Heussenstamm (Vídeň 20. září 1754 - Vídeň 25. srpna 1797) s níž měl šest dětí: Františka Josefa I. Lothara, Jiřího, Evžena, Alžbětu, Emanuela a Amélii.\n\nFrantišek Štěpán se o hospodaření svých statků na Moravě příliš nestaral, přesto je s jeho osobou je spjata historie rozsáhlého přírodně krajinářského parku v Čechách pod Kosířem, která začíná v 70. letech 18. století, kdy František Štěpán Silva-Tarouca vybudoval jihovýchodně od budovy zámku sad s růžovou alejí a dvěma rybníky. Zahrada měla již barokní prvky (aleje, vodní kanály) kombinované s romantickou květinovou výzdobou.\n\n"}
{"id": "714876", "url": "https://cs.wikipedia.org/wiki?curid=714876", "title": "František Josef Lothar Silva-Tarouca", "text": "František Josef Lothar Silva-Tarouca\n\nFrantišek Josef Lothar Silva-Tarouca (německy \"Franz Joseph Lothar von Silva-Tarouca\", 27. duben 1773, Vídeň – 2. prosinec 1835, Čechy pod Kosířem), někdy také označovaný jako \"František Josef I.\", byl rakouský šlechtic z rodu Silva-Tarouců portugalského původu.\n\n23. listopadu 1811 se oženil s hraběnkou Marií Leopoldinou ze Šternberka-Manderscheidu (10. července 1791, Praha – 15. prosince 1870, Čechy pod Kosířem) na zámku Zásmuky. Spolu měli celkem čtyři syny: předčasně zemřelého Františka, Ervína Viléma (1815–1846), který dědil po otci, ale zemřel mlád, Bedřicha (1816–1881), učeného kněze a nejmladšího Augustina Alexandra (1818–1872).\n\nVzdal se vojenské kariéry a věnoval se celých 27 let zvelebování hospodaření na zadluženém rodovém majetku. Ve třicátých letech 19. století zahájil na zámku v Čechách pod Kosířem velkorysou přestavbu původní barokní zahrady v přírodně krajinářský anglický park.\n\n"}
{"id": "714877", "url": "https://cs.wikipedia.org/wiki?curid=714877", "title": "Vyznamenání Zlaté lípy", "text": "Vyznamenání Zlaté lípy\n\nVyznamenání Zlaté lípy (celým názvem Vyznamenání Zlaté lípy ministra obrany České republiky) je vojenské ocenění udělované ministrem obrany ČR za mimořádný přínos pro rozvoj obrany a bezpečnosti České republiky.\n\nZřízeno bylo rozkazem ministryně obrany Vlasty Parkanové ze dne 30. září 2008. Autorem návrhu, ze kterého vyznamenání vychází, je výtvarník František Kupka, jenž je jedním z nositelů tohoto vyznamenání.\n\nLícová strana je ve tvaru čtyřcípé hvězdy se zlatým lipovým listem na středu. Ve středu rubové strany se nachází medailon se znakem ministerstva obrany a nápisy \"Ministerstvo obrany České republiky\" a \"Čest a vlast\" a dále ploška pro pořadové číslo. Vyznamenání je zavěšeno na bílé stuze, modro-červeně lemované.\n\nSoučástí vyznamenání je udělovací listina o jeho udělení podepsaná ministrem obrany ČR.\n\nSamotné vyznamenání je jednostupňové a je možné je udělit opakovaně.\n\nNěkteří nositelé vyznamenání:\n\n15. http://www.mocr.army.cz/informacni-servis/zpravodajstvi/slavnostni-udileni-resortnich-vyznamenani-na-vitkove-128062/\n\n"}
{"id": "714884", "url": "https://cs.wikipedia.org/wiki?curid=714884", "title": "Hrad u Hostíkovic", "text": "Hrad u Hostíkovic\n\nHrad u Hostíkovic (též \"Milčany\") je zřícenina hradu na ostrůvku v Milčanském rybníce nedaleko městyse Holany jižně od okresního města Česká Lípa. Od roku 1965 je chráněn jako kulturní památka.\n\nHrad se původně jmenoval pravděpodobně Milčany. Po jeho zániku bylo jméno přeneseno na nové sídlo chybně označované jako Vítkovec, které vzniklo asi o 600 metrů jižněji a jehož zbytky se nacházejí mezi Milčanským a Holanským rybníkem.\n\nPrvní písemná zmínka o hradu pochází z roku 1366. Zpráva zmiňuje Přibík z Milčan, který byl nejspíše manem Berků z Dubé, jimž patřila okolní krajina. Podle archeologických nálezů byl hrad postaven v první třetině čtrnáctého století a zanikl ve dvacátých letech patnáctého století.\n\nZ hradu se dochovalo pouze jádro na pískovcové skále na ostrůvku v severní části Milčanského rybníka. Opevnění, viditelné ještě v devatenáctém století, zaplavila voda Milčanského rybníka. Skála převyšovala původní rovinaté okolí asi o osm metrů. Na jejím nejvyšším místě stávala nejspíše obytná věž s půdorysem o rozměrech 6 × 6 metrů. Dochovaly se z ní jen drobné fragmenty zdiva. Další pozůstatky zástavby nejasného účelu se nachází na jihovýchodní straně.\n\n\n"}
{"id": "714885", "url": "https://cs.wikipedia.org/wiki?curid=714885", "title": "Drevokocúr", "text": "Drevokocúr\n\nDrevokocúr je podle článku Kláry Smolíkové z listopadu 2010 pseudovýraz, který podle podivuhodně houževnatého mýtu je slovenským překladem českého výrazu veverka. Podle \"Česko-slovenského slovníku\" se veverka slovensky řekne \"veverica\" nebo \"veverička\". Folklorista Petr Janeček zařadil slovo \"drevokocúr\" mezi jazykové anekdoty. Jazykovědkyně Mira Nábělková uvádí slovo jako příklad mezijazykového mýtu, tj. jako výmysl podávaný a v jistém společenském prostoru přijímaný jako pravda.\n\nDrevokocúr se v českém prostředí nejčastěji vyskytuje ve „slovenské“ hláskové, resp. pravopisné podobě, ale lze narazit na částečně adaptované či zdomácnělé varianty jako \"drevokocůr\", \"drevokocour\", \"dřevokocour\", \"stromokocúr\" i na odvozeniny typu \"drevokocúrka\" nebo \"drevomačka\".\n\nO původu výrazu nejsou věrohodné zdroje. V diskusích bývá původ slova připisován například hercům Miroslavu Horníčkovi, Vladimíru Menšíkovi, Jiřímu Krampolovi, Jiřímu Sovákovi, Mariánu Labudovi a dalším.\n\nVe slovenském prostředí někteří autoři (např. v 90. letech Zuzana Szatmáryová v článku \"Z hlúpeho jazyka pochádzajú mnohé nepríjemnosti\", cit. podle Ivana Masára v \"Kultúre slova\", 1996) řadili slovo mezi puristické novotvary, které údajně jazykovědci či úředníci doporučovali jako náhradu za existující a používaná slova. Prof. Ján Mlynárik při inaugurační přednášce na FF UK v Praze zmínil slovo \"drevokocúr\" jako příklad slovenského lingvistického podvrhu. V práci \"Českí profesori na Slovensku\" (I. diel. Českí profesori a ich slovenskí žiaci na UK v rokoch 1919–1949, 1994) drevokocúra představil jako plod prvorepublikového puristického prístupu k jazyku.\n\nMira Nábělková uvádí z internetových diskusí zmínku, že V. Richter údajně v roce 1972 v etnografickém článku o prekáračkách (žertovných lidových písních) z jihomoravského rakouského pomezí zmínil slovo \"drevokocúr\" jako lokální pojmenování veverky, ale ve slovenském nářečovém slovníku takové slovo není. Není známo ani časové zařazení vzniku slova či jeho průniku do širšího oběhu. Je také možné, že původ slova souvisí s německým \"Eichkatze\" (doslova „dubokočka“).\n\nV úvahu připadá také polský původ, protože podobný jazykový mýtus se objevuje i v polském jazykovém prostředí („drzewo kocur“ nebo „drewny kocur“), kde je ovšem většinou uváděn jako české slovo (i v podobě „dřevný kocůr“). Polský původ podporuje i skutečnost, že polské slovo „drzewo“ znamená „strom“.\n\nPodle ankety M. Nábělkové mezi asi 30 pražskými českými i slovenskými studenty slovakistiky slovo neznali pouze dva – jeden ze Slovenska, který však znal z televizního pořadu slovo \"stromokocúr\", a jedna Češka. Více slovenských studentů se však se slovem setkalo až v českém prostředí. Čeští studenti většinou slovo znali už od dětství a teprve po letech dospěli k poznání, že nejde o běžný slovenský výraz. Rovněž v diskusích na internetu lze nalézt řadu dokladů, kdy je diskutována víra a nevíra v reálnost tohoto slova a jsou uváděny doklady a reference k ozřejmení a doložení pravdy a nabytí jistoty.\n\n\"Lidové noviny\" v červnu 2006 zveřejnily test znalostí slovenštiny, v němž jednou ze 17 otázek bylo, zda slovo \"drevokocúr\" znamená veverku, pilu, anebo zda takové slovo neexistuje.\n\nNa Slovensku se v populárním televizním seriálu Susedia (2006) vyskytla postava bodrého horala se jménem František Stromokocúr, jejímž dialogovým partnerem je László Komárom. Postavy vytvořili Peter Marcin a Andrej Kraus v rozhlasovém kabaretu Twister a poté v televizních kabaretech Uragán a Hurikán.\n\nSlovenská hudební skupina Kopytovci vydala v roce 1995 album \"Mekký drevokocúr\" jako své první, prodalo se přibližně 20 000 kusů, z toho jen v České republice v květnu 1995 se prodalo asi 7500 kusů.\n\nJméno Drevokocúr nese řada hudebních či sportovních klubů ve slovenském i českém prostředí, Češi i Slováci je používají jako internetové přezdívky či jako nadávky, jako hravé etnické pojmenování Slováka apod. V paraglidingu se ve slovenském i českém prostředí ujalo jako slangové označení nešťastníka, který přistál na stromě. \"Drevokocur lázeňský\" je od roku 2009 též název soukromého apartmánu v Mariánských Lázních.\n\n"}
{"id": "714886", "url": "https://cs.wikipedia.org/wiki?curid=714886", "title": "Hrad u Hvězdy", "text": "Hrad u Hvězdy\n\nHrad u Hvězdy stával nedaleko přírodní památky Pod Hvězdou u vesnice Hvězda, části obce Blíževedly v okrese Česká Lípa v Libereckém kraji.\n\nJménem neznámý hrad byl pravděpodobně založen v první polovině 13. století a obydlen byl do dvacátých let 14. století. Díky časovém zařazení i umístění bývá často spojován s ronovským hradem Frýdlant, o němž je první zmínka v přídomku pánů z Frýdlantu roku 1257. Místní jména objektu Hrada a Loupežný zámek se objevují až dlouho po zániku hradu.\n\nHrad stával na pískovcové skále rozdělené do dvou částí. V centrální části stála pravděpodobně obytná věžovitá stavba šestiúhelníkového půdorysu, ze které se dochovaly draže (spáry vysekané do skály sloužící k ukotvení stavby), podle jejichž rozměrů (šířka 40–80 cm, hloubka až 60 cm) byla budova postavené z kamene. \n\nNa jihozápadě ke skále přiléhala minimálně jednopatrová stavba, jejíž přízemí bylo postaveno z kamene, což dokládá základová spára o šířce asi 1,5 metru vytesaná ve skále. Na severovýchodě se dochovaly zbytky hradeb.\n\nK pozůstatkům hradu nevede žádná značená turistické stezka. V blízkosti místa však prochází silnice, spojující vesnice Hvězdu a Litice, a zelená turistická trasa směrem na osadu Stranné.\n\n\n"}
{"id": "714891", "url": "https://cs.wikipedia.org/wiki?curid=714891", "title": "Loubí (hrad)", "text": "Loubí (hrad)\n\nHrad u Loubí je zaniklý hrad, který stával nad Loubským dolem východně od vesnice Loubí u Holan v okrese Česká Lípa. Nezachovaly se o něm žádné písemné prameny, ale podle nálezů keramiky byl založen ve druhé polovině třináctého století a zanikl na počátku století čtrnáctého. Dochovaly se z něj zejména terénní relikty opevnění.\n\nO hradě se nedochovaly žádné písemné zprávy, a neznáme ani jeho jméno. Jeho pozůstatky objevil Petr Randus v roce 1988 při ověřování existence jakéhosi Pustého zámečku () zmiňovaného roku 1886. Zlomky keramiky nalezené při povrchovém sběru v roce 1991 umožnily datování existence hradu do druhé poloviny třináctého století s mírnými přesahem do století čtrnáctého.\n\nStaveništěm hradu se stala pískovcová ostrožna, jejíž závěr je oddělen ve skále vytesaným příkopem. Hrad byl pravděpodobně jednodílný, ale je možné, že před příkopem se nacházelo předhradí, jehož pozůstatky zanikly v důsledku zemědělského využívání předpolí hradu. Na severní straně předpolí se nachází okrouhlá prohlubeň nejasného původu. Za příkopem je patrný náznak valu, ale v samotném jádře se nedochovaly žádné pozůstatky zástavby a existenci dřevěných staveb dokládají pouze nálezy mazanice.\n\n"}
{"id": "714895", "url": "https://cs.wikipedia.org/wiki?curid=714895", "title": "Vřísek (hrad)", "text": "Vřísek (hrad)\n\nVřísek je zaniklý hrad, který stával na okraji osady Hradiště u obce Chlum v okrese Česká Lípa.\n\nPodle keramických střepů nalezených při malém archeologickém výzkum bylo místo osídleno již v první polovině 14. století. První písemná zmínka o dvoru Vřísek je z roku 1402, kdy Jindřich ml. Berka z Dubé zdědil panství Chudý hrádek, ke kterému Vřísek patřil. Podle Augusta Sedláčka došlo roku 1413 k oddělení hradu od panství. Roku 1543 byl hrad již pustý.\n\nNázev hradu a přilehlé vesnice se postupně vytrácel z povědomí obyvatel a v letech 1633–1647 se začalo používat jméno Hradiště. Na Heberově mapě z roku 1846 byl hrad pojmenován chybně Rač. Název Vřísek se znovu objevuje v 19. století, kdy byl chybně spojen s renesančním zámkem Vítkovec u Holan. Podle některých novějších údajů je hrad Vřísek uváděn se jménem Hradiště podle vsi, kde stával, a zámek Vřísek, dosud existující i s oborou, je u Holan.\n\nHrad ostrožného typu byl vystavěn na pískovcové ostrožně vybíhající do údolí Dolského potoka. Jádro od zbytku odděloval příkop, který později sloužil jako chmelnice. Ještě August Sedláček zde zmínil zbytky zdiva, ale později byl příkop při výstavbě blízkého domu (Hradiště čp. 8) téměř zničen. Nelze prokázat, jestli se před příkopem nacházela stavení. Areál jádra má přibližně trojúhelníkový tvar o rozměrech cca 26 × 38 × 34 metrů. Po obvodu byl obehnán hradbou, jejíž drobné zbytky se zachovaly do současnosti. Na severovýchodní straně se zachovala také část římsy okna. Suterén budovy, přiléhající v tomto místě k hradbám, byl zasekán do skály a ještě dnes tam jsou vidět stopy v podobě prohlubně. Pravděpodobně zde stávala věž nebo zemnice.\n\n\n"}
{"id": "714896", "url": "https://cs.wikipedia.org/wiki?curid=714896", "title": "Naomi Cavadayová", "text": "Naomi Cavadayová\n\nNaomi Cavadayová (* 24. dubna 1989, Sidcup, Kent) je bývalá britská profesionální tenistka. Ve své kariéře na okruhu WTA Tour nevyhrála žádný turnaj. V rámci okruhu ITF získala tři tituly ve dvouhře a dva ve čtyřhře. V dubnu 2011, kdy figurovala na 231. pozici žebříčku, ukončila aktivní kariéru, aby u Britské tenisové asociace (Lawn Tennis Association) zahájila dráhu tenisové trenérky.\n\nNa žebříčku WTA byla nejvýše ve dvouhře klasifikována v květnu 2010 na  174. místě a ve čtyřhře pak v dubnu téhož roku na 184. místě. Jejím posledním trenérem byl Rob Smith, dlouholetý kouč Tima Henmana.\n\n"}
{"id": "714906", "url": "https://cs.wikipedia.org/wiki?curid=714906", "title": "Syntaktická analýza shora dolů", "text": "Syntaktická analýza shora dolů\n\nSyntaktická analýza shora dolů je jednou z metod syntaktické analýzy. Syntaktická analýza se snaží zkonstruovat derivační strom pro danou větu (vstup syntaktického analyzátoru, posloupnost symbolů). Metoda shora dolů (Top-Down) se nejprve zabývá nejvyšší úrovní derivačního stromu a postupně prochází derivační strom dolů s využitím formálních pravidel gramatiky. To znamená, že derivační strom věty konstruujeme od kořene (je ohodnocen startovacím symbolem gramatiky) směrem dolů k listům, zleva doprava, podle levé derivace. Syntaktickou analýzu shora dolů používají pro svou práci LL syntaktické analyzátory.\n\nSyntaktickou analýzu shora dolů můžeme také popsat jako hledání levé derivace vstupního řetězce a lze ji realizovat jako metodu „pokusu a omylu“, kdy se snažíme v určitém bodě překladu aplikovat postupně jednotlivá pravidla gramatiky. Když je aplikace určitého pravidla neúspěšná, navrátíme se do bodu, odkud lze pokračovat dál volbou jiné varianty. Tento postup se nazývá „analýza s návraty“. Je pro syntaktickou analýzu (což je pouze část překladu či překladače) programovacích jazyků nevhodný, protože je značně neefektivní, ale naštěstí většina běžných konstrukcí v programovacích jazycích umožňuje přímočarou analýzu bez návratu. Další možností je použití deterministické analýzy, ve které při výběru pravidla využíváme ještě další informace. Například se můžeme dívat dále do vstupní posloupnosti symbolů a řídit se tím, co dostaneme později na vstupu, nebo kontrolovat zásobník (nestačí nám jen symbol, který vyjímáme, ale chceme vidět i ty pod ním). U metody analýzy shora dolů se ve většině případů používá deterministická analýza.\n\n\nSlovo \"aabbcc\" odvozené v gramatice s pravidly:\n\nPoužijeme levou derivaci:\n\nZačínáme startovacím symbolem S (pravidlo 1), kde se na pravé straně vyskytují neterminály AB. Podle levé derivace a přepisovacího pravidla 2 přepíšeme na aAbB. Dále aplikujeme pravidlo 3, přičemž se výstup změní na aabbB a dále pokračujeme s aplikací pravidel až do doby, kdy zbudou jen terminální symboly.\n\nTento příklad můžeme také popsat pomocí levého rozkladu věty v gramatice, což je posloupnost čísel pravidel použitých v levé derivaci této věty v gramatice. Pro výstupní slovo aabbcc z příkladu vypadá následovně:\n\nJe vhodné podotknout, že LL analýza se týká bezkontextových jazyků. Pro regulární jazyky jde o zbytečně komplikované řešení. Pro obecnější jazyky (kontextové a pod.) nemáme derivační strom, ale něco obecnějšího. \n\nKonkurenční způsob je syntaktická analýza zdola nahoru, zvaná taky LR. Ke stromu vydává pravý rozklad pozpátku. Je dobré si uvědomit, že ve skutečnosti z výsledků analýzy, tj. posloupnosti, stavíme derivační strom. \n\nCo se týče výstupu, tak nejen \"příklad uvedený výše\" se dá popsat pomocí levého rozkladu, ale každá věta z jazyka. Je to standardní způsob výstupu.\n\nJe vhodné rozlišit přirozené jazyky a umělé počítačové jazyky. Ve skutečnosti se v přirozených jazycích vyskytují jevy, které nelze popsat bezkontextovou gramatikou. Když se omezíme na bezkontextovou gramatiku, tak se v ní vyskytuje nedeterminismus. Proto potřebujeme při zpracování obecně \"pokusy a omyly\", jak bylo vzpomenuto výše. \n\nPočítačové jazyky jsou navrženy člověkem a tak je může navrhnout a navrhuje deterministicky. To má kromě rychlejší a jednodušší analýzy tu \"nezanedbatelnou\" výhodu, že jedné syntaktické větě (přesněji jejímu stromu) odpovídá jeden sémanticky význam - jinak by stejný program mohl počítat více věcí.\n\nPro deterministické rozhodování, které pravidlo použít, se používá výhled na \"k\" symbolů dopředu, pak se mluví o LL(k) analyzátorech. Při dobrém návrhu jazyka stačí LL(1).\n\n\n"}
{"id": "714914", "url": "https://cs.wikipedia.org/wiki?curid=714914", "title": "Experiment na ptáku ve vývěvě", "text": "Experiment na ptáku ve vývěvě\n\nExperiment na ptáku ve vývěvě (anglicky: \"An Experiment on a Bird in the Air Pump\") je olejomalba Josepha Wrighta z roku 1768. Je jedním z řady Wrightových obrazů, kde je scéna nasvícena jediným malý zdrojem světla v centru obrazu (tento efekt se nazývá šerosvit). Malba se od tehdejších zvyklostí liší tím, že zobrazuje vědecký objekt namísto obvyklé scény historického či duchovního významu. Wright zobrazoval průmyslovou revoluci a vědecké pokroky osvícenství a i když jeho současníci označovali obrazy za mimořádné, jeho provinční status a výběr tématu zajistily, že tento styl malby nebyl nikdy rozsáhle napodobován. Od roku 1863 se obraz nachází v londýnské Národní galerii a stále je považován za mistrovské dílo britského umění.\n\nMalba zobrazuje učence, předchůdce moderních vědců, jak reprodukuje jeden z experimentů Roberta Boyla s vývěvou, ve které je pták připraven o všechen vzduch, před skupinkou přihlížejících. Tato skupina představuje rozličnost reakcí, ale u většiny diváků převažuje zvědavost nad starostí o ptáka. Centrální postava se dívá z obrazu, jako by si žádala divákovu účast.\n\nV porovnání s předchozím obrazem \"Filosof předvádí tellurium\" (anglicky \"A Philosopher giving a Lecture on the Orrery\"), dnes vystaveným v Derbském muzeu, má Experiment na ptáku ve vývěvě značný emocionální náboj. Malba, vysoká 183 a široká 244 centimetrů, ukazuje bílého kakadua, který se chvěje v panice, jak je vzduch z nádoby postupně odsáván. Přihlížející představují různé emoce: jedna z dívek úzkostně sleduje smrt ptáka, zatímco druhá se ani nedívá a je uklidňována svým otcem; dva muži (z nichž jeden měří čas) a chlapec sledují pokus se zájmem, zatímco dva milenci nalevo si ho ani nevšímají. Sám učenec se dívá z obrazu a vypadá, jako by se diváka ptal, zda má pokračovat a zabít ptáka nebo má vzduch napustit zpět a zachránit jej. Kromě dětí ptákovi nikdo sympatie nevěnuje. David Solkin předpokládá, že předmětem malby je ukázat věcný odstup vyvíjející se vědecké společnosti. Úzkost kakadua ve vývěvě vyvolává jen pečlivé prostudování. Byla objevena také skica od Josepha Wrighta, kde je scéna poněkud odlišná: učenec uklidňuje dívky a je zřejmé, že pták přežije. Kompozice zde postrádá sílu finální verze obrazu.\n\nKakadu byl v časech Josepha Wrighta vzácným druhem a „jeho život by ve skutečnosti nikdo pro takový experiment neriskoval“. Výběrem tohoto vzácného druhu jako vědecké oběti Wright nejen vytvořil dramatičtější subjekt, ale také chtěl možná vypovědět o hodnotách v tehdejší osvícenské společnosti. Kakaduovo bílé opeření navíc v tmavé místnosti vyniká.\n\nNa stole je k vidění i další vybavení, které učenec pro pokus využil: teploměr, nástroj na zhasnutí svíčky, zátka a dvě Magdeburské polokoule. Samotná vývěva je vykreslená do jemných detailů a je tak věrným záznamem toho, jak tento nástroj vypadal ve Wrightově době.\n\nSilný centrální zdroj světla vytváří šerosvit. Osvětlení scény je popisováno jako „tak zářivé, že může jít pouze o světlo odhalení“. Zdroj světla je skryt za nádobou na stole, vedle níž je k vidění náznak lampového skla, ale David Hockney předpokládá, že samotná nádoba může obsahovat síru a být tak silnějším zdrojem světla než svíčka či plynová lampa, i když v dřívější Wrightově studii obrazu je viditelný svícen a plamen zrcadlící se v nádobě. Zajímavé na malbě je i to, že jsou na ní zobrazené archetypy lidí, nikoliv specifické osoby.\n\n"}
{"id": "714915", "url": "https://cs.wikipedia.org/wiki?curid=714915", "title": "Chuej-čou", "text": "Chuej-čou\n\nChuej-čou ( , pchin-jinem \"Hùizhōu\") je město a městská prefektura v Čínské lidové republice.\n\nLeží v provincii Kuang-tung v deltě Perlové řeky. Na západě sousedí s hlavním městem provincie Kantonem, na severu s Šao-kuanem, na severovýchodě s Che-jüanem, na východě s Šan-wejem, na jihu s Jihočínským mořem a na jihozápadě s Šen-čenem a\nTung-kuanem.\n\nV celé prefektuře žije zhruba čtyři a půl miliónu obyvatel. Partnerským městem je rakouský Hallstatt.\n"}
{"id": "714917", "url": "https://cs.wikipedia.org/wiki?curid=714917", "title": "Veletržní pohár 1965/66", "text": "Veletržní pohár 1965/66\n\nSezóna 1965/66 Veletržního poháru byla 8. ročníkem tohoto poháru. Vítězem se stal tým FC Barcelona.\n\n"}
{"id": "714919", "url": "https://cs.wikipedia.org/wiki?curid=714919", "title": "Kosmické proudy", "text": "Kosmické proudy\n\nKosmické proudy (anglicky \"The Currents of Space\") je kniha žánru sci-fi amerického spisovatele Isaaca Asimova ze Série o Galaktické říši. Vyšla v roce 1952.\n\nKniha vyšla česky v nakladatelství AF 167 v roce 1994 a ve společném vydání nakladatelství Argo a Triton v roce 2009. Závěr knihy (vydání 2009) je věnován stručné autorově biografii a bibliografii zpracované Martinem Šustem.\n\nPříběh se odehrává ve známém prostředí vesmíru Nadace, kde Trantor ovládá již polovinu Galaxie. Na Trantoru nezávislá planeta Sark vykořisťuje Florinu, zde se zpracovává surovina zvaná kyrt, z níž plynou Sarku značné příjmy. Je to analogie ke koloniální politice evropských zemí v 19. století. Floriňané jsou nuceni pracovat na kyrtových plantážích a je jim upíráno právo na plnohodnotné vzdělání a další základní atributy. Sarkané jsou vykreslováni jako nadřazená rasa.\n\nTrantor formuje Galaktické impérium, ovládá již polovinu Galaxie. Snaží se zajistit si nadvládu nad Sarkem, planetou ovládající Florinu, jediný svět v Galaxii, kde se zpracovává kyrt. Florině hrozí akutní nebezpečí a někdo má zájem na tom, aby blížící se katastrofa zůstala utajena. Kdo vymazal paměť člověku, který hrozbu odhalil?\n\n\nDoslov\nAsimov, Isaac (1920-1922)\n\nPracovník Mezihvězdného úřadu pro kosmoanalýzu pocházející ze Země (později vystupující v příběhu pod jménem Rik, neboť na své vlastní si nemůže vzpomenout) odhalí blížící se pohromu hrozící Florině, planetě, kde se pěstuje kyrt. Tato informace není někomu po chuti a Rikovi je za použití psychické sondy drasticky vymazána paměť. Tento zásah značně zredukuje jeho rozumové schopnosti a on je ve stavu blízkém těžké mentální retardaci nalezen na Florině v kyrtovém poli.\n\nK případu je povolán místní guvernér – měšťan Myrlyn Terens a pověří domorodku Valonu Marchovou, aby se jej ujala. Rik (jméno je odvozenina, slangový výraz dělníků pro pitomce) pracuje v továrně na zpracovávání kyrtu a postupně se mu některé vzpomínky v paměti navrací. Myrlyn Terens drží nad dvojicí ochrannou ruku a poté, co si Rik vzpomene na určité věci, vezme jej do Florinské pobočky veřejné knihovny Sarku v Horním Městě, kam má povolen přístup. Horní město obývá převážně sarkanská aristokracie. Terens doufá, že by si Rik mohl rozvzpomenout na další\ndůležité věci, pokud uvidí některá encyklopedická hesla. Skutečně, Rikovi něco řekne pojem kosmoanalýza. S ní spojené tituly jsou hlídány, neboť to nenápadně zařídil Dr.Selim Junz, pověřený pracovník Mezihvězdného úřadu pro kosmoanalýzu, jenž obdržel hlášení Pozemšťana a nyní po něm pátrá. Terens je zneklidněn a chce se svým chráněncem odejít, je však zadržen stráží na příkaz knihovnice. Hlídače eliminuje Valona, která dvojici nenápadně sledovala. Všichni tři společně prchají z Horního Města do Dolního, kde jim poskytne azyl ve svém krámu muž zvaný Pekař.\n\nPekař se jmenuje Matt Chorov a slouží na Florině jako trantorský agent. Zatímco hlídky prohledávají Dolní Město, ukryje uprchlíky ve falešné peci a umožní jim zde strávit noc.\n\nDr. Selim Junz z Mezihvězdného úřadu pro kosmoanalýzu zatím bezvýsledně pátrá po zmizelém kosmoanalytikovi a spojí se s Ludiganem Abelem, velvyslancem Trantoru na Sarku. Abel chápe jeho intervenci a přislíbí pomoc, neboť Trantor má zájem o začlenění Floriny i Sarku pod svůj vliv a zmizení kosmoanalytika může být vhodná záminka. Dr. Junz je vytrvalý, neboť navíc sympatizuje s florinským odporem a již zaslechl zprávy o napadení hlídky.\n\nMěšťan Terens už ví, že se stal psancem. Od mládí nenávidí Sarkany, protože pochopil metodu jejich útisku. V noci se vytratí z pekárny a obstará si uniformu hlídky a zbraň. Chorov má za úkol ráno odvést Rika doprovázeného Valonou do bezpečí. Obstará jim falešnou identitu a má je doprovodit na kosmodrom. Plán mu překazí Terens, jenž Chorova zastřelí. Rik pro něj představuje jedinou šanci na politický zvrat na Florině – vymanění se z otroctví. Valona s Rikem prchají, nepoznají Terense v uniformě. Dostanou se na kosmodrom, ale nalodí se na loď, s níž cestuje Samia z Fife – dcera nejbohatšího sarkanského velkozemana z Fife. Na lodi jsou odhaleni a zadrženi a lady Samia si vyslechne jejich příběh, což podnítí její zvědavost. Na lodi si Rik vzpomene na další věci, např. na to, že zkoumal kosmické proudy určitých prvků – zejména uhlíku.\n\nMyrlyn Terens následuje dvojici na kosmodrom, ale přichází pozdě. Vydává se do Horního Města, kde se zbaví již příliš podezřelé uniformy a zabije zemana. Obleče si jeho šaty a zjistí, že zeman vlastnil kosmickou jachtu. To je dobrá zprává s jedinou chybičkou, Terens neumí pilotovat. Přesto se vydává na daný kosmodrom.\n\nPřed téměř rokem na Sarku proběhla videokonference 5 místních velkozemanů, jež soustřeďují celou moc a ovládají obchod z kyrtem, kterou svolal Fife. Nastínil partnerům (z nichž každý je pánem jednoho kontinentu) situaci a zmínil se o zmizelém kosmoanalytikovi. Velkozemané dostali vyděračský dopis týkající se nebezpečí pro Florinu a ohrožení obchodu s kyrtem. Od té doby se však vyděrač neozval, něco jej vyplašilo. Nyní Fife svolává novou poradu a sdělí ostatním velkozemanům, že jeden z nich je zrádce, čímž byl nucen zrušit kontinentální autonomii a svrchovanost každého z nich. Velkozeman Steen to považuje za ambici Fifeho stát se jediným vládcem Sarku a převzít celý obchod s kyrtem a prchne na trantorské velvyslanectví.\n\nSituace graduje a po několika vyhrocených jednáních se schází u jednacího stolu všichni protagonisté příběhu. Myrlyn Terens a Steen pod trantorským patronátem, dr. Junz za úřad, Fife, jenž má v hrsti Rika s Valonou za Sark. Vyjde najevo, že Rika zbavil paměti bývalý měšťan Myrlyn Terens, jenž v něm viděl nástroj pro svůj boj proti Sarkanům. Kosmoanalytik totiž zjistil, že kvůli kosmickým proudům se florinské slunce nachází ve stadiu zrodu novy a planetě hrozí zánik. Dr. Selim Junz se svým humanistickým přesvědčením navrhne řešení vhodné pro všechny. Sark prodá výhodně Florinu Trantoru, neboť je jen otázka času, že kyrt bude možno vypěstovat i jinde (je téměř jisté, že na jeho růst má vliv slunce procházející přeměnou v novu) a planeta bude evakuována. Tak se nakonec i stane.\n\n\n\n"}
{"id": "714925", "url": "https://cs.wikipedia.org/wiki?curid=714925", "title": "Saint-Trojan-les-Bains", "text": "Saint-Trojan-les-Bains\n\nSaint-Trojan-les-Bains je francouzská obec v departementu Charente-Maritime, v regionu Poitou-Charentes. V roce 2007 zde žilo 1 484 obyvatel. Leží na jihu ostrova Oléron.\n\n"}
{"id": "714926", "url": "https://cs.wikipedia.org/wiki?curid=714926", "title": "Sóseki Nacume", "text": "Sóseki Nacume\n\nSóseki Nacume (夏目漱石, 9. únor 1867, Edo – 9. prosinec 1916), Tokio, vlastním jménem Kinnosuke Nacume, 夏目金之助) je jedním z nejznámějších a nejvýznamnějších japonských spisovatelů období Meidži (1868–1912). Kromě románové tvorby se taktéž věnoval japonské poezii haiku, čínské poezii a rovněž teoretickým spisům o literatuře.\n\nSóseki se narodil v Edu, ještě než se přejmenovalo na Tokio. Jelikož však jeho rodiče byli již v pokročilém věku a sám měl sedm starších sourozenců, byl záhy dán na výchovu do pěstounské rodiny. To mělo za následek Sósekiho pozdější podezřívavost a nedůvěru k lidem, jež se objevovala i u postav z jeho děl.\n\nV devíti letech se vrátil zpět k rodině a bylo mu umožněno vzdělání nejdříve v Kumamotu na ostrově Kjúšú a později v samotném Tokiu. Vyznal se v japonské, čínské i západní literatuře.\n\nZpočátku se zajímal zvláště o čínskou literaturu, později se však na Tokijské císařské univerzitě věnoval literatuře anglické. Byl jedním z prvních, který tento obor absolvoval, a později angličtinu sám vyučoval na školách na Šikoku a na Kjúšú. Během stěhování z místa na místo se setkal s Kjóko Nakane, s kterou se roku 1896 oženil. Celou dobu však toužil po pozici na Tokijské univerzitě, takže když mu japonské ministerstvo školství nabídlo dvouletý stipendijní pobyt v Anglii, který by mu ono místo zajistil, souhlasil.\n\nV roce 1910 dorazil do Londýna, kde se na tamější univerzitě měl věnovat anglické literatuře. Přesto však po pouhých dvou měsících přestal chodit na přednášky, jelikož mu jejich obsah až příliš připomínal obdobné přednášky v Japonsku. Místo toho si našel soukromého učitele, odborníka na Shakespearovo dílo, Williama J. Craiga. Sóseki však převážně zůstával doma, kde se věnoval četbě anglické literatury, kterou si pořizoval za své skromné stipendium na úkor jídla či společenského života. Navíc ještě musel posílat peníze své ženě a nedávno narozené dceři, takže byl nakonec kvůli své tíživé finanční situaci přinucen se neustále stěhovat a během těchto dvou let vystřídal hned 5 pronájmů.\n\nTento samotářský způsob života a Sósekiho vrozená podezřívavost vůči lidem vedly ke zhoršení jeho duševního zdraví a paranoie. Ta hrstka přátel, které v Londýně měl, se snažila Sósekimu pomoct, například i tím, že ho nutili vycházet ven a být společenštější.\n\nZpráva o jeho mentálním stavu se brzy dostala i na japonské ministerstvo, naštěstí se však Sóseki nedlouho poté vrátil domů do Japonska. Tam nastoupil na místo profesora anglické literatury na Tokijské univerzitě, kde vystřídal Lafcadia Hearna. Sám Sóseki tyto dva roky popisoval jako nejhorší v jeho životě a Londýn a jeho obyvatele nesnášel, nicméně jeho pobyt zde ho značně ovlivnil jak v životě, tak v jeho tvorbě.\n\nSóseki začal svou spisovatelskou dráhu jak autor básní haiku a črt, které publikoval v časopise \"Kukačka\" (Hototogisu) vedeném jeho přítelem Šikim Masaokou. Mezi ně patří třeba črty \"Dopis z Londýna\" či \"Bicyklový deník\", obě zaměřené na jeho pobyt v Londýně. První román \"Jsem kočka\" (Wagahai wa neko de aru) napsal až v roce 1905 na popud Kjošiho Takahamy, pokračovatele po Masaokovi, v jehož časopise \"Kukačka\" vycházel na pokračování. Jde o satiru na tehdejší japonskou společnost viděnou očima bezejmenného kocoura. Román se ihned setkal s obrovským úspěchem a vyústil v napsání dalších románů jako \"Chlapeček\" (Boččan), který byl inspirován Sósekiho pobytem na Šikoku, lyrický román \"Polštář z trávy\" (Kusamakura) či \"Dvěstědesátý den\" (Nihjaku-tóka). Jeho akademická kariéra zase vedla k teoretickému spisu \"Pojednání o literatuře\" (Bungaku ron).\nV roce 1907 přijal nabídku novin \"Asahi\", odešel z univerzity a stal se profesionálním spisovatelem a autorem literárních článků. \"Asahi Šimbun\" mu jako jediné noviny dokázaly poskytnout čas i podporu pro psaní románů, které pak v tomto deníku exkluzivně vycházely. V téhle době si Sóseki prošel svou experimentální fází, která vyústila v romány \"Horník\" (Kōfu) či \"Deset snů\" (Jume džúja), ale později se vrátil k původním prověřeným postupům v trilogii \"Sanširó\", \"A potom\" (Sorekara) a \"Brána\" (Mon).\n\nV polovině roku 1910 se u Sósekiho projevily žaludeční vředy, kvůli nimž byl hospitalizován a které téměř vedly k jeho smrti. Přestože byl na začátku následujícího roku propuštěn z nemocnice, obtíže u něj pokračovaly a byly i příčinou jeho brzkého úmrtí.\n\nZároveň měly vliv i na jeho tvorbu, která se z původně optimistické a podporující individualismus posouvá k pesimismu a upřednostňování zájmů společnosti. Z této doby pochází Sósekiho druhá románová trilogie \"Po jarní rovnodennost a dál\" (Higan sugi made), inspirovaná úmrtím spisovatelovy páté dcery Hinako, \"Poutník\" (Ködžin) a velice úspěšné a nejvíce diskutované \"Srdce\" (Kokoro), řešící rozpor mezi zájmy jednotlivce a povinnostmi vůči společnosti. Známým je i Sósekiho proslov \"Můj individualismus\" (Watakuši no kodžin šugi) z roku 1914. Poslední román \"Světlo a temnota\" (Meian) zůstal nedokončený.\n\nHlavními tématy Sósekiho tvorby byly rozpory mezi zájmy jednotlivce a povinnosti vůči společnosti, mezilidské vztahy, odcizení, život nižších vrstev společnosti, životní rozhodnutí a jeho následky či rychlá westernizace a industrializace pod vlivem Západu.\n\nMezi Sósekiho pokračovatele patří například Sóhei Morita či Rjúnosuke Akutagawa, oba členové Sósekiho literární společnosti \"Čtvrteční klub\".\n\n\n\n"}
{"id": "714927", "url": "https://cs.wikipedia.org/wiki?curid=714927", "title": "Myšlín (tvrz)", "text": "Myšlín (tvrz)\n\nTvrz Myšlín stávala nad zaniklou obcí Myšlín na území dnešního okresu Česká Lípa v Libereckém kraji. Pozůstatky vsi by se měly nacházet na dně Máchova jezera, zbytky tvrze pak na ostrůvku Myší zámek.\n\nTvrz bývala manstvím hradu Bezděz. Kdy byla postavena není známo, k opuštění došlo nejspíš kolem roku 1367, kdy byl bezdězským purkrabím Oldřichem Tistou z Albrechtic založen Velký rybník (dnešní Máchovo jezero) a tím byl přístup do tvrze znemožněn. Jméno Myšlín se ale poprvé objevuje až roku 1405, kdy je zmiňován Petr z Dokze a z Myšlína, který se kvůli škodám způsobeným v Doksech dostal do sporu se svým příbuzným Janem z Dokze a Myšlína. Oba pravděpodobně již bydleli v Doksech a po tvrzi se jen psali. V roce 1460 potvrdil král Jiří z Poděbrad obci Doksy vlastnictví Myšlína, ale ten už v té době byl zatopený. Další písemné zprávy o tvrzi i obci chybí.\n\n"}
{"id": "714928", "url": "https://cs.wikipedia.org/wiki?curid=714928", "title": "Veletržní pohár 1966/67", "text": "Veletržní pohár 1966/67\n\nSezóna 1966/67 Veletržního poháru byla 9. ročníkem tohoto poháru. Vítězem se stal tým NK Dinamo Záhřeb.\n\nByla změněna pravidla. Pokud bylo po dvou zápasech sečtené skóre stejné, rozhodovalo pravidlo venkovních gólů, případně prodloužení a hod mincí.\n\n"}
{"id": "714931", "url": "https://cs.wikipedia.org/wiki?curid=714931", "title": "Veletržní pohár 1967/68", "text": "Veletržní pohár 1967/68\n\nSezóna 1967/68 Veletržního poháru byla 10. ročníkem tohoto poháru. Vítězem se stal tým Leeds United FC.\n\nTýmy Dundee FC, Rangers FC, Athletic Bilbao a Bologna měly volný los.\n\n"}
{"id": "714933", "url": "https://cs.wikipedia.org/wiki?curid=714933", "title": "Blíž k tobě, Bože můj", "text": "Blíž k tobě, Bože můj\n\nBlíž k tobě, Bože můj je známá náboženská píseň, oblíbená také jako píseň pohřební. Byla převzata do mnoha světových jazyků (včetně finštiny, maďarštiny, vietnamštiny a japonštiny). Původně jde o anglickou báseň \"Nearer, My God, to Thee\" unitářky Sarah Flower Adamsové z roku 1841, volně inspirovanou Jákobovým snem o žebříku do nebe (Gn 28,11–19). K tomuto textu existuje několik melodií (nejznámější jsou Bethany, Horbury a Propior Deo). V Česku, stejně jako ve většině světa, je známá verze Bethany, kterou složil v roce 1856 Lowell Mason. Právě tuto verzi údajně hrál lodní ansámbl při potápění Titanicu; byla to prý oblíbená píseň dirigenta sboru, který si ji chtěl nechat zahrát na svém pohřbu. Vyskytuje se také v několika filmech o Titanicu, včetně filmu Titanic Jamese Camerona z roku 1997. Ve Velké Británii je naopak nejznámější verze Horbury. K pěti slokám anglického originálu přibyla později sloka šestá; česká přebásnění mají pět slok.\n\nDo \"Zpěvníku Českobratrské církve evangelické\" z roku 1923 byla píseň zařazena dokonce dvojmo (v tomto „provizorním“ zpěvníku, užívaném do konce 70. let, byly narychlo sloučeny různé tradice). Pod číslem 385 je uveden překlad Josefa Bašteckého s 5. slokou od Aloise Adlofa, pod číslem 179 text Ferdinanda Hrejsy.\n\nV současném Evangelickém zpěvníku, který vyšel roku 1979, je použito přebásnění Rostislava Nechuty a Rudolfa M. Šimši; píseň je zařazena v sekci \"Prosby v utrpení\" pod číslem 558.\n\nV římskokatolickém \"Kancionálu\" nakladatelství Zvon je pod číslem 901 uvedena s českým textem Václava Renče z roku 1969.\n\nVe Zpěvníku Církve československé husitské je pod číslem 23.\n\nVe Studentském zpěvníku z r. 1939 je uveden český text bez označení autora překladu na počátku druhého oddílu.\n\n\n\n\n"}
{"id": "714934", "url": "https://cs.wikipedia.org/wiki?curid=714934", "title": "Veletržní pohár 1968/69", "text": "Veletržní pohár 1968/69\n\nSezóna 1968/69 Veletržního poháru byla 11. ročníkem tohoto poháru. Vítězem se stal tým Newcastle United FC.\n\n"}
{"id": "714937", "url": "https://cs.wikipedia.org/wiki?curid=714937", "title": "Texas Tennis Open 2011", "text": "Texas Tennis Open 2011\n\nTenisový turnaj WTA Texas Tennis Open 2011 se konal ve dnech 21.–27. srpna v oddílu Hilton Lakes Tennis & Sports Club v Grapevine u amerického Dallasu. Událost se hraje venku na tvrdých dvorcích jako součást kategorie WTA International Tournaments. Odměny činily 220 000 USD. Jednalo se o úvodní ročník události v rámci WTA Tour.\n\n\nNásledující hráčky získaly divokou kartu do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n"}
{"id": "714938", "url": "https://cs.wikipedia.org/wiki?curid=714938", "title": "Veletržní pohár 1969/70", "text": "Veletržní pohár 1969/70\n\nSezóna 1969/70 Veletržního poháru byla 12. ročníkem tohoto poháru. Vítězem se stal tým Arsenal FC.\n\n"}
{"id": "714940", "url": "https://cs.wikipedia.org/wiki?curid=714940", "title": "Texas Tennis Open", "text": "Texas Tennis Open\n\nTexas Tennis Open byl oficiální název tenisového turnaje žen hraného v srpnu v oddílu Hilton Lakes Tennis & Sports Club v Grapevine, blízko texaského Dallasu. Jednalo se o událost v rámci profesionálního ženského okruhu WTA, která patřila do kategorie WTA International Tournaments.\n\nTurnaj byl hrán na otevřených dvorcích s tvrdým povrchem. První ročník proběhl v roce 2011. Dotace události činila 220 000 dolarů a účastnilo se jí třicet dva tenistek ve dvouhře a šestnáct párů ve čtyřhře. Konala se v srpnovém období. V sezónách 2011 a 2012 proběhla spolu s turnajem New Haven Open at Yale týden před zahájením grandslamu US Open.\n\nV roce 2013 došlo ke zrušení texaského turnaje z ekonomických důvodů. WTA jej tak nezařadila do svého kalendáře WTA Tour 2013.\n\n"}
{"id": "714941", "url": "https://cs.wikipedia.org/wiki?curid=714941", "title": "The Blacksmith's Shop", "text": "The Blacksmith's Shop\n\nThe Blacksmith's Shop (česky: \"Kovárna\") je opakující se téma pěti obrazů Josepha Wrighta z Derby. Verze nacházející se v jeho domovském městě byla dokončena roku 1771.\n\nJoseph Wright z Derby vytvořil na téma kovárny mezi lety 1771 a 1773 pět maleb. Verze z Derbského muzea zobrazuje kovárnu, kde jsou tři muži vyrábějící železnou nebo ocelovou součástku. Přítomnost návštěvníků a noční práci vysvětluje venku pracující koňský veterinář. Wright si představoval, že cestovatel během jízdy spadl a veterinář tedy pracuje za světla svíčky. Tímto způsobem mohl předvést své schopnosti a zájem v práci se světlem a stíny. V pravé části obrazu je muž, jenž se nečinně opírá o hůl. Wrightův životopisec Benedict Nicolson poznamenává, že tato osoba se neshýbá nevrle, ale s úctou. Je příliš starý na to, aby pracoval, ale váží si těch, kteří pracují. Zkoumání jednoho z Wrigtových obrazů s kovárenským prostředím odhalilo, jak daleko šel, aby dosáhl své představy. Pod obrazem slitku kovu, skrytý pod vrstvami žluté i bílé barvy, výzkumníci objevili malý kousek zlata, který tam Joseph Wright před dvěma stoletími umístil. Podle odborníků toto zlato malbu nijak neovlivňuje, ale Wright si zřejmě myslel, že by mohlo.\n\nPozdější verze \"Kovárny\", které zobrazují ne tradiční, ale spíše moderní kovářskou práci, se dnes nacházejí v petrohradské Ermitáži a londýnské Tate Britain. Na těchto obrazech pracuje hlavní postava se silným bucharem, zatímco je sledována svou rodinou. Noční charakter Wrigtových „nočních děl“ se od jeho současníků lišil. Skutečná novinka však spočívala v námětu. Vodou poháněné kladivo nebylo nové, ale Wright byl inovativní v návrhu, že i tyto scény mohou být předmětem výtvarníků. Z tohoto důvodu jsou jeho obrazy často považovány za symbol průmyslové revoluce a osvícenství. Joseph Wright byl důležitou postavou ve vztahu k birminghamské Měsíční společnosti i Derbské filosofické společnosti, jejichž členové se zasloužili o rozvoj vědy a techniky v Anglii. V roce 1772 Wright vytvořil 112 × 132 centimetrů velikou verzi na kovárenské téma nazvanou \"An Iron Forge\", kterou prodal lordu Palmerstonovi za 200 liber. Tato malba je stále majetkem Palmerstonových potomků. Další verze, veliká 104 × 140 centimetrů a nazvaná \"An Iron Forge viewed from without\", byla prodána ruské carevně Kateřině II. Veliké. Kateřina Veliká si od Josepha Wrighta koupila ještě další dvě díla: jedno zobrazující ohňostroj a také obraz Vesuvu. \"Kovárna\" byla však považována za nejlepší z nich.\n\nVerzi z roku 1771 nazvanou \"The Blacksmith's Shop\" Wright prodal lordu Melbourneovi, v jehož rodině zůstala až do doby, kdy byla prodána a umístěna do Down House, kde se připojila ke sbírce na památku Charlese Darwina. Nyní se nachází v Mellonově sbírce.\n\n\"An Iron Forge\" rozvíjí myšlenku o kováři, jehož řemeslo se po stovky let téměř nezměnilo. Toto dílo z roku 1772 ukazuje, jak vodou poháněný buchar dovoluje kováři stát pyšně před svou rodinou. Obraz se dnes nachází v Tate Britain v Londýně. Podobná malba, jen viděná ze vně kovárny, je výše zmíněná \"An Iron Forge viewed from without\", jež je k vidění v Ermitáži.\n\nMalbu kovárny z roku 1771 koupily ArtFund a Muzeum města Derby v roce 1979 od Gregovy rodiny, která ji vlastnila od roku 1875. Obraz byl koupen za cenu asi 69 000 liber.\n"}
{"id": "714943", "url": "https://cs.wikipedia.org/wiki?curid=714943", "title": "Římskokatolická farnost Bohdanovice", "text": "Římskokatolická farnost Bohdanovice\n\nŘímskokatolická farnost Bohdanovice je územní společenství římských katolíků s farním kostelem svatého Michaela v Bohdanovicích. Bohdanovice byly původně součástí Římskokatolické farnosti Jakartovice. Samostatná farnost vznikla až v roce 1974, kdy byly Bohdanovice z Jakartovic vyfařeny a byla zde přeložena farnost z Hořejších Kunčic.\n\n\n"}
{"id": "714945", "url": "https://cs.wikipedia.org/wiki?curid=714945", "title": "Římskokatolická farnost Velké Heraltice", "text": "Římskokatolická farnost Velké Heraltice\n\nŘímskokatolická farnost Velké Heraltice je územní společenství římských katolíků s farním kostelem Neposkvrněného početí Panny Marie ve Velkých Heralticích.\n\n\n"}
{"id": "714946", "url": "https://cs.wikipedia.org/wiki?curid=714946", "title": "Winston-Salem Open 2011", "text": "Winston-Salem Open 2011\n\nTenisový turnaj na okruhu ATP Winston-Salem Open 2011 se konal ve dnech 22.–27. srpna v severokarolínském Winston-Salemu v areálu Wake Forest University. Událost se do minulého ročníku hrála pod názvem\nPilot Pen Tennis v New Havenu.\n\nTurnaj se uskutečnil venku na kurtech s tvrdým povrchem jako součást kategorie ATP World Tour 250 series. Odměny činily 625 000 USD.\n\nV závorce je kolo, ve kterém hráč vypadl. Všichni nasazení hráči měli v 1. kole volný los.\n\nNásledující hráči obdrželi do hlavní soutěže divokou kartu:\n\nNásledující hráči postoupili do hlavní soutěže z kvalifikace:\n\n\n"}
{"id": "714947", "url": "https://cs.wikipedia.org/wiki?curid=714947", "title": "Sulfid hlinitý", "text": "Sulfid hlinitý\n\nSulfid hlinitý (AlS) je anorganická sloučenina patřící mezi sulfidy s prvkem v oxidačním čísle III.\n\nSulfid hlinitý se připravuje snadno slučováním prvků při vysoké teplotě:\n\n2 Al + 3 S → AlS.\n\nZa přítomnosti oxidačních činidel se sulfid hlinitý rozkládá za vzniku oxidu siřičitého:\n\nAlS + 3 O → 2 Al + 3 SO\n\nSulfid hlinitý ve vodě hydrolyzuje za vzniku sulfanu:\n\nAlS + 3 HO → 3 HS + AlO.\n\nTato reakce je značně exotermní.\n"}
{"id": "714950", "url": "https://cs.wikipedia.org/wiki?curid=714950", "title": "Římskokatolická farnost Jakartovice", "text": "Římskokatolická farnost Jakartovice\n\nŘímskokatolická farnost Jakartovice je územní společenství římských katolíků s farním kostelem Narození Panny Marie v Jakartovicích.\n\n\n"}
{"id": "714953", "url": "https://cs.wikipedia.org/wiki?curid=714953", "title": "Federal Hall", "text": "Federal Hall\n\nFederal Hall byla budova na 26 Wall Street na Dolním Manhattanu ve městě New York v USA postavená v roce 1700. Stavitelem byl francouzský architekt Pierre Charles L'Enfant.\n\nBudova nejdříve sloužila jako radnice města New York, poté jako první sídlo kongresu Spojených států amerických po přijetí Ústavy. Byla také místem, kde v roce 1789 proběhla inaugurace George Washingtona jako prvního prezidenta Spojených států.\nTuto událost symbolizuje bronzová socha na schodech před dnešní podobou této budovy postavené mezi lety 1834 a 1842 jako US Customs House.\n\nPůvodní Federal Hall byla zbořena v roce 1812. Dnešní verze nese jméno Federal Hall National Memorial a slouží jako muzeum oslavující události, jež se udály na tomto místě. Expozice zahrnuje interaktivní místnosti věnované americké Ústavě či listině práv, která zde byla přednesena prvnímu Kongresu Jamesem Madisonem.\n\n\n"}
{"id": "714954", "url": "https://cs.wikipedia.org/wiki?curid=714954", "title": "Charles Wolfe", "text": "Charles Wolfe\n\nCharles Wolfe (14. prosince 1791 – 21. února 1823) byl irský badatel, básník, anglikánský kněz a dějepisec. Jedno z jeho nejvýznamnějších děl je \"Pohřeb sira Johna Moorea\".\n"}
{"id": "714955", "url": "https://cs.wikipedia.org/wiki?curid=714955", "title": "Národní parky na Kubě", "text": "Národní parky na Kubě\n\nK roku 2011 se na Kubě nacházelo 14 národních parků. Tato území zahrnují různé ekosystémy, např. korálové útesy a systémy písečných ostrovků (Jardines de la Reina, Punta Francés, Cayos de San Felipe), bažinaté pobřežní oblasti (Ciénaga de Zapata), přímořské terasy a útesy (Desebarco de Granma), deštné tropické lesy (Alejandro de Humboldt, Pico Cristal) či pole mogot (Viñales). Souhrnná pevninská rozloha všech 14 parků je 5 142,13 km², což představuje 4,67% rozlohy Kuby.\n"}
{"id": "714956", "url": "https://cs.wikipedia.org/wiki?curid=714956", "title": "Arthur Janov", "text": "Arthur Janov\n\nArthur Janov (21. srpna 1924 – 1. října 2017 Malibu, Kalifornie) byl americký psycholog , psychoterapeut a tvůrce metody Primární terapie. \"Primární terapie\" psychických problémů spočívá v návratu k pocitům bolesti potlačeným v dětství. Janov řídil psychoterapeutický institut \"Primal Center\" v Santa Monice v Kalifornii. Byl autorem mnoha knih, z nichž nejznámější je Prvotní výkřik.\n\nArthur Janov se narodil v Los Angeles v roce 1924. Bakalářský titul B.A. a titul Master of Social Work (M.S.W) získal Janov v oboru psychiatrie a sociální práce na Kalifornské univerzitě v Los Angeles. Vědecký titul Ph.D. v oboru psychologie obhájil na Claremont Graduate University v roce 1960. \n\nJanov se původně věnoval tradiční psychoterapii v rodné Kalifornii. Byl na stáži v \"Hacker Psychiatric Clinic\" v Beverly Hills, pracoval na psychiatrii v nemocnici pro veterány a od roku 1952 měl svoji soukromou praxi. Byl rovněž zaměstnancem dětského psychiatrického oddělení nemocnice v Los Angeles, kde se podílel na rozvoji psychosomatického oddělení. \n\nJanov psal, že se jeho profesionální život změnil v jediném dni v roce 1967 s objevem toho, čemu říká \"Primární bolest\". Při terapii Janov slyšel to, co popisuje jako \"děsivý křik vyvěrající z hlubin mladého muže, ležícího na podlaze\". Studiem těchto projevů došel až formulování \"primární terapie\" , ve kterém svým klientům doporučuje, aby znovu zažili a vyjádřili své potlačované pocity z dětství.\nMezi Janovovy pacienty patřili John Lennon a Yoko Ono.\n\n\n\n"}
{"id": "714957", "url": "https://cs.wikipedia.org/wiki?curid=714957", "title": "Smok (archosaurus)", "text": "Smok (archosaurus)\n\nSmok (z pol. \"drak\") byl rodem velkého rauisuchiana, žijícího v období svrchního triasu (stupeň rét, asi před 205 až 200 miliony let) na území dnešního jižního Polska. Jeho zkameněliny byly objeveny roku 2007 na lokalitě v Lisowicích v Horním Slezsku a popsány v roce 2011 paleontologem Tomaszem Sulejem a jeho kolegy. Místem nálezu je těžební jáma u staré cihelny, nacházející se mezi obcemi Lisowice a Lipie Śląskie. V prosinci roku 2018 byl oznámen objev dalších fosilních fragmentů tohoto archosaura.\n\nPůvodně byl smok považován za teropodního dinosaura, neboť vykazuje směsici znaků rauisuchů i teropodních dinosaurů. Dnes se však zdá pravděpodobnější, že jde skutečně o rauisucha a nikoliv o dravého dinosaura. Vědecké jméno \"Smok wawelski\" odkazuje k mytické postavě draka z nedalekého hradu Wawel v Krakově. Přesnější fylogenetická pozice však bude známá až po dalším výzkumu a zveřejnění popisné studie.\n\nTento asi 5 až 6 metrů dlouhý dravý plaz zřejmě v době neexistence velkých teropodních dinosaurů představoval dominantního predátora svého ekosystému a živil se takovými tvory, jako byli velcí temnospondylní obojživelníci, býložraví étosauři nebo draví fytosauři. Zejména však mohlo jít o velké savcovité plazy dicynodonty, kteří zde dosahovali obřích rozměrů. Žili zde také malí dinosauriformové, poposauridi a malí celofyzoidní teropodi. Délka lebky dosahovala 50–60 cm. Zuby byly ostré a na okrajích vroubkované. Smok měl zřejmě velmi silný čelistní stisk a dokázal drtit i menší kosti své kořisti.\n\n\n"}
{"id": "714960", "url": "https://cs.wikipedia.org/wiki?curid=714960", "title": "Dubá (hrad)", "text": "Dubá (hrad)\n\nHrad Dubá stával v severní části obce Dubá směrem na Českou Lípu. Dnes z něj nic nezůstalo a místo kde stál je zastavěno rodinnými domky.\n\nPo roce 1257 získal Dubou Častolov ze Žitavy z rodu Ronovců. Jeden z jeho synů Hynek, který byl přezdíván Berka, byl vlastníkem Dubé v letech 1276 až 1286. Asi on na ostrohu u rybníka nechal postavit hrad, podle kterého změnil jméno této větve rodu na pány z Dubé. Jeho synové si po roce 1309 rozdělili majetek a Dubou zdědil Hynek, který ovšem sídlil v Praze a na hradě v Kladsku. Ten roku 1327 získal hrad Lipý (v dnešní České Lípě), který se stal jeho rodovým sídlem a predikát si změnil na pány z Dubé a Lipé. Po Hynkově smrti v roce 1348 přešla Dubá do rukou Jindřicha z Dubé, jenž na hradě nesídlil – vlastnil totiž také hrady Jestřebí a Housku. Panství Dubá existovalo až do konce 14. století, kdy při dalším dělení majetku zaniklo.\n\nKdy hrad zanikl, není známo. Údajně na konci 18. století měly být patrné valy a základy hradu, jenž byl čtvercového půdorysu a zřejmě dřevěný. Ovšem August Sedláček při své návštěvě místa na konci 19. století žádné stopy nenalezl. V dolní části starého hřbitova byla románská rotunda z poloviny 13. století, sloužící obyvatelům a pánům hradu. Po roce 1713 sloužila jiným účelům, byla zde sýpka i kostnice a nakonec byla zbořena.\n\nAreál hradu, který snad stál na okraji plošiny severně nad městem, je nyní zastavěn.\n\n"}
{"id": "714961", "url": "https://cs.wikipedia.org/wiki?curid=714961", "title": "Pohár UEFA 1971/72", "text": "Pohár UEFA 1971/72\n\nSezóna 1971/72 Poháru UEFA byla 14. ročníkem tohoto poháru a zároveň prvním pod tímto názvem. Vítězem se stal tým Tottenham Hotspur FC.\n\n Hráno v Reykjavíku.<br>\n\n Hráno v 's-Hertogenboschi.<br>\n\n"}
{"id": "714963", "url": "https://cs.wikipedia.org/wiki?curid=714963", "title": "Allen Whipple", "text": "Allen Whipple\n\nAllen Oldfather Whipple (2. září 1881 – 6. dubna 1963) byl americký chirurg, známý díky operaci rakoviny slinivky břišní, která nese jeho jméno (Whippleova operace) a také díky Whippleově triádě.\n\nWhipple se narodil rodičům Levi Whipple a Mary Louise Whipple v Íránském městě Urmia. Navštěvoval Princetonskou univerzitu a doktorát získal na Kolumbijské univerzitě v roce 1908, licenci k praktikování medicíny ve státě New York získal v únoru roku 1910. Stal se profesorem chirurgie na Kolumbijské univerzitě, kde učil od roku 1921 do roku 1946. V roce 1935 se začal věnovat resekci slinivky břišní (pankreatikoduodenektomie) a jeho původní technika byla od té doby významně upravena. V roce 1940 zkrátil operaci na jednofázový proces.\n\nBěhem svého života Whipple provedl 37 pankreatikoduodenektomií. Je také znám nalezením tří klinických příznaků, typických pro inzulinom, Whippleova triáda.\n\nDohlížel na chirurgickou rezidenturu Virginie Apgarové, později jí doporučil, aby přesunula svou lékařskou kariéru na pole anesteziologie. Apgarová zavedla tzv. Apgar skóre, sloužícího k rychlé deskripci stavu novorozenců.\n\nWhipple se později stal prezidentem Columbia University College of Physicians and Surgeons. Byl také členem dozorčí rady na Princetonské univerzitě a držitelem ceny Woodrow Wilsona, kterou získal v roce 1958.\n\n"}
{"id": "714966", "url": "https://cs.wikipedia.org/wiki?curid=714966", "title": "Stefan Skoumal", "text": "Stefan Skoumal\n\nStefan Skoumal (29. listopadu 1909 – 28. listopadu 1983) byl rakouský fotbalista, který později reprezentoval Německo. Za rakouskou reprezentaci odehrál v letech 1934–1935 celkem 4 zápasy. Po zabrání Rakouska hrál za Německo. Za Německo odehrál jeden zápas na Mistrovství světa ve fotbale 1938.\n\n"}
{"id": "714967", "url": "https://cs.wikipedia.org/wiki?curid=714967", "title": "Lipie Śląskie", "text": "Lipie Śląskie\n\nLipie Śląskie je obec v gmině Pawonków na jihu Polska (Horní Slezsko). Leží asi 54 kilometrů severozápadně od města Katovice a 3 kilometry jihozápadně od města Lubliniec. Je části obce Lisowice.\n\nV letech 1975–1998 vesnice byla pod správou vojvodství Čenstochovice.\n\nV poslední době je obec známá především jako významná paleontologická lokalita, kde jsou v prostoru nedaleké cihelny objevovány fosílie obratlovců z období svrchního triasu (počátek druhohor, asi před 205-200 miliony let). Byly zde nalezeny například fosílie obřích savcovitých plazů dicynodontů, dravých archosaurů rauisuchianů ad. V roce 2008 média oznámila, že zde polští paleontologové (Jerzy Dzik, Tomasz Sulej a Grzegorz Niedźwiedzki) odkryli pozůstatky jednoho z nejstarších velkých teropodních dinosaurů. Zařazení tohoto archosaura k dinosaurům je však sporné. V srpnu roku 2011 byl tento dravý archosaur popsán jako \"Smok wawelski\" (wawelský drak).\n"}
{"id": "714970", "url": "https://cs.wikipedia.org/wiki?curid=714970", "title": "Winston-Salem Open", "text": "Winston-Salem Open\n\nWinston-Salem Open je profesionální tenisový turnaj mužů každoročně hraný v rámci ATP Tour. Dějištěm je Wake Forest University v severokarolínském Winston-Salemu. Událost se zde koná od roku 2011 a je součástí kategorie ATP World Tour 250 a také US Open Series. Předešlé ročníky, než byl turnaj prodán a přemístěn do Winston Salemu, byly odehrány na Long Islandu a následně také v New Havenu.\n\nUdálost vznikla ve formě exhibice pro čtyři hráče dvouhry roku 1981 v newyorském Jerichu na Long Islandu. Původní název zněl \"Hamlet Challenge Cup\". Následně se turnaj rozrostl a účastnili se jej nejlepší hráči světa jako Ivan Lendl a v roce 1988 osmnáctiletý Andre Agassi. V roce 1990 se stal součástí profesionálního okruhu ATP. Sponzoři se v jeho průběhu měnily, v letech 1990–1991 se hlavním donátorem stala Norstar Bank, v obdobích 1992–1995 a 1997–2000 Waldbaum's, v roce 1996 pro změnu Genovese Drug Stores. Od roku 2002 do přesídlení do New Havenu se hlavním partnerem stala firma \"TD Waterhouse\". Mezi vítěze se zařadili tenisté jako Stefan Edberg, Jevgenij Kafelnikov, Magnus Norman, Paradorn Srichaphan a Lleyton Hewitt.\n\nV roce 2005 Americký tenisový svaz (USTA) rozhodl o připojení turnaje k ženské události Pilot Pen Tennis, organizované WTA a hrané v New Havenu. Jednalo se o první sloučení velkých turnajů mužského a ženského okruhu, které předcházely ve formě přípravy poslednímu grandslamu sezóny US Open. Sloučení existovalo do roku 2011, kdy se mužská část odtrhla a přemístila do Winston Salemu. Přes existující historii jej ATP oficiálně prohlásila za novou událost mužského profesionálního okruhu.\n\n"}
{"id": "714974", "url": "https://cs.wikipedia.org/wiki?curid=714974", "title": "Hrad u Kluku", "text": "Hrad u Kluku\n\nHrad u Kluku je zaniklý hrad, který stával nedaleko osady Kluk, součásti Dražejova u Dubé na Kokořínsku. Nedochovaly se o něm žádné písemné zprávy, ale podle nalezené keramiky byl založen přibližně v polovině třináctého století.\n\nMálo známý hrad stával asi čtyři kilometry jihovýchodně od Dubé. Jeho pozůstatky objevili v roce 1990 František Gabriel a Jaroslav Panáček. O hradu se nedochovaly žádné písemné prameny, a neznáme ani jméno. Zmínky o bělském rychtáři Ješkovi z Kluku (1348) a Zdeňkovi z Kluku (1365), se vztahují pouze k vesnici. Nepočetné nálezy keramiky umožnily datovat dobu vzniku hradu přibližně do poloviny třináctého století. V roce 1843 byla lokalita do katastrální mapy zakreslena jako (Pustý zámek).\n\nHrad svou podobou patřil mezi starší šlechtické skalní hrady. Stavebník jako staveniště zvolil pseudokupu oddělenou přirozenou rozsedlinou od sousední pískovcové ostrožny. V rozsedlině jsou patrné stopy zásahů do skalního podloží, ale není jisté, zda byla upravena do podoby příkopu. Na vrcholu kupy se dochovala prohlubeň a tři nepatrné úseky zdiva stavěného bez použití malty. Prohlubeň je pozůstatkem zahloubené budovy, zatímco fragmenty zdiva dokládají existenci obvodového opevnění v podobě zdi nebo tarasu. Vzhledem k poloze zaniklé budovy u severovýchodního okraje je pravděpodobné, že byla zapojena do obvodového opevnění.\n\n"}
{"id": "714977", "url": "https://cs.wikipedia.org/wiki?curid=714977", "title": "Ashfordský černý mramor", "text": "Ashfordský černý mramor\n\nAshfordský černý mramor je označení pro tmavý vápenec, těžený v dolech u obce Ashford-in-the-Water v anglickém hrabství Derbyshire. Když je obroušený a naleštěný, je jeho jasně černý povrch vysoce dekorativní. Ashfordský černý mramor je velmi jemnozrnná sedimentární hornina a navzdory svému pojmenování to z geologického hlediska není skutečný mramor. Pomocí techniky známé jako \"pietra dura\" může být vykládán jinými drahými kameny nebo minerály. V Muzeu a umělecké galerii města Derby se nachází diagram kopce Ecton Hill vytvořený z ashfordského černého mramoru a dalších hornin.\n\nDekorativní využití této místní horniny bylo zjištěno i v prehistorických nálezech, ale první zaznamenanou osobou, která mramor využívala je Bess of Hardwick v roce 1580.\n\nHenry Watson, strýc derbyshirského geologa White Watsona, je považován za jednu z klíčových postav, zasluhujících se o rozvoj místního průmyslu vykládání ashfordského černého mramoru v 50. letech 18. století. Watson také vlastnil vodou poháněnou továrnu v obci Ashford-in-the-Water.\n\nBěhem konce 18. a začátku 19. století vzkvétala výroba a obchod s urnami, obelisky a dekorativními předměty z ashfordského černého mramoru. John Mawe měl v obci Matlock Bath muzeum věnované této hornině a hned vedle se nacházelo další muzeum, kde Ann Raynerová vystavovala své rytiny, vytvořené do černého mramoru diamantem. Nyní se nachází mnoho exemplářů rytin a dekorací z ashfordského mramoru v Derbském muzeu, Buxtonském muzeu a Chatsworth House. Při vykopávkách u hostince Seven Stars v Derby bylo roku 2009 objeveno obrovské množství nezpracovaného ashfordského černého mramoru. Spekulovalo se, zda horniny nebyly opuštěny, když se jejich zpracovatel v 80. letech 19. století přestěhoval.\n\nNavzdory svému pojmenování \"mramor\" je hornina čistě sedimentárního původu. Jedná se o tmavý, jemnozrnný vápenec bohatý na uhlík. Obsahuje také značné množství živice, která mu dává tmavě šedé zabarvení, jež se po vyleštění a očištění změní na leskle černé. Primárním zdrojem této horniny byl důl Arrock a později roku 1832 Rookery Plantation, oba blízko obce Ashford-in-the-Water.\n\nVápenec může být vysoustružen pro výrobu urn, svícnů a podobných předmětů nebo ořezán pro výrobu hladkých objektů, například obelisků či závaží. Muzeum a umělecká galerie města Derby vlastní sbírku předmětů vytvořených z ashfordského černého mramoru, získanou z vykládačské dílny vlastněné rodinou Tomlinsonových. Sbírka zahrnuje i kusy připravené na vytvoření pozadí z černého mramoru. Barevné horniny pro vložení do ashfordského mramoru jsou šedé, modré a fialové minerály vytěžené u vesnice Monyash, červené a bílé minerály z vesnice Sheldon nebo fluorit z castletonského dolu Blue John. Nejvzácnější minerál, známý jako „Vévodova červená“, je tak vzácný, že je uložen v Chatsworth House. Některé z kombinací zde popsaných jsou k vidění na vykládaném stolku (\"obrázek vpravo\"), který se nachází v Derbském muzeu.\n\nNa konci 80. let 18. století začal geolog White Watson vytvářet vysvětlující geologické destičky. Využil při tom ashfordský černý mramor, do kterého vkládal další horniny reprezentující podloží v různých částech hrabství Derbyshire. Derbské muzeum vlastní jeden z nich – diagram kopce Ecton Hill (\"obrázek nahoře\").\n\nWilliam Martin, který jednu dobu pracoval s Watsonem, vytvořil první vědeckou studii fosílií. Ve své knize \"Petrifacta Derbiensia\" tvrdí, že Watsonův strýc a jeho spolupracovníci v dole na černý mramor nazvali některé zkameněliny v této hornině „krokodýlí ocasy“, protože si myslely, že jde o pozůstatky krokodýla.\n\nV umění vykládání ashfordského černého mramoru pokračoval v 90. letech 20. století Don Edwards, který vedl obchod v derbyshirské vesnici Tideswell. Roku 2006 Buxtonské muzeum oznámilo, že koupilo sbírku černého mramoru po Johnu Michaelu Tomlinsonovi. Ten, po tom co zjistil, že se jeho předci věnovali zpracování ashfordského černého mramoru, strávil více než 50 let vytvářením sbírky zaměřené na tuto horninu.\n\n"}
{"id": "714978", "url": "https://cs.wikipedia.org/wiki?curid=714978", "title": "Státní fond pro zúrodnění půdy", "text": "Státní fond pro zúrodnění půdy\n\nStátní fond pro zúrodnění půdy byl státním fondem, který existoval v letech 1970–2006.\n\nByl založen zákonem č. 77/1969 Sb. a zrušen byl zákonem č. 94/2005. Cílem činnosti fondu bylo zvýšení péče o půdu a její úrodnost. Právním nástupcem fondu se stala Česká republika, zastoupená Ministerstvem zemědělství.\n"}
{"id": "714979", "url": "https://cs.wikipedia.org/wiki?curid=714979", "title": "Ted Arison", "text": "Ted Arison\n\nTheodor „Ted“ Arison (: תאודור \"תד\" אריסון, žil 24. února 1924 – 1. října 1999) byl izraelsko-americký podnikatel a filantrop. Podnikat začal ve Spojených státech v oblasti provozovatele zámořských a výletních lodí a postupně přebudoval svoji společnost Carnival Cruise Lines na Carnival Corporation & plc, která je dnes největším světovým provozovatelem zámořských lodí. Kromě toho byl předsedou Arison Holdings, který je majoritním vlastníkem největší izraelské banky ha-Po'alim, a majoritním vlastníkem či investorem desítek dalších společností.\n\nNarodil se v Tel Avivu ještě za dob britské mandátní Palestiny a do rodiny rumunských Židů, kteří v zemi izraelské žili již třetí generací. Jeho otec Me'ir Arison byl multimilionářský magnát, vlastnící největší lodní společnost v mandátní Palestině. V šestnácti letech nastoupil ke studiu inženýrství na Americké univerzitě v Bejrútu, avšak během druhé světové války studium přerušil a bojoval v řadách Židovské brigády v britské armádě, a to v Itálii a Německu, přičemž dosáhl hodnosti podpraporčíka. Po válce převzal po smrti otce rodinnou rejdařskou společnost \"M. Dizengoff and Co.\", kde působil v letech 1946 až 1951. Během izraelské války za nezávislost sloužil jako komunikační důstojník 7. brigády izraelské armády.\nV roce 1948 se oženil s Minou Wassermanovou a o rok později se jim narodil syn Micky. V roce 1952 ukončil své podnikatelské aktivity v Izraeli a přestěhoval se do Spojených států. Důvodem imigrace bylo dle jeho slov bránění svobodného podnikání ze strany izraelské vlády. Po svém příjezdu se věnoval zkraje lodní nákladní přepravě, ale prodělal v důsledku Korejské války. V roce 1957 s mu narodila dcera Šari a dva roky na to založil nákladní leteckou společnost \"Tran-Air\". Tu však nakonec roku 1966 prodal a přestěhoval se z New Yorku do Miami. Rozvedl se s manželkou a v roce 1968 se oženil s Marylin B. Hersh Linovou, se kterou měl syna Michaela.\n\nPo příchodu na Floridu založil společnost \"Arison Shipping Company\" a v roce 1972 pak společně s Mešulamem Riklisem společnost Carnival Cruise Lines, která se specializovala na výletní plavby. Z počátku však příliš úspěšný nebyl. V roce 1974 odkoupil Riklisův podíl ve firmě a počátkem 80. let vykazoval již zisky v milionech dolarů. Tehdy začal diverzifikovat své portfolio a vedení ve firmě předal roku 1980 nejstaršímu synovi Mickymu. Mimo jiné začal provozovat kasíno a hotely na Bahamách, ve Spojeném království založil společnost specializující se na přepravu těžkých nákladů a začal podnikat i v oblasti bankovnictví. Koupil newyorskou bankovní instituci Ensign Bank s cílem jejího sloučení s dalšími menšími bankovními instituty. V této oblasti se mu však nedařilo, a nakonec v září 1990 byla americká federální vláda nucena převzít kontrolu nad bankou v důsledku velkých finančních ztrát.\n\nV roce 1988 stál u založení basketbalového klubu Miami Heat, který dnes vlastní jeho syn Micky. V roce 1991 odešel z Carnivalu a vedení společnosti předal Mickymu. Začal se věnovat filantropii; v Izraeli a Spojených státech založil nadaci Arison Foundation a věnoval finanční prostředky na výzkum, vzdělání, kulturu a zdravotnictví.\n\nV roce 1990 zažádal o izraelské občanství a po návratu do Izraele založil společnost Arison Investments a zaměřoval se na skupování a zakládání společností v oblasti hi-tech průmyslu, komunikací, nemovitostí a stavebního průmyslu. V roce 1992 časopis \"Forbes\" odhadl jeho majetek na 6 až 10 miliard dolarů a zařadil jej mezi 400 nejbohatších lidí světa. V následujících letech se již do žebříčku nezařadil, neboť své jmění rozdělil mezi své děti. V roce 1994 zakoupil v privatizaci od Histadrutu většinový podíl ve stavební společnosti Šikun Ufitua. V roce 1997 vedl konsorcium, které v privatizaci zakoupilo kontrolní podíl v největší izraelské bance ha-Po'alim za 1,1 miliardu dolarů.\n\nDlouhá léta bojoval s rakovinou krku. Zemřel ve svém domě v Tel Avivu ve věku 75 let na infarkt myokardu.\n\n"}
{"id": "714981", "url": "https://cs.wikipedia.org/wiki?curid=714981", "title": "Mimoň (hrad)", "text": "Mimoň (hrad)\n\nMimoň je zaniklý hrad, který stával ve stejnojmenném městě v místech, kde byl později postaven kostel svatého Petra a Pavla. Z hradu se dochovaly jen malé fragmenty zemního opevnění.\n\nMísto, kde hrad pravděpodobně stával, bylo osídleno již ve střední a pozdní době hradištní. Vzhledem k první písemné zmínce o Mimoni z roku 1256 a výsledkům archeologického výzkumu byl hrad založen snad již ve třináctém století. V letech 1256–1367 byl uváděn pouze predikát z Mimoně, ale jeho nositelé v Mimoni nežili. Před rokem 1371 Mimoň získali Vartenberkové, za nichž hrad přestal plnit funkci panského sídla, a zanikl. V letech 1681–1686 byl na místě hradu postaven kostel a fara.\n\nZ hradu se dochoval příkop a část valu na vnitřní straně příkopu. Z terénních pozůstatků nelze určit podobu hradu ani bezpochyby doložit jeho existenci. Tu by mohl potvrdit pouze archeologický výzkum.\n\n\n"}
{"id": "714984", "url": "https://cs.wikipedia.org/wiki?curid=714984", "title": "Rona Cup 2002", "text": "Rona Cup 2002\n\nRona Cup 2002 byl hokejový turnaj konající se v Trenčíně v roce 2002. Pohár začínal 15. srpna a končil 17. srpna. Titul získala podruhé ve své historii HC Dukla Trenčín.\n\nPři rovnosti bodů rozhoduje rozdíl skóre\n\n"}
{"id": "714985", "url": "https://cs.wikipedia.org/wiki?curid=714985", "title": "Brwinów", "text": "Brwinów\n\nBrwinów je město v Mazovském vojvodství, v okrese Pruszków, 25 km od centra Varšavy. Město je součástí varšavské aglomerace.\n\nMístní obchodní středisko; drobný průmysl mj. nábytkářský. Fakulta zootechniky Vysoké školy zemědělské ve Varšavě byla v roce 2002 přenesena zpět do Varšavy. Zrušené bylo Sdružení zemědělsko-ekonomických škol.\nMěstem vede železniční trať Varšava – Katovice a dvě vojvodské silnice: vojvodská silnice č. 720 (Błonie – Nadarzyn) a vojvodská silnice č. 719 (Varšava – Żyrardów).\n\nMěsto Brwinów leží v gmině Brwinów. Do roku 1954 patřil Brwinów do gminy Helenów a v letech 1927–1949 také do gminy Letnisko-Brwinów. V letech 1975-1998 město administrativně náleželo do Varšavského vojvodství.\n\nMěsto leží na Łowiczsko-błoňské planině.\n\nPodle informací k 31. lednu 2008 zde žije 12 131 obyvatel.\n\nNa místě současného Brwinówa žili lidé již okolo roku 8000 př. n. l. Byly zde nalezeny stopy jednoho z největších center hutnictví v tehdejší Evropě, opírající se o značné zásoby rudy.\n\nNázev „Brwinów“ se vyskytuje již v 15. století. V roce 1406 se objevuje jako „Brwinowo“, v roce 1429 jako „Brwynowo“. Podle historiků se za jménem města skrývá staropolské slovo „birzwo“ – prkno, laťka, trám, dřevo, lávka. Podle etymologie opřené o místní tradici by se měl název odvozovat od vyjádření „borowy nów“.\n\nNejstarší zmínka o Brwinówě pochází z roku 1406. Poznaňský biskup, zvolený téhož roku, připomíná mezi jinými vesnici „Brwinowo“. V 18. a 19. století se tu křížily dvě cesty: tzv. královská cesta vedoucí z Varšavy do Piotrkówa Tribunalského, místa shromáždění šlechticů, a místní cesta z hlavního města do Grodziska Mazowieckého.\n\nDne 14. června 1845 projel Brwinówem první vlak Varšavsko-vídeňské dráhy. Rozvoj železnice se stal mezníkem v dějinách Brwinówa jak ekonomicky tak společensky. V letech před 1. světovou válkou měl Brwinów více než 2000 obyvatel. V roce 1927 získal Brwinów status letoviska. Vytvořila se místní správa a byl jmenován zástupce starosty (wójt). V roce 1929 hostil Brwinów polského prezidenta Ignacy Moścického. Městečko se rozvíjelo, stavěly se vily a rezidence. Usadili se tu mj. Jarosław Iwaszkiewicz, Zygmunt Bartkiewicz, Stefan Kiedrzyński.\n\nV září roku 1939 se u Brwinówa odehrála bitva 36. pluku pěchoty Akademické legie s německými vojsky. Díky této bitvě byl pozdržen postup Němců na Varšavu.\n\nMěstská práva získal Brwinów v roce 1950.\n\n\nCharakteristickým rysem města Brwinów je vilová a palácová zástavba pocházející z přelomu 19. a 20. století a meziválečných let.\n\nZde je seznam nejdůležitějších památek:\n\nNa hřbitově v Brwinówě se nacházejí mj. hroby Anny a Jarosława Iwaszkiewiczů, herce Wacława Kowalskeho, archeologa a egyptologa Kazimierza Michałowskeho a historika Jaremy Maciszewskeho.\n\nMezi církevní památky patří kaplička na brwinówském hřbitově z poloviny 19. století.\n\nV Brwinówě sídlí farnost sv. Floriana. Na náměstí se nachází kostel sv. Floriana, jehož stavba začala v roce 1927 a který zůstal vysvěcen 13. června 1967 primasem Stefanem Wyszyńským. Kostel byl postaven na místě předchozího dřevěného kostela. První zmínka o farnosti sv. Floriana pochází z roku 1423. Od roku 1993 je Brwinów sídlem brwinówského děkanství.\nV Brwinówě je činná skupina Adventistů sedmého dne.\n\n\nOd roku 2006 je v Brwinówě uchováván literární archiv spisovatele, novináře a reportéra Lucjana Wolanowského (1920-2006).\n\nOkres Brwinów od roku 2003 udržuje přátelské vztahy s italskou obcí Torre Cajetani, a od roku 2008 také z obcí Trzebiatów v Západopomořanském vojvodství.\n\n"}
{"id": "714986", "url": "https://cs.wikipedia.org/wiki?curid=714986", "title": "Jackson County (Severní Karolína)", "text": "Jackson County (Severní Karolína)\n\nJackson County je okres amerického státu Severní Karolína založený v roce 1851. Hlavním městem je Sylva. Leží v západní části Severní Karolíny u hranic se státem Jižní Karolína. Pojmenovaný je podle sedmého prezidenta USA Andrewa Jacksona.\n\n"}
{"id": "714987", "url": "https://cs.wikipedia.org/wiki?curid=714987", "title": "Jokosuka E1Y", "text": "Jokosuka E1Y\n\nPrůzkumný hydroplán typu 14 (: \"Džúsan-šiki suidžó teisacuki\") byl jednomotorový dvoumístný či třímístný dvouplošný průzkumný plovákový letoun japonského císařského námořního letectva z 20. let 20. století určený k dálkovému průzkumu z pobřežních základen a lodí císařského námořnictva. Od roku 1928 bylo typu přiděleno krátké označení E1Y. Celkem bylo vyrobeno 320 kusů ve třech verzích.\n\nV roce 1921 zahájil Jokosucký námořní arzenál vývoj nového jednomotorového průzkumného hydroplánu, který měl nahradit dosavadní Jokosuka Ro-gó Kó-gata. Za pomoci konstruktérů od britského výrobce letadel Short Brothers tak vznikl dvoumístný jednomotorový dvouplošný průzkumný hydroplán typu 10, který byl poháněn motorem Lorraine-Dietrich o výkonu 400 k (294,2 kW). V roce 1923 byly vyrobeny dva prototypy, ale ukázalo se, že letoun je příliš těžký pro zvolenou pohonnou jednotku. Modifikovaná verze, známá jako typ 10 model A, z roku 1923 výrazné zlepšení nepřinesla. V roce 1925 byl zalétán typ 10 model B, u kterého se již podařilo vyřešit problémy s hmotností, stabilitou a řízením. Bylo postaveno několik kusů typu 10 model B, ale do výzbroje císařského námořnictva zařazen nebyl.\n\nV roce 1923 vzneslo císařské námořnictvo požadavek na nový průzkumný hydroplán. Jokosucký arzenál vyšel z průzkumného hydroplánu typu 10, který byl následně přestavěn. Rozpětí bylo zmenšeno z 16,16 m na 13,99 m a hmotnost prázdného letounu snížena z 1912 kg na 1660 kg. Upravený typ byl nakonec 27. ledna 1926 přijat do výzbroje jako průzkumný hydroplán typu 14 (typ 14 jako 14. rok éry Taišó, tedy rok 1925). V roce 1928 bylo typu přiděleno i krátké označení E1Y: první průzkumný hydroplán vyráběný v Jokosuce.\n\nHydroplán byl v roce 1926 zařazen do služby ve dvou verzích: model 1 (budoucí E1Y1) a model 2 (budoucí E1Y2). Obě verze byly jednomotorové plovákové dvouplošníky vyzbrojené jedním pohyblivým 7,7mm kulometem a mohly nést buď dvě 110kg, nebo čtyři 30kg pumy. E1Y1 byl dvoumístný nebo třímístný a poháněl jej řadový motor Lorraine-Dietrich 1 V12 (12 válců uspořádaných do V) o výkonu 400 k (294,2 kW). Vzletová hmotnost byla 2600 kg. E1Y2 byl třímístný s celokovovými plováky a poháněný řadovým motorem Lorraine-Dietrich 2 s válci do W a o výkonu 450 k (331,0 kW). Vzletová hmotnost byla 2750 kg. Vzletová hmotnost u obou variant byla větší, než 2000 kg, takže E1Y nemohly ke startu z lodí císařského námořnictva použít první katapulty a vystřelit je dokázal až katapult \"Kure šiki 2-gó 3-gata\". Průzkumné hydroplány typu 14 obou verzí proto zpravidla startovaly přímo z mořské hladiny, na kterou je spouštěl a po misi opět z ní vyzvedával derrick (jeřáb) mateřského plavidla.\n\nZ průzkumného hydroplánu typu 14 model 2 byl vyvinut průzkumný hydroplán typu 14 model 3, neboli E1Y3, který byl přijat do výzbroje 28. ledna 1931 a od roku 1932 začal nahrazovat starší modely, od kterých se odlišoval použitím motoru Lorraine-Dietrich 3 se čtyřlistou vrtulí, jiným tvarem ocasních ploch a lepšími výkony. Z průzkumného hydroplánu typu 14 model 2 byl roku 1928 odvozen také typ Jokosuka E5Y.\n\nTypů E1Y1 a E1Y2 bylo vyrobeno celkem 218 kusů dodaných v letech 1925 až 1928. Z nich 148 vyrobila firma Aiči, 47 Nakadžima a pouhých 23 Jokosuka. Typ E1Y3 byl vyráběn v letech 1931 až 1934 firmou Aiči, která vyrobila 102 kusů.\n\nObě první verze (modely 1 a 2) průzkumného hydroplánu typu 14 byly přijaty do služby v roce 1926 a u císařského námořnictva nahradily starší Jokosuka Ro-gó Kó-gata, dvoumístné průzkumné hydroplány typu 2 a průzkumné hydroplány typu Hansa. Z lodí císařského námořnictva nesly průzkumné hydroplány typu 14 bitevní lodě \"Nagato\", \"Mucu\" (obě v letech 1927 až 1929) a \"Jamaširo\" (od 1929), bitevní křižníky \"Kongó\", \"Haruna\" a \"Hiei\" (všechny od 1929) a lehké křižníky \"Jura\" (1927 až 1928) a \"Abukuma\" (v roce 1928). Fotografie z pláže Tonomi dokazuje přiřazení průzkumných hydroplánů typu 14 i na těžké křižníky \"Furutaka\" a \"Kako\".\n\nOd zařazení typu do služby až do roku 1932 operovaly průzkumné hydroplány typu 14 z nosiče hydroplánů \"Notoro\", který je (konkrétně verzi E1Y3) nasadil při tzv. prvním šanghajském incidentu v roce 1932. Podle Lacroix & Wells měl E1Y3 nést i nosič hydroplánů \"Kamoi\".\n\nE1Y se udržely ve službě až do počátku druhé čínsko-japonské války. Od roku 1932 bylo několik E1Y prodáno civilním uživatelům a obvykle přestavěno instalací kabiny pro tři až čtyři cestující. Některé přestavby zahrnovaly i výměnu motoru za Napier Lion.\n\n\n\n\n\n"}
{"id": "714994", "url": "https://cs.wikipedia.org/wiki?curid=714994", "title": "Arcania: Fall of Settarif", "text": "Arcania: Fall of Settarif\n\nArcania: Fall of Settarif je samostatně spustitelný datadisk ke hře \"\", čtvrtému dílu série Gothic. Vyvinula ho firma Spellbound, vydán měl být společností JoWood 25. března 2011. Ta však 22. března 2011 oznámila, že bylo vydání datadisku odloženo kvůli soudním sporům s BVT Games Fund III.\n\nZ názvu bylo tentokrát vypuštěno slovo „Gothic“, neboť práva k němu vlastní Piranha Bytes, bývalá součást JoWoodu.\n\n"}
{"id": "714998", "url": "https://cs.wikipedia.org/wiki?curid=714998", "title": "Nueva Esparta", "text": "Nueva Esparta\n\nNueva Esparta ( \"Nová Sparta\") je nejmenší z 23 venezuelských států. Rozkládá se na 3 ostrovech (a několika menších ostrůvcích) v jižní části Karibiku, jako jediný neleží na jihoamerickém kontinentu. Tvoří 0,13% rozlohy státu a žije zde 1,58% venezuelské popoluace.\n\nNejvýznamnějším ostrovem je Isla de Margarita (1 071 km²), na kterém žije většina obyvatel státu, dále pak Isla de Coche (55 km²) a téměř neobydlený Isla de Cubagua (24 km²). Administrativně stát sestává z 11 obcí, které se dále dělí na 90 farností. Ekonomika celého státu je založená na turismu.\n"}
{"id": "715003", "url": "https://cs.wikipedia.org/wiki?curid=715003", "title": "Będzin", "text": "Będzin\n\nBędzin (německy: \"Bendzin\", \"Bendsburg\") je polské město ležící v Horním Slezsku ve Slezském vojvodství. Je součástí Katovické konurbace, jedná se o centrum Będziňského powiatu.\n\nPrvní písemná zmínka pochází z roku 1301, v roce 1358 získalo magdeburské městské právo a stalo se tak městem. Do druhé světové války mělo město významnou židovskou komunitu (např. při ruském sčítání lidu z roku 1897 čítalo město 21 200 lidí, z čehož bylo 10 800 Židů). V září 1939 byl Będzin obsazen německou armádou, místní synagoga vypálena a v roce 1942 zde bylo vytvořeno židovské ghetto.\n\nZnakem města je stříbrná otevřená brána se dvěma věžemi a zlatými dveřmi. Nad branou se klene zlatá koruna, po boku obou věží je šestilistá stříbrná růže se zlatým středem.\n\nVlajka města je tvořena červeno-bílo-červenými svislými pruhy, přičemž prostřední bílý pruh je znatelně širší než postranní červené. Na bílém pruhu ve středu vlajky spočívá znak města.\n\n\n"}
{"id": "715004", "url": "https://cs.wikipedia.org/wiki?curid=715004", "title": "Jonathan Groff", "text": "Jonathan Groff\n\nJonathan Drew Groff (* 26. března 1985) je americký zpěvák, skladatel a televizní a seriálový herec. Hrál v původním obsazení hry \"Probuzení jara\" \"(Spring Awakening)\". Objevil se v roli Jesseho St. Jamese v muzikálovém televizním seriálu \"Glee\", namluvil roli Kristoffa v pohádce \"Ledové království\" a má jednu z hlavních rolí v seriálu \"Hledání\".\n\nNarodil se Lancestru v Pensylvánii jako syn metodistické matky Julie a učitele tělocviku a menonitského otce Jima. Má staršího bratra Davida. Podle svých slov byl vychováván konzervativně a s přísnými pravidly- každý den jedl doma se svou rodinou a chodil každý týden do kostela a do nedělní školy, ale rodiče dopřávali svým synům také dostatečnou volnost. Jonathan absolvoval střední školu Conestoga Valley v roce 2003. Objevila se u něj rakovina kůže, ale nemoc překonal. .\n\nJonathan je otevřený homosexuál.\nHostoval v devíti epizodách první série seriálu \"Glee\" a partnerkou v seriálu mu byla Lea Michele, jeho nejlepší kamarádka, se kterou už hráli pár v muzikálu \"Probuzení jara\". Jonathan Leu před startem Glee představil hlavnímu tvůrci \"Glee\", Ryanovi Murphymu. V letech 2009 až 2010 chodil s hercem Gavinem Creelem. V září 2012 bylo oznámeno, že Jonathan chodí s hercem Zacharym Quintem, v červnu 2013 se pár rozešel.\n\nJonathan pracoval rok jako číšník v New Yorku, v roce 2005 mu přišla jeho první práce v divadle- swing (náhradník) v muzikálu \"In My Life\". Muzikál byl o chlapci, který trpěl Tourettovým syndromem a Jonathan měl případně alternovat hlavní roli. S touto rolí ale nikdy nevystoupil.\n\nHrál roli Melchiora Gabora v původním obsazení Broadwayské produkce muzikálu \"Probuzení jara\". Byl to jeho muzikálový debut na Broadwayi. Roli hrál od 10. prosince 2006 do 18. května 2008. Tu samou roli hrál také mimo Broadway v létě 2006. Byl na národním turné muzikálu \"Za zvuků hudby\", kde hrál roli Rolfa. V dubnu 2007 byl nominován na cenu \"Drama Desk\" za roli v \"Probuzení jara\". Za stejnou roli byl v květnu 2007 nominován na cenu Tony v kategorii Nejlepší muzikálový herec v hlavní roli. Cenu nakonec získal David Hyde Pierce.\n\nV dubnu 2007 hrál vedlejší roli Henryho Macklera v seriálu televize ABC, \"One Life to Live\".\n\nPřed vystupováním na Broadwayi hrál v Ephrata Performig Arts Center v Pensylvánii. Tady hrál role jako Edgar v \"Bat Boy: The Musical\" a Ugly v muzikálu \"Honk!\".\n\nZahrál si roli Clauda v muzikálu Hair v produkci \"Shakespeare in The Park\" od 22. července do 31. srpna 2008. Ve stejném roce si zahrál roli Michaela Langa ve filmu \"Zažít Woodstock\".\n\nJonathan se objevil mimo Broadway ve hře \"Prayer for My Enemy\", která je o důsledcích války v Iráku na americkou rodinu.\n\nHostoval v seriálu \"Glee\" jako Jesse St. James, hlavní mužský zpěvák konkurenčního sboru Vocal Adrenaline po osm epizod. Také v seriálu sloužil jako přítel Rachel, kterou hraje jeho kamarádka a bývalá kolegyně ze \"Spring Awakening\", Lea Michele. Ramin Satoodeh, kritik z Newsweek prohlásil, že byl Groff jako heterosexuál Jesse nepřesvědčivý („vypadá více jako divadelní královna, byl by to lepší romantický partner pro Kurta než pro Rachel“). Jeho výkon v seriálu bránil autor \"Glee\", Ryan Murphy a hostující herečka v seriálu, Kristin Chenoweth a oba označili Satoodehovu recenzi za homofobní stejně ji označil i prezident sdružení GLAAD (Gay a lesbická aliance proti pomluvám) .\n\nV srpnu 2010 měl debut na West Endu v Londýně ve hře \"Deathtrap\" v divadle Noel Coward.\n\nGroff se do \"Glee\" vrátil na konec druhé série, kdy se jeho postava snaží omluvit Rachel za své chování. Do seriálu se vrátil 10. května a zůstal tam do konce série \n. Ve třetí sérii seriálu se Jesse znovu objevil, tentokrát již jako vedoucí sboru Vocal Adrenaline.\n\nDo pohádky \"Ledové království\" propůjčil svůj hlas jedné z hlavních rolí, Kristoffovi. Film měl premiéru 19. listopadu 2013. Tentýž rok si zahrál Patricka v seriálu HBO \"Hledání\", získal seriál 2. sérii. V dubnu 2013 se připojil k obsazení filmové adaptace hry \"The Normal Heart\" s názvem \"Stejná srdce\".\n\nV roce 2015 hrál Jonathan v původním obsazení muzikálu \"Hamilton\" roli krále Jiřího III., a tuto roli také hrál na Broadwayi od 13. července 2015. Groff, společně s ostatními herci, vyhrál cenu Grammy za nejlepší muzikálové album, a také byl za tuto roli nominován na cenu Tony za nejlepšího mužského herce v menší muzikálové roli.\n\nGroff hrál v seriálu od Netflixu \"Mindhunter\" od roku 2017, v němž představuje agenta FBI Holdena Forda.\n\n\n"}
{"id": "715005", "url": "https://cs.wikipedia.org/wiki?curid=715005", "title": "Pihel (hrad)", "text": "Pihel (hrad)\n\nHrad Pihel stával v obci Pihel, směrem na Sloup v Čechách. Dnes z něj na zarostlém a strmém Pihelském vrchu (315 m. n.m.) převyšující okolní terén o 45 metrů nic nezbylo.\n\nMalý hrad nechal kolem roku 1363 postavit buď Hynek Zajíc z Házmburka, nebo některý z jeho potomků. První zmínka o hradu je z roku 1396, kdy jej vlastnil Vilém Zajíc z Házmburka. Jeho synové jej přenechali roku 1421 Janovi z Chlumu, přezdívanému Kepka, jenž vlastnil i nedaleký Svojkov. V červnu 1422 hrad obsadili husité a v roce 1423 se zde shromáždili před tažením na Českou Kamenici. Ve stejném roce se majitelem stal katolík Hynek Hlaváč z Dubé, jenž panství připojil k České Lípě. V té době po odchodu husitů byl poškozen, opuštěn, dokonce se uvádí jako zničený. V roce 1455 při soupisu půdy Jindřicha Berky z Dubé a na Milštejně se uvádí pouze ves Pihel. Hrad se opět objevuje v roce 1461 v predikátu Hynka z Házmburka. Roku 1502 došlo ke spojení se sloupským panstvím a roku 1552 je uváděn jen dvůr Pihel.\nHrad byl postaven na čedičové kupě. Přístupová cesta vedla od jihovýchodního svahu kopce, jižní částí do předhradí, dnes částečně zničeného lomem. Z předhradí se zachovaly jen drobné zbytky opevnění. Na sever od předhradí se nacházela střední část, dnes až na pár výjimek (fragmenty hradeb a zdiva) bez patrné zástavby. Na nejvyšším místě stálo jádro hradu, ze kterého je patrná obdélná prohlubeň ve skále, nad níž se pravděpodobně nacházela obytná věž. Jednalo se o donjonový typ hradu.\n\nNa vrchol nyní žádná cesta nevede a přístup na vrchol zcela zarostlého kopce je velmi strmý a obtížný. Při úpatí z SZ strany je vedena silnice využitá i pro cyklotrasu č.3062. Na JV straně je pod kopcem Pivovarský rybník.\n\n"}
{"id": "715009", "url": "https://cs.wikipedia.org/wiki?curid=715009", "title": "Mistrovství světa ve fotbale žen 2015", "text": "Mistrovství světa ve fotbale žen 2015\n\nMistrovství světa ve fotbale žen 2015 se konalo od 6. června do 5. července 2015 v Kanadě, která získala právo uspořádat tento ročník v březnu 2011 po odstoupení jediného protikandidáta – Zimbabwe. Turnaj pořádaný asociací FIFA byl sedmým v historii. Odehrál se ve městech Edmonton, Montréal, Vancouver, Winnipeg, Ottawa a Moncton. Vítězství z roku 2011 obhajovala reprezentace Japonska.\n\nTři nejlepší týmy spadající pod asociaci UEFA se kvalifikovaly na Letní olympijské hry 2016 v Brazílii. Vzhledem k umístění Anglie mezi touto trojicí se kvalifikuje ještě čtvrtý nejvýše umístěný tým, kterým bude vítěz turnaje čtveřice zdolaných evropských čtvrtfinalistů. Turnaj s účastí Švýcarska, Nizozemí, Švédska a Norska se odehraje vyřazovacím systémem v únoru nebo březnu 2016.\n\n\"Všechny časy zápasů jsou uvedeny ve SELČ (UTC +2).\"\n\n"}
{"id": "715010", "url": "https://cs.wikipedia.org/wiki?curid=715010", "title": "Rona Cup 2003", "text": "Rona Cup 2003\n\nRona Cup 2003 byl hokejový turnaj konající se v Trenčíně v roce 2003. Pohár začínal 14. srpna a končil 16. srpna. Titul získala potřetí ve své historii HC Dukla Trenčín.\n\nPři rovnosti bodů rozhoduje rozdíl skóre\n\n"}
{"id": "715012", "url": "https://cs.wikipedia.org/wiki?curid=715012", "title": "Pohár UEFA 1972/73", "text": "Pohár UEFA 1972/73\n\nSezóna 1972/73 Poháru UEFA byla 15. ročníkem tohoto poháru a zároveň druhým pod tímto názvem. Vítězem se stal tým Liverpool FC.\n\n"}
{"id": "715018", "url": "https://cs.wikipedia.org/wiki?curid=715018", "title": "Pohár UEFA 1973/74", "text": "Pohár UEFA 1973/74\n\nSezóna 1973/74 Poháru UEFA byla 16. ročníkem tohoto poháru a zároveň třetím pod tímto názvem. Vítězem se stal tým Feyenoord.\n\n"}
{"id": "715019", "url": "https://cs.wikipedia.org/wiki?curid=715019", "title": "Gladiator (hudební skupina)", "text": "Gladiator (hudební skupina)\n\nGladiator je slovenská rocková skupina, kterou v roce 1989 spolu s Georgio Babulicom založili bratři Miko, Maroš a Dušan Hladký. Členové skupiny pocházejí z Alekšiniec, vesnice blízko Nitry. Žánrově se přikláněli k metalu, mezi jejich největší hudební vzory patřily skupiny Metallica a Sepultura.\n\nPo dvou letech úspěšného účinkování na amatérských koncertech a festivalech kapela dostala v roce 1991 od českého hudebního vydavatelství Zeras nabídku na nahrávku debutového alba. Videoklip ke skladbě \"Profitable Losses´' (1992) z tohoto alba, který byl vydán pod názvem \"Designation\", se stal prvním slovenským hudebním videoklipem, který byl vysílán v programech americké hudební stanice MTV.\nPo tomto úspěchu vyšlo hned v následujícím roce 1993 ve slovenském vydavatelství Škvrna Records druhý thrash metalové album s názvem \"Made Of Pain\". Videoklip ke skladbě \"My World\" byl znovu vysílán na MTV, ale i na německém hudebním kanálu VIVA. Skladba \"My World\" byla zároveň první, která se objevila na příčkách slovenské hitparád.\n\nV první polovině 90. let vrcholila ve světě popularita hudebního stylu grunge, jehož nejvýznamnějšími představiteli byly skupiny Nirvana, Pearl Jam, Soundgarden a Alice in Chains . Tento hudební žánr byl blízký i členem skupiny Gladiator. Stal se pro ně inspirací pro nové melodické nápady, a proto se rozhodli pro změnu jejich thrash metalového stylu. Tato skutečnost ovlivnila jejich následující nahrávky, které vyšly na třetím albu z roku 1994 pod názvem \"Third Eye\". Album však zaznamenalo, i přes změnu hudebního stylu, dobrou prodejnost. Skladba \"In Your Head\" se stala hitem na Slovensku i v zahraničí. Kromě Slovenska skupina koncertovala i v Německu a Francii. V tomto roce odešel ze skupiny jeden z bratrů – Dušan, kterého na postu kytaristy nahrazuje Rastislav Krčmárik.\n\nČtvrté album skupiny, které vyšlo pod názvem \"Dogstime\"(1996), získalo pět nominací na cenu\"Grand Prix Slovensko 1997\", Slovensku obdobu Grammy. Album získal dvě ocenění:\"Videoklip roku 1996\"za skladbu \"Sweet Little Mouse\", videoklip ke které vytvořil režisér Karol Vosátko, a zvukař Ján Desek získal za toto album ocenění \"Zvuk roku 1996\". V tomto roce se opět vyměnil kytarista skupiny – na místo Rastislava Krčmárika přišel Rastislav Toman. V roce 2000 byla skupina nominována v kategoriích \"Skupina roku 1999\", \"Interpret roku 1999\" a \"Album roku 1999\" – za album \"… viem, kde boh spí\" (1999).\n\n\n"}
{"id": "715020", "url": "https://cs.wikipedia.org/wiki?curid=715020", "title": "Státní znak Kostariky", "text": "Státní znak Kostariky\n\nStátní znak Kostariky se inspiruje tvarem zlatého zrnka nebo též kávovového zrna. Vnitřní část štítu vyplňují tři vulkány, jejichž výklad může být dvojí. Mohou prezentovat tři nejvýznamnější pohoří, která se na území Kostariky nacházejí (Cordillera de Guanacaste, Cordillera Central a Cordillera de Talamanca), nebo tři nejdůležitější zdejší sopky (Barva, Irazú a Poás). Pod vulkány je zeleně vyobrazena pobřežní nížina. Pevninu ze dvou stran omývají dva oceány (Atlantský a Tichý), na každém z nich je vyobrazena obchodní loď s kostarickou vlajkou na zádi. V levé části štítu se objevuje vycházejí slunce.\n\nNad štítem je modrá stuha s nápisem „AMERICA CENTRAL“. Níže pod ní jsou dvě myrtové ratolesti a bílá stuha s textem „REPUBLICA DE COSTA RICA“. Pod touto stuhou je vyobrazeno sedm hvězd, které reprezentují současných sedm kostarických provincií.\n\n"}
{"id": "715023", "url": "https://cs.wikipedia.org/wiki?curid=715023", "title": "Oliviero Toscani", "text": "Oliviero Toscani\n\nOliviero Toscani (* 28. února 1942) je italský fotograf světově známý svými kontroverzními reklamními kampaněmi pro italskou firmu Benetton v období od roku 1982 do 2000. Většina z těchto reklamních kampaní byla založena na poměrně sporných fotografiích, obvykle spojené s logem (titulkem) společnosti \"United Colors of Benetton\".\n\nToscani je známý jako autor reklam pro nejznámější světové značky a magazíny, autor firemních fotografií a reklamních kampaní pro Esprit, Chanel, Fiorucci, Prénatal. Jako módní fotograf pracoval pro magazíny jako například \"Elle\", \"Vogue\", \"GQ\", \"Harper's Bazaar\", \"Esquire\" nebo \"Stern\".\n\nJednou z jeho nejslavnějších kampaní – postavené na fotografii, kterou pořídila Therese Frare – je portrét Davida Kirbyho umírajícího na AIDS, když leží na nemocničním lůžku obklopen svými truchlícími příbuznými. Obrázek je kontroverzní pro svou určitou podobnost s pietou a tudíž použití tohoto snímku pro reklamu na prodej oblečení je prý využitím lidské oběti, i když rodina Kirbyho uvedla, že toto povolila a že to pomohlo zvýšit povědomí o nemoci AIDS. Snímek byl zařazen do knihy 100 fotografií, které změnily svět, kterou vydala redakce časopisu \"Life\".\n\nDalší jeho reklamy obsahovaly narážky na rasismus (zejména jeden snímek s třemi téměř „identickými srdci člověka“, což byla vlastně srdce prasečí, s nápisy \"bílý\", \"černý\" a \"žlutý\"), válku, náboženství a také trest smrti.\n\nVelmi ostré reakce vyvolal snímek zobrazující černošku kojící bílé nemluvně, snímek pářící se bílé klisny a černého hřebce, nebo fotografie kde sedí vedle sebe na nočníku černé a bílé batole. U některých reklama vyvolala ohlas, vyhrála několik cen, jiní však v reklamě viděli rasistickou myšlenku, že černá žena kojící bílé dítě znázorňuje obyčejnou chůvu. Jiné sporné fotografie zobrazují krvavé tričko padlého vojáka v bosenské válce.\n\nNa počátku devadesátých let Toscani spoluzaložil časopis \"Colors\" (vlastněný společností Benetton) s americkým grafikem Tiborem Kalmanem. S podtitulkem \"časopis o zbytku světa\", byl magazín \"Colors\" postaven na multikulturalismu převládajícím v té době v reklamních kampaních společnosti Benetton.\n\nVe stejné době, před vypuknutím války v Perském zálivu, se objevil další z Toscaniho námětů kampaně – smrt. Fotografie hřbitova padlých vojáků měla ukázat absurditu války. Objevily se zamítavé reakce a Benettonu bylo vyčítáno, že ke svému prodeji využívá smrt. Když v roce 1993 vypukla válka v Jugoslávii, Toscanimu přišel dopis od ženy ze Sarajeva, která ho žádala: „Zjistila jsem, že když uspořádáte reklamní kampaň na cokoliv, mluví se o ní všude. Proč na nějakém plakátu neukážete, jak je ta válka hanebná?“ Další poštou mu přišel balík, obsahující zakrvácené maskáče a tričko mladého vojáka, který v této válce zemřel. Jeho otec, který věci Toscanimu zaslal, si přál aby pozůstalosti jeho syna posloužily míru. Toscani rozložil oblečení vojáka tak, aby představovalo jeho tělo. Reklama zveřejněná ve 110 zemích opět měla také pozitivní i negativní ohlasy, odmítly ji například Spojené státy v \"Los Angeles Times\" kvůli „násilnost fotografie“.\n\nV roce 2005, pět let po jeho odstoupení od firmy Benetton v návaznosti na diskusi kolem kampaně s tématem smrti, podnítil novou polemiku svými fotografiemi pro reklamní kampaň na oblečení pánské značky \"Ra-Re\". Jejich portréty mužů, kteří se hlásili k homosexuální skupině, rozhněvaly sdružení katolických rodičů \"Movimento Italiano Genitori\", jenž označilo fotografie za \"vulgární\". Kampaň přišla uprostřed probíhající diskuse v Itálii o právech gayů.\n\nV září 2007 jeho nová kampaň proti anorexii (\"No anorexia\") byla opět kontroverzní kvůli šokující fotografii vyhublé ženy. Modelkou byla francouzská herečka Isabelle Caro, která ve věku 27 let vážila 31 kilogramů na svou výšku 164 cm. Záběry byly zvětšeniny (3× 6 metrů) a zobrazovaly nahé tělo Caro zcela zpustošené nemocí. Reakce byly souhlasné ale i zatracující. Caro zemřela 17. listopadu 2010.\n\nSpolu s \"La Regione Toscana\" buduje nové výzkumné centrum pro moderní komunikaci s názvem \"La Sterpia\".\n\nŽije v Toskánsku, kde vyrábí olivový olej a chová koně.\n\n\n"}
{"id": "715026", "url": "https://cs.wikipedia.org/wiki?curid=715026", "title": "Česko na Mistrovství světa v atletice 2011", "text": "Česko na Mistrovství světa v atletice 2011\n\nMistrovství světa v atletice 2011 se ve dnech 27. srpna – 4. září účastnilo 21 českých atletů (8 mužů a 13 žen). Šampionát probíhal na stadiónu Daegu World Cup Stadium v Tegu (Daegu) v Jižní Koreji. \n\nV nominaci chyběl mj. překážkář Petr Svoboda, který kvůli zranění předčasně ukončil sezónu a chyběli také finalisté běhu na 800 metrů z evropského šampionátu v Barceloně Jakub Holuša a Lenka Masná. Největšího úspěchu mimo medaile dosáhl výškař Jaroslav Bába, který obsadil 4. místo. Stejného výsledku dosáhl také oštěpař Vítězslav Veselý. Jedinou medaili (stříbrnou) přidala dne 2. září oštěpařka Barbora Špotáková, která výkonem 71,58 metru zaostala pouze za Ruskou Abakumovovou.\n\n\n"}
{"id": "715027", "url": "https://cs.wikipedia.org/wiki?curid=715027", "title": "Výrov (hrad, okres Česká Lípa)", "text": "Výrov (hrad, okres Česká Lípa)\n\nHrad Výrov (častěji Vejrov) stával poblíž ve středověku zaniklé obce Výrov (Vejrov - Wether Wald) na skále nad pravým břehem řeky Svitávka mezi obcemi Svitava a Velenice.\n\nHrad patří mezi objekty, o kterých máme velmi málo informací. Vznikl pravděpodobně na přelomu 13. a 14. století. Další osudy hradu nejsou známy. Neznáme ani jeho původní jméno, ačkoliv je možné, že jméno Výrov (či Vejrov) bylo na obec (připomínanou roku 1554) a les přeneseno právě ze jména hradu. Zdejší kraj patříval rodině pánů ze Smojna, kterou nechvalně proslul loupeživý rytíř Mikeš Pancíř ze Smojna. Jemu patřila i nedaleká Velenická tvrz (zhruba 1 km jižně) a na severu skalní hrad Sloup v Čechách. Po roce 1440 mu byly hrady lužickým vojskem v odvetu za jeho loupeživou činnost zapáleny.\n\nLokalitě se říkalo také Schlossberg - Zámecký vrch.Na mapách je les a rozsáhlá výšina nad hrádkem pojmenována Výrov, s nejvyšším vrcholem Spálenisko 383 m. n.m.\n\nV pozdější době byla na úpatí skály vytesána řada místností, které narušily skálu a tím způsobily nenávratné zničení části hradu. Ves je poprvé připomínána roku 1554 a je to také jediná zmínka o ní. Odborná veřejnost hrad objevila až v roce 1986.\nHrad byl vystavěn na ostrožně pískovcové skály, od jejíhož zbytku byl na jihu a západě oddělen šíjovým příkopem, jenž byl lemován opevněním, jehož drobné zbytky ve formě valu jsou stále vidět. Ze zástavby se dochovala pouze prohlubeň po budově či věži. Okraj skály je zde vysoko údolím vytvořeném nad Svitávkou.\n\nPod pozůstatky hradu se nacházejí jeskyně Medvědí camp.\n\nK pozůstatkům hradu žádná značená cesta nevede. Kopec, kde stával, je nad říčkou Svitávkou a cestě po jejím pravém břehu, v dohledu (asi 250 metrů) někdejší staré brusírně (zvané i zrcadlárna) na břehu levém. Kolem brusírny vede silnice od Svitavy přes Velenice do Zákup, po níž je vedena cyklotrasa 3055. Nad skalami je řada lesních cest od Velenic. Vzdušnou čarou se Výrov nalézá zhruba 100 metrů od Svitávky v nadmořské výšce 300 m. n. m. Obec Velenice je 2 km daleko po proudu. .\n\nCelý skalní hřbet se nachází na pomezí katastrů 777 773 – Velenice u Zákup a Svitava 683 841. Geomorfologicky patří pod Cvikovskou pahorkatinu.\n\n"}
{"id": "715036", "url": "https://cs.wikipedia.org/wiki?curid=715036", "title": "Karwin-Freistadt", "text": "Karwin-Freistadt\n\nNěmecké dvojměstí Karwin-Freistadt (česky Karvinná-Fryštát) je dnešní Karviná v době 2. světové války.\n\nŠlo o dvojměstí vzniklé sloučením Okresního města Fryštátu (dnešní město Karviná), hornického města Karvinné (již neexistuje), obcemi Ráj, Staré Město a Lázně Darkov v jeden městský celek. Sloučení došlo na základě rozhodnutí německé vlády v roce 1939. Dvojměstí se na dobu existence protektorátu Čechy a Morava stalo německým se správním centrem ve Fryštátě. V roce 1938 území zabralo Polsko, které zde způsobilo značné ekonomické škody, proto zabrání území dnešní Karviné pod německou správu znamenalo opětovnou ekonomickou stabilitu. Nicméně doba německé okupace nebyla dobou příznivou, přestože ve Fryštátě žilo 70% obyvatel hlásající se k německé národnosti. Německá vláda však optimisticky počítala s rozvojem města. V části Karvinná se nacházely doly, v části Darkov známé a oblíbené lázně a ve Fryštátě byl hutnický průmysl. Tyto všechny části navíc velmi výhodně spojovala železniční dráha, tyto všechny činitele dokázali Němci dobře využít, obzvláště, když na zámcích v Karvinné, Ráji a ve Fryštátě sídlil velmi vlivný a bohatý šlechtický rod hraběte Larisch-Monnicha, sympatizující s Němci. Proto byl vypracován projekt na výstavbu nového předměstí, které mělo být situováno severovýchodním směrem od historické části Fryštátu, na který mělo přímo navázat. Bylo zapotřebí ubytovat pracovní síly pro rozmáhající se ekonomiku města Karwin-Freistadt. Toto vše se mělo uskutečnit po vítězství ve válce vedené nacistickým Německem. V květnu 1945 však německá armáda byla poražena postupující Rudou armádou. Rozhodující bitva o Karwin-Freistadt proběhla na polích mezi Jaklem a Marklovicemi poblíž vodárenské věže v části Hranice. Němci na Místní dráze vytrhali koleje pomocí speciálního vlaku taženého parní lokomotivou.\n\nJiž kolem roku 1936 byla snaha spojit město Fryštát (dnešní Karviná) s Marklovicemi, Darkovem, Starým Městem a Rájem. Tehdy šlo o důvody šlechetnější než v době Protektorátu. Důvodem byla neexistence většího kostela v okolních obcích a tedy obyvatelé těchto obcí měli navštěvovat kostely ve Fryštátě. Ke sloučení však nedošlo.\n\nPo skončení 2. světové války v roce 1945 a tedy i po rozpadu protektorátní vlády došlo i k rozpadu dvojměstí Karwin-Freistadt. Nicméně myšlenka na opětovné sloučení nezanikla, ba naopak, již v roce 1946 se spojení měst a obcí obnovilo. Název \"nového\" města se ovšem měl změnit. Název Karviná-Fryštát, byť v české podobě, nepřicházel v úvahu kvůli nacistické minulosti. Tehdejší československá vláda nesouhlasila ani s historickým názvem Fryštát, který má germánský původ – Fryštát, německy Freistadt, sice v překladu do češtiny znamená \"svobodné město\", ale poválečná nálada nebyla germánským názvům nakloněna. Název Fryštát se dokonce až do roku 1971 nesměl používat vůbec. Také název sousední Karvinné měl germánský nádech, především ona přípona -ná (dvě \"n\"), ta byla totiž k původnímu slovanskému názvu Karvín uměle přidána. Zvítězil název Karviná, jelikož právě tento název je ryze staroslovanský, což se velmi v tehdejší poválečné době hodilo. Karviná v překladu do češtiny znamená něco jako \"Kravín\", či \"Býkov\". \"Karv\" znamená kráva nebo býk, koncovka \"-iná\" je staroslovanská koncovka, která se přidávala za název a zdůrazňovala místo vztahující se k té či oné věci, česky to je koncovka -ov, např. \"havíř\" \"-ov\", tedy Havířov.\n\nPo druhé světové válce bylo spojení Fryštátu s okolními obcemi obnoveno pod názvem Karviná. Dřívější Karvinná sice brzy na to zanikla, ale historický Fryštát se stal turistickým centrem. Lázně Darkov zůstaly zachovány a dobře se rozvíjejí a z Ráje se stalo předměstí. To vše v dnešní šedesátitisícové Karviné, která z velké části leží na katastrálním území Fryštátu. Železniční Místní dráha je od nádraží Karviná-město (dříve stanice Fryštát) po hlavní nádraží zcela zrušena. Na celé trati jsou však zachovány objekty, které osudy města a provoz na trati připomínají. Rovněž tramvajová doprava byla v Karviné nahrazena městskou autobusovou dopravou.\n"}
{"id": "715042", "url": "https://cs.wikipedia.org/wiki?curid=715042", "title": "Ryan Murphy", "text": "Ryan Murphy\n\nRyan Murphy (* 30. listopadu 1965) je americký scenárista, filmový a televizní režisér a producent. Nejvíce je znám pro vytvoření televizních seriálů \"Plastická chirurgie s. r. o.\", \"Popular\", \"Glee\", \"American Horror Story\" a \"Úplně normální\".\n\nMurphy vyrostl ve městě Indianapolis v Indianě v irsko-katolické rodině. Navštěvoval katolickou školu od první do osmé třídy a absolvoval na střední škole Warren Central v Indianapolis. Svoji matku popsal jako “královna krásy, která vše opustila, aby zůstala doma a mohla se starat o své dva syny.” Jeho matka napsala 5 knih a pracovala v komunikaci více než 20 let před odchodem do důchodu. Jeho otec pracoval v novinářském průmyslu jako ředitel provozu než po třiceti letech odešel do důchodu.\n\nPoté, co vyšlo najevo, že je homosexuál, poznal svou první terapeutku, která na něm neshledala nic špatného kromě toho, že “byl příliš vyspělý pro své vlastní dobro”. Murphy jako dítě chodil do sboru, a tak své zkušenosti po letech zúročil při práci na seriálu \"Glee\". Navštěvoval univerzitu Indiana University Bloomington v Indianě. Na škole byl členem školních novin a člen školního sboru Singing Hoosiers.\n\nZačínal jako novinář a pracoval pro \"The Miami Herald\", \"Los Angeles Times\", \"New York Daily News\" , \"Knoxville News Sentinel\" a \"Entertainment Weekly\". Na konci devadesátých let začal psát scénáře, když Steven Spielberg koupil jeho scénář \"Why Can't I Be Audrey Hepburn?\" (Proč nemůžu být Audrey Hepburn?).\n\nZískal Zlatý glóbus za seriál \"Plastická chirurgie s. r. o.\", který se stal velkým komerčním úspěchem a chválili ho i kritikové. Je seriálovým výkonným producentem a napsal a režíroval mnoho epizod; v roce 2004 získal svou první nominaci na cenu Emmy v kategorii Vynikající režie dramatického seriálu. Murphy vymyslel hlavní motto show, „Řekni mi, co na sobě nemáš rád“ od plastického chirurga, s kterým se seznámil v Beverly Hills, když začínal jako novinář. Jeho kariéra v televizi začala v roce 1999 s teenagerským komediálním seriálem \"Popular\". Seriál se vysílal dvě série.\n\nMurphy také vytvořil pár neúspěšných pilotů; pilot anglického sitcomu \"St. Sass\" v hlavní roli s Deltou Burke a Heather Matarazzo, který se nikdy nevysílal. V roce 2008 Murphy napsal a režíroval pilot seriálu \"Pretty/Handsome\", který se také nikdy nevysílal.\n\nJeho současný projekt je muzikálový televizní seriál na televizním kanálu Fox, \"Glee\". Fox poprvé vysílal \"Glee\" 19. května 2009 po finále soutěže American Idol; celá série ale začala až 9. září 2009. Seriál měl velký úspěch a tak místo plánovaných třinácti epizod měla první série 22 epizod. Ve druhé sérii bylo opět 22 epizod. V době vysílání druhé poloviny první série bylo oznámeno, že si Fox objednal další dvě řady \"Glee\" díky vysokému hodnocení a pozitivním ohlasům k ději a postavám seriálu. Vyhrál svou první Emmy za režii pilotu \"Glee\", zatímco seriál obdržel rekordních 19 nominací včetně Nejlepší komediální seriál, tuto kategorii ale vyhrál seriál \"Taková moderní rodinka\".\n\nTaké vytvořil s Bradem Falchukem seriál s názvem \"American Horror Story\". Premiéru měl 5. října 2011. Mezi jeho další seriály patří \"Úplně normální\", \"Scream Queens\" a \"The Politician\".\n\nV roce 2006 napsal scénář a režíroval film \"Hlava nehlava\" (\"Running with Scissors\"). Film byl založen na knižní předloze od Augustena Burroughse; hlavní role ve filmu hráli Annette Beningová, Alec Baldwin a Brian Cox.\n\nV roce 2010 Murphy režíroval film \"Jíst, meditovat, milovat\" podle adaptace vzpomínek spisovatelky Elizabet Gilbertové v hlavní roli s Julií Roberts. Film byl v pokladnách kin úspěšný, ale u kritiků se stal propadákem. Kritizovali ho za jeho pomalé tempo a nedostatek důvěryhodnosti. Film vydělal celosvětově přes 204 miliony dolarů.\n\nV roce 2014 režíroval televizní film \"Stejná srdce\", který získal několik nominací na televizní ceny Emmy.\n\nMurphy je otevřený homosexuál a podle svých slov někdy chodí do kostela v Los Angeles.\n\nJe ženatý s fotografem Davidem Millerem. Dne 24. prosince 2012 přivítali na svět své první dítě, syna Logana Phinease, přes náhradní matku. Od října 2014 je členem jejich rodiny také druhý syn, Ford. Murphy byl v dlouhodobém vztahu s režisérem Billem Condonem.\n\nRyan Murphy měl několik veřejných hádek se slavnými kapelami a jejich členy včetně Slashe z Guns N' Roses, Davida Grohla z Foo Fighters a hlavního zpěváka Caleba Followilla a bubeníka Nathana Followilla ze skupiny Kings of Leon.\n\n"}
{"id": "715047", "url": "https://cs.wikipedia.org/wiki?curid=715047", "title": "Kryton (Červený trpaslík)", "text": "Kryton (Červený trpaslík)\n\nKryton (v originále \"Kryten\") je první epizoda druhé série (a celkově sedmá) britského sci-fi sitcomu \"Červený trpaslík\". Poprvé byla vysílána na kanálu BBC2 6. září 1988, v České televizi pak 12. března 1999.. V této epizodě se poprvé objevuje postava androida Krytona, jenž se od třetí série stává jednou z hlavních postav seriálu.\n\nPosádka Trpaslíka objeví havarovanou loď a na ní Androida Krytona. Vezme ho tedy na palubu a zatímco Rimmer se ho snaží přimět, aby mu sloužil, Lister se pokouší narušit jeho program a učinit ho nezávislým.\n\nDavid Lister leští svou vesmírnou motorku a Rimmer se učí esperanto. Dave se diví, že Rimmer není po osmi letech učení schopen si zapamatovat byť jedinou větu. Aniž by se snažil, sám už se esperanto naučil během Rimmerovy výuky. Vyruší je Holly, jenž jim oznámí, že právě provedl revoluci v hudbě, protože vymyslel dva nové tóny I a J. A také zachytil volání o pomoc z havarované lodi Nova 5.\n\nKryton, android z Novy 5, jim sdělí, že všichni důstojníci jsou mrtví a přežily jen tři důstojnice, které jsou zraněné avšak stabilizované. Kryton zašle na Červeného trpaslíka osobní údaje důstojnic včetně jejich fotografií. Lister, Rimmer i Kocour jsou velice vzrušeni představou, že se po třech milionech let v pustém vesmíru setkají se ženami - navíc velice pohlednými, a tak Rimmer prohlásí \"\"Pověz jim, že jdeme na palubu. My ty nevinné květinky zachráníme, jako že se jmenuju kapitán A.J. Rimmer, vesmírný dobrodruh!\"\". Když však dorazí na Novu 5, objeví jen tři kostry, o něž Kryton pečuje v domnění, že jsou stále živé. Přesvědčí Krytona, aby letěl s nimi, ten však není schopen žít bez toho, aby někomu sloužil. Rimmer jej v tom utvrdí a sepíše pro něj dlouhý seznam různých úkolů. Naopak Lister se Krytona snaží přesvědčit, že nemusí stále jen někomu sloužit a může také někdy udělat něco sám pro sebe.\n\nKdyž Kryton maluje slavnostní portrét Arnolda Rimmera v admirálské uniformě, Lister už je jeho servilitou dokonale znechucen. Vše se změní, když Kryton Rimmera zesměšní tím, že ho na malbě vyobrazil sedícího na záchodě a vykonávajícího velkou potřebu. Po této vzpouře mu ještě vynadá do magorů, požádá Listera, aby mu půjčil svou kosmickou motorku, na níž pak odletí vstříc vesmíru.\n\n\n"}
{"id": "715055", "url": "https://cs.wikipedia.org/wiki?curid=715055", "title": "Seznam státních znaků amerických zemí", "text": "Seznam státních znaků amerických zemí\n\nPřehled státních znaků nezávislých států a závislých území na americkém kontinentu.\n\nNěkterá, zde neuvedená, území buď nemají svůj znak, nebo užívají znak mateřského státu.\n\n"}
{"id": "715058", "url": "https://cs.wikipedia.org/wiki?curid=715058", "title": "Kontrabassaxofon", "text": "Kontrabassaxofon\n\nKontrabassaxofon je největší z rodiny saxofonových nástrojů. Tento saxofon byl vyvinut 28. června 1846. Na tento typ saxofonu hrál například Anthony Braxton. V současné době existují tři výrobci kontrabassaxofonů: Benedikt Eppelsheim v Mnichově, Německo Romeo Orsi Wind Instruments (Milán, Itálie), a J’Elle Stainer v Sao Paulu, Brazílie.\n"}
{"id": "715064", "url": "https://cs.wikipedia.org/wiki?curid=715064", "title": "Lulu (album)", "text": "Lulu (album)\n\nLulu je společné studiové dvojalbum amerického kytaristy Lou Reeda a skupiny Metallica. Album poprvé vyšlo 31. října 2011 ve většině světových zemí a následující den, 1. listopadu, pak v Severní Americe. Dne 19. října 2011 bylo album oficiálně představeno na společných webových stránkách Metallicy a Lou Reeda, kde bylo celé volně k poslechu. U Reeda jde o první album od roku 2007, kdy vydal album meditační hudby nazvané \"Hudson River Wind Meditations\", poslední rockové album \"The Raven\" vydal v roce 2003. Metallica poslední studiové album nazvané \"Death Magnetic\" vydala v roce 2008.\n\nAlbum se většinou dočkalo spíše velmi negativních recenzí. Většině zde vadilo Reedovo mluvené slovo, které nezapadá do metalové hudby, kterou produkuje Metallica a i hudba je velmi roztažená (podle některých zní skoro jako jamování bez nápadu), délka alba dosahuje téměř 90 minut.\n\nVeškeré texty napsal Lou Reed, hudbu složil Reed spolu se všemi členy skupiny Metallica, to jest Jamesem Hetfieldem, Larsem Ulrichem, Kirkem Hammettem a Robertem Trujillem.\n\n\n\n\n"}
{"id": "715065", "url": "https://cs.wikipedia.org/wiki?curid=715065", "title": "Premier League 2011/12", "text": "Premier League 2011/12\n\nSoutěžní ročník Premier League 2011/12 (podle hlavního sponzora známá jako Barclays Premier League) byl 113. ročníkem nejvyšší anglické fotbalové ligy a 20. ročníkem od založení Premier League. Soutěž byla započata 13. srpna 2011 a poslední kolo se odehrálo 13. května 2012. Soutěže se účastnilo celkem 20 týmů. Sedmnáct jich postoupilo z minulého ročníku a spadnuvší týmy nahradily 3 nové z Football League Championship.\n\nTrofej ze sezony 2010/11 měl v držení Manchester United FC, který i v tomto ročníku patřil k největším favoritům na zisk mistrovského titulu. V letním souboji o superpohár Community Shield navíc porazil věčného rivala Manchester City 3-2. Jenže \"Citizens\" už nějaký čas významně posilují a Sergio Agüero, který přišel v červenci 2011, byl možná posledním dílkem do mistrovské skládanky. V soutěži od samého startu dominovaly právě oba manchesterské týmy, ale o to více šokující byl podzimní duel na Old Trafford, kde City rozstříleli svého rivala poměrem 1-6. V letošním ročníku naopak pokulhávaly tradiční kluby jako Liverpool FC, či několikanásobný mistr poslední dekády – Chelsea FC, které se pohybovaly i mimo pozice zaručující e\nČelní pozice držely po celou dobu soutěže kluby z Manchesteru a o titulu tak zřejmě rozhodly vzájemné duely. I ten druhý totiž ovládli, tentokrát 1-0, hráči Manchester City FC. Tímto vítězstvím se Manchester City FC bodově dotáhl na svého rivala, a díky lepšímu skóre jej v tabulce předstihl. V Premier League je totiž v případě rovnosti bodů rozhodující rozdíl ve skóre, který měli značně lepší hráči \"Citizens\". Do konce soutěže zbývala dvě kola. V předposledním kole oba týmy nezaváhaly, o mistrovi tedy rozhodovalo poslední kolo. Manchester City FC stačila k zisku titulu jakákoli výhra. Jenže cestu za titulem si světlemodří velmi zkomplikovali a po 90 minutách posledního kola prohrávali 1-2! Přitom při výhře United nad Sunderland AFC 1-0, potřebovali v duelu s Queens Park Rangers FC nutně zvítězit. Infarktový závěr na Etihad Stadium přinesl senzační obrat. Ve druhé minutě nastavení vyrovnal exteplický Edin Džeko a v 94. minutě rozhodl o prvním titulu pro Manchester City po 44 letech (třetím celkově) Sergio Agüero.\n\nOpomenout nelze ani situaci na dalších pozicích tabulky. Manchester United i Manchester City získali tedy shodně 89 bodů. Díky lepšímu rozdílu ve skóre zvítězili City. Třetí Arsenal FC ztratil propastných 19 bodů a k nižší ztrátě nepomohlo ani 30 gólů nejlepšího střelce soutěže Robina van Persieho. Letos až šestá Chelsea FC neměla dobrou ligovou sezonu, ale o to lepší pohárovou. Nejprve porazila ve finále nejstarší klubové soutěže FA Cupu Liverpool FC a ovládla tuto prestižní soutěž počtvrté za posledních pět let. Poté nastoupila ve finále nejprestižnější klubové soutěže světa – Lize mistrů UEFA proti FC Bayern Mnichov na jeho vlastním stadionu a po remízové základní hrací době i prodloužení rozhodla v penaltovém rozstřelu o premiérovém triumfu v historii. Velkou měrou jí k tomu pomohl i český brankář Petr Čech. Vítězstvím si Chelsea zajistila přímý postup do dalšího ročníku a převzala právo startu od Tottenhamu Hotspur, který skončil v lize na čtvrtém místě.\n\nNa posledních třech místech, znamenajících sestup do Football League Championship se ocitli Bolton Wanderers, Blackburn Rovers a Wolverhampton.\n\nSoutěže se účastnilo 20 týmů, z toho 17 se kvalifikovalo z minulého ročníku. Poslední tři týmy předchozího ročníku, jimiž byli Birmingham City FC, Blackpool FC a poslední tým ročníku – West Ham United FC, sestoupili do Football League Championship. Opačným směrem putovali Queens Park Rangers FC (vítěz Football League Championship 2010/11), Norwich City FC a Swansea City AFC, která zvítězila ve \"Football League Championship play-offs\".\n\n\nNejlepším střelcem tohoto ročníku Premier League se stal holandský útočník Robin van Persie. Hráč Arsenal FC vstřelil velmi solidních 30 branek a vystřídal na trůnu krále střelců Wayna Rooneyho, který v letošním ročníku skončil druhý, když za Manchester United FC skóroval 27×.\n\n"}
{"id": "715071", "url": "https://cs.wikipedia.org/wiki?curid=715071", "title": "A Foot in the Door: The Best of Pink Floyd", "text": "A Foot in the Door: The Best of Pink Floyd\n\nA Foot in the Door: The Best of Pink Floyd je kompilační album anglické rockové skupiny Pink Floyd. Vydáno bylo 7. listopadu 2011 jako součást projektu \"Why Pink Floyd...?\". Obsahuje výběr skladeb ze všech období skupiny se zaměřením především na 70. léta. Zvuk byl nově remasterován Jamesem Guthrie.\n"}
{"id": "715076", "url": "https://cs.wikipedia.org/wiki?curid=715076", "title": "Pink Floyd (planetka)", "text": "Pink Floyd (planetka)\n\n(19367) Pink Floyd je planetka objevená 3. prosince 1997, která byla pojmenována podle anglické rockové skupiny Pink Floyd. Jedná se o planetku hlavního pásu, kolem Slunce oběhne jednou za 3,82 roku. Její eliptická dráha má afélium ve vzdálenosti 2,848 AU a perihélium ve vzdálenosti 2,042 AU.\n\nVětšina takovýchto planetek bývá označována jedním slovem jako například (3834) Zappafrank. Dvojslovný název hudební skupiny má například i planetka (19383) Rolling Stones.\n\n\n"}
{"id": "715078", "url": "https://cs.wikipedia.org/wiki?curid=715078", "title": "Pohár UEFA 1974/75", "text": "Pohár UEFA 1974/75\n\nSezóna 1974/75 Poháru UEFA byla 17. ročníkem tohoto poháru a zároveň čtvrtým pod tímto názvem. Vítězem se stal tým Borussia Mönchengladbach.\n\n"}
{"id": "715083", "url": "https://cs.wikipedia.org/wiki?curid=715083", "title": "Pohár UEFA 1975/76", "text": "Pohár UEFA 1975/76\n\nSezóna 1975/76 Poháru UEFA byla 18. ročníkem tohoto poháru a zároveň pátým pod tímto názvem. Vítězem se stal tým Liverpool FC.\n\n"}
{"id": "715088", "url": "https://cs.wikipedia.org/wiki?curid=715088", "title": "Pohár UEFA 1976/77", "text": "Pohár UEFA 1976/77\n\nSezóna 1976/77 Poháru UEFA byla 19. ročníkem tohoto poháru a zároveň šestým pod tímto názvem. Vítězem se stal tým Juventus FC.\n\n\"Celkové skóre dvojzápasu 2:2, Juventus FC zvítězil díky více vstřeleným brankám na hřišti soupeře.\"\n\n"}
{"id": "715090", "url": "https://cs.wikipedia.org/wiki?curid=715090", "title": "Chord Overstreet", "text": "Chord Overstreet\n\nChord Overstreet (* 17. února 1989) je americký herec a zpěvák. Jeho nejznámější role je Sam Evans v televizním seriálu Glee.\n\nNarodil se v Nashvillu v Tennessee jako syn vizážistky Julie Miller a zpěváka a skladatele country Paula Overstreeta. Má staršího bratra Nashe, starší sestru Summer a tři mladší sestry, Harmony, Skye a Charity. Byl pojmenován po stejnojmenném hudebním termínu (v češtině Chord znamená akord). Jeho bratr Nash je také hudebník a je členem skupiny Hot Chelle Rae. Byl vychováván na farmě u Nashvillu. Rodiče ho povzbuzovali v hudbě a tak se jako malý učil na mandolínu a poté ještě začal hrát na kytaru, flétnu, bicí a klavír. Když byl v pubertě, byl modelem pro značky Famous Footwear a Gap.\n\nOverstreet se začal hraní věnovat po maturitě v roce 2007. Po dvou neúspěšných letech začal svou hereckou kariéru v internetovém seriálu \"Private\" jako Josh Hollis. Také se na pár minut objevil v epizodě seriálu \"iCarly\" s názvem \"iSpeed Date\" a v nevysílaném pilotu seriálu \"No Ordinary Family\". Jeho první filmová role byla v roce 2009 v thrilleru The Hole a v roce 2011 ve filmu \"A Warrior's Heart\" spolu s Ashley Greene a Kellanem Lutzem.\n\nNa začátku druhé série si zahrál Chord vedlejší roli výměnného studenta a sportovce Sama Evanse v americkém muzikálovém seriálu \"Glee\". Získal roli, když na konkurzu zazpíval „Easy“ od Commoderes a „I Don't Want to Be\" od Gavina DeGrawa. Později zpíval píseň „Billionaire“ od Travieho McCoye a Bruno Marse jako studio test a nakonec tuto píseň zpíval i v první epizodě druhé série spolu s „Every Rose Has Its Thorn“ od Poison. Hrál roli Rockyho v epizodě The Rocky Horror Glee Show, epizodě věnované muzikálu \"Rocky Horror Picture Show\".\n\n13. prosince 2011 Chord zveřejnil jednu ze svých písniček, s názvem \"Beautiful Girl\". V roce 2011 se také objevil ve videoklipu skupiny Hot Chelle Rae k písničce \"Tonigh Tonight\".\n\nV srpnu 2016 vydal svůj první sólo singl „Homeland“, prostřednictvím nahrávacích společností Island Records a Safehouse Records. Hudební video mělo premiéru 7. října 2016. 3. února 2017 vydal další singl „Hold On“. Jeho první EP \"Tree House Tapes\" se čtyřmi skladbami vyšlo 12. května 2017.\n\n\nProfil na Mezinárodní filmové databázi\n"}
{"id": "715092", "url": "https://cs.wikipedia.org/wiki?curid=715092", "title": "Bad as Me", "text": "Bad as Me\n\nBad as Me je sedmnácté studiové album amerického hudebníka Toma Waitse, vydané v říjnu 2011 u vydavatelství ANTI-. První singl „Bad as Me“ vyšel již v srpnu 2011. Druhý s názvem „Back in the Crowd“ vyšel 27. září.\n\nJde o jeho první studiové album složené z výhradně nových skladeb od roku 2004, kdy vyšlo \"Real Gone\". Album produkoval Waits spolu se svou manželkou Kathleen Brennan.\n\nWaits album nepodpořil žádnými koncerty, vystoupil pouze ve dvou televizních programech; šlo a \"Noční show Davida Lettermana\" (píseň „Chicago“) \"Noční show Jimmyho Fallona\" (píseň „Raised Right Men“). Když koncem července 2012 na svém webu zveřejnil svou fotografii, na které byl oblečen jako pirát a vedle ní nápis „Přijde 7. srpna“. Objevily se spekulace, že se Waits vydá na turné, ale nakonec šlo pouze o nový videoklip.\n\nAutory všech skladeb jsou Tom Waits a Kathleen Brennan.\n\n\n"}
{"id": "715093", "url": "https://cs.wikipedia.org/wiki?curid=715093", "title": "Quai des Grands-Augustins", "text": "Quai des Grands-Augustins\n\nQuai des Grands-Augustins (\"nábřeží Velkých augustiniánů\") je nábřeží v Paříži. Nachází se v 6. obvodu.\n\nNábřeží leží na levém břehu řeky Seiny naproti západnímu konci ostrova Cité mezi mosty Pont Saint-Michel a Pont Neuf. Začíná na náměstí \"Place Saint-Michel\", kde navazuje na \"Quai Saint-Michel\" a končí u \"Rue Dauphine\", odkud pokračuje \"Quai de Conti\".\n\nJedná se o nejstarší pařížské nábřeží, které nechal postavit již Filip IV. Sličný v roce 1313.\n\nNábřeží získalo název podle kláštera žebravého řádu augustiniánů, kteří se v Paříži usídlili v roce 1259 v dnešní ulici \"Rue Dauphine\". V roce 1629 založil Ludvík XIII. klášter reformované větve augustiniánů. Pro odlišení byl řád ve starším klášteru nazýván velcí augustiniáni (Grands-Augustins) a v mladším klášteru malí augustiniáni (Petits-Augustins).\n\n\n\n"}
{"id": "715102", "url": "https://cs.wikipedia.org/wiki?curid=715102", "title": "Bad as Me (píseň)", "text": "Bad as Me (píseň)\n\n„Bad as Me“ je skladba amerického hudebníka Toma Waitse z jeho alba Bad as Me z roku 2011. Skladbu napsal Waits spolu s Kathleen Brennan. Singl vyšel 23. srpna 2011 jako digitální download. V roce 2012 skladbu předělal Tom Jones a vydal ji na svém albu \"Spirit in the Room\".\n"}
{"id": "715104", "url": "https://cs.wikipedia.org/wiki?curid=715104", "title": "Kójamputtúr", "text": "Kójamputtúr\n\nKójamputtúr\n( , ) je město na jihu Indie ve státě Tamilnádu, centrum stejnojmenného distriktu. Podle sčítání z roku 2001 ve městě žilo 930 882 obyvatel.\n\nJe druhým největším městem v Tamilnádu. Je největším obchodním střediskem a významným průmyslovým centrem. Rozvinutý je zejména textilní průmysl, což mu vyneslo přezdívku „Manchester jižní Indie“.\n\nMěsto leží na západě Tamilnádu, nedaleko hranice s Kéralou. Severně i západně od města leží hory Západního Ghátu. Klima je tropické, průměrné teploty jednotlivých měsíců kolísají mezi 24 a 30 °C. Roční srážky dosahují 700 mm, 47 % z nich připadá na severovýchodní monzun (říjen – listopad), 28 % na jihozápadní monzun.\n"}
{"id": "715106", "url": "https://cs.wikipedia.org/wiki?curid=715106", "title": "Kostel svatého Alchmunda (Derby)", "text": "Kostel svatého Alchmunda (Derby)\n\nKostel svatého Alchmunda byl viktoriánský kostel, který stál na georgiánském náměstí mezi Bridgegate a Queen Street v anglickém městě Derby.\n\nByl postaven roku 1846 architektem Henrym Isaacem Stevensem za cenu 7700 liber na místě, kde stály dřívější kostely (ten nejstarší už od devátého století). Stavba však vzbudila mezi místními katolickými občany kontroverze.\n\nRoku 1963 plánovala městská rada zlepšení dopravního ruchu v Derby. Silnice však měla vést místem kostela a přilehlého hřbitova. Došlo k nucenému prodeji a demolice kostela začala v roce 1968. Při pracích byl odkryt i původní kostel s hrobkou, která možná patřila svatému Alchmundovi a nyní je umístěna v Muzeu města Derby. Dne jsou k vidění jen drobné pozůstatky kostela.\n"}
{"id": "715107", "url": "https://cs.wikipedia.org/wiki?curid=715107", "title": "Velenice (hrad)", "text": "Velenice (hrad)\n\nZřícenina hradu Velenice se nachází nad Svitávkou severně od obce Velenice nedaleko města Zákupy na Českolipsku. Pozůstatky hradu jsou chráněny jako kulturní památka.\n\nPřesný rok založení hradu není znám, ale pravděpodobně to bylo před rokem 1319. V té době jsou Velenice uváděny jako žitavské manství, proto je založení hradu zasazováno do doby, kdy patřila Žitava Ronovcům. Ve 14. století zde sídlili Pancířové ze Smojna. Ačkoliv se u hradu většinou objevuje jméno Velenice (Wellnitz), je možné, že původní název zněl Smojno a byl rodovým hradem Pancířů. Koncem století pak spadaly Velenice pod Zákupy a někdy v této době se Pancířové pravděpodobně stali vazaly Vartemberků, o čemž svědčí střídavé uplatňování patronátních práv u stejných kostelů v okolí. O dalším osudu hradu nemáme zprávy. Je možné, že zanikl během tažení Lužičanů do severních Čech ve 40. letech 15. století, o čemž svědčí archeologické nálezy na místě.\n\nZbytky hradu nad vesnicí místní obyvatelstvo nazývalo Schlossberg – Zámecký vrch.\n\nHrad stával na ostrohu nad Svitávkou. V nejzazší části byla vystavěna čtverhranná věž, jejíž zdivo se dosud zachovalo. Směrem na sever se zachovaly základy čtvercového stavení, sklep vytesaný do skály (zavalený) a malý příkop. Zajímavé je, že chybí jakékoliv stopy po opevnění a také zde chybí šíjový příkop. Tyto skutečnosti naznačují, že se pravděpodobně jednalo o nedokončený hrad.\nDo Velenic, tedy ani k této lokalitě nevede žádná značená trasa pro pěší turisty, přes obec po silnici jsou vedeny jen cyklotrasy\n3045 a 3055, nikoli k zříceninám (dále je další - Výrov). Do Velenic nevede železnice, existuje pouze velmi řídké spojení autobusy ČSAD Česká Lípa ve všední dny. Hrad je na mapách KČT zakreslen jako bezejmená zřícenina 1 km severozápadně od středu obce s kostelem.. V obci není žádné místní značení.\n\n"}
{"id": "715109", "url": "https://cs.wikipedia.org/wiki?curid=715109", "title": "Poděbradský dub", "text": "Poděbradský dub\n\nPoděbradský dub byl mohutný památný strom, který rostl na bývalém popravišti v Poděbradech. Strom zanikl koncem 19. století a na místě popraviště dnes stojí kostel Nanebevzetí Panny Marie lidově zvaný \"Havířský kostelík\". Dub je známý především podle pověsti o popravě deseti nevinných havířů, která byla napsána podle skutečné události.\nKutnohorští havíři se na konci 15. století neměli dobře, o výdělek je nepoctivě připravovali úředníci a havíři neměli dovolání ani v místě, ani v Praze. Roku 1494 se vzbouřili proti perkmistrům, ale situace byla urovnána po dobrém. Situace se opakovala znovu v roce 1496, kdy byl král Vladislav Jagellonský mimo zemi. 13. července 1496 vytáhlo 6000 ozbrojených havířů z města na vrch Špimberk u Kaňku. Nakonec se ale, pod příslibem spravedlivého soudu, vzdali. 13 z nich bylo zajato a mučeno v Poděbradech a místní hejtman, který byl zřejmě podplacen horními pány, namísto slíbené přímluvy poslal králi list, kde havíře vylíčil ve špatném světle.\n\nNa základě této zprávy přikázal král vzbouřence potrestat. 5. srpna bylo havířům oznámeno, že jsou odsouzeni na smrt. Protože tehdejší právo neumožňovalo realizovat více než 10 poprav v jednom městě, byli 3 z havířů přesunuti k vykonání rozsudku na Křivoklát.\n\n\"Když začala poprava v Poděbradech, promluvil podle pověsti jeden z havířů: „Zrádný hejtmane, slíbil jsi nám na čest a víru, že nám zjednáš právo a slyšení u krále, ale slovo jsi zrušil a nás zradil.“ Klečící havíř poté zvolal, aby Bůh na znamení jejich neviny seslal déšť. Po popravě začalo pršet a po devět dní a nocí neustalo.\"\n\nPodle záznamů odmítl městský kat popravit nevinné, takže veškerá práce zůstala na katovi ze zámku. Ten stínal hlavy, až krev stříkala na větve starého dubu, který u popraviště stál. Deset těl bylo pohřbeno do připravené jámy. Když byl král Vladislav zpraven o celé situaci, vydal z Uher 4. září příkaz k zahájení mimořádného soudu (\"podle některých pověstí jeden z křivoklátských havířů uprchl a postaral se, aby byl král informován\"). Soud už sice mrtvým havířům nepomohl, ale potrestal viníky.\n\nNa starém dubu u popraviště, prý jako symbol neviny, začaly růst žaludy, které měly podobu těl havířů v kápích. Lidé věřili v jejich čarovnou moc a uchovávali je jako ochranné talismany. Někteří je nechávali zasazovat i do stříbra. Adolf Wenig ve 30. letech 20. století uváděl, že se ještě několik takových dochovalo. Nějaké by měly být uchovány i v poděbradském muzeu.\n\nRoku 1516 nechal pražský měšťan Ondřej Prachovec na místě vystavět zmíněný kostel, který v letech 1665–1666 nahradil novější barokní kostelík. Památný dub zasáhl blesk roku 1777, definitivně vzal strom za své v roce 1784. Podobné žaludy prý rostly i na dubu u vsi Kluk, kudy byli nevinní havíři vedeni. Ten zanikl roku 1842.\n\nPověst o Poděbradském dubu zaznamenali spisovatelé Adolf Wenig a Alois Jirásek, který jej zmiňoval i ve svých pamětech. Graficky jej zachytil Josef Wenig (kresba výše), bratr Adolfa Weniga.\n\n"}
{"id": "715110", "url": "https://cs.wikipedia.org/wiki?curid=715110", "title": "Martin Weinfurt", "text": "Martin Weinfurt\n\nMartin Weinfurt (25. listopadu 1832 Borovy – 30. března 1890 Praha) byl český učitel, spisovatel a redaktor. Sedmnáct let řídil dívčí školu u sv. Tomáše v Praze. Účastnil se odborných porad, přispíval do pedagogických časopisů. S Františkem Antonínem Zemanem redigoval časopis \"Budečská zahrada\" a almanach pro mládež \"Kytice\". S Kristiánem Urlichem sestavil zpěvník a sborník textů k recitaci.\n\nNarodil se 25. listopadu 1832 v obci Borovy u Přeštic. Navštěvoval obecnou školu v Břeskovicích (dnes Vřeskovice), normální školu v Klatovech a českou reálku v Praze. Roku 1851 byl přijat do českého učitelského ústavu v Praze, kde získal vysvědčení pro hlavní školy.\n\nV listopadu 1853 získal zaměstnání jako podučitel ve středočeské obci Ořech. Roku 1861 se na vlastní žádost přestěhoval do Prahy, která mimo jiné díky organizátorskému úsilí Fr. J. Řezáče nabízela příležitosti k dalšímu vzdělávání. První rok působil na budečské vzorné škole, v následujících letech pak (stále jako podučitel) u Panny Marie Vítězné. V roce 1868 se stal učitelem. Od roku 1873 do konce života vedl dívčí školu u sv. Tomáše, nejprve s titulem „řídící“, později „ředitel“.\n\nByl veřejně činný a velmi oblíbený. V 60. letech se účastnil učitelských porad a byl členem komise pro učební pomůcky. Zastával čestné funkce v malostranské besedě, záložně a v učitelských spolcích. V poslední době byl také starostou Budče pražské, místopředsedou spolku pro podporu vdov a sirotků po učitelích a pokladníkem Ústřední matice školské.\n\nZemřel 30. března 1890 na tuberkulózu. Pohřben byl 1. dubna na Olšanských hřbitovech za velké účasti žáků, učitelů a dalších občanů.\n\nWeinfurt přispíval do pedagogických časopisů. Byl členem redakční rady \"Národní školy\" a \"Posla z Budče\".\n\nS Františkem Antonínem Zemanem redigoval almanach pro mládež \"Kytice\" a pořádal edice \"Nová knihovna pro mládež\" a \"Budečská zahrada\".\n\nSpolečně s Kristiánem Urlichem byl spoluautorem knih:\n\n"}
{"id": "715112", "url": "https://cs.wikipedia.org/wiki?curid=715112", "title": "Victor Hayden", "text": "Victor Hayden\n\nVictor Hayden, známý pod přezdívkou The Mascara Snake; byl americký klarinetista. Proslul svojí spoluprací s Captainem Beefheartem, se kterým nahrál album \"Trout Mask Replica\" z roku 1969. Zajímavostí je, že Victor Hayden byl bratrancem Captaina Beefhearta. Zemřel roku 2018 ve věku 70 let.\n"}
{"id": "715116", "url": "https://cs.wikipedia.org/wiki?curid=715116", "title": "Historic Performances Recorded at the Monterey International Pop Festival", "text": "Historic Performances Recorded at the Monterey International Pop Festival\n\nHistoric Performances Recorded at the Monterey International Pop Festival je společné koncertní album skupiny The Jimi Hendrix Experience a Otise Reddinga, vydané v roce 1970 u Reprise Records. Krátce po nahrání alba Otis Redding zemřel.\n\n"}
{"id": "715118", "url": "https://cs.wikipedia.org/wiki?curid=715118", "title": "Rousínovský hrádek", "text": "Rousínovský hrádek\n\nRousínovský hrádek je zaniklý hrad, který stával v lese severovýchodně od Rousínova. Pravděpodobně se jednalo o předsunutý strážní objekt nedalekého Milštejna, nebo naopak o opevnění využívané při jeho obléhání. Pozůstatky objektu se nachází v katastrálním území Cvikov v okrese Česká Lípa.\n\nO hradu se nedochovaly žádné písemné prameny. Neznáme ani původní jméno, ale v devatenáctém století se místo, kde hrad stával, označovalo jako (Zámecký vršek). Povrchovými sběry byl získán malý soubor keramických fragmentů datovaných do šestnáctého až počátku sedmnáctého století, ale je možné, že některé z nich nesouvisí s dobou existence hradu.\n\nStaveništěm hrádku se stala protáhle oválná čedičová kupa s nadmořskou výškou 450 metrů, jejíž převýšení vůči okolnímu terénu dosahuje patnácti metrů. Přístupová cesta vedla přes nevýrazný spočinek na severovýchodní straně. Opevnění dochované v podobě terénní vlny tvořil příkop, který byl na přístupnější severovýchodní straně doplněn vnějším valem. Na vrcholové plošině stávaly pravděpodobně dvě dřevěné stavby, po nichž se zachovala jen dvojice prohlubní.\n"}
{"id": "715119", "url": "https://cs.wikipedia.org/wiki?curid=715119", "title": "US Open 2011 – mužská dvouhra", "text": "US Open 2011 – mužská dvouhra\n\nObhájcem titulu byl druhý nasazený Španěl Rafael Nadal, který ve finále nestačil na prvního hráče světa Srba Novaka Djokoviće, když mu podlehl ve čtyřech setech 2–6, 4–6, 7–6, 4–6.\n\nDjoković tak získal premiérový titul na US Open, celkově desátý titul v sezóně 2011 a třetí grandslam v daném roku. Čistý grandslam mu unikl semifinálovou prohrou s Federerem na French Open, jehož v semifinále tohoto turnaje porazil i přes nepříznivý stav 0–2 na sety, kdy dokázal v páté sadě odvrátit dva Švýcarovy mečboly. Ve finále pak Srb porazil Nadala v aktuální sezóně pošesté za sebou.\n\nDjoković si připsal 1,8 miliónu dolarů za vítězství a prémii 500 000 dolarů za druhé místo v US Open Series 2011.\n\n"}
{"id": "715121", "url": "https://cs.wikipedia.org/wiki?curid=715121", "title": "Ramon Berenguer II. Barcelonský", "text": "Ramon Berenguer II. Barcelonský\n\nRamon Berenguer II. Barcelonský zvaný \"Plavovlasý\" ( \"Ramon Berenguer II\", \" Ramón Berenguer II\"; 1053/1054 - 5. prosince 1082) byl hrabě z Barcelony, Girony, Osona, Carcassonne a Razès.\n\nByl synem hraběte Ramona Berenguera I. a Almodis de la Marche. Po otcově smrti roku 1076 se na základě jeho poslední vůle měl podílet na vládě společně se svým bratrem, dvojčetem Ramonem Berenguerem. Bratři se však nebyli schopni dohodnout a majetek si rozdělili mezi sebe. V prosinci 1082 byl Ramon Berenguer na lovu zavražděn a podezřelým se stal jeho bratr, kterému se začalo říkat \"Bratrovrah\".\n\nOvdovělá Matylda, dcera Roberta Guiscarda se znovu provdala a syn Ramon Berenguer III. se po občanských nepokojích stal roku 1086 strýcovým spoluvládcem a po jeho rezignaci se ujal rozsáhlých hrabství.\n"}
{"id": "715124", "url": "https://cs.wikipedia.org/wiki?curid=715124", "title": "Blonde on Blonde", "text": "Blonde on Blonde\n\nBlonde on Blonde je sedmé studiové album amerického písničkáře Boba Dylana, vydané v červnu roku 1966 u Columbia Records. Album produkoval Bob Johnston. Časopis \"Rolling Stone\" toto album zařadil mezi 500 nejlepších alb všech dob.\n\nVšechny skladby napsal Bob Dylan.\n"}
{"id": "715129", "url": "https://cs.wikipedia.org/wiki?curid=715129", "title": "Seznam památných stromů v okrese Nymburk", "text": "Seznam památných stromů v okrese Nymburk\n\nToto je seznam památných stromů v okrese Nymburk, v němž jsou uvedeny památné stromy na území okresu Nymburk.\n\n"}
{"id": "715132", "url": "https://cs.wikipedia.org/wiki?curid=715132", "title": "Erik IV. Dánský", "text": "Erik IV. Dánský\n\nErik IV. Dánský, Erik Plovpenning (dánsky \"Erik 4. Plovpenning\", 1216 – 10. srpna 1250) byl dánský král z dynastie Valdemarů v letech 1241–1250. .\n\nErik se narodil jako nejstarší ze tří synů (čtyř dětí) dánského krále Valdemara II. a jeho druhé manželky, portugalské princezny Berengarie, dcery portugalského krále Sancha I.. Jeho starším, nevlastním bratrem byl otcův následník Valdemar, syn první otcovy manželky Dagmar (* 1209), a mladšími, vlastními bratry pozdější dánští králové Abel Dánský (* 1218) a Kryštof I. (* 1219).\n\nV roce 1231 po smrti Erikova staršího nevlastního bratra Valdemara, který zemřel bez potomků, ustanovil otec Erika spoluvládcem království a v roce 1232 jej korunoval dánským králem.\n\nV červnu roku 1249 se český král Václav I. setkal na hradě Loket s falckým kurfiřtem Otou II., durynským lantkrabětem Jindřichem Raspe a míšeňským markrabětem Jindřichem III. Český monarcha se pokoušel přesvědčit své hosty k volbě Erika za německého vzdorokrále. Volba se měla uskutečnit v městě Lebus v Braniborsku pod ochranou českého krále a braniborského markraběte. Míšeňský markrabě a durynský lankrabě odmítli podpořit tento plán a odjeli do nedalekého Chebu, kde císař Fridrich II. Štaufský radil se svými voliteli.\n\nPo smrti otce v roce 1241 se Erik ujal vlády samostatně, rychle se však dostal do konfliktu s viborgským biskupem \"Nielsem\", který skončil biskupovým vyhnáním. Nespokojenosti s Erikovou vládou využil jeho mladší bratr Abel (od 1232 nosící titul vévody šlesvického), který za podpory holštýnských hrabat vyvolal občanskou válku. V roce 1247 Erik IV. Abela porazil a zajal dalšího bratra, Kryštofa, který Abela podporoval. O dva roky později začal Erik připravovat křížovou výpravu do Estonska; v souvislosti s tím byly na obyvatelstvo, zvláště pak na sedláky, uvaleny vysoké daně, což královi přineslo přídomek \"Peníz z pluhu\" (dánsky \"Plovpenning\"). Především však to vedlo k povstání sedláků ve Skåne, čehož opět využil Abel, který za podpory duchovenstva znovu napadl krále. Erikovi se podařilo potlačit povstání ve Skåne, potom napadl Šlesvicko, kde byl rovněž úspěšný a vedl s Abelem jednání o příměří. V roce 1250 při průjezdu Šlesvickem byl však bratrem jat a uvržen do vězení, kde byl 10. srpna 1250 zavražděn, patrně Abelovými lidmi a pravděpodobně z jeho popudu. (Podle tradice byl sťat na lodi na řece Schlei a jeho tělo hozeno do řeky.) V roce 1258 byly jeho ostatky pohřbeny v kostele sv. Bengta v klášteře v Ringstedu. Na nástropních freskách jsou scény z jeho života a o jeho smrti. Pro svou násilnou smrt je uctíván jako mučedník a svatý, nebyl však nikdy kanonizován.\n\n9. října roku 1239 se oženil se saskou princeznou Jutou Saskou († 1250), dcerou saského vévody Albrechta I. a jeho druhé manželky Anežky Babenberské.\n\nZ jejich manželství vzešlo šest potomků, dva synové a dcery, oba synové však zemřeli jako nemluvňata. Dvě starší dcery se staly královnami (Švédska a Norska), dvě mladší pak abatyšemi kláštera v Roskilde.\n\n"}
{"id": "715139", "url": "https://cs.wikipedia.org/wiki?curid=715139", "title": "Ernest Townsend", "text": "Ernest Townsend\n\nErnest Townsend (1. ledna 1880 – 22. ledna 1944) byl anglický portrétista pocházející z města Derby.\n\nStudoval na Derby College of Art, Heatherley School of Fine Art v Chelsea a Royal Academy of Arts v Londýně. Mezi jeho významná díla patří portrét Winstona Churchilla z roku 1915. Ten se nyní nachází v londýnském Národním liberálním klubu.\n\nTownsendovi bylo zaplaceno, aby vytvořil návrh na střechy letadlových továren firmy Rolls-Royce tak, aby se německým bombardérům jevily jen jako vesnice.\n\nErnest Townsend se narodil na Parliament Street v Derby jako nejmladší z pěti dětí Jamese Townsenda. Jeho otec pracoval ve firmě Holmes of Derby (později Sanderson & Holmes) vyrábějící kočáry. Toto řemeslo bylo v rodině vykonáváno nejméně po tři generace. Jamesův otec William se do Derby přestěhoval na konci 50. let 19. století z Bittonu v hrabství Gloucestershire.\n\nSvé studium začal Townsend na Abbey Street School a ve věku 14 let šel do učení k firmě architektů \"Wright and Thorpe\" (později známé jako \"T. H. Thorpe Associates\"), sídlící v čísle 23 na Saint James Street v Derby. Thomas Harrison Thorpe, mladší partner, okamžitě objevil Townsendovo umělecké nadání a vyvinulo se mezi nimi celoživotní přátelství.\n\nErnest Townsend nakonec opustil své učení na architekta a odešel na Heatherly School of Fine Art (školu krásných umění) v Londýně. Poté začal pětiletý kurz v Royal Academy Schools. Do ledna 1907 byl studentem na škole kreslení, patřící k Royal Academy. Mezi jeho učiteli tu byli například John Singer Sargent a Lawrence Alma-Tadema. Mezi lety 1910 a 1937 vystavil Townsend v Královské akademii 15 svých děl.\n\nJako chudý student umění žil u svého bratra Williama Paulsona Townsenda, jenž vystudoval Royal School of Needlework a byl autorem a editorem různých uměleckých publikací. Roku 1904 Townsend získal stipendium Royal Academy's Landseer Scholarship a o rok později vyhrál cenu Academy's Creswick za \"Willows and Weeds\", malbu, kterou jeho rodina později věnovala Umělecké galerii města Derby.\n\nV roce 1907 Townsend opustil Londýn a po nějakém čase stráveném ve Francii a Nizozemsku se vrátil zpět do Derby. Zde měl studio na Full Street a žil v blízkém Coxbenchu, dnešním Holbrooku. Roku 1912 reprezentoval Velkou Británii na Olympiádě ve Stockholmu, kde se zúčastnil umělecké soutěže. Ve věku 25 let obdržel zakázku, podle které měl namalovat portrét svého bývalého ředitele na School of Art, T. C. Simmondse. Královská akademie tento obraz přijala do své letní expozice roku 1910. Možná právě tento úspěch Townsendovi zajistil další zakázky – tentokrát šlo o obraz Williama Crowthera, ředitele Derbské knihovny a umělecké galerie. Po zbytek svého života dostával Townsend ještě další zakázky od činitelů města Derby.\n\nZa svůj portrét Winstona Churchilla z roku 1915, kdy byl prvním lordem admirality, dostal Townsend zaplaceno anonymně. Od roku 1944 visí tento obraz v Národním liberálním klubu v Londýně.\n\nStejně jako akademické školy, i město Derby mělo svou elitní uměleckou skupinu. Členy tzv. Derby Sketching Clubu byli Alfred John Keene, S. H. Parkin nebo Frank Gresley. Townsend se stal také členem tohoto spolku a zůstal jím až do své smrti. S jeho pomocí získal také svého patrona Alfreda E. Goodeyho.\n\nKdyž Townsend v roce 1944 zemřel, někteří tvrdili, že za to mohlo přepracování. Během druhé světové války byl totiž zaneprázdněn vytvářením návrhů na zamaskování střech továren firmy Rolls-Royce. Zde se totiž vyráběly motory pro stíhačky Spitfire a Hawker Hurricane. Díky svým schopnostem Townsend zajistil, že továrny ze vzduchu vypadaly jen jako vesnice.\n\nRoku 1944 zavedlo Muzeum a umělecká galerie města Derby expozici věnovanou Ernestu Townsendovi a stále vlastní rozsáhlou sbírku jeho děl, ačkoliv nejsou permanentně vystaveny.\n"}
{"id": "715150", "url": "https://cs.wikipedia.org/wiki?curid=715150", "title": "Pohár UEFA 1977/78", "text": "Pohár UEFA 1977/78\n\nSezóna 1977/78 Poháru UEFA byla 20. ročníkem tohoto poháru a zároveň sedmým pod tímto názvem. Vítězem se stal tým PSV Eindhoven.\n\n\"PSV Eindhoven zvítězil celkovým skóre 3:0.\"\n\n"}
{"id": "715153", "url": "https://cs.wikipedia.org/wiki?curid=715153", "title": "Melissa Joan Hartová", "text": "Melissa Joan Hartová\n\nMelissa Joan Catherine Hart (* 18. dubna 1976, Smithtown, New York) je americká herečka, producentka a režisérka, známá především z televizního seriálu Sabrina – mladá čarodějnice.\n\n\n"}
{"id": "715157", "url": "https://cs.wikipedia.org/wiki?curid=715157", "title": "Pohár UEFA 1978/79", "text": "Pohár UEFA 1978/79\n\nSezóna 1978/79 Poháru UEFA byla 21. ročníkem tohoto poháru a zároveň osmým pod tímto názvem. Vítězem se stal tým Borussia Mönchengladbach.\n\n"}
{"id": "715160", "url": "https://cs.wikipedia.org/wiki?curid=715160", "title": "Pohár UEFA 1979/80", "text": "Pohár UEFA 1979/80\n\nSezóna 1979/80 Poháru UEFA byla 22. ročníkem tohoto poháru a zároveň devátým pod tímto názvem. Vítězem se stal tým Eintracht Frankfurt.\n\n"}
{"id": "715162", "url": "https://cs.wikipedia.org/wiki?curid=715162", "title": "WordNet", "text": "WordNet\n\nWordNet je lexikální databáze pro anglický jazyk vyvíjená od roku 1985 týmem okolo profesora psychologie George Armitage Millera v laboratoři kognitivních věd na Princetonské univerzitě. Obecněji se jako \"WordNet\", případně přesněji \"lexikální databáze typu WordNet\" či také \"sémantická síť typu WordNet\", označují i příbuzné projekty týkající se jiných jazyků (např. Český WordNet). Původní anglická databáze pak v takovém kontextu bývá někdy pro rozlišení nazývána princetonský WordNet.\n\nWordNet seskupuje slova do synonymických řad zvaných \"synsety\" (anglicky \"synsets\"), poskytuje krátké obecné definice jejich významu a zachycuje různé sémantické vztahy, které mezi synsety existují. To činí WordNet jakýmsi intuitivněji použitelným křížencem slovníku a tezauru a současně jazykovým zdrojem využitelným v aplikacích v oblastech zpracování přirozeného jazyka a umělé inteligence. Data princetonského WordNetu a související programové vybavení byly uvolněny licencí typu BSD a jsou poskytovány k bezplatnému stažení a použití. Databázi je také možno konzultovat on-line prostřednictvím internetu.\n\nNejnovější verze WordNetu je 3.1. Ve verzi 3.0 obsahuje databáze 155.287 slov uspořádaných do 117.659 synsetů, čímž je pokryto 206.941 slovních významů (dvojic slovo-smysl). V komprimované formě mají data velikost okolo 12 megabytů.\n\nWordNet zahrnuje podstatná jména, slovesa, přídavná jména a příslovce, ale vzhledem k jejich odlišným gramatickým vlastnostem uchovává data pro každý z těchto slovních druhů odděleně. Jiné slovní druhy jako jsou zájmena či předložky nejsou součástí databáze. Každý synset se skládá z jednoho či více slov nebo slovních spojení stejného slovního druhu (slovním spojením je skupina slov nesoucí specifický ustálený význam, např. \"babí léto\"). Následuje ukázka několika synsetů různých typů z Českého WordNetu:\n\n\nU homonym a obecně slov s více významy (polysémických) náleží každý význam do jiného synsetu a jednotlivé významy téhož slova jsou v takovém případě v rámci téhož slovního druhu od sebe odlišovány tzv. číslem smyslu uváděným za znakem dvojtečka. Význam synsetu bývá také často popsán prostřednictvím \"glosy\" (tj. definice a/nebo příkladu použití). Identifikaci významu synsetu napomáhají také sémantické vztahy, např. u podstatných jmen příslušný nadřazený pojem. Příkladem víceznačného slova je \"koruna\":\n\n\nSémantickými vztahy je s jinými synsety propojena velká část synsetů ve WordNetu. Typy těchto vztahů se liší v závislosti na slovním druhu. Jedná se mj. o sémantické vztahy těchto typů:\n\nZatímco sémantický vztah platí pro všechna slova ze synsetu, kterého se týká, protože tato slova jsou si navzájem synonymická a sdílejí společný význam, \"lexikálními vztahy\" je možné propojovat mezi sebou jednotlivá slova a zachytit tak např. vztah antonymie (opaku).\n\nLexikální databáze typu WordNet pro český jazyk pod názvem Český WordNet (anglicky \"Czech WordNet\") je od roku 1998 vyvíjena v Centru zpracování přirozeného jazyka na Fakultě informatiky Masarykovy univerzity v Brně. Vývoj započal v rámci druhé fáze projektu EuroWordNet a pokračoval dále v rámci projektu BalkaNet, společně s vývojem podobných databází pro některé další evropské jazyky. Za účelem propojení lexikálních databází pro různé jazyky byl zaveden tzv. \"Inter-Lingual Index\" (zkratka ILI), který každému anglickému synsetu v princetonském WordNetu přiřazuje unikátní identifikátor (odvozený z jeho pozice v dané verzi databáze); synsety v neanglických databázích jsou pak doplněny o ILI-identifikátor ekvivalentního synsetu anglického.\n\nZákladních 1016 konceptů Českého WordNetu bylo nalezeno počítačovou analýzou definic ve Slovníku spisovné češtiny, další slova byla získána ze slovníku Lingea Lexicon a z připravovaného Výkladového slovníku češtiny. První verze Českého WordNetu nakonec v roce 1999 obsahovala asi 13 až 15 tisíc synsetů.\n\nVe stavu z května 2011 obsahuje Český WordNet již 34.026 slov uspořádaných do 28.478 synsetů, což pokrývá 47.542 slovních významů (dvojic slovo-smysl). Ze synsetů je 21.018 (74 %) substantivních, 5162 (18 %) synsetů slovesných, 2129 (7 %) synsetů adjektivních a pouze 166 (1 %) synsetů adverbiálních. Synsety Českého WordNetu jsou prostřednictvím ILI propojeny se starší verzí princetonského WordNetu 2.0. Slovesné synsety jsou od roku 2005 vytvářeny z větší části odděleně v rámci databáze valenčních rámců VerbaLex (v květnu 2011 obsahovala asi 20.000 slovesných rámců).\n\nV rámci diplomové práce obhájené na Fakultě informatiky Masarykovy univerzity v červnu 2011 byl proveden pokus o rozšíření Českého WordNetu překladem anglických slov ze stávajících synsetů princetonského WordNetu prostřednictvím \"Velkého anglicko-českého slovníku\" Josefa Fronka. Výsledkem bylo 36.228 přidaných slovních významů (dvojic slovo-smysl) a 12.403 vytvořených synsetů, což znamená rozšíření původních dat o 76 % (slovní významy), resp. 43 % (synsety). Tato data však dosud nebyla zahrnuta do Českého WordNetu, i vzhledem k nutnosti jejich manuální kontroly.\n\n"}
{"id": "715166", "url": "https://cs.wikipedia.org/wiki?curid=715166", "title": "Seznam děkanů 3. lékařské fakulty Univerzity Karlovy", "text": "Seznam děkanů 3. lékařské fakulty Univerzity Karlovy\n\nToto je seznam děkanů 3. lékařské fakulty Univerzity Karlovy v Praze, který obsahuje osoby zastávající tuto volenou akademickou funkci od jejího vzniku v roce 1953. V letech 1953–1990 nesla fakulta název Lékařská fakulta hygienická Univerzity Karlovy.\n\nDěkan je volen akademickým senátem fakulty a na jeho návrh jej jmenuje a odvolovává rektor univerzity.\n\n"}
{"id": "715167", "url": "https://cs.wikipedia.org/wiki?curid=715167", "title": "Cyfluthrin", "text": "Cyfluthrin\n\nCyfluthrin (systematický název [(\"R\")-kyano-[4-fluor-3-(fenoxy)fenyl]methyl] (1\"R\",3\"R\")-3-(2,2-dichlorethenyl)-2,2-dimethylcyklopropan-1-karboxylát) je syntetický pyrethroid používaný jako insekticid. Jako většina pyrethroidů je vysoce toxický pro ryby. Obvykle se prodává jako tekutý koncentrát s 10 až 25 % cyfluthrinu a ředí se před postřikem zemědělských rostlin a budov.\n\nCyfluthrin dráždí oči a kůži. Může zde způsobit svědění, pálení nebo štípání, které přetrvává až 24 hodin; tyto příznaky se mohou objevit již při expozici, ale i za 1 až 2 dny. Pocení nebo vystavení slunci či teplu může podráždění zhoršit. Do krve se cyfluthrin vstřebává špatně. Při nadměrné expozici se objevuje nauzea, bolest hlavy, svalová slabost, slinění, dušnost a křeče. Organismus člověka tento pyrethroid deaktivuje v játrech enzymatickou hydrolýzou na karboxylové kyseliny, které se vylučují močí s poločasem 5-7 hodin. Expozici pracovníků lze monitorovat měřením množství metabolitů v moči, při vážnější expozici lze provést kvantifikaci cyfluthrinu v krvi nebo plazmě. Celková otrava cyfluthrinem se vyskytuje zřídka.\n"}
{"id": "715171", "url": "https://cs.wikipedia.org/wiki?curid=715171", "title": "Marie z Montferratu", "text": "Marie z Montferratu\n\nMarie z Montferratu ( \"Marie de Montferrat\"; 1192 – 16. dubna 1212) byla dědička a krátce královna Jeruzalémského království.\n\nNarodila se jako dcera jeruzalémské královny Isabely a jejího druhého chotě Konráda z Montferratu. V době Mariina příchodu na svět byl Konrád již několik měsíců mrtev, zavražděn bratrstvem asasínů. Nevlastním otcem byl Jindřich II. ze Champagne, který arabské současníky pobouřil urychleným sňatkem s čerstvě ovdovělou a těhotnou Isabelou. Po jeho smrti roku 1197 se Isabela znovu provdala, ale nepodařilo se jí zplodit mužského dědice a tak se stala dědičkou království Marie.\n\nPo matčině smrti roku 1205 se stala formálně královnou a regentství se ujal Jan z Ibelinu, nevlastní bratr zesnulé královny. V září 1210 se Marie v Akkonu provdala za údajně šedesátiletého chudého francouzského rytíře Jana z Brienne a 2. října byli v Tyru oba korunováni. Jan z Brienne se ujal vlády a podařilo se mu získat přízeň místní šlechty. Roku 1212 Marie porodila dceru Jolandu a krátce poté zemřela pravděpodobně na horečku omladnic.\n"}
{"id": "715174", "url": "https://cs.wikipedia.org/wiki?curid=715174", "title": "Anton Martin Slomšek", "text": "Anton Martin Slomšek\n\nBl. Anton Martin Slomšek (26. listopadu 1800 Slom u Ponikve – 24. září 1862 Maribor) byl slovinský římskokatolický kněz a biskup, spisovatel, autor duchovních písní, pedagog a vlastenecký pracovník. 19. září 1999 ho papež Jan Pavel II. během návštěvy Slovinska prohlásil za blahoslaveného.\n\nNarodil se jako nejstarší syn Marie a Marka Slomšekových. Po gymnaziálních studiích v Celji absolvoval bohoslovecký seminář v Klagenfurtu, po vysvěcení na kněze (1824) dva roky působil jako kaplan v Bizeljsku a další dva v Nové Cerkvi u Celje. V roce 1829 byl vybrán za spirituála v Klagenfurtu, kde po devět let vyučoval bohoslovce slovinštinu. Od roku 1838 byl farářem ve Vuzenici, v roce 1844 byl jmenován kanovníkem katedrální kapituly ve Svatém Ondřeji a školním inspektorem. Už v této době byl literárně činný. V roce 1846 přijal úřad celjského faráře a krátce na to i biskupskou nominaci.\n\nV roce 1846 byl jmenován do čela lavantské diecéze se sídlem ve Svatém Ondřeji ve východním Korutansku, sídlo biskupství však v souladu s přáním lidu později přenesl z poněmčeného území do Mariboru, ležícího v kraji obydleném Slovinci. Biskupské svěcení přijal 5. července 1846 v Salzburgu z rukou kardinála Bedřicha Schwarzenberga, pozdějšího pražského arcibiskupa. Biskupské heslo si zvolil podle sv. Ignáce z Loyoly: \"\"Vše pro větší slávu Boží a spásu duší!\"\" Snažil se povznést náboženský život, a to zvláště podporou lidových misií a duchovních cvičení. Energicky přistoupil k úkolu záchrany a rozšíření národního jazyka. Už v roce 1846 zahájil vydávání ročenky \"Drobtinice\" (\"Drobečky\"), v nichž publikoval své překlady (hlavně z němčiny), poezii, povídky, rčení a přísloví. V roce 1851 založil v Celji dosud existující nakladatelství \"Mohorjeva Družba\", které popularizovalo slovinský jazyk vydáváním knížek pro děti. Velké úsilí vynaložil na povznesení slovinského školství. Několik školních učebnic bylo jeho dílem a některé z nich napsal ve spolupráci s jazykovědcem Franem Miklošičem. Mimoto složil a vydal množství národních a duchovních písní. V Mariboru z vlastních prostředků a z darů dal přestavět katedrálu a postavit biskupskou rezidenci, kanovnické domy a seminář. V roce 1851 založil bratrstvo sv. Cyrila a Metoděje, jehož cílem bylo náboženské sjednocení Slovanů a které mělo už v roce 1854 kolem 13 tisíc členů. Do 90. let 19. století počet členů bratrstva, spolupracujících na díle laického apoštolátu a sjednocení křesťanů východního i západního ritu, dosáhl 150 tisíc. Jako papežský legát pověřený vizitací bernardýnských klášterů v Rakousku navštívil i Moravu a v Rajhradě se setkal s Františkem Sušilem. Ve Slovinsku je po něm pojmenována řada ulic, náměstí, škol a dalších institucí a zasvěceno mu je několik kostelů.\n\nRozvíjení jednotného syntaktického a lexikálního systému v Slomšekově bohaté literární, vydavatelské a osvětové činnosti vytvořilo základy pro kodifikaci jednotného slovinského literárního jazyka a přispělo k jeho dalšímu rozvoji v rozmanitých oblastech jeho užití včetně slovesného umění. Slomšek zavedl jazykovědnou a matematickou terminologii a přispěl k rozvoji publicistického i vědeckého jazyka.\n\nSnahy o jeho beatifikaci jsou starého data, ale beatifikační proces byl završen až koncem 20. století.\n\n\n\n\n"}
{"id": "715198", "url": "https://cs.wikipedia.org/wiki?curid=715198", "title": "Lepší než život", "text": "Lepší než život\n\nLepší než život (anglicky \"Better Than Life\") je druhá epizoda druhé série (a celkově osmá) britského kultovního sci-fi seriálu \"Červený trpaslík\". Poprvé byla vysílána na kanálu BBC2 13. září 1988. Lepší než život je také název stejnojmenné knihy, kterou napsali Rob Grant a Doug Naylor a jež poprvé vyšla roku 1991 (česky pak v roce 2003 v nakladatelství Argo).\n\nK Červenému trpaslíku dorazí poštovní modul. Rimmer dostane dopis od matky, ve kterém se píše, že jeho otec skonal. Lister jej chce rozveselit, a tak ho s Kocourem vezmou do počítačové hry Lepší než život, jež dorazila s poštou. Hoši si nasadí na hlavy zvláštní helmy a ocitnou se ve virtuální realitě, kde se jim vyplní všechny jejich sny. Rimmerova psychika je již tak narušená, že si podvědomě přeje trpět a všechny jeho noční můry se mu začnou plnit, tím zkazí hru i Listerovi s Kocourem.\n\n"}
{"id": "715201", "url": "https://cs.wikipedia.org/wiki?curid=715201", "title": "Dřín květnatý", "text": "Dřín květnatý\n\nDřín květnatý (\"Cornus florida\") opadavý keř s jednoduchými vstřícnými listy, pocházející ze Severní Ameriky. V České republice je pěstován jako v době květu velmi dekorativní okrasný keř.\n\ndřínovec květnatý, \"Cynoxylon floridum\", \"Benthamia florida\", \"Benthamidia florida\"\n\nDřín květnatý je rozkladitý keř nebo nevelký strom dorůstající výšky až 12 metrů. Borka na starších kmenech je tmavě šedohnědá a drobně kostkovitě rozpukaná. Listy jsou jednoduché, vstřícně postavené, na okraji nezřetelně oddáleně vroubkované. Čepel je eliptická, široce vejčitá nebo obvejčitá, obvykle 5 až 10 cm dlouhá a 2 až 6 cm široká, obvykle s 5 až 7 páry postranních žilek. Na líci jsou listy sytě zelené a roztroušeně chlupaté, na rubu bělavé a roztroušeně přitiskle chlupaté. Květenství se rozvíjejí v době rašení listů, mají 10 až 15 mm v průměru a jsou podepřena velkými listeny. Listeny jsou bílé nebo narůžovělé, podlouhle obsrdčité, na vrcholu vykrojené až uťaté, až 6 cm dlouhé. Plodem jsou červené přisedlé elipsoidní peckovice. Z jednoho květenství se vyvíjí obvykle jen 3 až 4 plody.\n\nDřín květnatý je přirozeně rozšířen ve východních oblastech USA a zasahuje i do jihovýchodní Kanady. V severovýchodním Mexiku roste izolovaný poddruh \"Cornus florida\" ssp. \"urbiniana\".\n\nJe to jeden z nejkrásnějších dřínů. Do kultury byl zaveden již v roce 1730. V Čechách byl poprvé vysazen roku 1835 v pražské Královské oboře. Okrasných kultivarů je dnes již velké množství.\n\nDřevo dřínu květnatého je velmi pevné a tvrdé a je používáno na soustružnické práce. Kůra kořenů a větví má stimulující a povzbuzující účinky a je v Americe používána jako náhražka chininu.\n\nDřín květnatý vyžaduje výživné humózní půdy s přídavkem rašeliny. Kultivary se množí vegetativně očkováním na mladé semenáče stejného druhu. Semenáčky rostou pomalu a jsou choulostivé. Nejlépe klíčí osivo získané z nepřezrálých plodů a ihned vyseté. Přesušené osivo je nutno dlouze stratifikovat.\n\n"}
{"id": "715207", "url": "https://cs.wikipedia.org/wiki?curid=715207", "title": "Černá pošta", "text": "Černá pošta\n\nČerná pošta (anglicky \"Black Mail\") byla americkou dezinformační kampaní v režii Office of Strategic Services (předchůdce CIA) na území jihovýchodní Asie v období druhé světové války.\n\nČerná pošta byl vžitý název pro sérii dezinformačních infiltrací japonského poštovního systému provozovaných střediskem OSS v indickém Novém Dillí.\n\nPrvním počinem bylo využití asi pěti set zachycených pohlednic sepsaných japonskými vojáky v čase těsně před likvidací jejich jednotky na území Barmy. Předmětné pohlednice obsahovaly variace na předepsaná znění a hlavně byly již opatřeny razítky vojenského cenzora. Pracovníci OSS odstranili původní vzkazy a nahradili je stesky nad zoufalou vojenskou situací a nedostatky v zásobování. Japonská veřejnost měla o situaci na frontách díky propagandě velmi zkreslené představy a tato operace měla za cíl ji informovat o skutečném dění. Pohlednice se v originálním poštovním pytli podařilo za pomoci domorodých barmských agentů vpašovat do japonského poštovního systému.\n\nJednou z nejvýznamnějších operací bylo podvržení vládního rozkazu zmírňujícího následky pro vzdávající se japonské vojáky. Operace se snažila využít změny na postu japonského premiéra 22. července 1944, kdy otevřeně militaristického Hideki Tódžóa nahradil Kuniaki Koiso. OSS vyrobila falzifikát vládního rozkazu určenému nejvyššímu japonskému velení v Rangúnu doplněného instrukcí k jeho rozšiřování do všech vojenských jednotek. Jeho obsahem bylo ohlášení nové politiky a zmírnění následků pro vojáky padnoucí do zajetí. Vzdát se v případě bezvědomí, zdravotní indispozice, absence střeliva či při beznadějném přečíslení nepřítelem mělo být povoleno. Voják měl požadovat zacházení dle ženevské konvence. Rozkaz byl jednak vložen do brašen zabitých japonských kurýrů, jejichž těla byla nechávána tak, aby byla japonskými vojáky nacházena, a jednak byl rozšiřován spojeneckými letadly s komentářem, že se jedná o ukořistěný autentický dokument. Výsledkem operace byly mmj. hlášené incidenty, kdy japonští vojáci simulovali bezvědomí.\n\n"}
{"id": "715208", "url": "https://cs.wikipedia.org/wiki?curid=715208", "title": "Seznam kulturních památek v Liboci", "text": "Seznam kulturních památek v Liboci\n\n"}
{"id": "715210", "url": "https://cs.wikipedia.org/wiki?curid=715210", "title": "Pohár UEFA 1980/81", "text": "Pohár UEFA 1980/81\n\nSezóna 1980/81 Poháru UEFA byla 23. ročníkem tohoto poháru. Vítězem se stal tým Ipswich Town FC.\n\n"}
{"id": "715213", "url": "https://cs.wikipedia.org/wiki?curid=715213", "title": "Pohár UEFA 1981/82", "text": "Pohár UEFA 1981/82\n\nSezóna 1981/82 Poháru UEFA byla 24. ročníkem tohoto poháru. Vítězem se stal tým IFK Göteborg.\n\n"}
{"id": "715214", "url": "https://cs.wikipedia.org/wiki?curid=715214", "title": "Šao-sing", "text": "Šao-sing\n\nŠao-sing ( , pchin-jinem \"Shàoxīng\") je město a městská prefektura v Čínské lidové republice. Leží na severovýchodě provincie Če-ťiang na jižním břehu řeky Čchien-tchang. Na východě sousedí s Ning-po, na jihovýchodě s Tchaj-čou, na jihozápadě s Ťin-chua a na západě s Chang-čou.\n\nŽije zde bezmála pět miliónů lidí.\n\n\n"}
{"id": "715215", "url": "https://cs.wikipedia.org/wiki?curid=715215", "title": "Slavné historky zbojnické", "text": "Slavné historky zbojnické\n\nSlavné historky zbojnické je československý historický televizní cyklus natočený v roce 1985. Celkem bylo natočeno 6 epizod, každá o délce 59 minut, které pojednávají o osudech loupežníku a novodobě i vrahu a zbojníků. Seriál režíroval Hynek Bočan.\n\nNázvy epizod jsou i názvy hlavních postav, tedy zbojníků a loupežníků. V závorce je uveden herec, který ztvárňoval hlavní postavu.\n\nUvedené pořadí se ustálilo až od reprízy v roce 1997.\n\n"}
{"id": "715217", "url": "https://cs.wikipedia.org/wiki?curid=715217", "title": "Ladislav Hajniš", "text": "Ladislav Hajniš\n\nLadislav Hajniš (1849 Praha - 2. května 1889 tamtéž) byl český technik. Pracoval v Daňkově továrně. Přispíval odbornými a populárními články do českých i zahraničních časopisů.\n\nNarodil se v roce 1849 v Praze jako syn spisovatele-humoristy Františka Hajniše. Nejprve studoval nižší gymnázium, odkud přestoupil na vyšší reálku; poté získal inženýrský titul na technice. Od roku 1870 (podle jiných zdrojů 1874) do konce života pracoval v Daňkově továrně, základu pozdějšího ČKD.\n\nOd roku 1874 trpěl vleklou plicní chorobou (tuberkulózou), která jej v posledním čtvrt roku upoutala na lůžko. Zemřel v Praze 2. května 1889, pohřben byl na Olšanských hřbitovech.\n\nHajniš vedle svého zaměstnání působil jako odborný spisovatel. Snažil se uvádět nejnovější vynálezy z různých oblastí techniky ve známost širokému okruhu čtenářů. Přispěl mnoha vědeckými a popularizačními články do Riegrova \"Slovníku naučného\" a do časopisů (\"Lumír\", \"Osvěta\", \"Athenaeum\"); některé jeho texty uveřejnily i časopisy anglické, francouzské a německé. Napsal také několik fejetonů pro \"Národní listy\".\n\nByl oceňovaný pro svůj vypravěčský talent, který mu umožňoval zpřístupňovat složité technické otázky běžnému čtenáři. 10. března 1889 byl jmenován čestným členem spolku posluchačů inženýrství; sdružení tak ocenilo nejen jeho finanční příspěvek (50 zlatých), ale i to, že dal podnět k pořádání české odborné terminologie.\n\nK jeho známým textům patřily např.:\n\n"}
{"id": "715223", "url": "https://cs.wikipedia.org/wiki?curid=715223", "title": "Kryštof I. Dánský", "text": "Kryštof I. Dánský\n\nKryštof I. Dánský (1219 – 29. května 1259) byl dánským králem v letech 1252–1259.\n\nKryštof se narodil jako poslední z celkem čtyř synů dánského krále Valdemara II. Vítězného. Jeho nejstarším – nevlastním bratrem byl Valdemar Mladý, syn z prvního otcova manželství s českou princeznou Markétou (Dagmar), dalšími, již vlastními bratry, jejichž matkou byla druhá Valdemarova manželka Berengarie Portugalská, byli Erik a Abel, oba jeho předchůdci na dánském trůně.\n\nNejstarší bratr Valdemar zemřel v roce 1231 ještě před otcovou smrtí. Když v roce 1241 zemřel i otec, stal se králem druhorozený Erik a Kryštof na základě otcova testamentu převzal vládu nad Lollandem a Falsterem. Na straně třetího bratra Abela bojoval ve válce o dánský trůn, kterou rozpoutal Abel; ten se nakonec po Erikově zajetí a zavraždění v roce 1250 stal dánským králem. Za Abelova nástupce byl určen jeho syn Valdemar (zm. 1257). V okamžiku Abelovy smrti v roce 1252 však teprve třináctiletý Valdemar nebyl v Dánsku přítomen (při návratu ze svých studií v Paříži byl zajat a internován u kielského biskupa). V této situaci nastoupil na trůn Kryštof; aby ospravedlnil převzetí trůnu a pominutí Valdemarových nároků, obvinil Abela z vraždy Erika IV. a tudíž ztráty nároků na trůn nejen Valdemara, ale i dalších neplnoletých Abelových potomků.\n\nKryštofovo panování nezačalo šťastně: nedlouho po jeho korunovaci bylo Dánsko z jihu napadeno holštýnskými hrabaty, podporujícími nároky mladého Valdemara. Toho využil norský král Haakon IV. Zvládnutí situace vyšlo Kryštofa draho – byl nucen v jižním Jutsku ustanovit pro Valdemara samostatné hrabství (tedy pozdější Šlesvicko), třebaže stále v hranicích Dánska. Situace byla zátěží pro dánskou korunu celých sedmdesát let a její důsledky jsou znatelné dodnes.\n\nPo uzavření smíru s Valdemarem Kryštof dával do pořádku správu své země, snaže se jednak o centralizaci a posílení královské moci, jednak o posílení dobrých vztahů se Švédskem a Norskem. Za jeho vlády byl ustaven dánský parlament (\"Danehof\"). Po celou dobu své vlády byl Kryštof v konfliktu s dánskou církví i s papežem. Do období jeho vlády spadá konflikt s lundským arcibiskupem Jakubem Erlandsenem, který bojoval o rozšíření privilegií církve a její nedotknutelnost. Na synodu ve Vejle si Jakub vymohl právo uvalit na dánské království interdikt v případě poškození kteréhokoli z biskupů. V roce 1259 král arcibiskupa uvěznil, což mělo za následek vyhlášení interdiktu; většina biskupů však stála na králově straně. Zbylí biskupové však pozvali na pomoc rujanského vévodu Jaromara II. a vévodu Erika, syna krále Abela. Útočníci přemohli královské vojsko a dobyli Kodaň a Bornholm. V průběhu příprav na odražení útoku král Kryštof v Ribe 29. května 1259 nečekaně ve věku čtyřiceti let za nejasných okolností zemřel. Již záhy se vynořily zvěsti, že ho večerním mešním vínem otrávil \"Arnfast\", opat kláštera v Ryde.\n\nKryštof byl vyloučen z katolické církve: uvěznil arcibiskupa Jakoba Erlandsena poté, co arcibiskup odmítl uznat jeho syna Erika za následníka trůnu; v důsledku toho byl na zemi uvalen interdikt. Tato sankce však měla nepatrný efekt a Kryštof byl křesťansky pohřben biskupem z Ribe v katedrále v Ribe.\n\nPo Kryštofově smrti jeho vdova, královna Markéta Sambiria vedla dál jeho boj a dopomohla svému synovi Erikovi Klippingovi k nástupu na dánský trůn.\n\nV roce 1248 se oženil s pomořanskou princeznou Markétou Sambiria, jednou z pěti dcer (jediný její bratr zemřel jako dítě) pomořanského vévody Sambora II. a jeho manželky Matyldy, dcery meklenburského vévody \"Bořivoje II.\" Spolu byli v katedrále v Lundu korunováni v roce 1252 poté, co Kryštof nastoupil na trůn.\n\nZ jejich manželství se narodily tři děti, syn a dvě dcery:\nněkteré prameny však zmiňují ještě další tři – Nielse, Valdemara a Ingeborg.\n\n\n"}
{"id": "715224", "url": "https://cs.wikipedia.org/wiki?curid=715224", "title": "Pohár UEFA 1982/83", "text": "Pohár UEFA 1982/83\n\nSezóna 1982/83 Poháru UEFA byla 25. ročníkem tohoto poháru. Vítězem se stal tým RSC Anderlecht. Do ročníku výrazně zasáhl tým Bohemians ČKD Praha, který vypadl až v semifinále.\n\n"}
{"id": "715225", "url": "https://cs.wikipedia.org/wiki?curid=715225", "title": "David Zábranský", "text": "David Zábranský\n\nDavid Zábranský (* 3. března 1977, Praha) je český spisovatel, dramatik, právník a novinář. V roce 2006 byl oceněn Magnesii Literou v kategorii objev roku. Žije v Praze.\n\nVystudoval mediální studia a právo na Univerzitě Karlově v Praze. Právu se až donedávna věnoval, a to většinou v nevládním sektoru, když mj. pracoval v Poradně pro občanství/Občanská a lidská práva, v Organizaci pro pomoc uprchlíkům nebo v Lize lidských práv.\n\nJeho první kniha \"Slabost pro každou jinou pláž\", za kterou byl oceněn Magnesii Literou, vyšla v roce 2006.\n\nV roce 2016 napsal předlohu k divadelní hře \"Herec a truhlář Majer mluví o stavu své domoviny\", která měla premiéru v pražském Studiu Hrdinů.\n\nJeho autorské články se objevují v českých médiích, jako je magazín Reportér, Mladá fronta, Parlamentních listech dříve publikoval také v české verzi online magazínu VICE.\n\nZábranský je andělem Orchestru Berg. Mezi lety 2015 a 2017 byl šéfredaktorem portálu CzechLit, který slouží k propagaci české literatury v zahraničí. Jeho texty byly publikovány ve španělštině, němčině, maďarštině a dalších jazycích.\n\nZábranský na otázku proč píše, odpověděl Českému rozhlasu: „Protože jsem zatím nenašel nic, co by mě uspokojovalo víc. Ta chvíle, kdy něco vznikne, je znovuzázračná, stejně jako je každé narození dítěte zázrak, přestože planeta je přelidněná. Člověk se prostě nesmí vyděsit, když přijde do knihkupectví a tam uvidí regály plné knih. Ty plné regály v nejmenším nedegradují proces tvorby a její výsledek. Já jinak vším rychle pohrdnu, holt jedináček. Kdybych dostal bavoráka, tak mě baví den. S psaním je to jiné.“\n\n\nAutorův debut \"Slabost pro každou jinou pláž\" získal cenu Magnesia Litera v kategorii Objev roku. Kniha \"Edita Farkaš\" byla nominována na Českou knihu a Škvoreckého cenu. Román \"Martin Juhás čili Československo\" byl opět nominovaný na Českou knihu, dále na Magnesii Litera v kategorii Próza a Kniha roku.\n\nZábranský obdržel několik zahraničních stipendií (mimo jiné stipendium Homines Urbani nebo stipendium Visegrádského fondu, obojí v polském Krakově, dále Hermann-Kesten Stipendium v Norimberku a stipendium ve Wiesbadenu).\n\n"}
{"id": "715226", "url": "https://cs.wikipedia.org/wiki?curid=715226", "title": "Pohár UEFA 1983/84", "text": "Pohár UEFA 1983/84\n\nSezóna 1983/84 Poháru UEFA byla 26. ročníkem tohoto poháru. Vítězem se stal tým Tottenham Hotspur FC.\n\n\"Celkové skóre bylo 2:2, Tottenham zvítězil 4:3 na penalty.\"\n\n"}
{"id": "715227", "url": "https://cs.wikipedia.org/wiki?curid=715227", "title": "Northamptonshire", "text": "Northamptonshire\n\nNorthamptonshire je anglické nemetropolitní, ceremoniální a tradiční hrabství. Má hranice s hrabstvími Warwickshire na západě, s Leicestershire a Rutland na severu, s Cambridgeshire na východě, s Bedfordshire na jihovýchodě, s Buckinghamshirena jihu, Oxfordshire na jihozápadě, a s Lincolnshire na severovýchodě.\n\nVlajka hrabství je tvořena kaštanově hnědým listem o poměru 3:5, se žlutým, černě lemovaným křížem a uprostřed umístěnou růží. Kaštanová a žlutá barva jsou barvy hrabství, odvozené od barev kriketového týmu, kříž symbolizuje křižovatku obchodních tras a černá kožedělný průmysl. Růže je tradičním symbolem hrabství. Vlajka byla naposledy změněna 11. září 2014 a poprvé vztyčena 25. října 2014 v Northamptonu.\n"}
{"id": "715229", "url": "https://cs.wikipedia.org/wiki?curid=715229", "title": "Pohár UEFA 1984/85", "text": "Pohár UEFA 1984/85\n\nSezóna 1984/85 Poháru UEFA byla 27. ročníkem tohoto poháru. Vítězem se stal tým Real Madrid.\n\n"}
{"id": "715230", "url": "https://cs.wikipedia.org/wiki?curid=715230", "title": "Díky za tu vzpomínku", "text": "Díky za tu vzpomínku\n\nDíky za tu vzpomínku (anglicky \"Thanks for the Memory\") je třetí epizoda druhé série (a celkově devátá) britského kultovního sci-fi seriálu \"Červený trpaslík\". Poprvé byla vysílána na kanálu BBC2 20. září 1988.\n\nPosádka Červeného trpaslíka objeví planetu s dýchatelnou atmosférou, na které pak v neděli slaví výročí Rimmerovy smrti. Všichni se při této příležitosti opijí, nejvíce Rimmer. Po návratu na loď se Arnie Listerovi svěří s tím, že se miloval pouze jednou v životě (12 minut včetně snězení pizzy s lodní přebornicí v boxu Yvonne McGruderovou), ačkoliv mu Dave opakovaně zdůrazňuje, že to nechce slyšet. Ví, že si to Arnold bude ráno vyčítat.\n\nRimmer se pak lituje, že ho nikdo nemá rád. Pak usne. Ráno se Rimmer probudí a myslí mu problesknou vzpomínky z neděle (není to předešlý den, protože se někam ztratily 3 dny, nyní je čtvrtek). Lister a Kocour mají zlomenou nohu a Hollymu se někdo hrabal v mapách. Davidovi někdo složil puzzle. Rimmer se domnívá, že je navštívili ufoni, kteří klukům zlomili nohy a pak poskládali puzzle. Holly zjistí, že chybí černá skříňka, ale dokáže ji vystopovat. Černá skříňka vysílá signál, takže ji posádka najde a minulost, kterou chtěli pohřbít, znovu objeví. Pustí si záznam.\n\nZáznam z černé skříňky\n\nListerovi je Rimmera líto a tak se rozhodne dát mu netradiční dárek: několik měsíců své paměti z doby, kdy žil v Liverpoolu a chodil s Lisou Yatesovou. Nahraje své vzpomínky do holografické projekční jednotky a Rimmer pak skutečně věří, že byl několik měsíců svého bídného života šťastně zamilovaný, čímž se mu zvedne sebevědomí. Pak však objeví dopisy, které Lisa psala Listerovi a ten musí s pravdou ven. Rimmer je na tom ještě hůře než předtím, cítí se hrozně. Žena, která mu tvrdila, že jej milovala ho ani neznala. A když mu rejdila jazykem v uchu, bylo to vlastně Listerovo ucho.\n\nLister souhlasí, že vymaže všem vzpomínky na to, co se stalo, aby se Rimmer necítil tak špatně. Společně s Kocourem zakope černou skříňku Červeného trpaslíka, na které je vše nahráno, na jedné planetce pro případ, že by si z ní chtěli přehrát záznam. Místo označí náhrobním kamenem s nápisem „Památce vzpomínce na Lisu Yatesovou“. Ten však upustí a oba si zlomí nohu. To jim pak pomůže si uvědomit, že přišli o několik dnů svého života. Zpátky na palubě kosmické lodi Lister vytrhne listy z kalendáře a vloží poslední dílek do skládačky. Je na ní kosmická loď Červený trpaslík zepředu. Poté jdou všichni na výmaz paměti.\n\n\n"}
{"id": "715231", "url": "https://cs.wikipedia.org/wiki?curid=715231", "title": "Obláčka", "text": "Obláčka\n\nObláčka je obřad, při němž si nově příchozí člen řeholního řádu, obvykle označovaný jako novic či novicka, poprvé obléká řeholní oděv svého řádu. \n\n"}
{"id": "715232", "url": "https://cs.wikipedia.org/wiki?curid=715232", "title": "Pohár UEFA 1985/86", "text": "Pohár UEFA 1985/86\n\nSezóna 1985/86 Poháru UEFA byla 28. ročníkem tohoto poháru. Vítězem se stal tým Real Madrid, který tak obhájil titul z minulého ročníku.\n\nKvůli tragédii v PMEZ 1984/85, která vyústila v pětiletý zákaz účasti anglických týmů ve všech evropských pohárech, se tohoto ročníku nezúčastnil žádný anglický tým.\n\n"}
{"id": "715233", "url": "https://cs.wikipedia.org/wiki?curid=715233", "title": "Pohár UEFA 1986/87", "text": "Pohár UEFA 1986/87\n\nSezóna 1986/87 Poháru UEFA byla 29. ročníkem tohoto poháru. Vítězem se stal tým IFK Göteborg.\n\nKvůli tragédii v PMEZ 1984/85, která vyústila v pětiletý zákaz účasti anglických týmů ve všech evropských pohárech, se tohoto ročníku nezúčastnil žádný anglický tým.\n\n"}
{"id": "715236", "url": "https://cs.wikipedia.org/wiki?curid=715236", "title": "Pohár UEFA 1987/88", "text": "Pohár UEFA 1987/88\n\nSezóna 1987/88 Poháru UEFA byla 30. ročníkem tohoto poháru. Vítězem se stal tým Bayer 04 Leverkusen.\n\nKvůli tragédii v PMEZ 1984/85, která vyústila v pětiletý zákaz účasti anglických týmů ve všech evropských pohárech, se tohoto ročníku nezúčastnil žádný anglický tým.\n\n"}
{"id": "715238", "url": "https://cs.wikipedia.org/wiki?curid=715238", "title": "Pohár UEFA 1988/89", "text": "Pohár UEFA 1988/89\n\nSezóna 1988/89 Poháru UEFA byla 31. ročníkem tohoto poháru. Vítězem se stal tým SSC Neapol.\n\nKvůli tragédii v PMEZ 1984/85, která vyústila v pětiletý zákaz účasti anglických týmů ve všech evropských pohárech, se tohoto ročníku nezúčastnil žádný anglický tým.\n\n\"SSC Neapol zvítězilo celkovým skóre 5:4.\"\n"}
{"id": "715240", "url": "https://cs.wikipedia.org/wiki?curid=715240", "title": "Mstitel s černou maskou", "text": "Mstitel s černou maskou\n\nMstitel s černou maskou (v originále \"K-20 怪人二十面相・伝 Kē-Tuentī: Kaijin Nijū Mensō Den\") je japonský akční film z roku 2008, režie se ujal Šimako Sató, dílo je založeno na knize \"Knadži Mensó Den\" a jejím pokračování \"Kandží Mensó Den: Seidó no Madži\" od Só Kitamury. Film byl uveden 20. prosince 2008.\n\nFilm se odehrává v letech 1948-1949 alternativní historie. 2. světová válka neproběhla a japonská monarchie vzkvétá tak, jako od konce 19. století, ve fiktivním hlavním městě Teito. V této době je obrovská propast mezi šlechtou, která vlastní 90% bohatství a chudinou, žijící v chatrčích. Pravé křídlo armády ve spolupráci s Vojensko-průmyslovým komplexem vyvinulo energetickou zbraň podobnou teslovým zařízením, z nichž je nejpodobnější Teslovu transformátoru a Wardenclyffeské věži.\n\nToto zařízení je schopné způsobit katastrofu podobnou té, která se stala 30. června 1908 na Sibiři a která vešla ve známost jako tunguzský meteorit.\nVe městě ale řádí podivný zloděj, který krade jen bohatým, trochu Robin Hood, částečně Spider-Man a částečně Shadow postava s magickou mocí. Přezdívají mu K - 20 (\"Kaidžin Nidžu Mensó\", česky \"Ďábel dvaceti tváří\").\n\nEndo Heikiči (Kaneširo Takeši) se živí, jako cirkusový akrobat, jednoho dne je oklamán starým mužem, ten jej požádá aby pořídil fotografie ze zásnubního obřadu mezi bohatou Hašiba Yoko (Matsu Takakao) a neméně bohatým a úspěšným detektivem Akeči Kogorou (Nakamura Toru). K tomuto účelu je mu dán miniaturní fotoaparát, který ve skutečnosti obsahuje dálkové ovládání k bombě, která je umístěna ve stejné budově.\nNásledkem otřesu a palby příslušníků policie do skleněné kopule, přes kterou pořizoval fotografie propadne do místnosti, kde probíhá obřad. Je zatčen a uvězněn, jako K - 20.\nPři převozu je Heikiči osvobozen zloději pod vedením jeho přítele z cirkusu, v podstatě unesou celé auto i s kusem mostu.\nHeikiči se rozhodne, že bude s K - 20 bojovat. Jedné noci pomůže Yoko, kterou pronásleduje K - 20 s její pomocí pak pomůže přesvědčit Kogoru, že on není K - 20, společně se jej snaží chytit a očistit tak Heikičiho.\nPodaří se jim rozluštit tajemství toho, proč K - 20 tolik prahne po replice slavného obrazu Babilonské věže, přičemž před tím kradl jen originály. Pod samotnou malbou se totiž ukrývá klíč k paprsku smrti, respektive návod, jak sestavit klíč, kterým je dřevěný hlavolam.\nPaprsek smrti se nachází ve stejné výškové budově, jako se konaly zásnuby, Heikiči se svým přítelem chtějí přístroj zničit, ovšem na místo se dostaví i K - 20, který jej chce použít pro vytvoření nového světa. Během souboje Heikiči strhne K - 20 masku, pod níž se ukrývá Akeči Kogora. Zařízení je však poškozeno natolik, že není schopno zasáhnout jiný cíl, než samo sebe, při tom zabije i K - 20.\nZ Heikičiho se pak stává nový K - 20.\n"}
{"id": "715241", "url": "https://cs.wikipedia.org/wiki?curid=715241", "title": "Stafford", "text": "Stafford\n\nStafford je anglické město, které se nachází v hrabství Staffordshire a je jeho administrativním centrem. Ve Staffordu žije 63 681 obyvatel (údaj z roku 2001).\n\nVe městě se nachází Ancient High House, což je největší a pravděpodobně i nejstarší hrázděný dům v Anglii, také se zde nachází zřícenina hradu Stafford.\n\nOd roku 1903 v Staffordu vyrábí především elektrická zařízení, a to zejména transformátory pro elektrárny, které se vyvážejí do celého světa.\n\n\n\n\n"}
{"id": "715243", "url": "https://cs.wikipedia.org/wiki?curid=715243", "title": "Jack McDuff", "text": "Jack McDuff\n\nJack McDuff (narozen jako Eugene McDuffy; 17. září 1926, Champaign, Illinois, USA – 23. ledna 2001, Minneapolis, Minnesota, USA) byl americký jazzový varhaník a zpěvák. Zemřel na selhání srdce ve věku 74 let.\n"}
{"id": "715246", "url": "https://cs.wikipedia.org/wiki?curid=715246", "title": "Da Lat", "text": "Da Lat\n\nDa Lat (vietnamsky \"Đà Lạt\") je hlavní město provincie Lam Dong ve Vietnamu. Leží 1300 kilometrů jižně od Hanoje a 310 kilometrů severovýchodně od Ho Či Minova Města, 26 km jižně od města leží letiště Lien Khuong.\n\nMěsto má rozlohu 393,54 hektaru a 206 105 obyvatel. Žijí zde převážně Vietnamci.\n\nZakladatelem města byl francouzsko-švýcarský lékař a bakteriolog Alexandre Yersin, spolupracovník Louise Pasteura. Yersin, který žil od roku 1891 ve městě Nha Trang, přišel do těchto míst poprvé v roce 1893 v rámci svých cest po středovietnamské vysočině. Lokalitu, kde se dnes nachází Da Lat, pak doporučil francouzskému generálnímu guvernérovi tehdejší kolonie Kočinčína Paulu Doumerovi jako vhodnou k vybudování horského letoviska.\n\nDa Lat má díky své nadmořské výšce (1500 m n. m.) příjemné klima; proto je mu občas přezdíváno „město věčného jara“. Teploty se zpravidla pohybují mezi 18–25 °C, nejvyšší zaznamenaná teplota je 27 °C, nejnižší 6,5 °C.\n\n"}
{"id": "715253", "url": "https://cs.wikipedia.org/wiki?curid=715253", "title": "Naučná stezka Údolí Říčky", "text": "Naučná stezka Údolí Říčky\n\nNaučná stezka Údolí Říčky se nachází v Moravském krasu v okrese Brno-venkov.\n\nPočátek naučné stezky se nachází na turistickém rozcestí v lokalitě Hádek východně od obce Ochoz u Brna. Zpočátku je vedena územím CHKO Moravský kras přibližně západním směrem přírodní rezervací Údolí Říčky po levém břehu rybníka Pod Hádkem a z něj vytékajícího potoka Říčky, kolem v roce 1990 pro veřejnost uzavřené Ochozské jeskyně a dále kolem propadání potoka k rozcestí pod přístupnou jeskyní Pekárna. Z trasy naučné stezky je tato jeskyně přístupná po schodech modře značenou odbočkou. Naučná stezka posléze stoupá přibližně jihovýchodním směrem zalesněným údolím k okraji obce Hostěnice, před kterou se nachází tzv. Hostěnické propadání stejnojmenného potoka. K propadání vede z hlavní trasy krátká odbočka. Hlavní trasa posléze vystoupá severozápadním okrajem Hostěnic k silnici II/383. Jejím překročením stezka opouští území CHKO Moravský kras a vstoupí do přírodního parku Říčky. Trasa vede přibližně severovýchodním směrem, překročí nevelkou zalesněnou náhorní plošinu a mezi serpentinami silnice II/383 prudce klesá do výchozího bodu v lokalitě Hádek.\n\nCelková délka stezky je asi čtyři kilometry a v její trase je umístěno deset informačních tabulí zaměřených na geologii, archeologii a okolní přírodu vůbec.\n\n"}
{"id": "715254", "url": "https://cs.wikipedia.org/wiki?curid=715254", "title": "I'm Going to Do What I Wanna Do: Live at My Father's Place 1978", "text": "I'm Going to Do What I Wanna Do: Live at My Father's Place 1978\n\nI'm Going to Do What I Wanna Do je koncertní album Captaina Beefhearta. Skupina Magic Band v čele s Beefheartem toto album nahrála 18. listopadu 1978 a vyšlo až 18. září 2000 u Rhino Records. Záznam pochází z klubu My Father's Place v newyorském Roslynu.\n\n"}
{"id": "715255", "url": "https://cs.wikipedia.org/wiki?curid=715255", "title": "Pohár UEFA 1989/90", "text": "Pohár UEFA 1989/90\n\nSezóna 1989/90 Poháru UEFA byla 32. ročníkem tohoto poháru. Vítězem se stal tým Juventus FC.\n\nKvůli tragédii v PMEZ 1984/85, která vyústila v pětiletý zákaz účasti anglických týmů ve všech evropských pohárech, se tohoto ročníku nezúčastnil žádný anglický tým.\n\n\"Juventus FC zvítězil celkovým skóre 3:1.\"\n"}
{"id": "715257", "url": "https://cs.wikipedia.org/wiki?curid=715257", "title": "New Haven Open at Yale 2011", "text": "New Haven Open at Yale 2011\n\nTenisový turnaj na okruhu WTA New Haven Open at Yale 2011 se konal ve dnech 22.–27. srpna v americkém New Havenu venku na kurtech s tvrdým povrchem. Do roku 2010 nesl název Pilot Pen Tennis. Odměny činily 600 000 USD.\n\nPrvní nasazená Dánka Caroline Wozniacká ve finále dvouhry porazila kvalifikantku Petrou Cetkovskou a získala čtvrtý titul v řadě.\n\nPrvní dvě nejvýše nasazené hráčky měly v prvním kole volný los.\n\nNásledující hráčky získaly divokou kartu do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n"}
{"id": "715258", "url": "https://cs.wikipedia.org/wiki?curid=715258", "title": "Seznam hokejistů draftovaných týmem Calgary Flames", "text": "Seznam hokejistů draftovaných týmem Calgary Flames\n\nToto je kompletní seznam hokejistů, kteří byli draftováni v NHL do týmu Calgary Flames. To zahrnuje každého hráče, který byl draftován, bez ohledu na to, zda hrál za tým.\n\n\n"}
{"id": "715259", "url": "https://cs.wikipedia.org/wiki?curid=715259", "title": "Pohár UEFA 1990/91", "text": "Pohár UEFA 1990/91\n\nSezóna 1990/91 Poháru UEFA byla 33. ročníkem tohoto poháru. Vítězem se stal tým Inter Milán.\n\n Druhé utkání bylo hráno po znovusjednocení Německa.\n\n\"Internazionale zvítězilo celkovým skóre 2:1.\"\n\n"}
{"id": "715261", "url": "https://cs.wikipedia.org/wiki?curid=715261", "title": "Frank Frazetta", "text": "Frank Frazetta\n\nFrank Frazetta (9. února 1928, Brooklyn, New York, USA – 10. května 2010, Fort Myers, Florida, USA) byl americký malíř a ilustrátor, specializující se na žánry fantasy a science fiction. Kromě ilustrací řady knih a komiksů navrhl několik obalů hudebních alb. Patří mezi ně například \"Both Sides of Herman's Hermits\" (Herman's Hermits), \"Expect No Mercy\" (Nazareth), \"Molly Hatchet\", \"Flirtin' with Disaster\" a \"Beatin' the Odds\" (Molly Hatchet), \"War to End All Wars\" (Yngwie Malmsteen) nebo \"Wolfmother\" (Wolfmother)\n"}
{"id": "715262", "url": "https://cs.wikipedia.org/wiki?curid=715262", "title": "Státní znak Hondurasu", "text": "Státní znak Hondurasu\n\nStátní znak Hondurasu je tvořen oválným štítem, ve kterém je zobrazena pod modro-bílou oblohou bílo-hnědá pyramida, vystupující z modrých vod. Před ní je vulkán (přirozených barev) s dvěma červeno-hnědými hrady po stranách, nad vulkánem obloha s duhou a vycházejícím, rudým, zářivým sluncem. Oválný štít je lemován textem REPUBLICA DE HONDURAS, LIBRE, SOBERANA E INDEPENDIENTE () a 15 DE SEPTIEMBRE 1821 (). Nad štítem je umístěn toulec plný barevných šípů, na který jsou připevněny dva rohy hojnosti plné ovoce a květů. Pod štítem je vyobrazena krajina se dvěma skupinami stromů (na heraldicky pravé straně jehličnaté a nalevo listnaté). Napravo pod stromy jsou dva vstupy do dolů, uprostřed pod štítem několik pracovních nástrojů.\n\nTrojúhelníkový tvar pyramidy představuje rovnost všech honduraských občanů před zákonem se stejnými právy o povinnostmi. Každý z hradů leží symbolicky u jiného oceánu (Atlantského a Tichého). Vulkán uprostřed hradů je připomínkou na znak Středoamerické federativní republiky (ten vyobrazoval pět vulkánů, každý z nich symbolizoval jeden z federativních států: Guatemalu, Salvador, Honduras, Nikaraguu a Kostariku). Duha je symbolem míru, slunce má představovat svobodu a lásku k vlasti. Toulec se šípy má připomínat původní indiánské obyvatelstvo a jeho prvotní hrdý odpor proti španělským kolonizátorům. Rohy hojnosti symbolizují rostlinné bohatství Hondurasu. Doly a nástroje připomínají těžbu zlata a stříbra v zemi.\n\n15. září 1821 získal Honduras (spolu s dalšími součástmi španělské Guatemaly) nezávislost. Již 2. prosince byl však připojen k Mexickému císařství a užíval se mexický státní znak.\n\n1. července 1823 se Honduras stal členem nově vzniklého státu – Spojených provincií Střední Ameriky (kromě Hondurasu byly členy federace ještě provincie Salvador, Guatemala, Kostarika, Nikaragua a krátce i Los Altos). 21. srpna 1823 byla schválena vlajka (s modro-bílo-modrými horizontálními pruhy) se státním znakem uprostřed. Znak byl tvořen kruhovým polem, ve kterém byl trojúhelníkový štít s pěti vulkány (přirozených barev), nad kterými byla duha a červená Frygická čapka. Ve bílém kruhovém poli byly v dolní části mořské vlny v přirozených barvách. Toto pole bylo modře lemováno (z vnějšku třikrát), v mezikruží byl modrý opis PROVINCIAS UNIDAS DEL CENTRO DE AMERICA () a v dolní části bílá, pěticípá hvězda. Vulkány symbolizovaly počet členských provincií federace, čapka je symbolem svobody, duha symbolem míru, mořské vlny připomínají Atlantský a Tichý oceán, mezi kterými Spojené středoamerické provincie ležely. Známa je však i vlajka s jinou variantou znaku: trojúhelníkový štít není v kruhovém, mezikružím lemovaném poli, je zlatě (na vlajce žlutě) lemován a opis kolem je zlatý, s dvěma křížky na konci.\n\n16. září 1824 byl vyhlášen Stát Honduras, který však užíval předchozí symboly Spojených provincií Střední Ameriky, 22. listopadu 1824 přejmenovaných (oficiálně vyhlášeno 10. dubna 1825) na Federativní republiku Střední Ameriky. K datu vyhlášení se změnil znak. Trojúhelníkové pole bylo nově na oválném poli. Kolem pole byl zlatý (na vlajce žlutý) lem s nápisem REPUBLICA FEDERAL DE CENTRO AMERICA (). Horni část znaku obklopovaly dvě zelené ratolestmi, každá s 15 lístky, svázané modrou stuhou.\n\n3. října 1825 byl v přijatém zákoně Ústavního národního shromáždění, který zavedl vlastní státní symboly Hondurasu, uveden popis znaku:\n\nNedostatečný popis je možno doplnit: trojúhelník byl umístěn do oválu s lemem (ve kterém byl již uvedený nápis). I po přijetí symbolů byly na federální úrovni užívány symboly Federativní republiky Střední Ameriky.\n\nVnitřní rozpory vedly k rozpadu federace a 5. listopadu 1838 k vyhlášení úplné nezávislosti Hondurasu. Dle některých zdrojů nedošlo ke změně symbolů až do roku 1866, dle jiných se žádný znak (alespoň na vlajce) neužíval.\n\nV roce 1852 (13. října – 10. listopadu) byla neúspěšně obnovena federace pod názvem Středoamerická federace (Honduras, Nikaragua a Salvador). Již v dubnu 1851 byly navrženy a přijaty státní symboly. Znak měl opět v základu zlatě lemovaný, trojúhelníkový štít, nyní pouze se třemi vulkány nad modrými vodami oceánu. Nad nimi byla opět frygická čapka svobody, ozářená zlatými paprsky, a nad ní tři (1+2) zlaté hvězdy. Kolem štítu byl černý opis FEDERACION DE CENTRO AMERICA (). (není obrázek)\n\nOd 16. února 1866 byly po nařízení č. 7, které vydal Národní kongres, změněny státní symboly Republiky Honduras. Státní znak z roku 1825 byl opět upraven. V oválném, světle modrém štítu byl trojúhelník v podobě světle hnědé, zděné pyramidy, vystupující z mořských vln. Před ní byl vulkán (přirozených barev) s dvěma červeno-hnědými hrady po stranách, nad vulkánem obloha s duhou a vycházejícím, zlatým, zářivým sluncem. Ve stříbrném lemu oválného štítu byl zlatý nápis REP DE HONDURAS LIBRE SOBERANA INDEPENDIENTE 15 SEPT 1821 (). Horní část štítu obklopovaly dva zlaté rohy hojnosti, svázané modrou stuhou. Pod dolní částí byla v přirozených barvách hornatá krajina s duby, piniemi, starým dolem a hornickými nástroji. (není obrázek)\n\nTrojúhelník symbolizoval rovnost všech obyvatel Hondurasu, vulkán vlastní stát, hrady hráz proti neúspěšným útokům dobyvatelů. Obloha byla symbolem míru a slunce životní síly přírody země. Mořské vlny symbolizovaly oba oceány a připomínaly vzdálenost od okolního světa. Datum připomínalo den vyhlášení nezávislosti nad Španělskem. Rohy hojnosti jsou tradičním symbolem bohatství země. Důl upozorňoval na nerostné bohatství země.\n\n20. června 1895 vznikla nová federace Hondurasu, Nikaraguy a Salvadoru pod názvem Větší středoamerická republika. Ústava, spolu se symboly, byla schválena až 1. listopadu 1898. Znak federace byl opět tvořen zlatě lemovaným trojúhelníkem s pěti vulkány přirozených barev nad modrými vodami oceánů. Nad nimi se vznášela červená frygická čapka svobody, zářící zlatými paprsky. Kolem štítu byl zlatý (na obrázku černý) opis REPUBLICA MAYOR DE CENTRO AMERICA (). Federace byla rozpuštěna 21. listopadu 1898 a v Hondurasu bylo obnoveno užívání symbolů z roku 1866. Na obrázku je pod znakem oproti zdroji ještě pět zlatých, pěticípých hvězd.\n\n10. ledna 1935 došlo na základě nařízení č. 16 k úpravě a stanovení jednotné podoby státního znaku. Ten je (užívá se dodnes) téměř shodný se znakem z roku 1866.\n\nHonduraský státní znak se užívá na námořní válečné vlajce nebo na mincích honduraské měny Lempiry.\n\n"}
{"id": "715264", "url": "https://cs.wikipedia.org/wiki?curid=715264", "title": "Tha Carter IV", "text": "Tha Carter IV\n\nTha Carter IV je deváté studiové album amerického rappera Lil Waynea. Album je pokračováním série \"Tha Carter\". Bylo vydáno 29. srpna 2011 společnostmi Young Money Entertainment, Cash Money Records a Universal Republic Records.\n\nMateriál pro album vznikal od roku 2008, kdy bylo vydáno velmi úspěšné album \"Tha Carter III\". Prvním plánovaným termínem vydání byl konec roku 2010, ale po odkladech se termín posunul na srpen 2011. Odklad proběhl i kvůli Wayneovu pobytu ve vězení v roce 2010, kdy vydal alba \"Rebirth\" a \"I Am Not a Human Being\".\n\nO produkci se postarali odborníci jako Polow da Don, Cool & Dre, Bangladesh a Detail. Avšak album obsahuje i méně známé producenty jako je Willy Will, Young Fyre, Young Ladd, T-Minus nebo StreetRunner.\n\nZákladní verze alba má dvanáct hostů, mezi nimiž ční jména jako John Legend, Drake, Rick Ross, Nas, Busta Rhymes, Jadakiss nebo T-Pain.\n\nPrvním singlem byla píseň \"6 Foot 7 Foot\" (ft. Cory Gunz), která se umístila na 9. příčce žebříčku Billboard Hot 100 a získala certifikaci 2x platinový singl od společnosti RIAA za prolomení dvou milionového prodeje singlu.\n\nDruhý singl \"John\" (ft. Rick Ross) obsadil 22. příčku žebříčku, prodalo se ho v USA přes 500 000 kusů, a tak získal certifikaci zlatý singl.\nNásledoval třetí singl popovější píseň \"How to Love\". Ta se vyšplhala na 5. příčku žebříčku a získala platinovou certifikaci.\n\nČtvrtým singlem je píseň \"She Will\" (ft. Drake). Debutovala na 3. příčce žebříčku, jako nejúspěšnější singl z alba.\n\nPátý singl byl vydán 13. září 2011. Šlo o píseň \"Mirror\", ten se umístil na 16. pozici.\n\nAlbum debutovalo na první příčce žebříčků Billboard 200, US Top R&B/Hip-Hop Albums, US Top Rap Albums a Canadian Albums Chart. V první týden prodeje v USA se prodalo 965 000 kusů. Z toho se 300 000 kusů prodalo digitálně, což zlomilo rekord v prodejnosti alb na iTunes v první týden prodeje, který předtím drželo album \"Watch the Throne\". O druhý týden se v USA prodalo 219 000 kusů, což albu přineslo certifikaci platinová deska již v druhém prodejním týdnu. V Kanadě se o první týden prodalo 31 000 kusů, čímž album obsadilo první místo žebříčku Canadian Albums Chart. Po vydání alba bylo v žebříčku Billboard Hot 100 současně jedenáct písní z alba, více již měli jen The Beatles v roce 1964. Celkem se v USA prodalo 2 144 000 kusů alba. Album obdrželo certifikaci 2x platinová deska od společnosti RIAA. K únoru 2012 se alba celosvětově prodalo 3,5 milionů kusů.\n\n\n"}
{"id": "715265", "url": "https://cs.wikipedia.org/wiki?curid=715265", "title": "Karol Ježík", "text": "Karol Ježík\n\nKarol Ježík (2. prosince 1953, Trnava – 14. prosince 1998, Bratislava) byl slovenský novinář, spoluzakladatel a první šéfredaktor významného slovenského deníku SME.\n\nPo absolvování studia žurnalistiky na Filozofické fakultě Univerzity Komenského v Bratislavě byl dlouho sportovním novinářem ČSTK na Slovensku, později redaktorem, zástupcem šéfredaktora a šéfredaktorem mládežnického deníku Smena. Po politických zásazích do vydavatelství Smena za vlády Vladimíra Mečiara založil deník SME, který vychází od 14. ledna 1993 a vyprofiloval se jako liberálně-konzervativní deník, patřící k nejčtenějším titulům na Slovensku.\n\nV noci 7. prosince 1998 při oslavách 50. narozenin Pavla Hammela v bratislavském Domě kultury Zrkadlový háj upadl na toaletě a utrpěl úraz hlavy, po kterém byl převezen do Nemocnice svätého Cyrila a Metoda. Lékařům si stěžoval na žaludeční problémy, nevolnost, poraněné oko a nos. Přesto byl z nemocnice propuštěn. Za několik hodin upadl do bezvědomí a byl hospitalizován na Klinice anesteziologie a intenzivní medicíny Fakultní nemocnice s poliklinikou akademika Ladislava Dérera v Kramářích. Z bezvědomí se už neprobral a 14. prosince 1998 zemřel.\n\nV rámci soutěže \"Novinárska cena\" vyhlašované Nadácií otvorené spoločnosti se od r. 2004 uděluje \"Cena otvorenej spoločnosti\" věnovaná památce Karola Ježíka, který svým tvořivým vkladem přispěl k rozvoji citlivosti médií k problematice menšin ve společnosti a také k rozvoji investigativní žurnalistky.\n\nOd roku 1999 deník \"Sme\" každoročně organizuje Memoriál Karola Ježíka v sálové kopané.\n\n\n\n"}
{"id": "715266", "url": "https://cs.wikipedia.org/wiki?curid=715266", "title": "Pandománie", "text": "Pandománie\n\nPandománie (anglicky: \"Pandamonium-Earthquake rescue panda\") je americký přírodopisný dokument, který měl premiéru v roce 2007 na televizní stanici Animal Planet. Dokument popisuje záchranu pand velkých, když zemětřesení zničilo chovnou stanici v Číně. Česky byl vysílán dokument jak v české verzi Animal Planet, tak na ČT2.\n\n"}
{"id": "715267", "url": "https://cs.wikipedia.org/wiki?curid=715267", "title": "Pohár UEFA 1991/92", "text": "Pohár UEFA 1991/92\n\nSezóna 1991/92 Poháru UEFA byla 34. ročníkem tohoto poháru. Vítězem se stal tým AFC Ajax.\n\n Hráno v Klagenfurtu kvůli vypuknutí Chorvatské války za nezávislost.\n\n Kvalifikováni díky svému umístění v posledním ročníku Východoněmecké ligy.\n\n\"Celkové skóre dvojzápasu bylo 2:2. Ajax zvítězil díky více vstřeleným brankám na hřišti soupeře.\"\n\n"}
{"id": "715269", "url": "https://cs.wikipedia.org/wiki?curid=715269", "title": "Pohár UEFA 1992/93", "text": "Pohár UEFA 1992/93\n\nSezóna 1992/93 Poháru UEFA byla 35. ročníkem tohoto poháru. Vítězem se stal tým Juventus FC.\n\n\"Juventus FC zvítězil celkovým skóre 6:1.\"\n\n"}
{"id": "715270", "url": "https://cs.wikipedia.org/wiki?curid=715270", "title": "František Antonín Zeman", "text": "František Antonín Zeman\n\nFrantišek Antonín Zeman (4. května 1838 Kaliště nad Sázavou – 24. června 1916 Praha) byl veřejně činný učitel, spisovatel, redaktor a dramatik. Přispíval do pedagogických časopisů, psal učebnice, povídky a divadelní hry pro mládež, redigoval knižní edice. Účastnil se činnosti spolků, zakládal knihovny. V rámci Ústřední matice školské měl velké zásluhy o rozvoj mateřských škol. Používal i pseudonymy F. A. Hradecký a Jaroslav Květnický.\n\nNarodil se 4. května 1838 v Kališti nad Sázavou. Navštěvoval obecní školu v Ondřejově, c. k. českou vzornou hlavní školu a českou reálku v Praze. V letech 1857–1858 absolvoval dvouletý učitelský kurs, kde získal vysvědčení pro obecné školy. O prázdninách cestoval v severních Čechách a Sasku. Po návratu získal místo jako soukromý vychovatel v rodině inženýra Josefa Wetta na jeho statku v Kunraticích. Bylo to pro něj podnětné prostředí – v rozsáhlé knihovně se seznámil s díly českých spisovatelů (Josef Kajetán Tyl, Karel Drahotín Villani, Ján Kollár) a upevnil ve svém vlastenectví i zájmu o učitelské povolání.\n\nV září 1858 se stal podučitelem v Libni. Tam se zapojil do veřejného života. S kolegou Tomášem Ronkem pořádal besedy, s Emanuelem Čapkem založil roku 1864 pěvecký sbor, v němž se stal nejprve jednatelem, později čestným členem. Také spoluzaložil a vedl čtenářsko-divadelní spolek.\n\nV roce 1867 složil zkoušky pro hlavní školy a o rok později byl přijat jako podučitel na obecnou školu u maltánů v Praze. Roku 1873 se stal učitelem, později tuto školu vedl. Jeho poslední zaměstnání před odchodem do důchodu bylo jako ředitel měšťanské školy u Panny Marie Vítězné.\n\nNadále byl veřejně činný. Roku 1879 založil žákovskou knihovnu v Ondřejově a o dva roky později v matiční škole v Prachaticích. Rozšířil také knihovnu na maltánské škole. Byl předsedou literárního odboru pražské Paedagogické jednoty. Po roce 1900 se aktivně zapojil do činnosti Ústřední matice školské, kde stanul v čele výboru penzijního fondu na podporu vdov a sirotků. V téže organizaci se zasloužil o rozvoj mateřských škol.\n\nByl nositelem bronzové záslužné medaile a výstavní medaile města Prahy.\n\nZemřel v Praze 24. června 1916, pohřben byl na Olšanských hřbitovech.\n\nOd roku 1858 přispíval do časopisů, např.: \"Škola a život\", \"Štěpnice\", \"Národní škola\", \"Věstník bibliografický\", \"Posel z Budče\", \"Budečská zahrada\", \"Komenský\", \"Paedagogium\".\n\nZasloužil se o vydávání \"Paedagogické bibliotéky\". S Martinem Weinfurtem redigoval edice \"Budečská zahrada\" a \"Nová knihovna pro mládež\", a také almanach \"Kytice\".\n\nK jeho vlastním dílům, z nichž některá podepsal jako Jaroslav Květnický popř. F. A. Hradecký, patří:\n\nK vydání upravil:\n\n\n"}
{"id": "715271", "url": "https://cs.wikipedia.org/wiki?curid=715271", "title": "Together Through Life", "text": "Together Through Life\n\nTogether Through Life je 33. studiové album amerického písničkáře Boba Dylana, vydané 28. dubna 2009 u Columbia Records. Album produkoval Jack Frost. což je jeden z mnoha pseodonymů Boba Dylana.\n\nVeškerou hudbu složil Bob Dylan; všechny texty napsali Robert Hunter a Bob Dylan, pokud není uvedeno jinak.\n"}
{"id": "715273", "url": "https://cs.wikipedia.org/wiki?curid=715273", "title": "Cyhalothrin", "text": "Cyhalothrin\n\nCyhalothrin (systematický název \"3-(2-chlor-3,3,3-trifluor-1-propenyl)-2,2-dimethyl-kyano(3-fenoxyfenyl)methylcyklopropankarboxylát\") je syntetický pyrethroid používaný jako insekticid. Jedná se o fluorovaný analog pyrethrinu.\n\nLambda-cyhalothrin je směs vysoce aktivních izomerů cyhalothrinu. Prodává se například pod značkami 'Karate', 'Kung-fu', 'Matador', 'Demand CS', 'Triazicide', 'Hot Shot', a Real Kill. Patent na tuto směs drží společnost Sygenta, ve většině zemí vypršel v roce 2003.\n\n"}
{"id": "715276", "url": "https://cs.wikipedia.org/wiki?curid=715276", "title": "Pohár UEFA 1993/94", "text": "Pohár UEFA 1993/94\n\nSezóna 1993/94 Poháru UEFA byla 36. ročníkem tohoto poháru. Vítězem se stal tým Inter Milán.\n\n\"Internazionale zvítězilo celkovým skóre 2:0.\"\n\n"}
{"id": "715277", "url": "https://cs.wikipedia.org/wiki?curid=715277", "title": "Son House", "text": "Son House\n\nEddie James „Son“ House, Jr. (21. března 1902, Riverton, Mississippi, USA – 19. října 1988, Detroit, Michigan, USA) byl americký bluesový kytarista a zpěvák. Ovlivnil celou řadu hudebníků, mezi které patří i Alan Wilson, Robert Johnson nebo John Hammond, Jr.. V roce 1980 byl uveden do Blues Hall of Fame.\n\n"}
{"id": "715280", "url": "https://cs.wikipedia.org/wiki?curid=715280", "title": "Brian Blade", "text": "Brian Blade\n\nBrian Blade (* 25. července 1970 Shreveport) je americký jazzový bubeník a skladatel. Je jedním z nejvyhledávanějších jazzových bubeníků současnosti. V současné době vystupuje s jazzovým saxofonistou Wayne Shorterem, spolupracoval také ale například s folkovými veličinami Joni Mitchell nebo Bobem Dylanem. Pod svým jménem vydal jak jazzová alba, tak i album \"Mama Rosa\", které stojí na jeho folkových skladbách, které složil na akustickou kytaru.\n\nJako malý vyrůstal v Shreveportu — městě vykřičených čtvrtí ve státě Louisiana. Jeho otec byl farář, takže první hudba, která se k Bladeovi dostala byla gospel a soul. Od devíti let chodil na hodiny houslí. To mu vydrželo až do třinácti, kdy po vzoru svého bratra začal hrát na bicí.\n\nNa střední škole už začal naposlouchávat desky Johna Coltrana, Charlieho Parkera, Milese Davise, Art Blakeyho, Thelonia Monka, Elvina Jonese a Joni Mitchell. V devatenácti se rozhodl pro studium antropologie. Teprve potom se rozhodl studovat hru na bicí na Loyola University v kolébce jazzu New Orleans.. Zde studoval a nebo hrál s mnoha významnými jazzmany své generace. V této době se také jako sideman účastnil prvního nahrávání s Kenny Garrettem a Joshuou Redmanem.\n\nV roce 1998 zakládá Brian Blade spolu s pianistou Jonem Cowherdem ansámbl Fellowship Band. Za své spoluhráče si vybrali saxofonisty Myrona Waldena a Melvina Butlera, Dava Easleyho na pedálovou steel kytaru a kontrabasistu Chrise Thomase. Skupina společně vydala stejnojmenné album. Pak se k nim přidal kytarista Kurt Rosenwinkel a společně jim vyšla v roce 1999 vyšla deska \"Perceptual\". Po odchodu Dava Easleyho ještě v roce 2008 vydali desku \"Season of Changes\", která už ovšem vychází pod jménem Brian Blade and the Fellowship Band.\n\nSoučasně s hraním s Fellowship Bandem byl Blade také členem kvartetu Wayne Shortera se kterým odehrál desítky koncertů. Ve stejné době také hanrává s takovými jmény jako například: Joni Mitchell, Billem Frisellem, Norou Jones, Emmylou Harris, Bobem Dylanem nebo Chrisem Potterem. Také příležitostně hrál s Herbiem Hancockem.\n\nV roce 2009 vydává Blade folkové album \"Mama Rosa\". Všechny písně alba složil sám Blade, sám tu také hraje na akustickou kytaru a samozřejmě na bicí. Na albu si zahráli jeho spoluhráči z Fellowship Bandu\n\n\nS Joshuou Redmanem\n\nS Waynem Shorterem\n\nS ostatními\n\n"}
{"id": "715281", "url": "https://cs.wikipedia.org/wiki?curid=715281", "title": "Pohár UEFA 1994/95", "text": "Pohár UEFA 1994/95\n\nSezóna 1994/95 Poháru UEFA byla 37. ročníkem tohoto poháru. Vítězem se stal tým Parma FC.\n\n\"Parma FC zvítězila celkovým skóre 2:1.\"\n\n"}
{"id": "715282", "url": "https://cs.wikipedia.org/wiki?curid=715282", "title": "Maigret klade past", "text": "Maigret klade past\n\nMaigret klade past (\"Maigret tend un piège\") je francouzsko-italský hraný film z roku 1958, který natočil Jean Delannoy podle stejnojmenného románu Georgese Simenona. Komisař Maigret vyšetřuje sérii vražd čtyř žen. Francouzský herec Jean Gabin v tomto filmu hrál komisaře poprvé.\nV pařížské čtvrti Marais došlo k vraždě mladé ženy, která je už čtvrtou v pořadí. Vyšetřování vede komisař Maigret, který kvůli tomu odloží i letní dovolenou, na kterou se chystal se svou ženou. Vydává se ihned na místo činu do ulice \"Rue des Rosiers\". Vraha sice zahlédla policejní hlídka, ale při pronásledování jim zmizel v ulici \"Rue de Turenne\". Podezřelý je řezník ze zdejšího řeznictví, neboť žena byla zabita řeznickým nožem. Komisař dá do novin falešnou zprávu, že vrah byl chycen a proběhne rekonstrukce na místě činu. Předpokládá, že vrah se přijde podívat. Inspektor Lagrume si všimne jedné podezřelé ženy mezi přihlížejícími a sleduje ji až do jejího bytu. Je to manželka architekta Marcela Maurina. Maigret oba vyslechne. Zjistí, že architektova matka Adèle bydlí v ulici \"Rue de Turenne\". Komisař se rozhodne nalíčit past a několik žen od policie slouží jako volavky. Jedna z žen je přepadena a vrahovi utrhne knoflík. Vrah opět unikne a ztratí se v ulici \"Rue de Turenne\". Maigret jde do bytu architekta, kde je už policie, neboť byt byl vykraden. Zmizel pouze oblek. Maigret předvolá oba manžele a postupně je vyslýchá. Zjistí, že loupež byla fingovaná a provedl ji manželčin milenec. Poté vyslýchá architekta, aby se přiznal, ale ten zapírá. Mezitím dostane zprávu, že ve čtvrti právě došlo k další vraždě. Architekt je propuštěn. Maigret předvolá manželku a matku architekta a při výslechu se manželka přizná, že poslední vraždu spáchala ona, aby zachránila svého manžela. Ten vraždil z důvodu, že byl impotentní. Maigret chytí Marcela Maurina druhý den ráno, právě když se pokusí zabít další ženu.\n"}
{"id": "715284", "url": "https://cs.wikipedia.org/wiki?curid=715284", "title": "Brain Capers", "text": "Brain Capers\n\nBrain Capers je čtvrté studiové album anglické glam rockové skupiny Mott the Hoople, poprvé vydané v listopadu 1971 u Island Records. Album produkoval Guy Stevens.\n\n"}
{"id": "715287", "url": "https://cs.wikipedia.org/wiki?curid=715287", "title": "John French", "text": "John French\n\nJohn French, známý také pod přezdívkou Drumbo (* 29. září 1948) je americký rockový bubeník a zpěvák. Proslavil se spoluprací s Captainem Beefheartem, se kterým nahrál alba \"Safe as Milk\" (1967), \"Strictly Personal\" (1968), \"Trout Mask Replica\" (1969), \"Lick My Decals Off, Baby\" (1970), \"Mirror Man\" (1971), \"The Spotlight Kid\" (1972), \"Shiny Beast (Bat Chain Puller)\" (1978) a \"Doc at the Radar Station\" (1980). Byl také členem skupiny French Frith Kaiser Thompson, s níž nahrál alba \"Live, Love, Larf & Loaf\" (1987) a \"Invisible Means\" (1990.\n\n"}
{"id": "715292", "url": "https://cs.wikipedia.org/wiki?curid=715292", "title": "Oscar za nejlepší masky", "text": "Oscar za nejlepší masky\n\nOscar za nejlepší masky (angl. \"Academy Award for Achievement in Make-up\") je jednou z cen, kterou každoročně uděluje americká Akademie filmového umění a věd za nejlepší filmové počiny roku. \n\nPoprvé byla cena v této kategorii udělena v roku 1982 na 54. udílení Oscarů. Akademie však výkon za masky ocenila \"zvláštním oceněním\" už dříve a to v roce 1965. Laureátem byl William Tuttle za počin ve filmu \"7 Faces of Dr. Lao\". O čtyři roky později zvláštního Oscara získal John Chambers za masky k filmu \"Planeta opic\" (\"Planet of the Apes\").\n\nRekordmanem v počtu cen (sedm) a nominací (jedenáct) je Rick Baker. Získal jak prvního Oscara v této kategorii, tak prozatím (k roku 2011) taky posledního. Hned za ním je maskér Greg Cannom, který má z devíti nominací tři ceny, a maskérka Ve Neill. Ta získala Oscara taktéž třikrát a to z osmi nominací. \n\nVítěz je vyznačený na prvním místě a tučně. Seznam obsahuje taktéž umělce, kteří byli na Oscara nominováni.\n\n\n"}
{"id": "715294", "url": "https://cs.wikipedia.org/wiki?curid=715294", "title": "Pohár UEFA 1996/97", "text": "Pohár UEFA 1996/97\n\nSezóna 1996/97 Poháru UEFA byla 39. ročníkem tohoto poháru. Vítězem se stal tým FC Schalke 04. Z českých týmů se soutěže účastnila SK Slavia Praha, která vypadla v druhém kole.\n\n"}
{"id": "715296", "url": "https://cs.wikipedia.org/wiki?curid=715296", "title": "Rue Henry-Farman", "text": "Rue Henry-Farman\n\nRue Henry-Farman (\"ulice Henryho Farmana\") je ulice v Paříži na samém jižním okraji města. Nachází se v 15. obvodu.\n\nUlice vede od křižovatky s \"Avenue de la Porte-de-Sèvres\" a stáčí se kolem severního okraje pařížského heliportu. Dále na ni navazuje ulice \"Rue Camille-Desmoulins\", která se však už nachází ve městě Issy-les-Moulineaux.\n\nSilnice s původním názvem BO/15 byla během výstavby v této oblasti dne 23. srpna 1995 pojmenována po letci a výrobci letadel Henry Farmanovi. Zde totiž Farman 13. ledna 1908 vykonal první let motorovým dvouplošníkem Gabriela Voisina, který byl delší než 1 km.\n\nV roce 2007 byly během výstavby objeveny stopy lidské činnosti. Následný archeologický průzkum trvající od února do září 2008 potvrdil, že se jedná o nejstarší nalezené doklady lidského osídlení na území Paříže. Pocházejí z doby mezolitu a neolitu. Na ploše 5000 m bylo nalezeno mnoho objektů, jako opracované kosti a kameny z období 5000 až 9000 let př. n. l. Místo využívali lovci a sběrači na břehu Seiny, jejíž jedno rameno tudy protékalo při okraji lesa.\n\n\n"}
{"id": "715297", "url": "https://cs.wikipedia.org/wiki?curid=715297", "title": "Dietmar Huhn", "text": "Dietmar Huhn\n\nDietmar Hartmut Huhn (* 31. srpen 1944, Tanneberg, Sasko, Německo) je německý herec.\n\nNarodil se na konci druhé světové války v Sasku, jeho rodina byla v péči Červeného kříže. Má šest sester a bratra. Má dvojče Dagmar a oba jsou nejmladší z osmi sourozenců.\n\nV mládí začínal jako herec v dělnickém divadle. V roce 1970 ukončil studium herectví v Lipsku a léta patřil k hvězdám berlínského divadla Volksbühne a Státního divadla v Chemnitzu. Řadí se k největším osobnostem německé divadelní scény a má na kontě dlouhý seznam rolí v představeních všech žánrů včetně komedie. Od roku 1991 také spolupracuje s televizí. V letech 1996–2011 hrál v německém seriálu Kobra 11 policistu Horsta \"Hotteho\" Herzbergera. V letech 2001–2002 hrál i v seriálu .\n\nLéta se věnuje vodním sportům, většinu volného času u kormidla své lodi. Rád si zaplachtí, jezdí i na motorovém člunu. Má ovšem i zcela odlišnou zálibu: na hrnčířském kruhu vlastnoručně vyrábí uměleckou keramiku. Věnuje se malířství, sochařství a píše básně a příběhy.\n\nMěří 180 cm, má prošedivělé vlasy a hnědé oči. Mluví německy, anglicky, francouzsky, rusky a sasky. Je ženatý a s manželkou Kristel, která je úspěšná módní návrhářka, mají tři děti – Katju, Borise a Francisku. Je i dědečkem - má jednoho vnuka, který však žije u otce ve Švýcarsku.\n\n\n\n"}
{"id": "715299", "url": "https://cs.wikipedia.org/wiki?curid=715299", "title": "Gottfried Vollmer", "text": "Gottfried Vollmer\n\nGottfried Vollmer (* 7. července 1953, Göttingen, Dolní Sasko, Německo) je německý herec.\n\nGottfried Vollmer se narodil v roce 1953 v Dolním Sasku, vystudoval Univerzitu umění v Berlíně. Debutoval v roce 1979 v malém televizním seriálu \"Parole Chicago\". V roce 1980 poprvé hrál v divadle. V 90. letech natočil čtyři celovečerní filmy a nyní spolupracuje prakticky se všemi německými televizemi.\n\nPopulárním se stal v seriálu \"Kobra 11\", kde hrál v letech 1997–2014 policistu \"Dietera Bonratha\". V letech 2001–2002 hrál i v seriálu \"\". Ve filmu \"Hammer und Hart\" si zahrál s Reném Steinkem, Erdoganem Atalayem a Hendrikem Durynem.\n\nPatří k největším současným německým komikům.\n\nMluví německy, výborně anglicky, dobře francouzsky, domluví se i italsky a navíc se třináct let učil latinu a řečtinu. Ovládá berlínský, hamburský a severoněmecký dialekt. Měří 199 cm, má blond, dnes šedivé vlasy a modré oči. Patří k nejvyšším hercům vůbec. Je hudebně nadaný, hraje na klavír a na kytaru. Profesionálně se věnoval i tanci (step). Kondici si udržuje pravidelnými návštěvami ve fitness centru, plaváním, hraním košíkové a tenisu. Vyznává tradiční přírodní filozofii ájurvéda. První krůčky k jejímu poznání učinil ve Švýcarsku, poté strávil několik měsíců přímo v Indii, aby se nakonec stal učitelem transcendentální meditace. O té doby také pořádá specializované kurzy a semináře.\n\nJe sice rozvedený, udržuje si však velmi intenzivní vztah se svou bývalou manželkou Adele Landauerovou, s níž má dceru Marlene Landauerovou (* 1985). Žije v Berlíně.\n\nV roli \"Hendrika Degenhardta\" v sitkomu \"Mein Leben & Ich\" (2001–2006) byl nominovaný na cenu German Television Award v Kolíně nad Rýnem.\n\n\n\n"}
{"id": "715301", "url": "https://cs.wikipedia.org/wiki?curid=715301", "title": "Pohár UEFA 1997/98", "text": "Pohár UEFA 1997/98\n\nSezóna 1997/98 Poháru UEFA byla 40. ročníkem tohoto poháru. Vítězem se stal tým Inter Milán.\n\nByl to první ročník, kdy se hrálo finále jednozápasově na neutrální půdě.\n\n"}
{"id": "715302", "url": "https://cs.wikipedia.org/wiki?curid=715302", "title": "Erik V. Dánský", "text": "Erik V. Dánský\n\nErik V. Dánský, zvaný \"Klipping (Glipping)\" (1249 – 22. listopadu 1286, Finderup u Viborgu) byl dánský král v letech 1259 – 1286.\n\nErik se narodil jako syn dánského krále Kryštofa I. a jeho manželky Markéty Sambiria.\n\nV roce 1259, když bylo Erikovi deset let, zemřel nečekaně jeho otec (patrně byl zavražděn) a Erik vstoupit na dánský trůn; kvůli jeho nízkému věku za něj fakticky do roku 1264 vládla jeho matka.\n\nDо roku 1264 vládl pod poručnictvím své matky. V roce 1261 byla králova armáda rozbita spojenými silami Šlesvicka a Holštýnska pod velením biskupa\" Jakoba Erlandsena\", s nímž bojoval již jeho otec. Erik a jeho matka byli zajati a v letech 1261–1262 byli vězněni v Holštýnsku, posléze pak byli převezeni do Braniborska. V roce 1264 byl Erik po intervenci papeže Urbana IV. a německých knížat osvobozen.\n\nNeustálý boj mezi Erikem a jeho stoupenci na jedné straně a rodinou předešlého krále Аbela na straně druhé přiměla královnu Markétu napsat papeži Urbanovi IV. dopis (kolem 1262/1263) s prosbou o svolení k tomu, aby i žena mohla být dědičkou dánského trůnu, a tedy dát šanci některé ze sester Erikových stát se vládnoucí královnou Dánska v případě smrti mladého krále (v té době neměl ještě děti). Papež souhlasil, ale tento scénář nebyl realizován, neboť nakonec na trůn nastoupil Erikův syn jako Erik VI. Dánský.\n\nSvou vládu započal zapojením se do politiky Švédska, kde o trůn válčili Magnus Birgersson a Valdemar I. Švédský. Erik stál střídavě na straně jednoho i druhého; nakonec se v roce 1277 se svými vojsky pustil hlouběji do Švédska. Byla to nákladná politika a aby ji Erik ufinancoval, devalvoval dánskou měnu (ve středověku byl běžný způsob vládce vylepšit své finance ten, že se zmenšovaly – osekávaly – mince z drahých kovů; jedna z verzí původu jeho přízviska \"Klipping\" – dánsky \"at klippe\" = \"osekat\" – vychází právě z této skutečnosti). Kromě toho se Erik silně zadlužil u církve.\n\nTato finanční politika vyvolala nespokojenost dánských velmožů a církve, Erik se také pokoušel ovládnout církev i šlechtu; konflikt s nimi skončil Erikovým úspěchem. Po smrti svého bratrance, šlesvického vévody, v roce 1272 získal Erik kontrolu nad Šlesvickem a v roce 1276 vzdor stanovisku šlechty určil svým následníkem svého syna Erika. V roce však 1282 přinutili krále ke každoročnímu jednání (tzv. \"danehoffer\"), na nichž se společně rozhodovalo o příští politice Dánska. Král také musel podepsat zákon, v důsledku kterého se zřekl části své moci ve prospěch \"danehofu\"; tento zákon zvaný \"Håndfæstning\" lze považovat za první formu dánské ústavy.\n\n22. listopadu roku 1286 byl Erik v malé vesničce Finderup u Viborgu zavražděn a poté pohřben v katedrále ve Viborgu. Jeho smrt – byl proboden ve spánku – náleží k záhadám dánského středověku, nikdy nebyla objasněna. Mnozí mocní dvořané v čele s maršálem \"Stigem Andersenem Hvidem\" byli postaveni mimo zákon, dodnes však není jasné, zda skutečně měli k vraždě nějaký vztah či se na ní nějakým způsobem podíleli. Smrt krále však znamenala, že ztratili téměř všechnu moc a vliv, kterou jim poskytl zákon z roku 1282, neboť nový král tímto zákonem vázán nebyl. Někteří historici uvažovali o vévodovi jižního Jutska jako o možném vrahovi, ale prokázat tuto verzi se nepodařilo.\n\n1. listopadu roku 1273 se ve Šlesviku oženil s Anežkou Braniborskou, dcerou braniborského markraběte Jana I. (1213–1266) a jeho třetí manželky Juty Saské (oba náleželi askánské dynastii). Novomanželé se znali odedávna, neboť Erik byl v dětství více než tři roky rukojmím na dvoře jejího otce. Jedním z podmínek osvobození mladého krále byl závazek pojmout za manželku - podle tradice bez věna – právě Anežku.\n\nJejím druhým manželem se v roce 1293 stal holštýnský hrabě \"Gerhard II. Slepý\" (1252/54-1312).\n\nZ manželství Erika a Anežky se narodili následující potomci:\n\n"}
{"id": "715305", "url": "https://cs.wikipedia.org/wiki?curid=715305", "title": "Václav Kredba", "text": "Václav Kredba\n\nJméno a příjmení Václav Kredba nosí více osobností:\n\n\n"}
{"id": "715306", "url": "https://cs.wikipedia.org/wiki?curid=715306", "title": "Rainbow Warrior III", "text": "Rainbow Warrior III\n\nRainbow Warrior III (v překladu Duhový bojovník III) je loď organizace Greenpeace, která byla spuštěna na vodu v Německu 14. října 2011.. Jedná se o první loď z flotily Greenpeace, která byla touto organizací navržena. Pro svůj pohyb by měla vyžívat primárně sílu větru.\n\nLoď byla navržena amsterdamskou společností Gerard Dijkstra & Partners. Trup je vyroben z oceli, nástavba a ráhnoví pak z hliníku. Primárně bude využívat větrnou energii, je však připraven záložní diesel-elektrický motor Volvo Penta D65A MT. Stavba byla svěřena německé firmě Fassmer a začala roku 2010 v Gdaňsku, než byl trup přemístěn k dokončení do Brém. Celková cena kontraktu byla 23 miliónů eur. Samotná výstavba byla financována sponzorskými dary a aukcí, při níž si zájemce mohl koupit svou část lodě a tím tak přispět na její vybudování.\n\nDne 1. května 2014 se \"Rainbow Warrior\", pod velením kapitána Petera Willcoxe, spolu s lodí \"Esperanza\" pokusil zabránit ruskému ropnému tankeru \"Michail Uljanov\" zakotvit v nizozemském přístavu Rotterdam. Po neúspěšných výzvách nizozemských úřadů o ukončení této činnosti byl odtáhnut do jiné části přístavu a \"Michail Uljanovsk\" nakonec zakotvil.\n\n"}
{"id": "715309", "url": "https://cs.wikipedia.org/wiki?curid=715309", "title": "Divize A 2011/12", "text": "Divize A 2011/12\n\nDivizi A hraje stejně jako v minulé sezoně 16 klubů. Z ČFL do ní sestoupila SK Slavia Praha B. Z přeborů naopak postoupily: FK Dukla Praha B, FK TJ Štěchovice, FK Slavoj Český Krumlov, FK Tachov, FC ZVVZ Milevsko, FC Rokycany, Sokol Čížová.\n\nKluby se střetnou v soutěži celkem 2x. Tedy 30 kol. Poté 1. tým postoupí do ČFL počet sestupujicích není každoročně znám, protože se neví kolik týmů sestoupí z krajského přeboru.\n\n"}
{"id": "715311", "url": "https://cs.wikipedia.org/wiki?curid=715311", "title": "Sindibád", "text": "Sindibád\n\nSindibád nebo námořník Sindibád ( , , as-Sindibád al-Bahrí) je legendární arabský námořník ze sbírky pohádek, bajek a legend \"Tisíc a jedna noc\". \"Příběhy o Sindibádovi – Sedm cest námořníka Sindibáda\" – vyprávějí o jeho fantastických dobrodružstvích na mořích východně od Afriky a jižně od Asie. Zasazeny jsou do doby vlády kalifa Hárúna ar-Rašída. Založeny jsou dílem na zkušenostech arabských námořníků, dílem na indických a perských pohádkových příbězích, dílem na starých literárních vzorech (včetně Homérovy \"Odyssei\").\n\n\n"}
{"id": "715312", "url": "https://cs.wikipedia.org/wiki?curid=715312", "title": "Synagoga v Radeníně", "text": "Synagoga v Radeníně\n\nSynagoga stojí v obci Radenín v okrese Tábor v Jihočeském kraji. Nalézá se východně od obecního úřadu a centra obce.\n\nSynagoga se připomíná již roku 1723 spolu s devíti rodinami a židovským hřbitovem. V roce 1806 vyhořelo dřevěné ghetto a dále se stavěly již jen domy kamenné, na rozdíl od domů křesťanských označené číslicemi římskými. V současném domě č.p. 67 bývala židovská škola, č.p. 66 špitální dům, židovská obec vlastnila i blízkou budovu dnešního obecního úřadu č.p. 61. Od 19. století Židé začali ghetto opouštět a kupovat domy přímo v obci (povoleno to bylo od roku 1853), v poslední dekádě tohoto století nastalo hromadné stěhování do měst i za moře.\n\nV synagoze byla uschovávána tóra psaná na pergamenu ručně perem z vraních brk, byly tu i zachovalé staré rabínské čelenky ze zdobených rohů zvaných šofar, a několik ručně tepaných nádob a vyšívaných rouch. Ke zrušení synagogy došlo roku 1934 jejím prodáním za 5000 Kč Václavu Příplatovi, který velkou část budovy zboural a přestavěl ji na současný rodinný dům č.p. 88. Na přelomu století se prodal i měděný kotel ze zrušené lázně, sloužící každý pátek k rituální koupeli žen..\n\n\n"}
{"id": "715313", "url": "https://cs.wikipedia.org/wiki?curid=715313", "title": "Pohár UEFA 1998/99", "text": "Pohár UEFA 1998/99\n\nSezóna 1998/99 Poháru UEFA byla 41. ročníkem tohoto poháru. Vítězem se stal tým Parma FC.\n\n"}
{"id": "715314", "url": "https://cs.wikipedia.org/wiki?curid=715314", "title": "Kluk (Šumavské podhůří)", "text": "Kluk (Šumavské podhůří)\n\nKluk s nadmořskou výškou 741 m n. m. je hora v Prachatické hornatině, která je součástí Šumavského podhůří. Leží 12 km jihozápadně od Českých Budějovic, v katastrálním území Slavče. Je sedmým nejvyšším vrcholem okresu České Budějovice.\n\nNa vrcholu se tyčí mohutná granulitová skála, z níž se otevírají výhledy směrem na západ a jihozápad. Na skále je malý železný kříž. Severně od vrcholu stojí vysílač.\n\nNa Kluku byly nalezeny úlomky laténské keramiky, což vedlo k domněnce, že vrcholová skála Kluku mohla sloužit jako strážní bod keltského oppida Třísov ležícího 4,4 km jihovýchodně od Kluku. I samotný název hory by mohl pocházet z keltského slova \"kluka\", které znamená velká skála. Jméno však může být staročeského původu – ve významu holého místa zbaveného lesního porostu, vyklučeného. První písemná zmínka o vrchu Kluk pochází z roku 1375. V němčině byl vrch nazýván \"Bubenstein\", tedy klukův kámen či kamenný kluk.\n\nJméno hory je vysvětlováno různými pověstmi, v nichž vystupuje malý chlapec − kluk. Podle jedné z verzí je vrcholová skála zkamenělým chlapcem, jehož proklel sedlák z Habří za to, že chlapec při orání pole najel na kámen. Jiná verze hovoří o strážném duchu kraje sídlícím v hoře, který se zjevuje jako bytost podobná malému chlapci a až bude nejhůře, přijde tento duch na pomoc. Kdysi se prý v chlapecké podobě osobně zjevil rytíři Smilovi z Křemže. Tento duch se vyznačuje neobyčejnou silou, a když se rozzlobí, dokáže rozpoutat smrtonosnou bouři a vichřici. Kluk tedy mohl být ten, kdo „klučí lesy“, čili rozpoutává vichřice a způsobuje vývraty. Většinou ale duch pospává v nitru hory. Až zazní signál k poslední bitvě, probudí se i Kluk, vytrhne ze země staletý dub i s kořeny, hodí si ho jako kyj přes rameno a vydá se na pomoc.\n\nNa vrchol vede červená hřebenová stezka z Českých Chalup (10 km). Na rozcestí těsně pod vrcholem pak vede zelená turistická značka ze Slavče (1,5 km) a ze Mříče (2,5 km).\n\nPřes vrchol Kluku vedou rovněž trasy dvou běžeckých závodů. Od roku 2000 se každoročně 30. prosince koná závod KleKluLi (z Českého Krumlova přes Kleť a Kluk do Litvínovic). Trasa dlouhá dvacet sedm a půl kilometru vede většinou přírodními, ale také silničními úseky přes nejvyšší vrchol Blanského lesa, Kleť, dále po zelené turistické značce do Holubova, odtud přes horu Kluk, obce Slavče, Hradce, rozcestí u Lipí, rozcestí u Kaliště až do Litvínovic. Organizátorem a zakladatelem závodu je Roman Medek z Litvínovic. Druhým závodem je od roku 2013 Silvestrovský běh na Kluka a zpět, trasa začíná ve Slavči a je dlouhá 3,6 kilometru, organizátorem je Fitness 14 z Českých Budějovic.\n\nRozhled z vrcholu Kluku oceňoval ve svém díle Země zamyšlená básník a spisovatel Ladislav Stehlík: \"„...kdo zteče skalnatý vrchol, je odměněn širokým rozhledem na netolickou stranu i do budějovických luk, a věřte, že je to krása, která věru stojí za podívanou.“\" Směrem k jihu a západu se mezi stromy otevírá výhled na protilehlý hřeben Blanského lesa s Kletí a Bulovým, za nímž vyčnívají vzdálenější šumavské vrcholy Knížecí stolec, Chlum, Boubín, Bobík či Libín.\n\n"}
{"id": "715317", "url": "https://cs.wikipedia.org/wiki?curid=715317", "title": "Adéla Flanderská", "text": "Adéla Flanderská\n\nAdéla Flanderská ( \"Adèle de Flandre\", \"Edel af Flandern\", \" Adelaide delle Fiandre\"; 1064 – duben 1115) byla dánská královna a poté vévodkyně z Apulie a Kalábrie.\n\nByla starší dcerou flanderského hraběte Roberta I. a Gertrudy, dcery saského vévody Bernarda II. Roku 1080 se v Odense provdala za dánského krále Knuta a porodila mu tři děti: syna Karla a dcery – dvojčata Cecílii a Ingeborg (nar. 1085/86). O šest let později byl král Knut zavražděn a Adéla se i se synem uchýlila na otcův dvůr.\nDcery zanechala v Dánsku.\n\nRoku 1092 se znovu provdala do Itálie za Rogera Borsu, syna Roberta Guiscarda, kterému dala tři syny – Ludvíka (zemřel v dětství v roce 1094), budoucího vévodu Viléma a Guiscarda (zemřel v roce 1108). Po Rogerově smrti v roce 1111 se stala regentkou nezletilého Viléma, než v roce 1114 dosáhl dospělosti. Zemřela na jaře roku 1115.\n"}
{"id": "715319", "url": "https://cs.wikipedia.org/wiki?curid=715319", "title": "Synagoga v Soběslavi", "text": "Synagoga v Soběslavi\n\nBývalá synagoga stojí ve městě Soběslav v okrese Tábor v Jihočeském kraji. Nachází se necelých 200 metrů západně od náměstí Republiky v Jirsíkově ulici, dnes č.p. 31.\nSynagoga byla vystavěna v druhé polovině 19. století, možná roku 1879. Bohoslužby zde probíhaly do roku 1939, v současnosti je budova používána jako obytný dům.\n\n"}
{"id": "715320", "url": "https://cs.wikipedia.org/wiki?curid=715320", "title": "Marinko Matosevic", "text": "Marinko Matosevic\n\nMarinko Matosevic (chorvatsky Marinko Matošević; narozený 8. srpna 1985 Jajce) je australský profesionální tenista chorvatského původu. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a turnajích okruhu Futures získal do září 2012 devět titulů ve dvouhře a šest ve čtyřhře.\n\nNa žebříčku ATP byl nejvýše ve dvouhře klasifikován v srpnu 2012 na 62. místě a ve čtyřhře pak v lednu téhož roku na 218. místě.\n\nNarodil se roku 1985 v Jajce na území tehdejší Socialistické republiky Bosna a Hercegovina, dnešní Bosny a Hercegoviny. V dětství emigroval s rodiči do Austrálie a po naturalizaci startuje za tento stát.\n\nÖd třinácti let jej trénoval Jay Salter v melbournské tenisové akademii Universal Tennis Academy.\n\n"}
{"id": "715322", "url": "https://cs.wikipedia.org/wiki?curid=715322", "title": "Pohár UEFA 1999/00", "text": "Pohár UEFA 1999/00\n\nSezóna 1999/00 Poháru UEFA byla 42. ročníkem tohoto poháru. Vítězem se stal tým Galatasaray SK.\n\nByl zaveden nový hrací formát, neboť zanikl Pohár vítězů pohárů. Vítězové národních pohárů se nyní účastnili Poháru UEFA. Bylo tak přidáno jedno hrací kolo.\n\n"}
{"id": "715331", "url": "https://cs.wikipedia.org/wiki?curid=715331", "title": "Star Trek: Enterprise (knižní série)", "text": "Star Trek: Enterprise (knižní série)\n\nStar Trek: Enterprise (původně pouze Enterprise) je knižní série science fiction románů na motivy (vysílán 2001–2005). Knihy v anglickém originále vydává od roku 2001 americké nakladatelství Pocket Books, díla jsou licencována držitelem autorských práv, filmovým studiem Paramount Pictures. Jedná se o součást rozsáhlého fiktivního univerza Star Treku, \"Enterprise\" je dějově zasazena především do 50. let 22. století. Hlavními hrdiny je posádka hvězdné lodě \"Enterprise\", které velí kapitán Jonathan Archer za pomoci prvního důstojníka T'Pol.\n\nV Česku byly v letech 2013–2015 vydány tři romány v nakladatelstvích Laser-books a Baronet.\n\nV letech 2001–2003 vyšly tři romány, které jsou přepisem scénářů televizních epizod. Tyto novelizace byly pořízeny z dvou dvojepizod (včetně pilotní) a dvou samostatných epizod, jejichž navazující příběh vyšel jako jeden román.\n\nCelkem sedm nečíslovaných románů bylo vydáno mezi lety 2002 a 2006. Jedná se o samostatné příběhy posádky \"Enterprise\", které jsou zasazeny (s výjimkou poslední knihy) do prvních tří let, respektive prvních dvou sezón seriálu a které se odehrávají v mezerách mezi jednotlivými epizodami.\n\nObdobí po roce 2155, kdy se odehrává závěrečná epizoda „Toto jsou cesty…“, je označováno jako „relaunch“ (nový start). První román z této série byl vydán v roce 2007, vydávání řady dosud pokračuje. Česky dosud vyšly tři romány.\n\n"}
{"id": "715333", "url": "https://cs.wikipedia.org/wiki?curid=715333", "title": "Řád hermelínu", "text": "Řád hermelínu\n\nŘád hermelínu (: \"Ordre de l’Hermine\") byl rytířský řád založený v roce 1381 bretaňským vévodou Janem V. podle vzoru anglického Podvazkového řádu. Řádový řetěz byl udílen ve dvou třídách, buď vyhotoven ve zlatě, nebo stříbře, řetěz se dále skládal z osmi smaltovaných kráčejících hranostajů, které spojují dvě listové koruny, jednu vepředu a jednu vzadu, k přední koruně je převěšen klenot, také hranostaj. Kolem všech 9 hranostajů je obtočena stužka s heslem řádu (\"Mému životu\", osobní heslo vévody Jana V.). Hermelín byl logickou volbou symbolu, neboť tato kožešina se nachází ve znaku Bretaně.\n\nŘád se často vyskytoval s Řádem žitných klasů, jehož řetěz se skládá ze stylizovaných klasů a klenot je totožný s Řádem hermelínu.\n\nJe doloženo udílení řádu i ženám. Při návštěvě českého mírového poselstva Jiřího z Poděbrad v Bretani byl řád udělen třem českým šlechticům, asi včetně Lva z Rožmitálu. Řád byl udílen suverény bretaňského vévodství do 15. století.\nV roce 1972 vznikl řád stejného jména, který je udílen za zvláštní příspěvek bretaňské kultuře.\n"}
{"id": "715334", "url": "https://cs.wikipedia.org/wiki?curid=715334", "title": "Pohár UEFA 2000/01", "text": "Pohár UEFA 2000/01\n\nSezóna 2000/01 Poháru UEFA byla 43. ročníkem tohoto poháru. Vítězem se stal tým Liverpool FC.\n\n Zápas skončil 5:3 pro domácí, ale poté bylo zjištěno, že za Crvenou zvezdu nastoupili dva hráči, kteří nesměli hrát, a tak byl zápas zkontumován 3:0.\n\n"}
{"id": "715335", "url": "https://cs.wikipedia.org/wiki?curid=715335", "title": "Otakar Bystřina", "text": "Otakar Bystřina\n\nOtakar Bystřina, vlastním jménem Ferdinand Dostál (23. května 1861 Věrovany – 18. července 1931 Ostravice) byl český spisovatel píšící humoristické povídky z Hané a ze Slovácka.\n\nNarodil se jako pátý syn hostinského. V letech 1871 až 1878 studoval na gymnáziu v Olomouci, odkud byl pro výtržnost se strážníkem vyloučen, takže maturitu složil roku 1879 v Chrudimi. Po roční vojenské službě začal studovat práva na Právnické fakultě Univerzity Karlovy, které dokončil roku 1885 (doktorát získal roku 1890). Již na střední škole a potom při studiu práv se sám živil (jako písař, korektor v tiskárně, železniční zaměstnanec, sekretář spisovatele Josefa Václava Friče) a zdrojem jeho příjmů mu také byly honoráře za básně a vesnické obrázky, které publikoval v různých časopisech (\"Květy\", \"Švanda dudák\", \"Zlatá Praha\" a jiné).\n\nPo dokončení studia pracoval jako advokátní koncipient v Plumlově, Prostějově, Vyškově a v Brně, od roku 1893 působil jako advokát v Novém Jičíně a v letech 1921 až 1926 v Brně. Byl členem a funkcionářem Moravského kola spisovatelů (na jeho ustavující schůzi roku 1912 byl zvolen místopředsedou a v letech 1921 až 1923 vykonával funkci předsedy). Z Brna se odstěhoval do Starých Hamrů na chalupu, kterou si roku 1920 koupil společně s Petrem Bezručem, svým důvěrným přítelem. Roku 1927 si však opět otevřel advokátní kancelář v Novém Jičíně. Zemřel roku 1931 při dovolené na Ostravici. Jeho paměti, které diktoval Františkovi Kožíkovi, tak zůstaly torzem.\n\nBystřinův humor je jadrným humorem starých vesnických mudrlantů. Je vlídný a zřídka kdy přechází do satiry. Hovory postav jsou vedeny v nářečí. Důrazem na zdravý selský rozum navázal Bystřina na tradici lidového vypravěčství\n\n\n"}
{"id": "715336", "url": "https://cs.wikipedia.org/wiki?curid=715336", "title": "Arnoldova–Chiariho malformace", "text": "Arnoldova–Chiariho malformace\n\nArnoldova–Chiariho malformace (dnes častěji označována pouze jako Chiariho malformace) je nejběžnější vrozený strukturální defekt mozečku s výskytem 1 na 1000 porodů, častěji postihující ženy než muže. Tento syndrom popsal jako první v 19. století rakouský patolog Hans von Chiari. Obecně jde o defekt s dislokací větší či menší části mozečku a prodloužené míchy do foramen magnum (velký týlní otvor) a páteřního kanálu horní krční etáže. Podle rozsahu, příčin a přidružených komplikací dělíme CM na čtyři typy.\n\nCM má několik různých příčin. Zřejmě dochází ke strukturálním defektům v průběhu fetální periody, často spojeným s abnormálně malou zadní jámou lební, kdy je část mozečku dislokována a brání tak průtoku mozkomíšního likvoru, čímž vzniká obstrukční hydrocefalus. To má za následek rozšíření komorového systému, poškození vstřebávání a tvorby likvoru a útlak mozkové tkáně, který je vzácně doprovázen encefalokélou. Samozřejmě útlakem mozečku a prodloužené míchy ve foramen magnum mohou být postiženy funkce právě těchto struktur. Během života může být defekt zaviněn nadměrným odčerpáváním likvoru v oblasti lumbální či torakální páteře ať už jako důsledek vážného zranění nebo například infekce (tzv. sekundární CM.\n\nTyp I: Spočívá v herniaci tonsil mozečku ve foramen magnum, obvykle bez zapojení mozkového kmene. Tento typ je nejčastější formou a obvykle je asymptomatický, na vadu se často přijde v pokročilém věku náhodně při diagnostice jiných poruch, pokud vůbec. V některých případech se projevují bolesti hlavy a mozečkový syndrom v závislosti na míře dislokace, která je obvykle větší než 5 mm, ale může dosahovat i 15 až 20 mm.\n\nTyp II: Taktéž „klasická CM“ – rozšíření mozečkové tkáně a mozkového kmene do foramen magnum a horní etáže krční páteře, které musí být při diagnostice odlišeno od daleko vzácnějšího Dandy-Walker syndromu. Tento typ je nejčastěji spojený se spina bifida a meningomyelokélou, myeloschizou a syringomyelií, což obvykle způsobí částečnému nebo úplnému ochrnutí kaudálně od míšního poškození. Právě pro tento typ je typický název „Arnoldova–Chiariho malformace“.\n\nTyp III: Tento typ je zároveň nejzávažnější formou CM, kdy je s velkou částí mozečku a mozkového kmene skrz foramen magnum vtažena i část čtvrté mozkové komory. Právě s případy tohoto typu je nejčastěji spojena encefalokéla a vážné neurologické poruchy.\nTyp IV: Je spojen s nedostatečným vývojem samotného mozečku, často zaměňován s výše zmíněným Dandy-Walker syndromem.\n\nMezi nejčastější příznaky patří bolesti krční páteře, nystagmus, necitlivost a svalová slabost, problémy s rovnováhou, silné bolesti hlavy, porucha termického čití a mnoho dalších v závislosti na rozsahu poškození.\nK diagnostice se dnes nejčastěji užívá MRI, dále 3D či jednoduché CT.\nChirurgický zákrok je jediná cesta k nápravě nebo zastavení progrese poškození CNS. Obvykle se jedná o dekompresi zadní jámy lební kraniektomií spodiny lebky. V některých případech je indikována elektrokauterizace mozečkových tonsil při dekompresi foramen magnum, častěji je při operaci zavedena subarachnoideální drenáž IV. mozkové komory do horní krční etáže páteře. Související hydrocefalus je v některých případech řešen zavedením shuntu, stejně tak případy s přidruženou syringomyelitis. V současné době probíhá mnoho výzkumů Chiariho malformace, mimo jiné i se snahou dokázat genetickou příčinu tohoto onemocnění, která se zatím neprokázala.\n\n\n"}
{"id": "715338", "url": "https://cs.wikipedia.org/wiki?curid=715338", "title": "Lightnin' Hopkins", "text": "Lightnin' Hopkins\n\nLightnin' Hopkins (* jako Sam John Hopkins; 15. března 1912, Centerville, Texas, USA – 30. ledna 1982, Houston, Texas, USA) byl americký bluesový kytarista a zpěvák. V roce 1980 byl uveden do Blues Hall of Fame. V roce 2003 ho časopis \"Rolling Stone\" uvedl na 71. pozici v jejich seznamu 100 nejlepších kytaristů všech dob.\n"}
{"id": "715339", "url": "https://cs.wikipedia.org/wiki?curid=715339", "title": "Pohár UEFA 2001/02", "text": "Pohár UEFA 2001/02\n\nSezóna 2001/02 Poháru UEFA byla 44. ročníkem tohoto poháru. Vítězem se stal tým Feyenoord.\n\n"}
{"id": "715343", "url": "https://cs.wikipedia.org/wiki?curid=715343", "title": "Bobby Reynolds", "text": "Bobby Reynolds\n\nRobert „Bobby“ Thomas Reynolds (* 17. července 1982, Cape Cod, Massachusetts) je americký profesionální tenista. Ve své dosavadní kariéře na okruhu ATP World Tour vyhrál jeden turnaj ve čtyřhře. Na challengerech ATP získal k srpnu 2011 devět titulů ve dvouhře.\n\nNa žebříčku ATP byl nejvýše ve dvouhře klasifikován v únoru 2009 na 63. místě a ve čtyřhře pak v březnu téhož roku na 46. místě. K roku 2011 jej trénoval bývalý tenista David Drew.\n\n"}
{"id": "715346", "url": "https://cs.wikipedia.org/wiki?curid=715346", "title": "Pohár UEFA 2002/03", "text": "Pohár UEFA 2002/03\n\nSezóna 2002/03 Poháru UEFA byla 45. ročníkem tohoto poháru. Vítězem se stal tým FC Porto.\n\n"}
{"id": "715347", "url": "https://cs.wikipedia.org/wiki?curid=715347", "title": "John Peel", "text": "John Peel\n\nJohn Robert Parker Ravenscroft, OBE (30. srpna 1939, Heswall, Anglie – 25. října 2004, Cuzco, Peru), známý jako John Peel; byl anglický diskžokej. V roce 1960 odjel do USA, kde se roku 1965 oženil s tehdy patnáctiletou Shirley Anne Milburn. Po návratu do Británie začal v roce 1967 pracovat pro pirátskou rozhlasovou stanici Radio London. Později řadu let působil v BBC. Zemřel na infarkt myokardu ve věku 65 let při dovolené v Peru. Pohřeb se konal 12. listopadu 2004 v Bury St Edmunds, Suffolk,\n\n"}
{"id": "715348", "url": "https://cs.wikipedia.org/wiki?curid=715348", "title": "San Francisco Dues", "text": "San Francisco Dues\n\nSan Francisco Dues je studiové album amerického rock and rollového hudebníka Chucka Berryho, vydané v roce 1971 u Chess Records.\n\nVšechny skladby napsal Chuck Berry.\n"}
{"id": "715350", "url": "https://cs.wikipedia.org/wiki?curid=715350", "title": "Pohár UEFA 2003/04", "text": "Pohár UEFA 2003/04\n\nSezóna 2003/04 Poháru UEFA byla 46. ročníkem tohoto poháru. Vítězem se stal tým Valencia CF.\n\n"}
{"id": "715352", "url": "https://cs.wikipedia.org/wiki?curid=715352", "title": "Jack Sock", "text": "Jack Sock\n\nJack Sock (* 24. září 1992 Lincoln, Nebraska) je americký profesionální tenista a olympijský vítěz ze smíšené čtyřhry Riodejaneirské olympiády 2016, do níž nastoupil s Bethanií Mattekovou-Sandsovou. Na stejných hrách získal také bronz v mužské čtyřhře po boku Steva Johnsona.\n\nV nejvyšší grandslamové kategorii vyhrál s krajankou Melanie Oudinovou smíšenou čtyřhru US Open 2011. V páru s Kanaďanem Vaskem Pospisilem triumfoval v mužské čtyřhře Wimbledonu 2014 a po boku Mika Bryana ovládl debla ve Wimbledonu 2018 a na US Open 2018. Společně zvítězili i na Turnaj mistrů 2018.\n\nVe své dosavadní kariéře na okruhu ATP Tour vyhrál čtyři singlové turnaje, když premiérový dobyl na antuce v Houstonu 2015. K nim přidal čtrnáct turnajových titulů ve čtyřhře, včetně úvodního Delray Beach Championships 2013 v páru s krajanem Jamesem Blakem. Na challengerech ATP a okruhu Futures získal čtyři tituly ve dvouhře a dva ve čtyřhře.\n\nV sérii Masters si trofej odvezl z pařížského Rolex Paris Masters 2017. Semifinále dvouhry si zahrál na Turnaji mistrů 2017.\n\nNa žebříčku ATP byl nejvýše ve dvouhře klasifikován v listopadu 2017 na 8. místě a ve čtyřhře pak v září 2018 na 2. místě. Trénuje ho bývalý bahamský tenista Mark Knowles. Dříve tuto roli plnili Troy Hahn či Jay Berger.\n\nSpolu s Mikem Bryanem se stal v roce 2018 mistrem světa ITF ve čtyřhře.\n\nV americkém daviscupovém týmu debutoval v roce 2015 taškentskou baráží světové skupiny proti Uzbekistánu, v níž vyhrál dvouhry nad Farrukhem Dustovem i Denisem Istominem. Přispěl tak k výhře 32:1 na zápasy a záchraně Američanů v nejvyšší úrovni. Do roku 2018 v soutěži nastoupil k pěti mezistátním utkáním s bilancí 4–3 ve dvouhře a 2–0 ve čtyřhře.\n\nSpojené státy americké reprezentoval na Letních olympijských hrách 2016 v Riu de Janeiru, kde v mužské čtyřhře vytvořil dvojici se Stevem Johnsonem. Jako nenasazení došli do semifinále, v němž nestačili na rumunské turnajové pětky Florina Mergeu a Horiu Tecăua. Následně získali bronzové kovy po výhře nad sedmou nasazenou kanadskou dvojicí Daniel Nestor a Vasek Pospisil. Zlatou medaili vyhrál ve smíšené čtyřhře, když po boku Bethanie Mattekové-Sandsové v ryze americkém finále zdolali dvojici startující na divokou kartu, Venus Williamsová a Rajeev Ram až v rozhodujícím supertiebreaku.\n\nZa Spojené státy americké nastoupil poprvé na Hopman Cupu 2016, kdy společně s Victorií Duvalovou skončili s jednou výhrou na posledním, čtvrtém místě základní skupiny A. O rok později, na Hopman Cupu 2017, naopak po boku Coco Vandewegheové prošli základní fází bez porážky. Ve finále však nestačili na Francii, reprezentovanou Kristiny Mladenovicovou a Richardem Gasquetem, výsledkem 1:2 na zápasy.\n\nNa US Open 2010 vyhrál juniorku dvouhry, kde startoval na divokou kartu. Ve finále porazil krajana Denise Kudlu a stal se tak prvním americkým vítězem juniorské dvouhry od triumfu Andyho Roddicka v roce 2000 na stejném turnaji. Titulem z dvouhry juniorského mistrovství USA 2011 v Kalamazoo si zajistil divokou kartu do hlavní soutěže dvouhry mužů na US Open 2011.\n\nMaturoval 22. května 2011 na střední škole Blue Valley North High School v kansaském Overland Parku. Během středoškolské tenisové kariéry zaznamenal zápasovou bilanci výher a proher 80–0. Do července 2015 neodehrál v americkém daviscupovém týmu žádné utkání.\n\nFinále lednového ASB Classic 2016 si zahrál v Aucklandu. V duelu proti osmému nasazenému Robertu Bautistu Agutovi ztratil úvodní sadu a na počátku druhého setu zápas skrečoval. Jako dvacátý šestý hráč světa se potýkal v předchozích dvou dnech s virózou a za teplého a slunečného počasí byl na dvorci malátný. Bodový zisk mu zajistil nové kariérní maximum, když 18. ledna 2016 figuroval na 22. příčce.\n\nPo sérii čtyř finálových porážek z dvouhry si druhý titul odvezl z lednového ASB Classic 2017 konaného na ostrovním Aucklandu. V roli čtvrtého nasazeného ve finále zdolal portugalského hráče Joãa Sousu po třísetovém průběhu. Třetí trofej vybojoval na únorovém Delray Beach Open 2017, když ze semifinále postoupil po výhře nad krajanem Donaldem Youngem. Finálový soupeř, kanadská turnajová jednička Milos Raonic, před duelem odstoupila pro natržený hamstring pravé dolní končetiny. Jako turnajová šestnáctka zavítal na závěrečný Masters sezóny 2017, listopadový Rolex Paris Masters, na němž přes Španěla Fernanda Verdasca a Francouze Juliena Benneteaua postoupil do svého premiérového finále mistrovské série. V závěrečném duelu turnaje přehrál srbského kvalifikanta a 77. hráče žebříčku Filipa Krajinoviće po třísetovém průběhu. Bodový zisk jej poprvé v kariéře posunul do elitní světové desítky a zajistil mu debutovou účast na londýnském Turnaji mistrů, hraném o dva týdny později, kde postoupil ze skupiny do semifinále. Stal se i prvním Američanem, jenž vyhrál dvouhru Mastersu od triumfu Andyho Roddicka na Miami Masters 2010. Sezónu tak zakončil jako americká jednička na 8. místě.\n\nV důsledku zranění Boba Bryana vytvořil pár s Mikem Bryanem v deblové soutěži Wimbledonu 2018, kde ve finále zdolali jihoafricko-novozélandské turnajové třináctky Ravena Klaasena s Michaelem Venusem po pětisetové bitvě. Oba se stali třetím a čtvrtým tenistou v All England Clubu, jimž se podařilo získat wimbledonský titul dvakrát s jiným spoluhráčem. Navázali tak na Australana Todda Woodbridge a amerického bouřliváka Johna McEnroea.\n\n"}
{"id": "715356", "url": "https://cs.wikipedia.org/wiki?curid=715356", "title": "FC Tiraspol", "text": "FC Tiraspol\n\nFC Tiraspol byl moldavský fotbalový klub sídlící ve městě Tiraspol. Byl založen roku 1993 jako Constructorul Chișinău ve městě Kišiněv, poté se v roce 2001 přejmenoval na Constructorul-93 Ciobruciu a v roce 2002 na FC Tiraspol (a zároveň přestěhoval). Hřištěm klubu byl stadion Sheriff s kapacitou 14 300 diváků.\n\nKlub se představil v prvním předkole Evropské ligy UEFA 2014/15, kde vypadl s ázerbájdžánským FC Inter Baku.\n\n\n\"K 12. 6. 2014.\"\n\n"}
{"id": "715367", "url": "https://cs.wikipedia.org/wiki?curid=715367", "title": "Lauren Davisová", "text": "Lauren Davisová\n\nLauren Davisová (* 9. října 1993 Gates Mills, Ohio) je americká profesionální tenistka. Ve své dosavadní kariéře na okruhu WTA Tour vyhrála jeden turnaj, když začátkem ledna ovládla podnik ASB Classic 2017 v Aucklandu. V rámci okruhu ITF získala do května 2017 sedm titulů ve dvouhře.\n\nNa žebříčku WTA byla ve dvouhře nejvýše klasifikována v květnu 2017 na 33. místě a ve čtyřhře pak v srpnu 2015 na 147. místě. Trénuje ji Mark Schanerman. Dříve tuto roli plnil Jorge Todero.\n\nV americkém fedcupovém týmu debutovala v roce 2014 čtvrtfinálem světové skupiny proti Itálii, v němž získala s Madison Keysovou jediný bod po deblové výhře. Američanky odešly poraženy 1:3 na zápasy. Do listopadu 2017 v soutěži nastoupila ke třem mezistátním utkáním s bilancí 0–2 ve dvouhře a 1–0 ve čtyřhře.\n\nV roce 2010 vyhrála dvouhry juniorských turnajů Eddieho Herra a floridský Orange Bowlu v kategorii osmnáctiletých.\n\nV rámci hlavních soutěží událostí okruhu ITF debutovala v červenci 2009, když na turnaji v Atlantě s dotací 10 tisíc dolarů postoupila z kvalifikace. Ve druhém kole podlehla krajance Jennifer Elieové ve dvou setech. Během ročníku 2010 vybojovala v této úrovni tenisu premiérový titul kariéry, když ve finále williamsburského turnaje s rozpočtem 10 tisíc dolarů deklasovala Lotyšku Līgu Dekmeijereovou poměrem 6–0, 6–0.\n\nV singlu okruhu WTA Tour debutovala na březnovém Sony Ericsson Open 2010, kde obdržela divokou kartu do kvalifikace. Na úvod podlehla francouzské tenistce Pauline Parmentierové. Po zisku úvodní sady jí však Francouzka uštědřila dva „kanáry“. Hlavní soutěž WTA si pak poprvé zahrála na Australian Open 2011.\n\nNa březnovém Miami Masters 2013 nahradila zraněnou druhou nasazenou Azarenkovou jako šťastná poražená kvalifikantka. Ve druhém kole zdolala Madison Keysovou, aby ji ve třetí fázi zastavila Francouzka Alizé Cornetová po třísetovém průběhu. Během rozhodující sady ji do hýždí bodla vosa. Přes bolest se na tento moment po prohře nevymlouvala. Vysoká teplota vzduchu způsobila vysílení obou hráček, které opustily dvorec na vozících. Členku elitní světové desítky poprvé porazila ve druhém kole BNP Paribas Open 2014, když na její raketě zůstala čtvrtá hráčka žebříčku Viktoria Azarenková. Následně vyřadila Varvaru Lepčenkovou, aby před osmifinále z turnaje odstoupila pro nemoc.\n\nDebut v hlavní soutěži nejvyšší grandslamové kategorie zaznamenala v ženském singlu Australian Open 2011, do něhož získala divokou kartu. V úvodním kole však uhrála jen dva gamy na australskou světovou pětku Samanthu Stosurovou. Zářijové US Open 2011 opustila také v první fázi, když nenašla recept na Němku Angelique Kerberovou. Do elitní světové stovky žebříčku WTA poprvé nahlédla 1. října 2012, když se posunula ze 102. na 91. příčku. V nejlepší padesátce se premiérově objevila 7. července 2014 po postupu z 55. na 44. místo.\n\nPremiérové finále na okruhu WTA Tour odehrála na washingtonském Citi Open 2016, když ve finále nestačila na sedmou nasazenou Belgičanku Yaninu Wickmayerovou po setech 4–6 a 2–6. O dva měsíce později, v září 2016, podlehla v boji o titul na québeckém Coupe Banque Nationale 2016 Francouzce Océanii Dodinové.\n\nNarodila se roku 1993 v ohijském Gates Mills do rodiny zdravotní sestry Traci a wisconsinského kardiologa Billa Davisových. Tenis začala hrát realitvně pozdě v devíti letech. V šestnácti letech se přestěhovala do Tenisové akademie Evertové, kde začala rozvíjet tenisovou kariéru.\n\nZa preferovaný povrch uvedla tvrdý a jako silný úder bekhend.\n\n"}
{"id": "715368", "url": "https://cs.wikipedia.org/wiki?curid=715368", "title": "Aquaboulevard", "text": "Aquaboulevard\n\nAquaboulevard je rekreační komplex v Paříži. Nachází se na jižním okraji města v 15. obvodu mezi parkem Suzanne Lenglen, pařížským heliportem a městským okruhem. Rozkládá se na ploše více než šesti ha a obsahuje aquapark o rozloze 7 000 m, posilovnu na ploše 1400 m, pět tenisových kurtů, šest na squash, konferenční sály, kanceláře, multikino, obchody a restaurace.\n\nVýstavba rekreačního střediska byla zahájena městem Paříží v roce 1986. Celkové náklady dosáhly výše 450 milionů franků místo očekávaných 280 miliónů. Centrum slavnostně otevřel tehdejší pařížský starosta Jacques Chirac v roce 1989. V té době byl největším vodním parkem v Evropě. Během prvního roku provozu byla návštěvnost jeden milión osob a obrat činil 105 miliónů franků, přesto však Aquaboulevard vykázal ztrátu ve výši 32 miliónů. Po finančních potížích bylo provedeno v roce 1991 navýšení kapitálu o 100 miliónů franků a proběhla další výstavba na pozemcích poskytnutých městem.\n\nV roce 1998 zde společnost Gaumont otevřela multikino se 14 promítacími sály a 2500 místy v celkové investici 120 milionů franků. V roce 2004 komplex navštívilo 5,3 miliónu návštěvníků, z čehož 890 000 bylo v akvaparku a obrat činil 24,3 miliónu eur.\n\n"}
{"id": "715369", "url": "https://cs.wikipedia.org/wiki?curid=715369", "title": "Kim Fowley", "text": "Kim Fowley\n\nKim Fowley, rodným jménem Kim Vincent Fowley (21. července 1939 – 15. ledna 2015) byl americký hudební producent a skladatel. V roce 1966 se podílel na debutovém albu skupiny The Mothers of Invention \"Freak Out!\". V 70. letech byl manažerem hard rockové skupiny The Runaways. V roce 2008 přispěl jednou skladbou na soundtrack k filmu \"RocknRolla\". Zemřel v roce 2015 ve věku 75 let na rakovinu prostaty.\n\n"}
{"id": "715371", "url": "https://cs.wikipedia.org/wiki?curid=715371", "title": "The Glee Project", "text": "The Glee Project\n\nThe Glee Project je americká reality show, kterou pořádala televizní stanicí Oxygen. Soutěžící musel zaujmout například zpěvem, herectvím, tancem atd. Hlavní cena pro vítěze byla možnost zahrát si v minimálně sedmi episodách televizního seriálu Glee. Celá show byla rozdělena do deseti epizod v rámci jedné série.\n\nDamian McGinty a Samuel Larsen byli vyhlášeni vítězi první série. Finalisté Lindsay Pearce a Alex Newell budou v Glee také hrát a to ve dvou epizodách.\n\nDruhá série Glee Projectu má o jednu epizodu více, tedy dohromady jedenáct epizod. Vysílá se od 14. července 2012. Vítězem druhé série se stal Blake Jenner.\n\nKaždá epizoda \"Glee Projectu\" je daná hlavním tématem a týká se událostí, ke kterým došlo v časovém rozpětí jednoho týdne.\n\nSoutěžícím je dán „domácí úkol“, což znamená učení a procvičování vybraných písní. Na začátku každé epizody soutěžící plní domácí úkol před tajemným hostem epizody (vždy někdo spjat s \"Glee\" a s hlavním tématem epizody). Soutěžící, který splnil domácí úkol nejlépe získá jedno sezení s hostující hvězdou a hlavní roli ve společném videoklipu.\n\nPoté soutěžící vytvoří hudební videoklip „inspirovaný výkony v Glee“. V přípravě na videoklip soutěžící nahrají svou část písně v profesionálním hudebním studiu s hlasovou poradkyní Nikki Anders. Také se naučí choreografii od Zacha Woodla a/nebo jeho asistentky Brook Lipton. Celý proces sleduje castingový režisér v Glee, Robert Ulrich.\n\nBěhem volání účastníků zpět je vybrána spodní trojice (tři soutěžící, kteří za ostatními v epizodě v něčem pokulhávali). Jsou zkritizování porotci za své výkony. Porotci jsou Robert Ulrich a Zach Woodle (v osmé epizodě ho nahradila Nikki Anders). Poté si vyberou píseň, kterou budou zpívat, aby se „zachránili“.\n\nSpodní trojice týdne předvádí písně, které si připravili před Ryanem Murphym a porotci. Ryan pak s nimi společně vybere nejslabšího člena, kterého vyloučí.\n\nNa rozdíl od většiny reality show, tak zde nejsou soutěžící přímo informováni, když ze soutěže vypadnou. Spodní trojice je upozorněna, když je uveřejněn seznam a zde objeví, jestli postupují, nebo jestli jsou vyřazení. Po vyřazení zpívá vyřazený soutěžící kousek písně \"Keep Holding On\" od Avril Lavigne se zbytkem soutěžících, kteří slouží jako sbor.\n\nLegenda\n VÝHRA  Soutěžící vyhrál domácí úkol a nebyl ve spodní trojici.\n V/R  Soutěžící vyhrál domácí úkol, byl ve spodní trojici, ale nevypadl.\n RISK  Soutěžící byl ve spodní trojici, ale nebyl vyřazen.\n OUT  Soutěžíci byl vyřazen.\n V/O  Soutěžící vyhrál domácí úkol, ale byl vyřazen.\n ODEŠEL  Soutěžící byl ve spodní trojici a rozhodl se opustit soutěž.\n VÝHRA (7)  Soutěžící vyhrál účinkování v \"Glee\" na 7 epizod.\n VÝHRA (2)  Soutěžící vyhrál účinkování v \"Glee\" na 2 epizody.\n\n"}
{"id": "715372", "url": "https://cs.wikipedia.org/wiki?curid=715372", "title": "Dřín hlavatý", "text": "Dřín hlavatý\n\nDřín hlavatý (\"Cornus capitata\") stálezelená dřevina pocházející z Asie. Plody jsou jedlé a v teplejších oblastech je využíván jako okrasná dřevina.\n\nDřín hlavatý je stálezelený keř nebo strom obvykle 3 až 15 metrů vysoký. Kůra je hnědá až černošedá, mladé větévky jsou šedozelené, starší šedohnědé. Listy jsou oboustranně šedavě zelené, kožovité, úzce oválné až kopinaté, 5 až 12 cm dlouhé a 2 až 4 cm široké, špičaté a s klínovitou bází. Čepel listů je na spodní straně hustě chlupatá přitisklými chlupy. Žilnatina je velmi řídká, na každé straně listu jsou jen 3 nebo 4 žilky. Květy jsou uspořádány v kulovitém staženém vrcholíku, podepřeném 4 velkými až 6 cm dlouhými bílými nebo narůžovělými listeny. Plodem jsou peckovice srůstající do kulovitého fialovočerveného plodenství.\n\nPřirozený areál rozšíření dřínu hlavatého je v jižní Číně, Indii, Nepálu, Barmě a Bhútánu. Roste ve stálezelených a smíšených lesích v nadmořské výšce 1000 až 3200 m.\n\nNápadné červené a sladké plody (přesněji plodenství) jsou za zralosti jedlé. Obdobná jedlá plodenství má i dřín japonský. Kůra je využívána v medicíně, z větví a listů je získáván tanin. V našich podmínkách není mrazuvzdorný a ve sbírkách našich botanických zahrad není uváděn.\n\n"}
{"id": "715374", "url": "https://cs.wikipedia.org/wiki?curid=715374", "title": "Joe Chambers", "text": "Joe Chambers\n\nJoe Chambers (* jako Joseph Arthur Chambers; 25. června 1942, Stoneacre, Virginia, USA) je americký jazzový bubeník, pianista, hráč na vibrafon a hudební skladatel. Spolupracoval mimo jiné s českým kontrabasistou Miroslavem Vitoušem, se kterým nahrál jeho debutové album \"Infinite Search\" z roku 1969.\n"}
{"id": "715376", "url": "https://cs.wikipedia.org/wiki?curid=715376", "title": "Děti ráje (muzikál)", "text": "Děti ráje (muzikál)\n\nDěti ráje (2009) jsou označovány za „první český hit-muzikál“ nebo také „české Mamma Mia!“.\nMuzikál, odehrávající se na konci 80. let minulého století, v malém fiktivním československém městečku Bičovice, plný písniček „krále českých (československých) diskoték“ – Michala Davida, napsal dívčí idol té doby – herec a zpěvák Sagvan Tofi (filmy: Kamarád do deště, Vítr v kapse), režie se ujal Petr Novotný, renomovaný muzikálový režisér, jehož inscenace se staly legendami (Jesus Christ Superstar, Les Misérables – Bídníci nebo Miss Saigon) a choreografii vymyslela Petra Parvoničová.\n\nParta maturantů na konci 80. let tráví většinu volného času na diskotékách, kterým kralují velcí frajeři – „dýdžejové“ Tom a Stanley. Jen Michal Gregor se třídnímu kolektivu vymyká a je terčem jejich posměchu, protože píše básničky a skládá písničky. Když se do třídní krásky a hvězdy Evy zamiluje jak nesmělý Michal, tak suverén Tom, do hry začnou vstupovat intriky. Evina kamarádka Kájina, Stanley a Tom Evině a Michalově lásce nepřejí a nakonec se jim povede je na dlouhých 20 let rozdělit…\n\nMichal a Eva se setkávají již jako čtyřicetiletí – Michal vdovec, Eva rozvedená a oba mají osmnáctileté děti – a tak není divu, že se do sebe Michalův syn Mickey a Evina dcera Bára zamilují. \nJak to ale dopadne s Evou a Michalem?\nDozví se jak to tehdy, před 20 lety, doopravdy bylo?\n\n\nVe vedlejších rolích:\n\nTaneční company:\n\n"}
{"id": "715380", "url": "https://cs.wikipedia.org/wiki?curid=715380", "title": "Jacques Bonsergent", "text": "Jacques Bonsergent\n\nJacques Bonsergent (1912 Malestroit v Morbihanu – 23. prosince 1940 v Paříži) byl francouzský odbojář z období druhé světové války.\n\nV roce 1930 absolvoval Národní školu umění a řemesel v Angers. Po okupaci Paříže se zasloužil o jeden z prvních činů odporu ve městě a stal se prvním pařížským civilistou, který byl během okupace popraven. Dne 10. listopadu 1940 se zapojil do rvačky, během které byl udeřen jeden voják Wehrmachtu. Protože odmítl prozradit další účastníky rvačky, byl odsouzen k trestu smrti a popraven v pevnosti Vincennes ve věku 28 let. Tento trest vynesl německý vojenský tribunál jako zastrašující příklad vůči francouzské veřejnosti.\n\nV Paříži bylo v roce 1946 na jeho poctu pojmenováno náměstí \"Place Jacques-Bonsergent\" a stanice metra Jacques Bonsergent na lince 5 poblíž jeho bydliště (\"Boulevard de Magenta\" č. 3).\n\n"}
{"id": "715381", "url": "https://cs.wikipedia.org/wiki?curid=715381", "title": "Jamie Hamptonová", "text": "Jamie Hamptonová\n\nJamie Lee Hamptonová (* 8. ledna 1990, Frankfurt nad Mohanem) je americká profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k srpnu 2011 pět titulů ve dvouhře a tři ve čtyřhře.\n\nNa žebříčku WTA byla nejvýše ve dvouhře klasifikována v dubnu 2011 na  116. místě a ve čtyřhře pak v srpnu téhož roku na 144. místě.\n\nDo třinácti let žila v alabamském Enterprise, odkud se s rodinou přestěhovala do Auburnu ve stejném unijním státě. Před maturitou v roce 2008 na auburnské střední škole vyhrála dvakrát čtyřhru na juniorském mistrovství USA a obdržela divokou kartu do soutěže ženské čtyřhry na US Open, kde debutovala v roce 2006. Profesionálkou se stala v září 2009 a debut ve dvouhře grandslamu zaznamenala na US Open 2010.\n\n"}
{"id": "715382", "url": "https://cs.wikipedia.org/wiki?curid=715382", "title": "Harold Land", "text": "Harold Land\n\nHarold Land (jako Harold de Vance Land; 18. února 1928, Houston, Texas, USA – 27. července 2001, Los Angeles, Kalifornie, USA) byl americký jazzový tenorsaxofonista. Spolupracoval například s hudebníky, jako byli Blue Mitchell, Ella Fitzgerald nebo Bobby Hutcherson. Britská skupina Yes po něm pojmenovala jednu skladbu na svém debutovém albu Yes z roku 1969.\n\n"}
{"id": "715386", "url": "https://cs.wikipedia.org/wiki?curid=715386", "title": "Hrad na Dubovém vrchu", "text": "Hrad na Dubovém vrchu\n\nHrad na Dubovém vrchu se nacházel na kopci (336 m n. m.) v lese u zaniklé obce Svébořice, v oblasti Ralska, 6 km východně od Mimoně. Objevuje se také pod názvy Svébořice či Doubek.\n\nS hradem se dosud nepodařilo spolehlivě spojit žádné písemné prameny, proto neznáme jeho historii, ani jeho původní jméno. V letech 1934, 1970 a 1987 byl proveden archeologický průzkum, který pomohl zařadit osídlení lokality do druhé poloviny 13. století a do 14. století. V 70. letech 20. století sovětská armáda prostor hradu poškodila vybudováním zákopů a šachty pro vodojem.\n\nDíky značnému poškození se dá podoba hradu těžko interpretovat. Vrchol kupy, na které stál hrad, obíhal okružní příkop, vytvářející navíc i vnější val. Další příkop rozděloval plochu na dvě části, ale dnes téměř není patrný. Od severovýchodu stoupá úvoz, který bývá pokládán buď za opevnění, nebo přístupovou komunikaci. Zbytky zástavby nejsou patrné, pouze na jižní straně severovýchodní části se při průzkumu v roce 1970 podařilo zachytit zbytky dřevěné stavby.\n\nNa mapě KČT č.15 je lokalita pojmenována Hradový vrch, na mapě Seznamu je stejný objekt pojmenován Doubek.\n\n\n"}
{"id": "715388", "url": "https://cs.wikipedia.org/wiki?curid=715388", "title": "Joe Beck", "text": "Joe Beck\n\nJoe Beck (29. července 1945, Filadelfie, Pensylvánie, USA – 22. července 2008, Woodbury, Connecticut, USA) byl americký jazzový kytarista. Spolupracoval napřžíklad s Gilem Evansem, Milesem Davisem, Herbie Hancockem, Duke Ellingtonem, Buddy Richem nebo Paul Desmond. Zemřel na karcinom plic ve věku 62 let.\n\n"}
{"id": "715390", "url": "https://cs.wikipedia.org/wiki?curid=715390", "title": "Earth and Fire", "text": "Earth and Fire\n\nEarth and Fire byla nizozemská rocková skupina, kterou v roce 1968 založili bratři Chris a Gerard Koerts. Největší hit této skupiny byla skladba „Weekend“. Ve skupině také hrál Bert Ruiter, který se dříve prosiavil jako člen skupiny Focus.\n"}
{"id": "715392", "url": "https://cs.wikipedia.org/wiki?curid=715392", "title": "Hagioterapie", "text": "Hagioterapie\n\nHagioterapie je psychoterapeutická metoda, jejíž název je odvozen z řeckých slov „therapeia“ – péče, léčba, a „hagios“ – svatý, čistý, posvátný. Představuje směr skupinové existenciální psychoterapie, jehož cílem je očištění života od dysfunkčních vzorců chování, a jedním jejích z nástrojů je projektivní práce s posvátnými, v tomto případě biblickými texty. V České republice se používá od roku 1992, zejména při léčbě látkově závislých, věřících i nevěřících.\n\nStejný název nese i relativně nová metoda spirituální léčby, inspirovaná charismatickým hnutím, zaváděná od roku 1994 v Chorvatsku profesorem Tomislavem Ivančićem. Jedná se zároveň o obecný pojem, někdy užívaný v novodobé historiografii k označení středověké či raně novověké praxe užívání modliteb, ostatků svatých či poutí k léčení nemocí.\n\nTermín \"hagioterapie\" se v ČR používá pro označení formy existenciální psychoterapie, která se vyvinula z metod pastorační terapie a duchovního poradenství, jak byly praktikovány v dobách normalizačního režimu v podzemních strukturách české katolické církve. Po revoluci v roce 1989 byla tato metoda rozvíjena ve skupinách pacientů zejména dr. Prokopem Remešem (Psychiatrická léčebna Bohnice). a posléze byla zformována do uceleného teoretického systému.\n\nBezprostředním cílem hagioterapie je posilování zralých algoritmů lidské psychiky v oblasti existenciálních a hodnotových struktur. Vzdáleným cílem hagioterapie je proměna životního vzorce neseného emocí nespokojené touhy po tom, co člověk nemá („homo economicus“), v životní vzorec nesený emocí radostné vděčnosti za to, co člověk má („homo religiosus“). Termíny \"homo economicus\" a \"homo religiosus\" jsou blízké tomu, co Erich Fromm označuje jako životní modus „mít“ a „být“ a proměna charakteru člověka od modu „mít“ k modu „být“ představuje totéž, co bývá v oblasti spirituality označováno termínem obrácení, probuzení, znovuzrození či osvícení. Na rozdíl od pastorační terapie hagioterapie nevychází z premisy existence Boha, ale z premisy všeobecné přítomnosti náboženských struktur v lidské psychice. Na rozdíl od pastorace a životního koučování k dosahování životních cílů užívá psychoterapeutických postupů.\n\nNa \"empirické\" rovině vychází hagioterapie ze zásady metodologického ateismu - hovoří o tom, jak se člověk vztahuje ke své potřebě býti náboženský, potřebě, která je daná geneticky, je evolučně výhodná a je to mimořádně intervenující síla; jedná se o rovinu, v níž je možno fenomén náboženskosti zkoumat vědeckými metodami. Nepracuje s věroučnými obsahy, ale s psychickými strukturami, které se s náboženskostí pojí – se strukturami existenciálními (např. s otázkami smyslu života, hodnot, vztahů, smrti, zodpovědnosti atd.), numinózními (například s postoji obdivu, vděčnosti, lásky či sebeobětování) a morálními (dobro a zlo, vina, trest, odpuštění). Projektivní práce s těmito strukturami napomáhá k objevování nových, prospěšných či méně destruktivních způsobů chování, sebeprožívání a vztahování se ke světu.\nNa \"existenciální\" rovině však namísto postulátu základní životní nesmyslnosti a tragičnosti, jak ho předkládají někteří představitelé tradiční existenciální psychoterapie (I. Yalom), klade postulát o základní smysluplnosti a naději. Postulát metodologického teismu, tedy postulát žít, chovat se a rozhodovat tak, jako by jako by život měl smysl a naději, jako by život byl dialog a jako by existoval Bůh, považuje za jediný konzistentní s geneticky danou strukturou lidské mysli.\n\nZákladní model lidské psychiky z hlediska hagioterapie vychází z poznatku, že člověk je konstituován propletencem tří základních existenciál:\n\nVědomím smrtelnosti – základní poznání každého z nás o sobě samém spočívá v poznání naší bezvýznamnosti. V poznání, že každý z nás je prach, který může být pro svoji nicotnost, slabost nebo hříšnost odmítnut, ponížen, opuštěn nebo zničen. V konečné instanci vyjadřuje toto poznání nejočividnější nevyhnutelnost našeho bytí – vědomí naší vlastní smrti.\n\nÚzkostí z neexistence –základní reakcí člověka na smrt je úzkost. Víme, že jednou zemřeme, rozumem si uvědomujeme fakta a naše mysl – přesněji její nevědomá část, která nás chrání před přemírou úzkosti – disociuje, tedy odděluje strach ze smrti od našeho vědomí. V jistém smyslu však každá úzkost a každý strach, který prožíváme, je nejen strachem z odmítnutí lidmi, světem nebo Bohem, ale na nejhlubší rovině i strachem z vlastní smrti a neexistence.\n\nObranami – abychom unikli úzkosti, která nám brání, abychom chovali ke světu, Bohu i ostatním lidem spontánní city, hledáme cesty, jak se se svými pocity vypořádat. Skrýváme svoji autenticitu a hrajeme „role“ – jednou se utíkáme k láskyplné oddanosti a snažíme se přilnout k nejsilnějším osobám, které kolem sebe máme (za základní životní hodnotu považujeme hodnotu \"„být milován“\"). Jindy se pokoušíme o vzpouru a boj (a za základní považujeme hodnotu \"„být uznáván“\"). A jindy se zase můžeme pokusit vytěsnit ostatní ze svého vnitřního života a emocionálně se od nich distancovat (hodnota \"„být svobodný“\"). Ve zdravých mezilidských vztazích se kroky „k“ ostatním, „proti“ nim nebo „od“ nich navzájem nevylučují. Pokud se ale tyto kroky stávají extrémními, ulpívavými a strnulými, stávají se mocným zdrojem bolestí, utrpení až případné psychopatologie lidské duše.\n\nCílem života jedince je dosažení pozitivní emoční bilance. Na obecné existenciální rovině se toho člověk usiluje dosahovat dvěma základními cestami, „ekonomickou“ a „spirituální“. V hagioterapii je rozlišování těchto dvou cest zásadní, a nejlépe rozpoznatelné jsou vzorci svého základního emočního ladění (emoční tonality), modem mít a modem být:\n\"Modus mít (homo economicus)\": Je nesen základním emotivním laděním věčně nespokojené touhy po dobrech materiální i duchovní povahy, které člověk dosud nemá. Jde o modus spíše první poloviny života a dosažení pozitivní emoční bilance se usiluje dojít cestou naplňování neuspokojených tužeb. Existuje ve třech základních životních postojích (zde hagioterapie používá základní schéma transakční analýzy), a ty se projevují třemi základními strategiemi, jak věčně nespokojené touhy uspokojovat – strategie „od“, „k“ a „proti“ (Karen Horneyová).\n\"Modus být (homo religiosus)\": Je nesen základním emotivním laděním radostné vděčnosti z dober materiální a duchovní povahy, které jsou člověku aktuálně dány. Objevuje se v druhé polovině života, a specifické je, že dosažení pozitivní emoční bilance se usiluje dojít cestou kontemplace již existujících daností. Je výrazem základního životního postoje Já jsem OK – Ty jsi OK. Základní životní hodnotou je „být“ (= tedy ne být „nějaký“) a základní životní strategií je činit dobro (outgoing) z důvodů vděčnosti za přijaté dobro (incoming).\n\nHagioterapie vychází z dynamického pojetí lidské spirituality a opírá se o upravený čtyřstupňový model její ontogeneze, jak ho zformuloval M. Scott Peck. Tento model nepopisuje obsah morálních imperativ - „co“ je správné - ale jejich strukturu - „jak“ má být správné nacházeno. V hagioterapeutické praxi nejde o obsahovou indoktrinaci člověka, ale o pomoc ve strukturálním rozvoji jeho osobnosti. Terapeutický proces je řízen tak, aby při něm docházelo k náhledu, že stávající stav nedokáže relevantně strukturovat vnitřní zkušenost člověka, a současně se vynořovala nabídka strukturace vyššího řádu. Pro každého má tak případná pomoc v řešení jeho problémů zcela jiný charakter. Asociálnímu jedinci je například začlenění do nějaké organizace s pevnými pravidly typu protialkoholní komunity, církve, sportovního klubu výrazně větší pomocí, než vědeckému pracovníkovi racionální a pragmatické mysli apod. Jednotlivé vývojové stupně Peck popisuje následujícím způsobem:\n\n1. Stadium egoisticko asociální („správné = já chci“): Obdobou je malé dítě, které si vše vynucuje.\n\n2. Stadium dogmaticko normativní („správné = vyšší řád“): Člověk tohoto stadia přijímá psaná či nepsaná pravidla nějaké náboženské nebo společenské instituce. Lze ho přirovnat k dítěti uznávajícímu rodiče za jasnou a neměnnou autoritu, které je v podstatě rádo poslouchá.\n\n3. Stadium individuálně pragmatické („správné = smysluplné“): Typický je racionální přístup ke světu i k morálce, kriteriem rozhodování je větší dobro nebo alespoň menší zlo. Důraz se klade na autonomní poznání pravdy. V osobním vývoji je toto stadium charakteristické pro dospělost.\n\nPoznámka: Pro hagioterapeutickou praxi je důležitý poznatek Lawrence Kohlberga , že mezi stupněm č. 2 a stupněm č. 3 existuje vývojově slepý regresní stupeň č. 2,5 – stadium hodnotově relativistické („správné = nemáš pravdu“): Paralelou je pubertální věk.\n\n4. Stadium „mystické“ („správné = ne-sebeobranné“): Důraz klade na uzávorkování predispozic, jež do něj vložila genetika a raná dětská zkušenost, a touha přispět dobru je pro něj silnější než požadavek vyhnout se bolesti a nebýt zraňován. Ideálem je motivace bez sebeobran, popírání, racionalizací a krytí. Paralelou je období životní vyzrálosti a moudrosti.\n\nDnešní psychoterapie užívá Bible dvěma odlišnými strategiemi a hagioterapie se inspiruje zejména druhou z nich. První strategie vnímá Bibli jako svého druhu „učebnici“ o člověku, která (mimo jiné) pojednává o stejných tématech jako psychologie: o lidské bolesti, radosti, samotě, smrti i o nezvládnutelné agresivitě či sexualitě. Navíc však obsahuje i v textu skryté návody, jak s těmito tématy terapeuticky zacházet. Druhá strategie vnímá Bibli jako „zrcadlo“ lidského nitra, tedy jako materiál pro subjektivní projekční zpracování. Tento terapeutický přístup předpokládá, že každý člověk má své vlastní specifické předporozumění, dané jeho osobní zkušeností a postoji k sobě a ke světu, a na toto předporozumění se zaměřuje hagioterapie, která s ním terapeuticky pracuje metodami analytické práce – hlubinně analyticky a existenciálně analyticky.\n\nHlubinně analytický přístup k Bibli poprvé rozvinul německý psycholog a teolog Eugen Drewermann ve svém díle Hlubinná psychologie a exegeze. Drewerman v něm vychází z předpokladu, že autoři Bible promítali do biblických příběhů archetypální obrazy svého nevědomí, a tyto obrazy mají moc rezonovat s obrazy a symboly uloženými v duši čtenáře. Pečlivým nasloucháním jejich tónům mu mohou umožnit lépe poznat sebe sama. Podle Drewermanna se nemá smysl přít o to, co se v Bibli reálně historicky událo a co je ve vyprávění symbolem. Podstatné je to, že Bible nám vykládá, co se stalo, tak aby to pro nás mělo uzdravující význam. Průběh výkladu textu má být analogický výkladu snů, v němž se umění interpretace zaměřuje na dvě roviny. Při první vystupuje příběh jako metafora životní situace, v níž se člověk nachází (objektivní pohled), při druhé vystupuje příběh jako metafora intrapsychického stavu člověka (subjektivní pohled), v níž se to, co se zdá být „reportáží“ o událostech vnějšího světa, vyjevuje jako příběh utkaný ze spletitosti vnitřních procesů.\n\nExistenciálně analytický přístup vychází z logoterapeutické školy Viktora Frankla a a jeho žáka Alfrieda Längleho. Podle nich představuje každá situace výzvu pro lidské svědomí k naplnění nějakého smyslu. To má důležitý psychoterapeutický význam, neboť smysl je mohutná síla, kterou může člověk použít zejména při hledání analogií mezi tam-a-tehdy biblického příběhu a zde-a-nyní života každého čtenáře. Biblické příběhy obsahují věčné motivy smrti, viny, hodnot, smyslu a představují je v obrazech či symbolech života lidí dávných dob. To může být inspirací, nabídkou a možnosti pro další seberealizaci a inspirací pro cíl, ke kterému se člověk může vztáhnout, přidržet se ho a jít za ním.\n\nHagioterapie se uskutečňuje formou tematických psychoterapeutických skupin, direktivně řízených ve směru hlavního požadavku na úzdravu, jíž je v rámci léčby závislostí dlouhodobá abstinence. Témata čerpají svoji inspiraci reflexí biblických textů, na každém sezení vždy jediného konkrétního příběhu, který klienti rozvádějí projektivním způsobem směrem k důležitým existenciálním otázkám člověka. Protože ovšem v této oblasti existuje nebezpečí bez-emoční intelektualizace, užívá hagioterapie určitých technik se záměrem převádět dané příběhy a témata do konkrétního „jazyka reality“ daného člověka. K tomu slouží vzájemné překládání „jazyků“, dovádění postojů do extrémů a shrnující strategie s daným příběhem: „o čem to vlastně je?“.\n\nČeská Společnost pro hagioterapii a pastorační medicínu byla založena 1. ledna roku 2000 v Psychiatrické léčebně Bohnice jako neformální sdružení laických i profesionálních terapeutů, kteří se ve své činnosti pohybují v hraniční oblasti mezi existenciální psychoterapií a náboženstvím. Předsedou společnosti byl na ustavujícím setkání zvolen MUDr. Mgr. Prokop Remeš a svoji činnost provozuje Společnost prozatím spíše ve formě klubu. Někteří členové Společnosti jsou současně členy i jiných odborných grémií zabývajících se obdobnou problematikou (např. Sekce náboženské psychologie při České psychologické společnosti) a nabízejí své zkušenosti, případně i výukové hagioterapeutické programy a workshopy v církevním i psychoterapeutickém prostředí.\n\n\n\n"}
{"id": "715396", "url": "https://cs.wikipedia.org/wiki?curid=715396", "title": "Pohár vítězů pohárů 1960/61", "text": "Pohár vítězů pohárů 1960/61\n\nSezóna 1960/61 Poháru vítězů pohárů byla 1. ročníkem tohoto poháru. Vítězem se stal tým AS Fiorentina.\n\n\"AS Fiorentina zvítězila celkovým skóre 4:1.\"\n\n"}
{"id": "715406", "url": "https://cs.wikipedia.org/wiki?curid=715406", "title": "Matthew &amp; Son", "text": "Matthew &amp; Son\n\nMatthew and Son je debutové studiové album britského písničkáře Cata Stevense, vydané 10. března 1967 u Deram Records. Album produkoval Mike Hurst.\n\nVšechny skladby napsal Cat Stevens, pokud není uvedeno jinak.\n"}
{"id": "715408", "url": "https://cs.wikipedia.org/wiki?curid=715408", "title": "Alison Riskeová", "text": "Alison Riskeová\n\nAlison Riskeová, úředním příjmením Riske-Amritraj, (* 3. července 1990 Pittsburgh, Pensylvánie) je americká profesionální tenistka. Ve své dosavadní kariéře na okruhu WTA Tour vyhrála dva singlové turnaje, když triumfovala na Tianjin Open 2014 a Libéma Open 2019. V rámci okruhu ITF získala devět titulů ve dvouhře a jeden ve čtyřhře.\n\nNa žebříčku WTA byla nejvýše ve dvouhře klasifikována v listopadu 2019 na  18. místě a ve čtyřhře pak ve stejném měsíci na 43. místě. Trénují ji Yves Boulais a Billy Heiser.\n\nV americkém fedcupovém týmu debutovala v roce 2014 čtvrtfinálem Světové skupiny proti Itálii, v němž prohrála dvouhru s Karin Knappovou. Italky zvítězily 3:1 na zápasy. Ve finále Světové skupiny 2017 proti Bělorusku se stala členkou vítězného družstva. V pražském finále Fed Cupu 2018 s Českou republikou pak odešla poražena ze sobotní dvouhry. Češky vyhrály 3:0 na zápasy. Do roku 2019 v soutěži nastoupila ke čtyřem mezistátním utkáním s bilancí 1–3 ve dvouhře a 0–1 ve čtyřhře.\n\nNarodila se roku 1990 v Pittsburghu do rodiny Ala a Carol Riskeových. Tenis začala hrát ve třech letech. Otec pracoval v Tajné službě a poté jako vyšetřovatel FBI. Matka byla profesí pedagožka. Sestra Sarah Riseková v tenise prožila krátkou profesionální kariéru, s nejvyšším postavením v singlovém žebříčku WTA na 372. místě. Bratr Dan Riske nastupoval za univerzitní tenisový tým West Liberty State a následně se stal účetním.\n\nPo Pennsylvania Cyber Charter School vystudovala střední školu Peters Township High School, kde vedla dívčí tenisový tým. Trofej z národního antukového mistrovství Spojených států USTA National Collegiate Clay Court Championship 2007 jí zajistila divokou kartu do kvalifikace US Open, kde na úvod vyřadila Soranu Cîrsteaovou a poté podlehla Julii Dittyové. Na počátku roku 2008 vystoupala na 1. místo celostátní žebříčku juniorek v kategorii 18letých.\n\nV závěru července 2019 se v Pittsburghu vdala za bývalého amerického tenistu reprezentujícího Indii Stephena Amritraje, jehož strýc Vidžaj Amritraž i otec Anand Amritraž byli indickými tenisty.\nHráčku z první světové desítky premiérově porazila ve třetím kole US Open 2013, když na ni uhrála jen tři gamy desátá žena klasifikace Petra Kvitová. Poprvé tak postoupila do osmifinále grandslamu.\n\nDebutové finále na okruhu WTA Tour odehrála na Tianjin Open 2014 v čínském Tchien-ťinu. Po finálové výhře nad Švýcarkou Belindou Bencicovou vybojovala první kariérní titul. Následně zaznamenala sérii finálových porážek. Na čínském Shenzhen Open 2016 v Šen-čenu nestačila v závěrečném střetnutí na turnajovou jedničku Agnieszku Radwańskou. O rok později na Shenzhen Open 2017 ji ve čtvrtfinále porážku oplatila. Poprvé tak zdolala členku elitní světové pětky, když Polce patřilo 3. místo. Ve rozhodujícím duelu však nenašla recept na 20letou Češku Kateřinu Siniakovou. Již na travnatém AEGON Open Nottingham 2016 odešla z finále poražena od další české hráčky Karolíny Plíškové.\n\nVe druhém kole Miami Open 2018 si jako postupující kvalifikantka ve druhém kole poradila s francouzskou světovou sedmičkou Caroline Garciaovou. Ve třetí fázi ji vyřadila čínská kvalifikantka Wang Ja-fan až v tiebreaku rozhodující sady. Popáté v řadě odešla z turnaje WTA Tour jako poražená finalistka na antukovém Nürnberger Versicherungscupu 2018, kde podlehla 29leté Švédce Johanně Larssonové..\n\nDruhou singlovou trofej trofej si odvezla z rosmalenského Libéma Open 2019, kde postoupila do finále přes Rusku Veroniku Kuděrmetovovou. V něm jako šedesátá první hráčka zdolala nizozemskou světovou čtyřku Kiki Bertensovou, ačkoli utržila v úvodní sadě „kanára“. V zápase odvrátila tři mečboly. Navázala tak na týden starý obhájený triumf z travnaté události ITF v Surbitonu.\n\nDo prvního grandslamového čtvrtfinále dvouhry se probojovala ve Wimbledonu 2019, když v osmifinále poprvé v kariéře porazila světovou jedničku. Na její raketě dohrála Australanka Ashleigh Bartyová, přestože soupeřka vyhrála úvodní set. Riskeová na cestě do čtvrtého kola strávila na kurtu o více než pět hodin delší čas než australská favoritka. Ve čtvrtfinále z pozice padesáté páté tenistky světa podlehla 37leté světové desítce Sereně Williamsové. Její celkový předčtrvtfinálový čas strávený na dvorci, 9.05 hodiny, znamenal vůbec nejdelší časový interval od roku 2002. Přestože Williamsová hned v úvodu závěrečné sady ztratila podání, sérií tří dalších gamů si vypracovala náskok 3–1. Riskeová ještě dokázala srovnat, ale o postupu do dvanáctého wimbledonského semifinále Williamsová rozhodla prolomeným podáním v osmém gamu.\n\n"}
{"id": "715409", "url": "https://cs.wikipedia.org/wiki?curid=715409", "title": "Zbyny (hrad)", "text": "Zbyny (hrad)\n\nHrad Zbyny (též \"Zbiny, Zbynsko, Zbinsko\", ) byl středověký hrad na Českolipsku. Jeho terénní pozůstatky se nacházejí nad Divokým údolím (německy \"Wildtal\") a poustevnou Zbinsko v oboře Židlov, na katastrálním území Svébořice, asi 3,5 km na východ od vsi Hvězdov, v bývalém vojenském prostoru Ralsko.\n\nVes Zbyny, která patrně stála pod hradem, je v psaných historických pramenech poprvé uváděna roku 1293. Další zpráva pochází až z roku 1582, kdy je zmiňován pouze les Zbinsko, který náležel ke Svébořicím. Ves v té době tedy již byla zaniklá. O zakladateli či majitelích hrádku tedy neexistují žádné bližší informace a lze se pouze domnívat, že se mohlo jednat o sídlo některého z vartemberský nebo bezdězských manů.\n\nV údolí pod hradem se nachází řada světniček vytesaných do skály. Kdy byly vytvořeny není známo. Je možné, že k tomu došlo v době existence hradu nebo ve druhé polovině 18. století, kdy hrabě Hartig založil nedalekou poustevnu.\n\nPoslední osídlení Zbynského lesa představovala Zbynská hájovna, která zanikla po 2. světové válce v souvislosti se vznikem vojenského prostoru.\n\nHrad stával na skalnatém ostrohu trojúhelníkového tvaru. Na západě jej chránilo Divoké údolí, na jihu další údolíčko. Na čelní straně byl od zbytku ostrožny oddělen šíjovým příkopem, před nímž se nacházel val. Za příkopem byla postavena obdélná obytná budova. Po opuštění hrádku byl areál poustevníky upraven pro zemědělské účely.\n\n\n"}
{"id": "715410", "url": "https://cs.wikipedia.org/wiki?curid=715410", "title": "Dominik Mašek", "text": "Dominik Mašek\n\nDominik Mašek (*10. července 1995, Příbram, Česká republika) je český fotbalový útočník, od července 2019 na hostování v týmu FC Fastav Zlín . Je synem bývalého prvoligového hráče Jaroslava Maška. V roce 2011 a 2012 byl zvolen talentem roku.\n\nS fotbalem začal ve čtyřech letech v Příbrami. Prvního prvoligového startu se dočkal v zápase s Baníkem Ostrava 28. května 2011 ve věku 15 let a 322 dnů. Stal se tak nejmladším hráčem v historii 1. české ligy. Současně hrál za mladší a starší dorostenecký tým Příbrami. V sezoně 2010/2011 odehrál 14 zápasů za mladší dorost a vstřelil 22 branek, za starší A a B dorost startoval desetkrát a dal 11 branek. V lednu 2012 přestoupil do německého celku Hamburger SV, kde hrál za U19 a U23. V létě roku 2015 přestoupil z Hamburku do nizozemského klubu SC Cambuur z města Leeuwarden, kde podepsal smlouvu na 2 roky s půlroční opcí.\n\nV srpnu 2016 se vrátil do České republiky a podepsal tříletý kontrakt s pražským klubem Bohemians 1905.\n\nNastoupil i za české juniorské reprezentace.\nZúčastnil se Mistrovství světa hráčů do 17 let 2011 v Mexiku, kde byla ČR vyřazena již v základní skupině D po 1 výhře a 2 porážkách.\n\n"}
{"id": "715413", "url": "https://cs.wikipedia.org/wiki?curid=715413", "title": "Lu Pan", "text": "Lu Pan\n\nLu Pan (: pchin-jin Lǔ Bān, znaky tradiční 魯班, zjednodušené 鲁班; 507–440 př. n. l.) byl čínský tesař, vynálezce, filozof a státník, současník Mo-c'. V Číně se stal patronem tesařů a stavitelů. Žil v období jar a podzimů, pocházel ze státu Lu. Jeho původní jméno bylo Kung-šu I-č’ (: pchin-jin Gōng-shū Yī-zhì, znaky 公輸依智).\n"}
{"id": "715417", "url": "https://cs.wikipedia.org/wiki?curid=715417", "title": "Under the Red Sky", "text": "Under the Red Sky\n\nUnder the Red Sky je 27. studiové album amerického písničkáře Boba Dylana, vydané v roce 1990 u Columbia Records. Na albu se podílelo mnoho hudebníků, mezi nejznámější patří Elton John, David Crosby, Slash nebo Stevie Ray Vaughan.\n\nVšechny skladby napsal Bob Dylan.\n"}
{"id": "715418", "url": "https://cs.wikipedia.org/wiki?curid=715418", "title": "Diskografie Bowling for Soup", "text": "Diskografie Bowling for Soup\n\nToto je diskografie americké pop punkové skupiny Bowling for Soup.\n"}
{"id": "715422", "url": "https://cs.wikipedia.org/wiki?curid=715422", "title": "Dřín japonský", "text": "Dřín japonský\n\nDřín japonský (\"Cornus kousa\") je opadavý keř nebo strom pocházející z východní Asie. Je to ceněná okrasná dřevina, pěstovaná ve velkém množství kultivarů. Plody jsou jedlé.\n\nDřín japonský je vzrůstný keř nebo strom dorůstající výšky 3 až 10 m. Kůra je šedohnědá a hladká, ve stáří plátkovitě odlupčivá. Listy jsou vstřícně postavené, vejčité až široce eliptické, 5 až 9 cm dlouhé. Na líci jsou zelené, na rubu sivé a přitiskle chlupaté s chomáčky žlutavých chlupů v paždí žilek. Na podzim se listy zbarvují do šarlatově červené. Květy jsou v hustých dlouze stopkatých hlávkách podepřených 4 listeny. Listeny jsou bílé, žlutavé nebo růžové, vejčité až široce kopinaté, špičaté a až 5 cm dlouhé. Plodem jsou peckovice, srůstající do růžově červených kulovitých a dlouze stopkatých plodenství.\nDruh je přirozeně rozšířen v horských lesích Číny, Japonska a Koreje a na Taiwanu. V České republice je pěstován jako okrasná dřevina.\n\nDřín japonský je stejně jako podobný dřín květnatý ceněnou okrasnou dřevinou a je v současnosti dostupný ve velkém množství kultivarů. Kvete v červnu, asi o 2 týdny později než dřín květnatý. Kultivarů je nepřeberné množství, odlišují se zejména délkou a bohatostí kvetení, tvarem, barvou a velikostí listenů, zbarvením listů a celkovým vzrůstem. Mezi kultivary s bíle panašovanými listy náleží např. 'Summer Fun', žlutě skvrnité listy má 'Gold Star'. Růžové listeny mají kultivary 'Satomi' a 'Heart Throb'. Oblíbený je bohatě kvetoucí kultivar 'China Girl' s krémově bílými listeny.\n\nPlody jsou jedlé a místně používané k výrobě vína. Obdobné jedlé plodenství má ještě dřín hlavatý.\n\nDřín japonský vyžaduje výživnou humózní půdu s přídavkem rašeliny a nízkým obsahem vápníku. Kultivary se množí vegetativně očkováním na podnož stejného druhu, případně dřínu květnatého. Při množení semeny je nejlepší semena z nepřezrálých plodů po vyčištění ihned vysít. Přesušená semena vyžadují rok a půl dlouhou stratifikaci. Semenáčky jsou choulostivé a rostou pomalu.\n\n"}
{"id": "715424", "url": "https://cs.wikipedia.org/wiki?curid=715424", "title": "I Am Not a Human Being", "text": "I Am Not a Human Being\n\nI Am Not a Human Being je osmé studiové album amerického rappera Lil Waynea. Digitálně bylo vydáno 27. září 2010, fyzicky poté 12. října 2010 společnostmi Young Money Entertainment, Cash Money Records a Universal Motown. Album bylo vydáno během Wayneova pobytu ve vězení. Ve svém třetím týdnu se vyšplhalo na první příčku žebříčku Billboard 200, což se naposledy povedlo 2Pacovi v roce 1995, kdy během svého uvěznění vydal album \"Me Against the World\".\n\nPůvodně mělo jít pouze o EP, ale nakonec se plán změnil ve vydání alba. Jde o jeho druhé album vydané v roce 2010.\n\nNa albu spolupracovali producenti Kane Beatz, Cool & Dre, StreetRunner, Boi-1da, Infamous, Develop a další. Hosty byli členové Wayneovi nahrávací společnosti Young Money Entertainment Drake, Nicki Minaj, Gudda Gudda, T-Streets, Lil Twist, Tyga, ale i Jay Sean.\n\nJediným singlem z alba je úspěšná píseň \"Right Above It\" (ft. Drake). Umístila se na 6. příčce žebříčku Billboard Hot 100. Také obdržela certifikaci platinový singl.\n\nDalšími úspěšnými písněmi z alba jsou \"Gonorrhea\" (ft. Drake) – (17. příčka), \"What's Wrong With Them\" (ft. Nicki Minaj) – (42. příčka) a \"I Am Not a Human Being\" – (65. příčka).\n\nDigitálně se v první týden v USA prodalo 110 000 kusů, čímž album debutovalo na 2. příčce žebříčku Billboard 200. V druhý týden poté 23 000 kusů.\n\nPo vydání fyzického CD v říjnu 2010 se alba prodalo 125 000 kusů, čímž se vyhouplo na první příčku žebříčku Billboard 200 ve svém třetím týdnu.\n\nV listopadu 2010 album získalo certifikaci zlatá deska od společnosti RIAA za prodej 500 000 kusů alba. Dodnes se v USA prodalo okolo 920 000 kusů.\n\n"}
{"id": "715425", "url": "https://cs.wikipedia.org/wiki?curid=715425", "title": "The Mescaleros", "text": "The Mescaleros\n\nThe Mescaleros byla doprovodná skupina Joe Strummera, dřívějšího člena skupiny The Clash. Skupina byla založena v roce 1999 a rozpadla se po smrti Strummera v roce 2002. Vydali tři studiová alba a čtyři singly.\n\n\n"}
{"id": "715429", "url": "https://cs.wikipedia.org/wiki?curid=715429", "title": "Haléřova tvrz", "text": "Haléřova tvrz\n\nHaléřova tvrz stávala nad Lužickou Nisou v Machníně, místní části Liberce.\n\nO historii tvrze nemáme žádné písemné zprávy. Na základě archeologického výzkumu se zjistilo, že vznikla ve 14. století a zanikla v 16. století. Důvodem vzniku byla pravděpodobně nutnost vybudovat sídlo pro správu Machnína, který střídavě patřil do grabštejnského a frýdlantského panství.\n\nTvrz stála na ostrohu a ze západní a jižní strany ji chránily dvojice příkopů. Na západní starně se dochoval vnější val. Druhý val zůstal zachován celý a ohraničuje lokalitu v původním rozsahu. Na zbylých místech byla tvrz chráněna vodním opevnění, na východní straně se jednalo o dnes zaniklý rybník, jehož hráze jsou dnes stále viditelné, na severní straně pak Lužická Nisa a přítok od rybníka. Po zástavbě se zachovaly stopy v severní části.\n\n"}
{"id": "715430", "url": "https://cs.wikipedia.org/wiki?curid=715430", "title": "Jozef Mihál", "text": "Jozef Mihál\n\nJozef Mihál (* 18. března 1965, Bratislava, Československo) je slovenský politik, bývalý člen politické strany Sloboda a Solidarita. V letech 2010-2012 působil ve funkci ministra práce, sociálních věcí a rodiny ve vládě Ivety Radičové.\n\nV letech 1983–1988 studoval Fakultu matematiky, fyziky a informatiky Univerzity Komenského v Nitre.\n\nV letech 2005–2006 působil jako vládní poradce při vytváření vládní reformy zdravotního pojištění. Ve straně Sloboda a Solidarita působí jako místopředseda pro ekonomiku.\n\nVlastní firmu zabývající se daňovým poradenstvím.\n\n"}
{"id": "715432", "url": "https://cs.wikipedia.org/wiki?curid=715432", "title": "Eliminator", "text": "Eliminator\n\nEliminator je osmé studiové album americké blues-rockové skupiny ZZ Top. Vyšlo 23. března 1983 u Warner Bros. Records, produkoval jej Bill Ham a bylo nahráno v Tennessee během roku 1982. Jako singly vyšly skladby „Gimme All Your Lovin'“, „Got Me Under Pressure“, „Sharp Dressed Man“, „TV Dinners“ a „Legs“. Album je držitelem diamantové desky a je nejúspěšnějším albem skupiny, přičemž se v USA prodalo přes 10 miliónů kopií.\n\nAlbum dostalo i pozitivní recenze kritiků. Chváleno bylo především za texty písní a použití syntezátorů. Bylo zařezeno na 396. místo v sezname \"Rolling Stone - 500 nejlepších alb všech dob\" a na 39. místě v seznamu \"The 100 Greatest Albums of the 80’s\" časopisu Rolling Stone.\n\n"}
{"id": "715434", "url": "https://cs.wikipedia.org/wiki?curid=715434", "title": "Velká Kolumbie", "text": "Velká Kolumbie\n\nVelká Kolumbie je název zaniklého státu na severu jihoamerického kontinentu, který existoval krátké období v první polovině 19. století a oficiálně se jmenoval \"República de Colombia\". Přídavné jméno „Velká“ se k názvu státu přidává, aby se předešlo záměně se současnou Kolumbií.\n\nVelká Kolumbie byla formálně ustanovena „Zákonem o založení republiky Kolumbie“ ( Ley Fundamental de la República de Colombia), který vznikl během kongresu v Angostura (1819). Prakticky ale stát začal existovat až po kongresu v Cúceta (1821), kde byla přijata nová ústava. Téměř po celou dobu existence tohoto státu byl jeho prezidentem Simón Bolívar. Stát vznikal v pohnuté době válek španělských kolonií za nezávislost.\n\nÚzemí Velké Kolumbie se víceméně shodovalo s územním rozsahem španělských koloniálních držav místokrálovství Nová Granada, generálního kapitanátu Venezuela a presidencie Quito tzn. dnešní státy Panama, Kolumbie, Venezuela, Ekvádor a západní část Guyany (Guayana Esequiba), karibské pobřeží Nikaraguy (Pobřeží Moskytů), severovýchod Peru a menší území na jihu Kostariky a severu Brazílie.\n\nStát se rozpadl na pomezí konce 20. let a začátku 30. let 19. století pro velké politické rozdíly mezi federalistickými a centralistickými stranami, ale také kvůli napětí mezi různými národy, které spoluutvářely republiku.\n\n25. června 1824 byl přijat „Zákon o územním rozdělení republiky Kolumbie“ ( Ley de División Territorial de la República de Colombia). Ten rozdělil stát na 3 distrikty, které se dále dělily do 12 departementů.\n\n"}
{"id": "715436", "url": "https://cs.wikipedia.org/wiki?curid=715436", "title": "František Nečásek", "text": "František Nečásek\n\nFrantišek Nečásek (20. srpna 1811 Vysoké nad Jizerou – 8. září 1889 tamtéž) byl český spisovatel. V povídkách líčil pravdivě a poutavě život na českém venkově.\n\nNarodil se 20. srpna 1811 ve Vysokém nad Jizerou v Krkonoších. Studoval dva roky na gymnáziu v Litoměřicích a čtyři roky v Jičíně, kde jako profesoři působili Karel Simeon Macháček a František Šír. Poté odešel do Prahy na filosofii, kde se setkal s Máchou a Pickem. Po jejím absolvování se zapsal na bohoslovecký seminář v Litoměřicích, ale již po třech měsících školu opustil a nastoupil na právnickou fakultu. Studia ukončil roku 1838 a vstoupil do státních služeb. Nejprve pracoval u kamerálního úřadu, v letech 1846-1861 byl finančním komisařem ve Žluticích a Dobříši. Pak se vrátil do Prahy, a to nejprve na zemské finanční ředitelství, odkud přešel do Pražské berniční administrace. Roku 1869 odešel do důchodu. Trvale bydlel i nadále v Praze, ale letní měsíce trávil v rodném Vysokém. Protože přijížděl už počátkem června, říkali mu žertovně „první vysocká vlaštovka“. Finančně byl zajištěný, mimo jiné díky vlastnictví nemovitostí.\n\nZemřel ve Vysokém po krátké nemoci 8. září 1889. V té době byl jedním z nejstarších českých spisovatelů. Dvacet let, které strávil v důchodu, bylo tehdy velmi neobvyklých.\n\nPrvní literární práce vydal roku 1831 v Krameriově časopise \"Večerní vyražení\"; mimo jiné \"Založení Vysokého\" a \"Cestování po Krkonoších\". Později publikoval básně a humoresky v časopisech \"Květy\" a \"Světozor\". Rozsáhlejší práce ale vytvořil až v závěru života.\n\nKnižně vyšly:\n\nV dílech projevoval hlubokou znalost venkova a lásku k obyvatelům hor. Život svých hrdinů líčí pravdivě a poutavě.\n\nMladší bratr Jan Nečásek (1813-1866) byl středoškolský profesor, ředitel akademického gymnázia v Praze.\n"}
{"id": "715438", "url": "https://cs.wikipedia.org/wiki?curid=715438", "title": "Otevřené město", "text": "Otevřené město\n\nOtevřené město je termín, který ve válečném právu označuje město nebo sídlo, které není bráněno a tedy nesmí být bombardováno nebo na něj být útočeno. Základem je článek 25 Haagské válečné úmluvy z roku 1907, která však přímo termín otevřené město nepoužívá.\n\nVětšinou je vyhlášeno vládou, popřípadě nižším orgánem nebo vojenským velením, v případě akutně hrozícího napadení města. Prohlášení otevřeným městem má znamenat, že město a přítomné jednotky v něm upouští od veškerého obranného úsilí. Od útočící armády se pak očekává, město nebude bombardovat či na něj jinak útočit, ale prostě do něj bez odporu vstoupí. Smyslem má být ochrana historických památek ve městě před zničením a uchránění obyvatel před zbytečnými strastmi války.\n\nMěsta, která byla během druhé světové války prohlášena za otevřená:\n"}
{"id": "715441", "url": "https://cs.wikipedia.org/wiki?curid=715441", "title": "Arnošt Caha", "text": "Arnošt Caha\n\nArnošt Caha (1. dubna 1891, Sádek u Poličky – 17. srpna 1935, Brno) byl český spisovatel, kulturní historik a profesor na učitelském ústavu v Brně.\n\nArnošt Caha byl předsedou představenstva nakladatelství Dědictví Havlíčkovo a zde také publikoval většinu svých děl. Kromě učebnic a dějepisných příruček je také autorem dvou sci-fi románů určených mládeži.\n\n\n\n"}
{"id": "715442", "url": "https://cs.wikipedia.org/wiki?curid=715442", "title": "Roadsinger", "text": "Roadsinger\n\nRoadsinger je třinácté studiové album anglického písničkáře Cata Stevense. Album vyšlo již pod jeho novým jménem Yusuf Islam 5. května 2009.\n\nVšechny skladby napsal Yusuf Islam.\n"}
{"id": "715443", "url": "https://cs.wikipedia.org/wiki?curid=715443", "title": "Dřín lékařský", "text": "Dřín lékařský\n\nDřín lékařský (\"Cornus officinalis\") je opadavý keř podobný našemu domácímu dřínu obecnému. Je využíván v čínské medicíně a vzácně pěstován i v ČR.\n\nDřín lékařský je opadavý keř nebo strom dorůstající výšky 4 až 10 metrů. Kůra je šedohnědá, ve stáří šupinovitě odlupčivá. Listy jsou vstřícné, 5 až 12 cm dlouhé, na líci zelené, na rubu světlejší a řídce pýřité krátkými přitisklými chlupy. Čepel listů je vejčitá až eliptická, se 6 až 7 páry postranních žilek. V paždí žilek jsou nápadné chomáčky dlouhých žlutavých chlupů. Na podzim se listy zbarvují do červenohnědých odstínů. Květy jsou drobné, žluté, vyrůstají v paždí listů ve vrcholičnatém květenství připomínajícím okolík a podepřeném listeny. V našich podmínkách kvete v březnu až dubnu, asi o 1 až 2 týdny dříve než náš domácí dřín obecný a před rozpukem listů. Plodem je podlouhlá červená až 2 cm dlouhá peckovice.\n\nDruh je přirozeně rozšířen v Číně, Japonsku a Koreji. Roste v lesích, na lesních okrajích a horských svazích v nadmořské výšce 400 až 2100 m.\n\nOd našeho dřínu obecného lze dřín lékařský odlišit podle nápadných chomáčků žlutavých chlupů v paždí listových žilek, v předjaří pak podle dlouhých květních stopek, které jsou asi 2x delší než podpůrné listeny.\n\nPlody obsahují různé organické kyseliny (jablečnou, vinnou, gallovou aj.), iridoidy (loganin, morronisid, verbenalin), dále hořčinu kornin, tanin a pryskyřici. Uváděn je i quinolglykosid.\n\nPlody jsou předepisovány v čínské medicíně jako tonikum při závratích, hučení v uších, impotenci, předčasném výronu semene, pomočování, chorobném pocení a ochablosti v bedrech a kolenou.\nV Číně, Japonsku i Koreji je k lékařských účelům i pěstován.\n\nV České republice je velmi zřídka pěstován jako sbírková dřevina, uváděn je např. z japonské zahrady v Pražské botanické zahradě v Tróji. Existují i okrasné kultivary, z nichž asi nejrozšířenější je japonský 'Kintoki', vysoký bohatě kvetoucí keř s jasně sírově žlutými květy a lesklou tmavohnědou odlupující se kůrou.\n"}
{"id": "715444", "url": "https://cs.wikipedia.org/wiki?curid=715444", "title": "The Crazy World of Arthur Brown (album)", "text": "The Crazy World of Arthur Brown (album)\n\nThe Crazy World of Arthur Brown je debutové studiové album britské rockové skupiny The Crazy World of Arthur Brown, vydané v září 1968. Obsahuje i skladbu „Fire“, která se stala jeho největším hitem. Na albu je také skladba „I Put a Spell on You“ od Screamin' Jay Hawkinse.\n\n"}
{"id": "715445", "url": "https://cs.wikipedia.org/wiki?curid=715445", "title": "Vlastec", "text": "Vlastec\n\nVlastec je název více míst: \n"}
{"id": "715448", "url": "https://cs.wikipedia.org/wiki?curid=715448", "title": "Albrechtice (tvrz)", "text": "Albrechtice (tvrz)\n\nTvrz Albrechtice stávala v obci Albrechtice v okrese Liberec.\n\nKdy byla tvrz založena není známé. První písemná zmínka je z roku 1520, kdy Purkhart Novohradský z Kolovrat prodal Albrechtice Alšovi ze Sovince. Jeho syn Jan ze Sovince roku 1548 obec prodal Kryštofu Kyjovi z Kyjova. Kyjové z Kyjova vlastnili statek do roku 1628, kdy jej odkoupil Albrecht z Valdštejna. Tvrz je zde zmiňována jako vypálená. Ke statku kromě Albrechtic patřil také Svojkov (ves na místě dnešního Sychrova), Příšovice, Zásada, Kamení a mlýny ve Slavíkově a Sedlejovicích. Protože Albrecht z Valdštejna za statek nezaplatil, připadl jako léno Anně Marii z Kyjova. Její synové se během třicetileté války přidali na stranu Sasů, a proto roku 1631 o majetek přišli. V roce 1636 statek koupil plukovník Daniel Beygott z Remerstadtu a po něm se dostal do držení Petra Františka z Nymisu. Kdy tvrz zanikla, není známo.\n\n"}
{"id": "715449", "url": "https://cs.wikipedia.org/wiki?curid=715449", "title": "Steve Porcaro", "text": "Steve Porcaro\n\nSteve Porcaro (* jako Steven Maxwell Porcaro; 2. září 1957, Hartford, Connecticut, USA) je americký hudební skladatel a hráč na klávesové nástroje. Proslavil se jako zakládající člen skupiny Toto.\n\n"}
{"id": "715450", "url": "https://cs.wikipedia.org/wiki?curid=715450", "title": "Festival fotografie", "text": "Festival fotografie\n\nFestival fotografie je umělecká akce odehrávající se během jednoho či více dní, během nichž se koná řada výstav fotografů na různých místech ve stejném městě nebo regionu, v muzeích, galeriích, nebo na místech a v prostorech neobvyklých jako jsou například kostely, staré továrny, nebo venku. Některé prostory jsou otevřeny pro veřejnost pouze v průběhu festivalu. Kromě výstav se během akce konají tematické přednášky, diskuse, dílny nebo workshopy. Kromě toho festivaly mohou nabídnout i další doprovodné akce jako večerní projekce, semináře, autogramiády, debaty s odborníky, kritiky a fotografy o jejich práci a vystavených dílech. Večerní projekce fotografií mohou být doplněné koncertem nebo performancí.\n\nFestivaly fotografie jsou obvykle organizovány na pevně stanovenou dobu (obvykle ročně) a obecně mají stanovený harmonogram.\n\n\n\n\n\n\n"}
{"id": "715453", "url": "https://cs.wikipedia.org/wiki?curid=715453", "title": "Motion capture", "text": "Motion capture\n\nMotion capture (zkracováno na MoCap nebo mocap, česky „snímání pohybu“) je termín, kterým se označuje proces nahrávání pohybu skutečného objektu a jeho převedení na digitální model. Využívá se zejména v zábavním průmyslu, tj. počítačových hrách, filmu, reklamě, pro medicínské a sportovní účely (analýza pohybu, hodnocení vývoje rehabilitace pacientů s těžkým poškozením nervového nebo motorického ústrojí), v zoologii (analýza pohybu různých zvířat a její vývoj se stářím jednotlivce), dále ve vojenství, trenažérech a také pro vyhodnocování funkčnosti designu různých výrobků (např. interiéru automobilů).\n\nNahrávat se dá obecně pohyb jakéhokoli předmětu, ať pevného (\"rigid body\"), např. cihly, kuličky nebo dokonce bublinky v kapalině, tak měkkého, ohebného (\"soft body\"), tedy obvykle člověka, ale také psa, koně, klokana aj. Cílem je získat pro každou jednotlivou část těla dostatek dat, aby bylo možno co nejlépe zrekonstruovat translaci a rotaci kořene daného elementu v prostoru a následně rotaci všech podřízených elementů vůči kořenovému. Pro člověka to typicky znamená zjistit pohyb pánve v prostoru (neboť těžiště těla je zhruba v této oblasti) a dále relativní ohyb všech na sebe navazujících částí těla, tedy např. pro nohu se postupuje v hierarchii pánev → stehno → lýtko → chodidlo.\n\nVzhledem k tomu, že největší využití v počítačových hrách i filmu mají digitální modely lidí, je těžiště MoCapu právě v nahrávání různých pohybů hraných herci. Moderní technologie umožňují nahrát pohyb mnoha lidí naráz včetně jejich mimiky obličeje, a to nejen ve speciálním studiu, ale i přímo v exteriérech na místě natáčení; obličej se ale obecně nahrává odděleně od pohybu těla pomocí speciální kamery umístěné před obličejem herce a prsty rukou jsou zatím spíše neřešitelný problém, protože datové rukavice, které by pohyb nahrály, nejsou dost přesné a jiné cesty nedávají také o mnoho lepší výsledky.\n\nMoCap je jedna z fází hlavního natáčení filmů, nejde o část postprodukce. V MoCap nahrávání totiž má pokud možno hrát buď herec sám, nebo jeho filmový dublér (stunt double) – bývá tedy zvykem MoCap zařadit na konec natáčení, kdy jsou herci a dubléři stále k dispozici. U trikově náročných filmů, jako např. \"Avatar\" nebo \"Pán prstenů\", je MoCap klíčovou součástí natáčení celého filmu. Právě role Gluma ve filmu \"Pán prstenů\" byla asi první opravdu známou kompletně digitální postavou vytvořenou pomocí MoCapu, dále následovala už dlouhá řada rolí. Dalším významným milníkem je film \"Podivuhodný příběh Benjamina Buttona\", kde v celém filmu byla v postprodukci nahrazena hlava herce digitálním modelem tak detailním, že už nebylo znatelné, že jde o digitální maketu.\n\nPři nejvyšších nárocích se prakticky výlučně používají optické systémy, kdy je nahrávaný objem obklopen množstvím speciálních kamer a herci jsou označkováni na všech částech těla pomocí speciálních kuliček, markerů – jen ty jsou zaznamenávány, nikoli herec sám. Kamery po kalibraci fungují podobně jako lidské vidění – každá vidí scénu z jiného úhlu a protože systém ví přesně, kde která kamera je v prostoru umístěna, je možno technikou fotogrammetrie zjistit, kde se nachází kterýkoli z markerů v daném okamžiku nachází (protínání paprsků zpětně promítnutých od každé kamery k markeru, který kamera „vidí“ – princip velice blízký např. leteckému snímání mapových podkladů dvojicí kamer na křídlech letadla).\n\nModerní kamery jsou schopné pracovat i za běžného denního světla, zatímco starší modely vyžadovaly potemnělý prostor, aby dovedly odlišit signatury markerů od pozadí. V současnosti nicméně dochází k posunu, kdy se MoCap výbava stěhuje přímo do terénu a nahrává se kdykoli a kdekoli – ve filmu \"District 9\" nahrávali herce přímo v exteriérech v Jihoafrické republice a okolí v ostrém slunečním světle.\n\nOptický mocap má zásadní výhodu v mimořádné přesnosti a flexibilitě, protože na co jde nalepit marker, to jde v zásadě sledovat. Markery jsou obvykle kuličky o průměru od asi 2 cm až po 3 mm – tak malé se dají už nalepit i na víčko oka. Pro záznam pohybu více lidí stačí dokoupit za malý obnos další markery, navíc markery jsou sledovány v prostoru samém, takže všechny postavy jsou zaznamenány vůči sobě naprosto přesně, pokud si podají např. ruku, v digitálním rekonstruovaném prostoru se počítačové postavy přesně potkají také.\n\nZásadní nevýhodou je, že marker je trasován úspěšně jen tehdy, když ho registrují alespoň dvě kamery v daném momentu. Pokud herec marker tělem zakryje, případně se herci vzájemně zastíní, trajektorie markeru je ztracena. Tento neduh lze řešit do jisté míry větším množstvím kamer (minimálně asi 7 kamer pro nahrávání 1 herce, 16 kamer stačí na několik herců naráz a extrémní systémy mohou mít až desítky kamer, výjimečně dokonce přes 100), ale většinou je nevyhnutelný náročný postprocessing nahraných dat. Dále je pro nahrávání obvykle nutný velký prostor bez překážek, které by omezovaly kamerám výhled na nahrávaný prostor, proto je typické mocap studio velká prázdná hala – ta celkovou cenu vlastnictví systému podstatně pochopitelně prodražuje.\n\nMomentálně jsou na světě jen dva významní producenti optických MoCap systémů, Motion Analysis a Vicon, obě firmy mají srovnatelné systémy na mimořádně vysoké úrovni.\n\nVyužívají se přesné gyroskopy umístěné na jednotlivých částech těla herce. Velkou výhodou je, že zařízení nepotřebuje žádný zvláštní prostor pro nahrávání, z principu systém přímo generuje data nevyžadující jakýkoli významný postprocessing. Základními nevýhodami jsou malá flexibilita (pro přidání nového herce do scény je třeba investice do další sady, tj. cena se násobí, dále pro zvířata je nahrávání jen obtížně představitelné), nízká přesnost (i přes špičkové gyroskopy stejně dochází k driftu v čase), problematické řešení skoků, kdy ani jedna noha nestojí na podlaze (což se děje velice často v běhu, tanci aj. – systém není „zamknutý“ vůči prostoru a nemá jak přímo zjistit, jak daleko se tělo přeneslo během skoku, jen odhaduje podle akcelerace). Kvůli zkvalitnění záznamu výrobci kombinují gyroskopické snímání rotací částí těla a kořen těla trasují hybridně pomocí ultrazvuku nebo mikrovlnami, tj. v principu se částečně blíží optickému systému.\n\nTyto systémy se kvůli skladnosti a menším nárokům na provoz používají obecně jako doplňkové, na prototypování či tréninkové účely a tam, kde nároky na přesnost nejsou tak vysoké.\n\nKromě některých spíše okrajových technologií, jako exoskeletonů, se snaží výzkumníci pracovat na bezmarkerové mocap technologii, kdy je postava bez jakékoli předchozí přípravy a markerů přímo nahrávána. Tak jde použít do jisté míry i senzor Kinect pro herní konzoli Microsoft Xbox 360.\n\nPatrně první systém v České republice byl založen na principu aktivních senzorů v magnetickém poli. Následně se nicméně etablovala dvě významná studia využívající optický systém, prvním je Bohemia Interactive blízko Prahy a druhým je 2K Czech v Brně (dříve Illusion Softworks). Bohemia Interactive disponuje třemi optickými systémy firem Vicon, Motion Analysis (tento unikátní systém je schopen provozu i za denního světla) a Optitrack, 2K Czech využívá systém Vicon.\n\nBohemia Interactive využila svůj mocap systém mimo jiné pro filmy \"Tobruk\", \"Saxána a Lexikon kouzel\" a film \"Wanted\", dále jejich sérii her \"ArmA\" (první díl 2006) a v roce 2001 pro prvotinu studia \"Operace Flashpoint\". 2K Czech nahráli pohyby pro hry produkované českou pobočkou studia, zejména tedy jde o hry \"\", \"Mafia II\" a tenisový simulátor \"Top Spin\".\n"}
{"id": "715454", "url": "https://cs.wikipedia.org/wiki?curid=715454", "title": "Teatro Olimpico", "text": "Teatro Olimpico\n\nTeatro Olimpico je historické divadlo v italském městě Vicenza, nejstarší zachované zastřešené divadlo vůbec. Postavil je v letech 1580-1585 renesanční architekt Andrea Palladio a dokončil Vicenzo Scamozzi. Od roku 1994 je divadlo součástí Světového dědictví UNESCO.\n\nUž v roce 1555 založil Palladio ve Vicenze Olympijskou akademii, pečlivě studoval zachovaná římská divadla a ilustroval italský překlad Vitruviových knih o architektuře. Navrhoval také divadelní scény pro různá představení ve městě, například v sále radnice, dnešní \"Basilica Palladiana\". Roku 1579 dostala Olympijská akademie povolení, aby opuštěnou pevnost na SV okraji města přestavěla na stálé divadlo. Do dosti neforemné, široké a mělké středověké budovy ve dvoře pevnosti navrhl Palladio podle římských vzorů zkrácené, poloeliptické hlediště s 13 řadami mramorových lavic, dvojitým sloupořadím po obvodu a dekorativní \"scenae frons\" (řeckou \"skené\"), ozdobnou vysokou stěnu s průchody, před níž se herci pohybovali.\n\nKrátce po zahájení stavby Palladio roku 1580 zemřel a vedení stavby převzal jiný známý architekt, Vicenzo Scamozzi. Ten se pečlivě držel Palladiových plánů hlediště i jeviště, protože se však ukázala možnost stavbu rozšířit směrem za stěnu scény, obohatil návrh o iluzivní dekoraci. Za každým z pěti průchodů stěnou (tři v průčelí a po jednom po obou stranách) vybudoval iluzivní ulici ze dřeva a sádry a vymyslel takové osvětlení, že ulice vypadaly jako skutečné. Ač jsou jen několik metrů dlouhé, působí dojmem dlouhých ulic a jsou rozmístěny tak, že každý divák vidí aspoň do jedné z nich.\n\nProvoz v divadle byl zahájen 3. března 1585 uvedením Sofoklovy tragédie \"Oidipus král\", brzy byl ale ukončen. Díky tomu se původní dekorace podivuhodně zachovaly a po obnově v roce 1997 opět slouží divadelním představením při jarních a podzimních festivalech. Jinak je divadlo přístupné návštěvníkům.\n\nTeatro Olimpico není nejstarší evropská divadelní budova, předchozí divadelní stavby (Ferrara 1531, Řím 1545, Mantova 1549 nebo Benátky 1565) se však nezachovaly. Architekti i divadelníci té doby je sice velmi obdivovali, ale jen jediné divadlo, totiž Scamozziho stavba v Sabionettě jím byla skutečně ovlivněna. Hlavní důvod byl patrně v tom, že evropské divadlo přestalo tak lpět na antických vzorech a dalo přednost scéně s kulisami a proscéniem s oponou.\n\n\n\n"}
{"id": "715455", "url": "https://cs.wikipedia.org/wiki?curid=715455", "title": "Markéta Dánská (1341)", "text": "Markéta Dánská (1341)\n\nMarkéta Dánská (švédsky \"Märta av Danmark\" nebo \"Märta Eriksdotter\", 1277 - 2. března 1341) byla rodem dánská princezna a jako manželka švédského krále Birgera Magnussona švédská královna v letech 1298-1318.\n\nNarodila se jako čtvrtá ze sedmi dětí (první dcera) dánského krále Erika Klippinga a jeho manželky Anežky Braniborské. Její nejstarší bratr Erik Menved se stal v roce 1286 králem, když jejich otec zemřel, pravděpodobně jsa zavražděn. Protože Erikovi bylo v té době teprve dvanáct let, převzala jejich matka vládu jako regentka a v roce 1293 se podruhé vdala.\n\nMarkéta se provdala za švédského prince Birgera. Většinu svého mládí strávila Markéta ve Švédsku, neboť svazek s Birgerem byl uzavřen již jejím útlém dětství a v roce 1284 byl schválen papežem Martinem IV., a vyrůstala společně se svým budoucím manželem. Nejpozději od roku 1295 žila již výlučně ve Švédsku. V roce 1298, v roce, kdy Birger - formálně král od roku 1290 - dosáhl plnoletosti a převzal vládu, se uskutečnila ve Stockholmu i svatba, honosná a nákladná událost s procesím rytířů a divadelními představeními. O dva roky později se její bratr Erik Menved oženil s její švagrovou, princeznou Ingeborg. V roce 1302 byl švédský královský pár v Söderköpingu korunován.\nJejich manželství bylo šťastné a dobrý vztah s manželem jí dával možnost značného vlivu.\n\nZ jejich manželství vzešlo šest potomků:\n\nKrálovna Märta podporovala svého manžela ve válce, kterou vedl se svými bratry \"Erikem Magnussonem\" a \"Valdemarem Magnussonem\" a získala pro něj i vojenskou pomoc Dánska.\n\nDlouholeté neshody, nepokoje a boje v roce 1318 vyústily k sesazení a útěku krále. Märta ho doprovázela do Dánska, kde žili pod ochranou jejího bratra, krále Erika Menveda. Zde na Märtu dolehla řada neblahých událostí - v roce 1319 zemřel její bratr, v roce 1320 byl zavražděn její syn a v roce 1321 ovdověla. Dostala potom důchod a nějaké statky od svého druhého bratra, krále Kryštofa II. Sjednala ještě svatby svých dcer a v letech 1326-1329 žila v Německu. Poslední léta života strávila jako jeptiška v klášteře sv. Petra v Naestvedu.\n\nZemřela 2. března 1341. Pohřbena byla v kostele sv. Benedikta z Nursie v klášteře v Ringstedu, kde byl pochován i její manžel.\n\n"}
{"id": "715457", "url": "https://cs.wikipedia.org/wiki?curid=715457", "title": "The Dinosaurs", "text": "The Dinosaurs\n\nThe Dinosaurs byla americká rocková superskupina, založená v San Francisco Bay Area v roce 1982. Členové skupiny byli: Peter Albin z Big Brother and the Holding Company, John Cipollina z Man Quicksilver Messenger Service, Papa John Creach z Hot Tuna, Jefferson Airplane a Jefferson Starship, Spencer Dryden z Jefferson Airplane, Robert Hunter z Grateful Dead, Barry Melton z Country Joe and the Fish a Merl Saunders z Saunders-Garcia Band.\n\n"}
{"id": "715465", "url": "https://cs.wikipedia.org/wiki?curid=715465", "title": "There Must Be a Better World Somewhere", "text": "There Must Be a Better World Somewhere\n\nThere Must Be a Better World Somewhere je studiové album amerického bluesového kytaristy B. B. Kinga, vydané v roce 1981 u MCA Records. Album produkoval Dr. John.\n\n"}
{"id": "715467", "url": "https://cs.wikipedia.org/wiki?curid=715467", "title": "Tchumuská krize", "text": "Tchumuská krize\n\nTchumuská krize () nebo bitva u pevnosti Tchu-mu () byl pohraniční konflikt mezi ojratskými Mongoly a říší Ming, který 1. září 1449 vyústil v drtivou porážku půlmilionové mingské armády mnohem slabšími Mongoly, kteří v bitvě zajali mingského císaře Jing-cunga. Tento výsledek, jeden z největších vojenských neúspěchů za tři staletí existence říše Ming, byl způsoben výjimečně špatným vedením mingské armády.\n\nStav obrany severních hranic čínské říše Ming se po smrti císaře Jung-leho roku 1424 postupně zhoršoval, stížnosti generálů na nedostatek prostředků nebyly vyslyšeny. V letech 1435 a 1438 sice došlo k posílení některých posádek, celková situace se však nezměnila. Ve vnitrozemí z teoretických 2,5 miliónů vojáků v posádkách \"wej-suo\" vykonávala své povinnosti jen polovina. Vojenské rolníky si důstojníci vesměs zprivatizovali, proto zásobování pohraničních armád záviselo na dodávkách obilí z vnitrozemí, obvykle nedostatečném. Klesala kvalita výcviku i výzbroje a výstroje. Pekingská posádka byla využívána při výstavbě někdy obranných postavení, častěji však paláců, chrámů, či soukromých obydlí důstojníků či eunuchů císařského paláce.\n\nObrana severu byla po opuštění předsunutých posádek ve stepích dnešního vnitřního Mongolska soustředěna na hranici mezi Čínou a stepí. Velká zeď však ještě nestála a mezi opevněnými městy hranici střežily pouze hlídky. Obrana severovýchodu se opírala o tři opevněná města, Süan-fu, Ta-tchung a Peking, přičemž opevnění Pekingu bylo dokončeno teprve roku 1445. V Süan-fu sloužilo 90 tisíc vojáků – 35 tisíc připravených k boji a 55 tisíc ve výcviku; v tom bylo 25 tisíc jezdců; vojáci disponovali devíti tisíci střelných zbraní různých druhů a ještě 90 tisíci ručních raket. V Ta-tchungu bylo jezdectvo silnější, s 35 tisíci koní. Za nimi v Pekingu sloužilo 160 tisíc mužů. Rezervu tvořily posádky rozmístěné v severovýchodní Číně (v Pej Č’-li, Šan-tungu a Che-nanu).\n\nPodle plánů měly hlídkové prapory na hranicích zadržet nepřítele, dokud nedorazí hlavní síly. Ale protože Süan-fu bylo jen 180 km od Pekingu, obranný systém neměl hloubku a předpokládal rychlou a rozhodnou reakci na útok.\n\nMongolové byli rozděleni mezi Urianchajce na jihovýchodě, východní Mongoly (či Tatary) na východě a Ojraty na západě. Poté, co vůdce východních Mongolů Arughtaj padl roku 1434 v bitvě s Ojraty, získali tito mocenskou převahu v Mongolsku a jejich náčelník Toghon oženil svou dceru s mladým chánem (východních) Mongolů. Po Toghonově smrti 1440 zdědil jeho syn Esen titul \"tajši\" a vládu nad Mongolskem, Esen byl ambicióznější, v letech 1443 a 1445 zaútočil na Chami a roku 1448 si ho podřídil. Pokoušel se také přetáhnout mongolské oddíly mingské armády v západním Kan-su. Na východě jeho moc dosahovala až k hranicím Koreje. V Pekingu ho oponenti Wang Čena (eunucha a ve 40. letech nejvlivnější osoby na císařském dvoře) považovali za hrozbu.\n\nMongolové měli ve vztahu s Čínou zájem hlavně na svobodném obchodu, zejména na výměně koní za čaj, hedvábí a luxusní zboží. Mingská vláda obchod omezovala a regulovala, soustředila ho do několika pohraničních měst, hlavně Ta-tchungu. S postupujícím růstem moci Esena rostla i jeho potřeba zboží. Koncem 40. let proto Mongolové přicházeli do Ta-tchungu ve velkých počtech, až dva tisíce ročně. Tolik ozbrojených jezdců představovalo pro mingské úřady vážný bezpečnostní problém. Mingské protesty proti příliš velkému množství přicházejících Mongolů prudce zhoršily vzájemné vztahy. Nakonec byli Mongolové roku 1449 odmítnuti a dostali jen pětinu požadovaného zboží. Rozhodli se vzít si ho silou. Bezprostřední záminkou k válce bylo odmítnutí Esenovy žádosti o císařskou princeznu pro jeho syna.\n\nV červenci 1449 Esen zahájil rozsáhlou invazi do Číny. Mongolové postupovali ve třech směrech. Na východě chán Togto Buka s Urianchajci zaútočil na Liao-tung. Druhá mongolská armáda vytáhla na Süan-fu a třetí, v čele s Esenem, postupovala na Ta-tchung. Cílem tažení bylo dobytí opevněných měst Süan-fu a Ta-tchungu, čímž by Mongolové získali volný přístup na sever Číny.\n\nZpráva o nájezdu přišla do Pekingu 20. července. Císař neprodleně rozkázal čtyřem generálům a 45 tisícům vojáků pekingské posádky postoupit do Ta-tchungu a Süan-fu a strážit hranici. Dne 30. července došla do Pekingu zpráva, že Esen zaútočil na Ta-tchung. Císař Jing-cung bez konzultací s ministry 1. srpna přikázal zmobilizovat pekingskou posádku a prohlásil, že osobně povede trestnou výpravu.\n\nJing-cung byl znám oblibou vojenských přehlídek, které pro něj organizoval Wang Čen. Jeho sebedůvěru posílily i nedávné úspěchy mingských vojsk v lučchuan-pchingmienských válkách a při potlačení povstání Teng Mao-čchiho. Navíc všichni dosavadní mingští císaři (kromě Ťien-wena) osobně vedli armády do boje. Takže to byl Wang Čen, kdo vyzýval k následování precedentů, když podpořil císařovo rozhodnutí.\n\nPrvními, kdo protestovali, byli ministr vojenství Kchuang Jie a jeho náměstek Jü Čchien. Účast panovníka na trestné expedici považovali za nepřijatelně riskantní dobrodružství. I jiní se pokoušeli odvrátit císaře od účasti na tažení. Jménem nesouhlasících úředníků ministr státní správy Wang Č’ v memorandu císaře přesvědčoval, že pro nebezpečí války jsou určeni důstojníci, kdežto hlava dynastie a říše a osoba, na kterou je soustředěna pozornost světa, se nemá vystavovat nebezpečí. Císař mu poděkoval za starost, ale nenechal se odvrátit od svých plánů. Poslední pokus o zastavení císaře podnikl sekretář úřadu dohledu při odchodu armády z města, když se vrhl před císařův palankýn, ani on neuspěl.\n\nDne 3. srpna Esenovo vojsko rozdrtilo špatně zásobenou mingskou armádu u Jang-che, už na čínském území. Týž den Jing-cung pověřil mladšího bratra Ču Čchi-jüa, knížete z Čcheng, správou metropole po dobu tažení, přičemž mu přidělil čtyři pomocníky, zastupující nejdůležitější mocenské skupiny. Císařský rod reprezentovala Ťiao Ťing, jedna z císařových manželek; palácové eunuchy Ťin Jing (vedoucí ředitelství obřadů a v nepřítomnosti Wang Čena nejvýše postavený eunuch); vládu ministr Wang Č’ a čtvrtým byl velký sekretář Kao Ku. Všechna významnější rozhodnutí měla počkat na císařův návrat.\n\nPřes dlouhodobé zhoršování bezpečnostní situace císař před svým náhlým rozhodnutím nepodnikl předběžné přípravy. Vojáci tak měli na přípravu k pochodu pouze několik málo desítek hodin mezi 1. a 4. srpnem. Císaře kromě věrného Wang Čena doprovázelo na dvacet zkušených generálů, vesměs držitelů šlechtických titulů, a stejný počet vysoce postavených úředníků, doprovázených stovkami níže postavených hodnostářů. Faktickým vrchním velitelem byl Wang Čen. Celkový počet členů expedice je obvykle odhadován na půl miliónu, podle údaje jednoho soudobého zdroje, reálně však byl výrazně menší. I za optimálních podmínek by bylo obtížné takovou armádu zásobovat, jednotky však byly narychlo shromážděné, špatně zásobené a nekompetentně vedené, což nakonec vedlo ke katastrofě.\n\nZ Pekingu armáda vyrazila 4. srpna a vytáhla na průsmyk Ťü-jung. Cílem byl krátký, rychlý pochod na západ, přes Süan-fu do Ta-tchungu, rychlé tažení ve stepi, a návrat do Pekingu jižní cestou (aby nebyl kraj podél cesty Peking–Süan-fu–Ta-tchung neúměrně poničen dvojím průchodem vojska) přes Jü-čou a průsmyk C’-ťing.\n\nOd prvního dne vládl v armádě zmatek a nepořádky. Vojáci pochodovali v neustávajícím hustém dešti. Do Süan-fu Jing-cung přibyl po sedmi dnech, zdržen bouří. Mnozí ho prosili, aby se vrátil, v Süan-fu i předtím v Ťü-jung-kuanu, ale Wang Čen radil pokračovat. Dne 12. srpna už někteří hodnostáři diskutovali o zavraždění Wang Čena a návratu císaře, ale nesebrali odvahu k realizaci plánu.\n\nDne 16. srpna vojsko přišlo na bojiště u Jang-che a nalezlo těla obětí bitvy. Ta-tchungu císař dosáhl 18. srpna. Na cestě zemřelo více vojáků hlady než v důsledku srážek s nepřítelem. V Ta-tchungu zprávy tamních velitelů a informace z okolních pohraničních posádek přesvědčily Wang Čena, že pokračování tažení do stepi by bylo nebezpečné. Proto byla výprava prohlášena za vítěznou a 20. srpna se otočila na cestu zpět. Disciplína vojska se již začala rozkládat. Wang Čen se obával, že průchod vojska postihne jeho panství v Jü-čou, proto prosadil návrat stejnou cestou, jakou armáda přišla.\n\nVracející se vojsko přišlo do Süan-fu 27. srpna. O tři dny později, 30. srpna, Mongolové východně od Süan-fu napadli a zničili zadní voj mingské armády. Vzápětí v Jao-er-lingu zničili nový čtyřicetitisícový zadní voj tvořený jízdou pod vedením generála Ču Junga. Dne 31. srpna se mingská armáda utábořila u poštovní stanice v Tchu-mu. Wang Čen odmítl návrh ministrů, aby si císař našel útočiště v opevněném městě Chuaj-laj, pouhých 10,5 km vpředu, patrně protože se nechtěl odloučit od svých zavazadel. V Tchu-mu armáda neměla zdroj vody k uhašení žízně mužů a napojení koní.\nEsen poslal předsunuté jednotky odříznout Číňanům přístup k řece jižně od čínského tábora. Do rána 1. září jeho síly obklopily Číňany. Wang Čen odmítl všechny nabídky k jednání a nařídil zmatené mingské armádě postup k řece. Následovala bitva mezi dezorganizovanou mingskou armádu a předvojem mongolského vojska, Esen sám se bitvy neúčastnil. Boje se účastnilo pouze 20 tisíc Mongolů, ale hladoví a žíznící mingští vojáci prakticky nekladli odpor. Mingská armáda byla rozprášena. Mongolové získali obrovské množství zbraní i výstroje a zabili množství čínských vojáků. Padli všichni vysoce postavení hodnostáři, dva vévodové, dva markýzové, pět hrabat, několik generálů, a stovky úředníků, včetně starého generála Čang Fua a velkých sekretářů Cchao Naje a Čang Iho. Později po znovuobsazení oblasti v ní mingské oddíly posbíraly desítky tisíc kusů střelných zbraní a zbroje a další vybavení.\n\nV bitvě se tělesná stráž císaře pokusila vyvést ho z boje, ale nepodařilo se. Ve skrumáži jeden z mingských důstojníků zabil Wang Čena. Císař byl zajat a 3. září odveden do mongolského tábora nedaleko Süan-fu. Esen se rozhodl ho nezabít a než uváží, jak s ním naloží, informovat mingskou stranu.\n\nCísařovna vdova Sun a císařovna Čchien, stojící v čele dvora, se o bitvě a zajetí císaře dozvěděly v noci z 2. na 3. září. Ihned vyslaly poselství s dary pro Esena. Vládním úředníkům informaci sdělili eunuchové stojící v čele Ředitelství obřadů Ťin Jing a Sing An. Nastala panika, protože v pekingské posádce zůstalo méně než 100 tisíc vojáků a osud Ta-tchungu a Süan-fu byl nejistý. Eunuchové volali po muži s reputací a jasnou myslí.\n\nVážený a respektovaný Sü Čcheng, rodák ze Su-čou známý zběhlostí ve vojenské strategii a obeznámeností se situací na hranicích, navrhl dočasné přemístění hlavního města na jih, aby bylo dále od nepřátel a zmařena možnost překvapivého útoku. Ministr obřadů Chu Jing oponoval Süovu plánu a jako bývalý Jung-leho důvěrník bránil Jung-leho odkaz: argumentoval, že nelze opustit hrobky císařů Jung-leho a Süan-teho a že potomci jsou povinni držet se vůle předků. V tuto chvíli (3. září) se hlasitě ozval náměstek ministra války Jü Čchien. Prohlásil, že kdo navrhuje odchod na jih, zaslouží popravu. Což zchladilo panikařící úředníky. Jü Čchiena podpořili přední eunuchové a velcí sekretáři Čchen Sün a Šang Lu, čímž získal převahu. Než však mohlo být cokoliv uděláno, bylo třeba schválení shora, a to dala císařovna vdova Sun, byť plná obav. I poté, co padlo rozhodnutí zůstat, řada úředníků uprchla na jih, mnozí poslali na jih alespoň své rodiny.\n\nZatím se Mongolové pokoušeli využít své vzácné kořisti. Přitáhli k Süan-fu a požadovali otevření bran a vstup císaře s doprovodem (totiž mongolskou armádou) do města. Tamní posádka reagovala střelbou. Mongolové poté odtáhli k Ta-tchungu. Císař současně v dalším vzkazu do Pekingu urgoval dodávky zboží pro Mongoly, doufaje, že to je jejich cíl. U Ta-tchungu tamní velitelé také odmítli otevřít brány, i přes rozhořčení popuzeného císaře, a to paradoxně s odvoláním na císařské rozkazy. Přítomný oblastní velitel Liou An se dokonce odvážně vydal do mongolského tábora, kde se setkal s císařem. Poté se k císaři z města vypravila řada úředníků a důstojníků. Město však vydáno nebylo, Liou An pouze předal císaři tamní rezervu stříbra (140 tisíc liangů) kterou Jing-cung rozdal mezi mongolské náčelníky.\n\nDne 4. září ministr Wang Č’ oslovil císařovnu vdovu s žádostí o souhlas s pověřením knížete z Čcheng řízením vlády. Souhlasila, ale omezila jeho pověření označením za mimořádné a dočasné. Současně prosadila povýšení dvouletého Ču Ťien-šena, nejstaršího syna zajatého císaře, na korunního prince. Korunní princ byl jmenován 6. září.\n\nPolitickou iniciativu nyní strhl do svých rukou Jü Čchien. Jako nejvýše postavený úředník na ministerstvu vojenství řídil obranné přípravy. Prosadil přepravu obilí ze sýpek v Tchung-čou u Pekingu, kde byla téměř polovina zásob zrna. Kníže z Čcheng podpořil i Jüův plán na shromáždění vojenských oddílů z blízkých provincií i jihu a odvodů v metropolitní oblasti. Dne 7. srpna byl Jü jmenován ministrem vojenství. Téhož dne byli pohraniční velitelé varováni před zneužitím císařských insignií a odznaků a velitelé v Ta-tchungu (kteří v duchu tohoto příkazu už jednali) před odpovídáním na žádosti císaře.\n\nPekingští hodnostáři pociťovali potřebu jasné autority a od 15. září vyzývali knížete z Čcheng k převzetí císařské hodnosti. Kníže se zdráhal, ale nakonec ustoupil a 17. (či 23.) září nastoupil na trůn jako císař Ťing-tchaj. Bratra prohlásil „nejvyšším císařem“ (, \"tchaj-šang chuang-ti\", což byl formálně vyšší, ale jen čestný titul nepřinášející žádnou moc). Protestoval pouze jeden hodnostář, který za to zaplatil životem.\n\nJü Čchien k obraně Pekingu stáhl 80 tisíc vojáků ze Süan-fu a další z Liao-tungu, navíc povolal zálohy se severní Číny, včetně dopravních a výcvikových útvarů a jednotek pobřežní stráže. Poté jmenoval nové velitele a uspořádal obranu. Zatím Esen znovu přitáhl před Ta-tchung. Tentokrát vystupoval jako obhájce práv Jing-cunga na trůn, ale byl odmítnut, odmítla ho i posádka v Jang-che. Poté vytáhl na Peking, stále s cílem dosadit Jing-cunga na trůn. Obránci průsmyku C’-ťing zadrželi mongolskou armádu na několik dní, než podlehli přesile, a tak se Esen dostal k Pekingu až 27. října. Jü Čchien měl nyní k dispozici 220 tisíc mužů proti 70 tisícům Mongolů. Mongolové zaútočili, ale po pětidenních bojích pochopili, že nemají sílu k dobytí města, a vrátili se do vlasti. Po Esenově odchodu od Pekingu mingské oddíly vyhnaly z Číny i ostatní menší mongolské oddíly. Po nijakém výsledku Esenova tažení se mongolská jednota začala rychle začala rozkládat; už několik dnů po Esenově odchodu od Pekingu vyslal chán Togto Buka do Pekingu vyslance s tributem.\nV následujících týdnech Mongolové pokračovali v pohraničních nájezdech, někdy se jich účastnily i početné oddíly. Mingská armáda, řízená z Pekingu Jü Čchienem, reagovala posílením obrany průsmyků, současně mingská jízda čistila pohraniční stepi. Operace mingských vojsk neměly výrazné výsledky, avšak byly náročné na zásobování, protože zázemí bylo poničené.\n\nEsen poté nabídl propuštění Jing-cunga, ovšem císař Ťing-tchaj nejdříve chtěl posílit svou pozici v paláci a ve vládě a s bratrovým návratem nespěchal. Jing-cung se proto mohl vrátit až v září 1450. V zajetí zůstal dvanáct a půl měsíce. Ojrati se k němu chovali korektně a do Číny se vrátil jako jejich přítel. Po návratu Jing-cunga do vlasti se jím Ťing-tchaj cítil ohrožen, přikázal mu k pobytu Jižní palác v Zakázaném městě a omezil jeho kontakty s vnějším světem. Fakticky se Jing-cung nacházel v domácím vězení.\n\nAčkoliv bezprostřední dojem z prohrané bitvy a zajetí císaře byl drtivý, opevněná města se proti Mongolům držela bez problémů a Mongolové proto nebyli schopni trvale obsadit nějaké území. Krize nevedla k teritoriálním změnám a vzájemné vztahy po několika měsících zapadly do starých kolejí.\n\nCílem Mongolů nebyly teritoriální zisky, ale ustavení bezproblémových obchodních svazků s Čínou. Esen proto záhy po bitvě navázal korektní vztahy s mingskou říší. Za neschopnost využít vítězství k výraznějším ziskům byl Esen v Mongolsku široce kritizován a jeho autorita byla otřesena. Roku 1453 se sice prohlásil chánem, ale už o dva roky později zahynul.\n\nTchumuská krize vyvolala rozsáhlou reorganizaci mingských úřadů a armády. Na úspěchu těchto změn se zakládala relativní stabilita říše Ming ve zbytku 15. století.\n"}
{"id": "715470", "url": "https://cs.wikipedia.org/wiki?curid=715470", "title": "Kavčiny (hrad)", "text": "Kavčiny (hrad)\n\nKavčiny byl hrad, který stával v katastru obce Kacanovy nedaleko hradu Valdštejn v dnešním okrese Semily.\n\nHrad pravděpodobně vznikl jako předsunuté opevnění hradu Valdštejn a střežil přístup od jihu. Kdo a kdy Kavčiny založil není známo. Jediná písemná zmínka pochází z roku 1440, kdy byly oba hrady (tedy i Valdštejn) dobyty zemskou hotovostí pod vedením Jetřicha z Miletínka. Tehdy pravděpodobně byl v rukou loupežníků a je pravděpodobné, že poté již nebyl obnoven a zanikl.\n\nHrad se nacházel zhruba 1½ km východoseverovýchodně od Kacanov, na třech blocích úzké ostrožny. Podle dochovaných stop byl vystavěn hlavně ze dřeva. Využito byla také skalní podloží, do které se vysekalo podvalí hlavní stavby a několik světniček. Dnes sem nevede žádná cesta, v minulosti byl přístupný z údolí říčky Žehrovky.\n\nPřímo ke hradu žádná turistická značka nevede, nicméně v okolí jich je několik. V blízkosti prochází červená značka od hradu Valdštejn na zámek Hrubá Skála, zelená turistická značka taktéž od hradu Valdštejn, ale pokračující na Radeč. A dále modře značená turistická stezka od Kopicova statku ku hradu Čertova ruka. Okolo vede také trasa NS Hruboskalsko.\n\n\n"}
{"id": "715483", "url": "https://cs.wikipedia.org/wiki?curid=715483", "title": "Edifício Itália", "text": "Edifício Itália\n\nEdifício Itália je druhý nejvyšší mrakodrap v São Paulo. Je 168 metrů vysoký a má 46 pater. Stavební práce podle projektu Franz Heep začaly v roce 1960 a budova byla dokončena v roce 1965.\n\n"}
{"id": "715485", "url": "https://cs.wikipedia.org/wiki?curid=715485", "title": "Flush the Fashion", "text": "Flush the Fashion\n\nFlush the Fashion je studiové album amerického zpěváka Alice Coopera, vydané v roce 1980. Album vyšlo u Warner Bros. Records a produkoval jej Roy Thomas Baker.\n\n"}
{"id": "715487", "url": "https://cs.wikipedia.org/wiki?curid=715487", "title": "Silnice II/130", "text": "Silnice II/130\n\nSilnice II/130 je silnice II. třídy spojující okres Havlíčkův Brod a Pelhřimov v Kraji Vysočina. Silnice spojuje Golčův Jeníkov, Ledeč nad Sázavou a Senožaty s dálnicí D1. Celá silnice je zařazená do páteřní sítě Kraje Vysočina. Celková délka silnice je 46,954 km.\n\n\"- celková délka 31,541 km - mostů: 5 - přejezdů: 3 - podjezdů: 1\"\nSilnice II/130 začíná v Golčově Jeníkově na křižovatce se silnicí I/38. Pokračuje přes Chlumek, Kamennou Lhotu, Novou Ves u Leštiny, Leštinu u Světlé, Vrbice, Kyjnice, Hradec a Ledeč nad Sázavou. Zde přechází přes řeku Sázavu a pokračuje dál kolem Kamenné Lhoty až na hranice okresu Pelhřimov.\n\n\"- celková délka 15,413 km - mostů: 3\"\nDo okresu Pelhřimov přichází silnice II/130 od Ledče nad Sázavou a pokračuje přes Hojanovice do Koberovic. Dále se nachází mimoúrovňová křižovatka s dálnicí D1 (EXIT 81). Poté silnice pokračuje přes Miletín, po mostě přes řeku Želivku, průtahem Senožaty a Nečicemi až do Křelovic, kde končí zaústěním do silnice II/129.\n\nMezi Křelovicemi a Nečicemi vede přes Nečický potok, mezi odbočkou silnice na Otavožaty a Miletínem přes Želivku, mezi Miletínem a odbočkou silnice na Lísky přes Speřický potok. Před přejezdem nad dálnicí D1 vede přes Holušický potok a mezi odbočkou silnice na Kouty a odbočkou silnice na Kožlí přes Hradišťský potok.\n\nNedaleko Kamenné Lhoty, u odbočky na Kouty, míjí rybník Pinkas a část cesty vede v blízkosti vodní nádrže Želivka.\n"}
{"id": "715488", "url": "https://cs.wikipedia.org/wiki?curid=715488", "title": "Josef Alois Kouble", "text": "Josef Alois Kouble\n\nJosef Alois Kouble (3. srpna 1825, Bozkov – 7. července, 1886 tamtéž) byl český římskokatolický kněz, spisovatel-humorista a organizátor kulturního života v Podkrkonoší. Dlouhodobě řídil divadlo ve Vysokém nad Jizerou. Psal povídky a epigramy. Sbíral nářečí místních obyvatel. Jeho životní příběh a dílo inspirovaly mimo jiné Karla Václava Raise a Antala Staška.\n\nNarodil se v Bozkově u Semil v domě č. 100. Studoval bohosloví v Praze a Litoměřicích, na kněze byl vysvěcen 25. srpna 1849.\n\nDlouhodobě působil jako kaplan ve Vysokém nad Jizerou, kde aktivně podporoval českou kulturu. Roku 1856 byl zvolen ředitelem místního divadla a tuto funkci zastával osmnáct let. Nakupoval a půjčoval knihy a časopisy. Naslouchal horalům, zapisoval si jejich nářečí a svou sbírku uveřejnil v \"Časopise Musea království Českého\"; tím zachránil řadu výrazů před zapomenutím. Z jeho práce později čerpali spisovatelé Karel Václav Rais a Antal Stašek nebo autor slovníku František Štěpán Kott.\n\nPozději se stal farářem v Osečné, Příchovicích a Semilech. Nakonec se vrátil jako farář do rodného Bozkova, kde zemřel 7. července 1886 na „ochrnutí mozku“ (cévní mozkovou příhodu).\n\nJako spisovatel byl především humorista. Některé texty publikoval pod pseudonymy: Boskovský, Josef z Hor, Kuba nebo Josef Kovářů.\n\nV době Bachova absolutismu vydával spolu s Fr. Drahoňovským ručně psaný časopis \"Ježek po srsti a proti srsti\"; jejich sbírku dlouhá léta uchovával učitel Mařatka ve Staré Vsi u Vysokého.\n\nRoku 1860 s Drahoňovským sestavil humoristický almanach \"Krakonoš\" a vydal jej ve Vilímkově nakladatelství. Přispěl do něj jednou ze svých nejlepších prací, humoreskou Se sněhem spadlý ženich.\n\nVelmi vlivnou prací byl jeho článek Podřečí severních Čech, který vyšel spolu s dodatky v \"Časopise Musea království Českého\" r. 1864. Jak již bylo zmíněno, využíval nářeční prvky z této sbírky např. Karel Václav Rais v románech \"Zapadlí vlastenci\" nebo \"O ztraceném ševci\".\n\nKnižně vydal:\n\nKouble byl svými současníky uznávaný pro vlastenectví a ušlechtilý charakter. Měl smysl pro humor, bez závisti a škarohlídství. Svou kulturní a osvětovou činností i sběrem místního nářečí inspiroval další autory.\n\nPro Karla Václava Raise, který ve svých pracích využíval sebraná nářeční „zrnka“, se stal předlohou pro postavu pátera Chvály v \"Zapadlých vlastencích\".\n\nKouble se osobně znal s Antalem Staškem, který jako student jezdil do Vysokého na prázdniny a v 80. letech se stal advokátem v Semilech. I ten využíval sebrané krkonošské nářečí ve svých dílech.\n\nPolitik Karel Kramář, rodák z Vysokého, byl Koubleho žákem na obecné škole.\n\nV srpnu 1940, u příležitosti 115. narozenin, byl na Koubleho hrobě umístěn nový kamenný pomník. Místní občané tak ocenili jeho buditelské úsilí, které v té době ještě bylo v živé paměti.\n\n"}
{"id": "715491", "url": "https://cs.wikipedia.org/wiki?curid=715491", "title": "Čeští hokejisté v AHL", "text": "Čeští hokejisté v AHL\n\nČeští hokejisté v AHL jsou čeští hráči, kteří působili či působí v American Hockey League. První český hráč v soutěži nastoupil v sezoně 1979/80 - brankář Jiří Crha za New Brunswick Hawks. \n\nVe výčtu není uveden Robert Mayer, rodák z Havířova (kde i začal s hokejem), který ale reprezentuje Švýcarsko. Ten chytal v AHL v období 2009/10 - 2013/14.\n\nStatistiky po konci základní části sezony 2018/19\n\n\n\nTabulka obsahuje hráče, kteří získali se svým klubem Calderův pohár, tedy trofej pro vítězný tým soutěže.\n\nTabulka obsahuje účastníky AHL All-Star Classic, do roku 2010 nastupovali Češi za výběr PlanetUSA.\n\nNejvíce startů nasbíral Filip Novák (tři). Dvě účasti si připsali Václav Varaďa, Josef Marha, Tomáš Plekanec, Jiří Hudler a Vítek Vaněček.\n"}
{"id": "715492", "url": "https://cs.wikipedia.org/wiki?curid=715492", "title": "Etofenprox", "text": "Etofenprox\n\nEtofenprox (systematický název \"1-ethoxy-4-[2-methyl-1-([3-(fenoxy)fenyl]methoxy)propan-2-yl]benzen\") je syntetický pyrethroid používaný jako insekticid. Za běžných podmínek se jedná o bílý krystalický prášek. Je prakticky nerozpustný ve vodě, výborně se však rozpouští v organických rozpouštědlech, například acetonu nebo chloroformu. Jeho stabilita je vysoká, nerozkládá se působením teploty 80 °C, poměrně dobře odolává kyselinám a zásadám. Je však náchylný na fotolýzu, při intenzitě osvětlení 30 000 lx se rozkládá s poločasem 4 dny.\n"}
{"id": "715493", "url": "https://cs.wikipedia.org/wiki?curid=715493", "title": "Návrat draka", "text": "Návrat draka\n\nNávrat draka (\"Daai lo oi mei lai\") je hongkongský hraný film z roku 2004, který režíroval Stephen Fung podle vlastního scénáře.\n\nHung, vůdce hongkongské mafie Rudý Tong umírá a před svou smrtí pošle pro svého syna Georgieho, který žije v Thajsku, aby nastoupil na jeho místo. Georgie je ovšem gay, což se nesmí dovědět nikdo z podřízených ani z konkurenčního Bratrstva čtyřky, které vede Bratr Lui. Do Thajska odjede Bratr Osmička a jeho syn, kteří si však Georgieho spletou s jeho spolubydlícím Samem. Sam se chtěl stát vždycky členem mafie a Georgie se zase chce vrátit co nejrychleji zpátky do Thajska ke svému příteli, proto si oba role vymění. Společně odjedou do Hongkongu. Bratr Lui chce provdat svou dceru Julii za Georgieho, aby se dávné nepřátelství mezi oběma gangy odstranilo. Čeng Čou, který je pravou rukou Bratra Lui, jej ale chce odstranit a poté zaútočit na Rudý Tong, se kterým je uzavřeno příměří. Na chystané svatbě se ovšem zjistí, že Georgie (za kterého se ovšem vydává Sam) je gay. Oba potom po pravdě řeknou, že si vyměnili role. Rudý Tong změní pravidla tak, že může mít dva velitele. Sam se sblíží s Julií.\n"}
{"id": "715508", "url": "https://cs.wikipedia.org/wiki?curid=715508", "title": "Gregorij Rožman", "text": "Gregorij Rožman\n\nDr. Gregorij Rožman (9. března 1883, Dolinčice – 16. listopadu 1959, Cleveland) byl lublaňský biskup, významná postava válečného Slovinska a antikomunista.\n\nNa konci druhé světové války uprchl ze Slovinska na Západ a komunistickými soudy byl v nepřítomnosti odsouzen za kolaboraci. Rozsudek byl po pádu komunistického režimu zrušen.\n\nNarodil se v Dolinčicích nedaleko Bleiburgu v dnešním Rakousku jako nejmladší ze sedmi dětí. Absolvoval národní školu v Šmihelu, gymnázium v Klagenfurtu a od podzimu 1904 studoval v Klagenfurtu bohoslovectví. V srpnu 1907 se stal knězem a jako kaplan následně působil v obci Borovlje. Zanedlouho se odebral do Vídně, kde pokračoval ve studiu teologie, kde odpromoval v červnu 1912. Poté působil opět v Klagenfurtu, kde vyučoval církevní právo a v letech 1914 až 1919 byl profesorem morální teologie a kanonického práva. V důsledku mírových smluv došlo k rozdělení území mezi Rakousko a Království Srbů, Chorvatů a Slovinců. Zanedlouho – v červenci 1919 – se Rožman stal poradce generálního vikáře Matiji Raindla. Po ustavení Univerzity v Lublani byl na návrh církevního historika Janeze Zoreta přijat na Teologickou fakultu jako profesor církevního práva. V březnu 1929 se stal lublaňským biskupem koadjutorem. Lublaňským biskupem se stal 1. srpna 1930. V roce 1935 spolupracoval na uzavření jugoslávsko-vatikánského konkordátu.\n\nRožman v předvečer italské okupace rozhodl o likvidaci tajných archivů biskupství, aby se okupantům nedostaly do rukou, 20. dubna 1941 pak v doprovodu preláta Ignacija Nadraha a děkana France Kimovce navštívil vysokého komisaře Lublaňské provincie Emilia Grazioliho, kterému přislíbil, že církevní úřady budou s Italy spolupracovat. Již na podzim 1941 pak Rožman obdržel od italského duceho Benita Mussoliniho italské státní vyznamenání. V souladu s encyklikou ' z roku 1937, v níž byl komunismus označen za první zlo (\"'\") se slovinské církevní instituce vymezovaly ostře nejen proti komunistům, ale i proti národněosvobozeneckému boji a Osvobozenecké frontě, jejíž byli komunisté hlavní silou. Z počátečního pouhého deklarování věrnosti okupantům přešli mnozí duchovní v Lublaňské provincii k aktivní činnosti proti národněosvobozeneckému hnutí, když mladé odrazovali od vstupu do Osvobozenecké fronty a současně vybízeli ke vstupu do různých fašistických organizací. V roce 1944 pak byla dokonce vydána brožura \"\"Co potřebuje každý Slovinec vědět o Osvobozenecké frontě\"\", v níž byl boj proti národněosvobozeneckému hnutí označen za boj za Boha a křesťanskou kulturu. Styky s okupanty však Rožman také využil k přímluvě za internované vězně, Židy a osoby bez politické příslušnosti – celkem se jednalo o více jak 1,2 tisíce lidí, jeho intervence v otázce deportovaných, zadržených duchovních, ortodoxních Srbů atd. – se dotkly dalších přibližně čtyř tisíc. V říjnu 1941 se v pastýřském listu ohradil proti říšskoněmeckému násilí na slovinském obyvatelstvu a v květnu 1942 informoval papeže o jednání italských okupačních orgánů, které proti Slovincům používají tvrdá opatření. Oficiální stížnost přednesl Rožman osobně vysokému komisaři Lublaňské provincie v říjnu 1942 a současně komisaře vyzval, aby italská správa propustila všechny, kteří jsou vězněni bez zákonného důvodu. Veřejné kritické vystoupení proti činnosti italských okupantů vymluvil Rožmanovi papež v květnu 1942, když by takové jednání mělo podle papeže za následek jen Rožmanovu internaci někde v Itálii. 20. dubna 1944 v 9:30 ale celebroval Rožman mši pro příslušníky Slovinské domobrany, jíž se ovšem nezúčastnili říšskoněmečtí zástupci. Účast na pozdější slavnostní přísaze odmítl, při další přísaze se omluvil pro bolest v krku. 30. ledna 1945 vojenskou přehlídku u kostela svaté Trojice zhlédl.\n\nJiž 5. května 1945 Rožman opustil spolu s generálem Leonem Rupnikem a dr. Janezem Kraljićem Slovinsko a odcestoval do Klagenfurtu, jenž byl v britském pásmu. Jugoslávie se na Brity obrátila 6. června 1945 se žádostí o vydání Rožmana, avšak Britové – zejména po zásahu Vatikánu – Rožmana nevydali. V průběhu května 1945 byl již Rožman v jugoslávských médiích otevřeně označován za válečného zločince, avšak obvinění mu bylo sděleno až 15. července 1945.\n\nRožman byl souzen ve společném řízení s generálem Leonem Rupnikem, vedoucím administrativy Lublaňské provincie, s jeho tajemníkem Milko Vizjakem, generálem SS Erwinem Rösenerem, s velitelem policie Lovro Hacinem a funkcionářem Slovinské lidové strany dr. Mihou Krekem. Rožman byl v nepřítomnosti shledán vinným vlastizradou a spoluprací s nepřítelem a odsouzen k trestu odnětí svobody na osmnáct let, těžkým pracím a ztrátě občanství.\n\nV listopadu 1947 byl za pomoci amerického vojenského duchovního převezen z Klagenfurtu do Salzburgu, odkud odcestoval v březnu 1948 do Švýcarska. Nuncius zanedlouho Rožmana informoval, že jugoslávská vláda požaduje po Švýcarsku, aby Rožmanovi nadále neposkytovalo útočiště, a tak se Rožman obrátil na americkou ambasádu v Curychu se žádostí o vydání víza. Dne 1. července 1948 odcestoval do USA, kde se usadil v Clevelandu, a tam v roce 1959 zemřel.\n\nV roce 1998 připravil tehdejší generální prokurátor Anton Drobnič stížnost pro porušení zákona ve věci odsouzeného Rožmana, avšak tento návrh nebyl nikdy předložen soudu. Stížnost na porušení zákona tak nakonec podalo lublaňské arcibiskupství a Nejvyšší soud Republiky Slovinsko v říjnu 2007 rozsudek z roku 1946 zrušil pro rozpory a nesrovnalosti. Věc byla vrácena Krajskému soudu v Lublani k došetření, a ten v dubnu 2009 trestní řízení ve věci biskupa Rožmana zastavil.\n\n\n"}
{"id": "715512", "url": "https://cs.wikipedia.org/wiki?curid=715512", "title": "Čyhyryn", "text": "Čyhyryn\n\nČyhyryn ( , přepis z ruštiny \"Čigirin\", polsky \"Czehryń\") je město na Ukrajině. Leží v Čerkaské oblasti na březích řeky Ťasmyn. V letech 1648–1669 byl centrem kozáckého státu a tedy vlastně hlavním městem Ukrajiny.\n\nDnes zde žije zhruba deset tisíc obyvatel.\n"}
{"id": "715513", "url": "https://cs.wikipedia.org/wiki?curid=715513", "title": "Jarischův roztok", "text": "Jarischův roztok\n\nJarischův roztok čili Jarischova voda ( ) je roztok kyseliny borité s glycerinem rozpuštěné v demineralizované vodě. Jeho pH je mírně kyselé.\n\nPřípravek nese jméno po rakouském dermatologovi Adolfovi Jarischovi.\n\nK přípravě roztoku je potřeba 20 g kyseliny borité, 40 g glycerinu (85%) a 940 g destilované vody nebo konzervační vody. Ta se přivede k varu a nechá se v ní rozpustit kyselina. Po vychladnutí se v roztoku rozpustí glycerin a výsledný roztok se přefiltruje. Některé lékárny přidávají protimikrobní konzervační látky (parabeny), které prodlužují trvanlivost. Můžou ale způsobovat alergie a lékárník může připravit na požádání roztok i bez nich. Roztok se skladuje v dobře uzavřených láhvích. Obvyklé balení je čtvrt, půl a jeden litr.\n\nRoztok je čirá bezbarvá tekutina s téměř nepostřehnutelnou příjemnou vůní a s mírně kyselým pH. Je cenově dostupný a k dostání v lékárně bez předpisu.\n\nPoužívá se jako pleťová voda ke zklidnění akné, dermatitidy a ekzémů a celkové zklidnění pokožky. Na pokožce nepálí a příjemně chladí. Může také nahradit tonikum na dočištění pokožky po odlíčení. Pomáhá také dodat vláhu podrážděné a vysušené pokožce, například když je rozdrážděná kapesníčkem při alergické rýmě, nebo při opruzeninách. Maminky kojenců Jarischův roztok používají pro ošetření dětské pokožky.\n"}
{"id": "715514", "url": "https://cs.wikipedia.org/wiki?curid=715514", "title": "Progress M-12M", "text": "Progress M-12M\n\nProgress M-12M ( ) byla vesmírná loď třídy Progress ruské organizace Roskosmos, která byla zničena 24. srpna 2011 při nepovedeném pokusu o start. Vyrobila ji firma RKK Eněrgija. \n\nJejím úkolem bylo zásobovat Mezinárodní vesmírnou stanici. Vezla 2,67 tuny zásob, včetně vody (420 kg), kyslíku (50 kg) a paliva (996 kg). Ke stanici se měla připojit dva dny po startu přes modul Zvezda a zůstat připojena po šest měsíců.\n\nProgress M-12M vynášela do vesmíru raketa Sojuz-U, startující z kosmodromu Bajkonur 24. srpna 2011 v 13:00:11 UTC. Po 315 sekundách došlo k selhání jednoho z motorů, načež palubní počítač přerušil start a loď spadla na území Altajské republiky.\n"}
{"id": "715515", "url": "https://cs.wikipedia.org/wiki?curid=715515", "title": "Fenvalerát", "text": "Fenvalerát\n\nFenvalerát (systematický název (\"RS\")-\"alfa\"-kyano-3-fenoxybenzyl(\"RS\")-2-(4-chlorfenyl)-3-methylbutyrát) je syntetický pyrethroid používaný jako insekticid. Je směsí čtyř optických izomerů, které mají různě silné insekticidní účinky. Nejvyšší účinek má izomer 2-\"S\" \"alfa\". Fenvalerát obvykle obsahuje okolo 23 % tohoto izomeru.\n\nZa běžných podmínek se jedná o viskózní kapalinu, která může částečně krystalizovat. Rozpustnost fenvalerátu ve vodě je velmi nízká, naopak vysoká je v organických rozpouštědlech. Relativně stabilní je v kyselém prostředí, naopak v zásaditém rychle hydrolyzuje. \n\nFenvalerát se používá proti široké škále škodlivého hmyzu – nejčastěji pro ochranu potravin, krmiva a výrobků z bavlny a také proti blechám a klíšťatům v chlévech a stájích. Prodává se ve formě emulgovatelného koncentrátu, ULV spreje, insekticidní mlhy, granulí, smáčitelného prášku a směsí pro pomalé uvolňování. \n\nFenvalerát má jen mírnou toxicitu pro savce, je ale velmi toxický pro včely a ryby. Může dráždit oči a kůži, při požití je škodlivý. U laboratorních zvířat byly po akutní či krátkodobé expozici pozorovány toxické účinky na CNS. Fenvalerát neovlivňuje rostliny, jeho účinek však trvá dlouho. Reziduální úroveň se minimalizuje aplikací v nízkém množství.\n\n"}
{"id": "715517", "url": "https://cs.wikipedia.org/wiki?curid=715517", "title": "Rue de la Ferronnerie", "text": "Rue de la Ferronnerie\n\nRue de la Ferronnerie (\"Zámečnická ulice\") je ulice v Paříži. Nachází se v 1. obvodu.\n\nUlice začíná na křižovatce s \"Rue Saint-Denis\", vede západním směrem a končí u \"Rue de la Lingerie\".\n\nUlice se původně ve středověku nazývala \"Rue de la Charronnerie\" (Kolářská ulice) nebo \"Rue des Charrons\" (Ulice kolářů) podle zdejších řemeslníků. Od roku 1229 ovšem nese své dnešní jméno, protože král Ludvík IX. udělil cechu zámečníků (ferronniers) privilegium usídlit se v této ulici.\n\nDo francouzských dějin vstoupila tato malá ulička 14. května 1610, když zde byl v kočáře zavražděn král Jindřich IV. mnichem Ravaillacem. Deska na chodníku dnes upomíná na místo, kde k atentátu došlo.\n\nV ulici se nachází jeden z nejdelších domů v Paříži postavený v letech 1669-1678, který zahrnuje čísla 2-4-6-8-10-12-14.\n\n"}
{"id": "715520", "url": "https://cs.wikipedia.org/wiki?curid=715520", "title": "Upíři (film)", "text": "Upíři (film)\n\nUpíři (podle mýtických upírů) je český název několika filmů:\n\n"}
{"id": "715522", "url": "https://cs.wikipedia.org/wiki?curid=715522", "title": "Čertova ruka (hrad)", "text": "Čertova ruka (hrad)\n\nHrad Čertova ruka stával v pískovcových skalách Hruboskalského skalního města nedaleko Sedmihorek, dnes okres Semily.\n\nMísto, kde hrad stával, bylo osídleno již od eneolitu. O hradě neexistují žádné písemné prameny, ale podle archeologických nálezů byl založe snad ve třináctém století.\n\nJednalo se o malý dřevěný hrad v severní části skalního útvaru, tzv. Šourkovy věže. Zachovala se pouze cisterna vysekaná do skály, dále zbytky přístupové cesty, záseky po schodištích a vysekané otvory pro ukotvení trámů.\n\nPřímo ke skalnímu hradu žádná značená turistická stezka nevede, nicméně v blízkosti vedou hned dvě. Nejblíže prochází modrá značka od rozcestí pod hradem Kavčiny a pokračující do Sedmihorek. O něco vzdálenější je žlutá turistická značka kopírující silnici od hradu Valdštejn a od Smíchousova rybníka pokračující k zámku Hrubá Skála. Souběžně s modrou značkou vede také NS Hruboskalsko.\n\n\n\n"}
{"id": "715527", "url": "https://cs.wikipedia.org/wiki?curid=715527", "title": "Marek Hlavica", "text": "Marek Hlavica\n\nMarek Hlavica (* 4. února 1961 Praha) je český novinář, odborník na komunikaci a hudebník.\n\nPo studiích na Fakultě žurnalistiky Univerzity Karlovy pracoval v časopise Mladý svět. Začínal jako elév a redaktor. V roce 1990 odjel na stáž do časopisu Rolling Stone v New Yorku, kde získal zkušenosti v oboru vydavatelství a mediálního obchodu. Ty pak zúročil v nově vytvořené pozici obchodního ředitele společnosti Mladý svět a nakonec jako ředitel stejnojmenného vydavatelství. Po odchodu z Mladého světa krátce působil jako ředitel marketingu při startu první soukromé televize Nova. Větší část své profesní kariéry po roce 1995 věnoval oboru public relations. Byl zakladatelem a partnerem agentury Impact, která pracovala pro řadu významných mezinárodních i tuzemských klientů (Pepsi, Aral, Eurotel, Český telecom ad.). V roce 2000 opustil agenturu a stal se postupně manažerem komunikace ve společnostech Philip Morris, Citibank, ČEZ a Plzeňský Prazdroj. Od roku 2008 působí jako nezávislý konzultant v oboru komunikace (Volby do Evropského parlamentu, Spolchemie, Heineken, Plzeňský Prazdroj, ČNB, Ministerstvo financí ČR ad.) a ředitel mezinárodního festivalu reklamy PIAF. Od ledna 2016 je výkonným ředitel AKA (Asociace komunikačních agentur).\n\nJako předseda profesního sdružení odborníků PR Klub ČR přivedl na svět soutěž Zlatý středník (firemní publikace). Během své práce v oboru získaly projekty, které vedl nebo inicioval, řadu ocenění jako PR projekt roku, nejlepší firemní časopis a noviny, Via Bona. Hlavica rovněž přednáší a publikuje o komunikaci.\n\nJako hudebník je znám především mezi příznivci jazzu, blues a soulu. V osmdesátých a devadesátých letech tvořil třetinu bluesového tria Tucet (P. Jurkovič a P. Hudec). Další důležitou etapou byla soul rocková formace Žáha, kde se Hlavica pod pseudonymem SoulM prosazoval nejen jako zpěvák a hráč na foukací harmoniku, ale především jako autor. Tucet a Žáha vydaly celkem 4 alba (Sony Music a vlastním nákladem), skupiny vstupovaly na festivalových a klubových pódiích doma i v zahraničí. V poslední době Hlavica příležitostně vystupuje s různými bluesovými a jazzovými sestavami (Voice&Toys, Žáha, Luboš Andršt Blues Band ad.).\n\nSvoji schopnost komunikovat s publikem využívá Hlavica také například jako dlouholetý moderátor festivalu Blues Alive nebo slavnostního večera soutěže efektivity reklamy EFFIE. Pro rok 2013 se stal moderátorem pořadu Tečka páteční noci na ČT ART. Dvouhodinové živé vysílání kombinuje publicistiku s hudbou.\n\n"}
{"id": "715529", "url": "https://cs.wikipedia.org/wiki?curid=715529", "title": "Radeč (hrad)", "text": "Radeč (hrad)\n\nHrad Radeč stával nedaleko arboreta Bukovina u Hrubé Skály.\n\nO historii hradu toho moc nevíme. Založen byl pravděpodobně ve 13. století a archeologický průzkum zasadil jeho konec do 15. století. Jedinou písemnou zmínkou hradu by mohl být predikát Zbuda z Radče, který je připomínán v letech 1318-1323, jenž způsobil Vokovi z Rotštejna škody na Turnovsku a Jičínsku. Otázkou zůstává, zda se Zbud psal po hradu Radči u Hrubé Skály, nebo po dnes již zaniklé obci Radeč u Hořic. Je také možné, že hrad sloužil jako předsunuté opevnění Hrubé Skály nebo Valdštejna. Odborná veřejnost hrad objevila až v roce 1989.\n\nHrad byl vystavěn na ostrožně, od jehož části jej odděloval příkop. V severozápadní části původního předhradí je viditelné čtvercové zahloubení, pravděpodobně zbytek po dřevěné věžovité stavbě. V nejužším místě přehrazuje ostrožnu další příkop a v zadní části bývalo jádro hradu. Zde jsou patrné zbytky dalších zahloubení, které nasvědčují existenci dřevěných staveb. Na jih od zahloubenin se nacházel další objekt, snad studna.\n\n\n"}
{"id": "715530", "url": "https://cs.wikipedia.org/wiki?curid=715530", "title": "Erik VI. Dánský", "text": "Erik VI. Dánský\n\nErik VI. Dánský, Erik Menved (1274 – 13. listopadu 1319) byl dánský král v letech 1286 – 1319.\n\nNarodil se jako nejstarší ze sedmi dětí dánského krále Erika Klippinga a jeho manželky Anežky Braniborské. Erik Menved se stal králem v roce 1286, když jeho otec zemřel, pravděpodobně jsa zavražděn. Protože Erikovi bylo v té době teprve dvanáct let, byl krátce jeho poručníkem \"Valdemar IV. Šlesvický\" (jemuž Erik vděčil za svou svobodu) a poté převzala vládu jeho matka jako regentka, jež se v roce 1293 podruhé vdala.\n\nVelmoži, kteří byli obviněni ze smrti Erikova otce (vražda však nikdy nebyla s jistotou objasněna), uprchli do Norska, odkud začali s pomocí norského krále Erika II. Magnussona s nájezdy na dánské pobřeží. Zakrátko se k nim připojil mladší králův bratr Kryštof. Situace se zhoršila ještě více, když se jejich matka v roce 1293 znovu provdala za holštýnského hraběte \"Gerharda II. Slepého\" (1252/54–1312) a když se Erik dostal do vážného konfliktu s církví (nezdařený pokus o uvěznění arcibiskupa Jense Granda, prohraný proces králi vytknutý papežem Bonifácem VIII. a nakonec uvalení interdiktu na Dánsko). V roce 1302 se konal papežský soud ve Vatikáně. De facto Erik dosáhl vítězství - byl sice nucen zaplatit vysokou pokutu za uvěznění Jense Granda, ten však byl zbaven funkce arcibiskupa Dánska.\nV prvních letech 14. století se Erik angažoval v politice v severním Německu (chtěje podobně jako dříve král Valdemar II. rozšířit dánské panství jižním směrem). Prostřednioctvím spojenectví s německými knížaty, především vévody meklenburského, se stal formálním vládcem řady hanzovních měst, bojujících s Braniborskem a jinými drobnými panstvími. Braniborský panovník Albrecht I. odstoupil Erikovi všechna území severně řeky Labe.\n\nV druhé dekádě 14. století se situace obrátila. Konflikty skončily v roce 1316, kdy finančně zruinovaný král musel na své další ambice rezignovat. V roce 1313 se král vzdal všech královských majetků v jižním Jutsku. V letech 1315–1317 postihla zemi opakovaně neúroda. Pokladna byla prázdná, ale nebylo z čeho navýšit daně. Mince ražená králem byla bezcenná a zadlužení bylo tak obrovské, že Erik musel v roce 1317 na tři roky přenechat ostrov Fyn Gerhardovi II. Než zemřel, zastavil také Skåne. Poslední ranou dánské hrdosti bylo vítězství vévody \"Jindřicha Meklenburského\" nad dánskými jednotkami v bitvě u Rostocku.\n\nErikovi Menvedovi nepřálo štěstí ani na jiných frontách. Jeho angažování se v politice Švédska (podpora krále Birgera Magnussona, nejstaršího bratra jeho manželky Ingeborg Švédské) vedlo ke spojení Švédska s Norskem (které byly sjednoceny v roce 1319 pod žezlem Magnuse II. Erikssona) proti Dánsku.\n\nV roce 1296 se v Helsingborgu oženil se švédskou princeznou Ingeborg, dcerou švédského krále Magnuse Ladulåse a jeho manželky královny Helvig Holštýnské († 1324); z dynastických důvodů byli spolu zasnoubeni již jako děti. Písemné prameny vyzdvihují její krásu, půvab a něžnost. Dispens potřebný k uzavření manželství však byl udělen až v roce 1297 kvůli konfliktu mezi jejím manželem a arcibiskupem \"Jensem Grandem\". V roce 1298 se Erikova sestra Markéta provdala za nejstaršího bratra Ingeborg, švédského krále Birgera Magnussona.\n\nZ manželství se narodilo osm dětí (některé prameny uvádějí čtrnáct). Většinou však šlo o potraty a ostatní děti zemřely buď záhy po porodu nebo zemřely v útlém věku.\nInformace se zachovaly pouze o následujících potomcích:\n\nV roce 1318 přivedla Ingeborg na svět poslední dítě - syna, který se narodil živý a životaschopný. Ukazovala ho veřejnosti jedouc na voze, dítě jí však vyklouzlo z náručí, při pádu si zlomilo vaz a zemřelo. Poté se žalem zdrcená královna uchýlila do kláštera klarisek v Roskilde, kde o rok později zemřela; není jasné, zda to bylo její vlastní rozhodnutí nebo příkaz králův, který jí kladl za vinu synovu smrt.\n\nErik Menved zemřel 13. listopadu roku 1319, nezanechav dědice. Pochován byl v kostele sv. Benedikta v Ringstedu po boku své manželky, jež zemřela pouhé tři měsíce před ním. Jeho nástupcem se stal jeho mladší bratr Kryštof.\n\nLidový výklad spočívá v tom, že jde o zkrácení jeho oblíbené kletby\"«ved alle hellige mænd» (zaklínám se všemi svatými, u všech svatých)\". Podle jiného výkladu přezdívka pochází ze starodánského slova \"«menvett»\" (výraz pro ptáka nesoucího špatné znamení).\n\nTradičně se doba vlády Erika Menveda považuje za jedno z nemnoha světlých období dánských dějin toho času. Jeho snaha o vznik velkého Dánska je opěvána v dánské romantické literatuře; jeho vojenská politika přinesla značný rozmach království, nakonec však měla za následek oslabení druhdy silné monarchie. Přes své ambice vybudovat velké, mocné Dánsko zanechal Erik Menved v okamžiku své smrti zemi zruinovanou, roztříštěnou a zadluženou.\n\n"}
{"id": "715532", "url": "https://cs.wikipedia.org/wiki?curid=715532", "title": "Léonard Misonne", "text": "Léonard Misonne\n\nLéonard Misonne (1. července 1870 Gilly (Charleroi, Belgie) – 14. září 1943) byl belgický piktorialistický fotograf na přelomu století inklinující k avantgardním kruhům umělecké fotografie. Věnoval se především vizuálním výtvarným efektům světla a vystihnutí nálady a atmosféry. Pro vizualizaci svých nápadů používal převážně fotografické ušlechtilé tisky, zejména bromolejotisk. Za svůj sklon k impresionistické neostrosti si později vysloužil označení „Corot ve fotografii“. Spolu s Gustavem Marissiauxem jsou považováni za nejvýznamnější belgické umělecké fotografy své doby.\n\nByl nejmladším ze sedmi dětí právníka Louis Misonneho a jeho manželky Adèle Pirmezové.\n\nVystudoval inženýrské studium na Katolické univerzitě v Lovani a zakončil zkouškami s vyznamenáním. Své vystudované profesi se ale nikdy nevěnoval a raději se věnoval malbě, hře na klavír a hlavně fotografii.\n\nUž jako student v Lovani v roce 1891 byl Misonne vášnivým amatérským fotografem, od roku 1896 se věnoval, jako finančně nezávisly, krajinářské fotografii.\n\nAbsolvoval dlouhé cesty do Francie, Anglie, Německa a Švýcarska. Nasnímal celou řadu fotografií belgického pobřeží, nebo z Holandska, z belgických měst Gent a Antwerp, a z bezprostřední blízkosti svého bydliště.\n\nTrpěl těžkým astmatem, na které 14. září roku 1943 zemřel.\n\n"}
{"id": "715533", "url": "https://cs.wikipedia.org/wiki?curid=715533", "title": "Tungsten", "text": "Tungsten\n\nTungsten má několik významů:\n\n"}
{"id": "715535", "url": "https://cs.wikipedia.org/wiki?curid=715535", "title": "Buglatská vrchovina", "text": "Buglatská vrchovina\n\nBuglatská vrchovina je geomorfologický okrsek ve východní části Prachatické hornatiny.\n\nJedná se o plochou kernou vrchovinu s oblými vrcholy. Podle staršího geomorfologického členění Česka byla součástí Blanského lesa podkovovitě obepínajícího hlubokou tektonickou Křemžskou kotlinu. Podle novějšího členění je Buglatská vrchovina (tedy severní část této podkovy) chápána jako samostatný okrsek.\n\n\n"}
{"id": "715537", "url": "https://cs.wikipedia.org/wiki?curid=715537", "title": "Brøndby IF", "text": "Brøndby IF\n\nBrøndbyernes Idrætsforening je dánský fotbalový klub z města Brøndbyvester patřícího do aglomerace Kodaně. Hraje nejvyšší dánskou soutěž Superligaen. Klub byl založen v roce 1964 spojením dvou místních klubů. Vyhrál 10 titulů mistra ligy (mezi roky 1985 a 2005) a 6krát vyhrál dánský fotbalový pohár. V roce 1987 se dostal do čtvrtfinále Poháru mistrů evropských zemí a v roce 1991 do semifinále Poháru UEFA. Domácí zápasy hraje na stadiónu Brøndby pro 29 000 sedících diváků.\n\n"}
{"id": "715539", "url": "https://cs.wikipedia.org/wiki?curid=715539", "title": "Italian X Rays", "text": "Italian X Rays\n\nItalian X Rays je třinácté studiové album americké rockové skupiny Steve Miller Band, vydané v roce 1984. Album vyšlo u Capitol Records a produkoval ho Steve Miller.\n\n"}
{"id": "715540", "url": "https://cs.wikipedia.org/wiki?curid=715540", "title": "Skalní hrad u Raspenavy", "text": "Skalní hrad u Raspenavy\n\nSkalní hrad (též Burgstein) stával nedaleko obce Raspenava, přesněji na výběžku ze skalního města na sever od Oldřichova v Hájích.\n\nHrad blíže neznámého jména i historie plnil především strážní funkci, která spočívala v hlídání cesty mezi Libercem a Frýdlantem. Existoval přibližně ve 13. a počátkem 14. století a za jeho zánik může pravděpodobně požár. Podle pověsti zde sídlili loupežníci a hrad zničil král Přemysl Otakar II. Loupežníci zde měli údajně pobývat až do novověku, zhruba do 17. století. O tom se však dá s ohledem na podobu jeho pozůstatků pochybovat.\n\nVe skále, na které hrad stál, jsou stále patrné otvory sloužící k uchycení trámů dřevěné konstrukce. Přístup vedl od jihu sedlem ke hradní skále, na kterou se dalo dostat buď za pomoci dřevěné konstrukce, nebo po vytesaných schodech, jehož zbytky můžeme vidět ještě v současné době. Na vrcholu patrné zbytky železného uchycení, snad po stožáru. Vlastní hrad se pravděpodobně skládal z dřevěné budovy, po které je dnes vidět pouze podvalí.\n\nVrchol umožňuje rozhled po západní části Jizerských hor, Frýdlantsku a do Polska.\n\nSkalní hrad je dostupný odbočkou ze zelené turistické značky od Oldřichovského sedla, která dále pokračuje směrem na Albrechtice u Frýdlantu. Značku až ke rozcestníku \"Pod Špičákem\" kopíruje NS Oldřichovské háje a skály.\n\n"}
{"id": "715544", "url": "https://cs.wikipedia.org/wiki?curid=715544", "title": "Thomas Boggs", "text": "Thomas Boggs\n\nThomas Boggs (16. července 1944, Wynne, Arkansas, USA – 5. května 2008, Memphis, Tennessee, USA) byl americký hudebník. Proslavil se jako bubeník rockové skupiny The Box Tops. Zemřel na rakovinu ve věku 63 let. Celý život žil v Memphisu.\n"}
{"id": "715546", "url": "https://cs.wikipedia.org/wiki?curid=715546", "title": "Dolní Oldřiš (tvrz)", "text": "Dolní Oldřiš (tvrz)\n\nTvrz Dolní Oldřiš stávala v obci Dolní Oldřiš v těsné blízkosti hranic s Polskem.\n\nPřesný rok založení tvrze není známý. První písemná zmínka pochází z roku 1629, kdy Eberhardové, v jejichž majetku byla Dolní Oldřiš od roku 1501, převedli manství na Adama von Radewitz. Za třicetileté války byla poškozena a v 70. letech 17. století vyhořela. Její funkci převzal panský dvůr. Roku 1690 vykoupili Gallasové, majitelé frýdlantského panství, všechny lenní statky. Tvrz pak zůstala opuštěná a zanikla.\n\nPopis tvrze se nám zachoval z listiny z roku 1629. Jednalo o budovu, ve které byly světnice, dlážděná kuchyně, mnoho pokojů, komory a sklepy. Obklopovala ji tekoucí voda. Podle zachovalého tvrziště, kterým je ostrůvek v rybníce, se pravděpodobně jednalo o věžovitou budovu. Tvrz byla osazena vížkou s hodinovým strojem a zvonem.\n\n"}
{"id": "715548", "url": "https://cs.wikipedia.org/wiki?curid=715548", "title": "Grafitový důl v Českém Krumlově", "text": "Grafitový důl v Českém Krumlově\n\nGrafitový důl v Českém Krumlově je turistický název od roku 2003 již netěženého ložiska grafitu v Českém Krumlově. Důl byl založen v roce 1975 a stal se tak nejmladším grafitovým dolem v České republice.\n\nDůl Městský vrch, který je překopem spojen s nedalekým dolem Lazec, zahrnuje přes 13 km vyražených chodeb s větráním 27 komíny, jež také sloužily jako únikové cesty a mají výšku 30 až 60 m.\n\nNa čelbě se používaly československé trhaviny, například nitroglycerinový Perunit a Danubit. Grafit z dolu byl velmi kvalitní a jeho vrstvy měly tloušťku od 20 do 150 cm, surovina obsahovala 80-90 % uhlíku.. Vytěžený materiál pak byl kamiony dovezen do Netolic, kde se dále zpracovával.\n\nPrůměrná teplota v chodbách nevystoupá nad 12 °C.\n\nNa Českokrumlovsku je těžba grafitu zaznamenaná od roku 1767, ale je známo, že grafit byl v oblasti používán při výrobě keramiky již v období před naším letopočtem. Těžbou na Českokrumlovsku se zabývali Schwarzenbergové a Eggenbergové, v polovině 19. století pak poptávka po grafitu prudce stoupla a do těžby se pustilo mnoho dalších firem, k nejznámějším z nichž patří těžařstvo bratří Poráků.\n\nTěžba v dole skončila z ekonomických důvodů v roce 2003, ale již roku 1994 zde začaly turistické prohlídky, jež s krátkou přestávkou trvají dodnes. V březnu roku 2006 báňský úřad prohlídky z bezpečnostních důvodů zakázal, tehdejší provozovatel neměl finanční prostředky na sanaci, ale město se rozhodlo turisticky přitažlivé místo zachránit i z důvodu, že se stalo třetí nejnavštěvovanější městskou památkou. Důl se stal roku 2006 majetkem města, následujícího roku jej však zakoupila společnost Grafitový důl Český Krumlov spol. s r.o., jež jej dosud provozuje. Grafitový důl se veřejnosti znovu otevřel dne 1. května 2008. Někteří z bývalých horníků se stali průvodci, další se začali starat také o údržbu techniky a dostali na starost sanační a rekultivační práce.\n\nNa místo při silnici I/39 na Černou v Pošumaví lze dojet autem, před hlavní budovou je možné zaparkovat, je však dobře dostupné i pěšky - od hlavního českokrumlovského parkoviště u Jelení zahrady je vzdáleno jen 500 metrů. Prohlídky o počtu 10 - 20 návštěvníků je nutné rezervovat, prohlídky s průvodcem lze domluvit i mimo oficiální otevírací dobu. Před vlastní prohlídkou jsou návštěvníci vybaveni ochrannou kombinézou, holínkami, helmou a čelním světlem s baterií připevněnou k opasku. Prohlídka začíná za hlavní budovou a trasa je dlouhá přibližně 2 kilometry, přičemž od června 2007 vozí návštěvníky cca 1 km do nitra dolu důlní vlak. Začíná se v místě kolem 75 m pod zemským povrchem.\n\nVzorky zdejšího grafitu spolu s keramikou, průmyslovými nádobami a hornickými oděvy si lze prohlédnout v městském muzeu.\n\n"}
{"id": "715549", "url": "https://cs.wikipedia.org/wiki?curid=715549", "title": "NICE Systems", "text": "NICE Systems\n\nNICE Systems (: נייס מערכות, \"Nis Ma'arakot\", zkratka NICE) je izraelská firma.\n\nJde o globální firmu zaměřující se na technologie využívané pro zvýšení obchodní efektivity, prevenci firemní kriminality a zvýšení bezpečnosti. Její produkty jsou využívány přes 25 000 podnikatelskými subjekty ve více než 150 zemích. společnost obchodována na Telavivské burze cenných papírů a je zařazena do indexu TA-25. Zároveň je kótována na burze NASDAQ.\n\nSídlo firmy je v izraelském městě Ra'anana, ředitelem je Ze'evi Bregman. V roce 2010 dosáhla aktiva firmy 1 534 418 000 dolarů a obrat 689 451 dolarů. Kontrolní balík akcií akcionářů tvoří jen 3,46 % podílu. 8,53 % podílu ovládají institucionální investoři, zatímco zbytek podílu, cca 88 % je volně obchodován.\n\n\n"}
{"id": "715550", "url": "https://cs.wikipedia.org/wiki?curid=715550", "title": "One More River to Cross", "text": "One More River to Cross\n\nOne More River to Cross je osmé studiové album americké bluesové skupiny Canned Heat, vydané v roce 1973 u Atlantic Records.\n\n"}
{"id": "715552", "url": "https://cs.wikipedia.org/wiki?curid=715552", "title": "I Feel Like Playing", "text": "I Feel Like Playing\n\nI Feel Like Playing je sedmé sólové studiové album britského kytaristy Ronnie Wooda, vydané 28. září 2010. Wood si na album pozval několik hostů, mezi které patří i Billy Gibbons, Slash nebo Bobby Womack.\n"}
{"id": "715553", "url": "https://cs.wikipedia.org/wiki?curid=715553", "title": "Ferdinand Verbiest", "text": "Ferdinand Verbiest\n\nFerdinand Verbiest (9. října 1623 – 28. ledna 1688 Peking) byl vlámský jezuita, misionář, teolog, matematik a astronom. Narodil se v západoflanderské obci Pittem. Byl vybrán do výpravy vyslané roku 1658 na misie do Číny. Je zřejmě prvním člověkem, který sestrojil historicky doložený parní vůz.\n\nMisijní působení Ferdinanda Verbiesta mělo být založené na snaze ukázat Číňanům, zvláště vzdělaným, možnosti evropské vědy, a tudíž jim dokázat, že evropské vědění je nadřazené i vyspělým čínským poznatkům. Ferdinand Verbiest byl pro tuto úlohu skvěle připraven vynikajícím jezuitským školstvím a na čínském císařském dvoře se mu brzy podařilo získat přízeň císaře, a to svým technickým talentem - vyráběl hračky pro císařovy děti.\n\nJednou z jeho mechanických hraček byl i parní vozík, který skutečně sám jezdil, ale nikoliv poháněn parním strojem, ale spíše čímsi na způsob parní turbíny. Tento princip byl znám již od dob Héróna, alexandrijského učence. Moderní pokusy o rekonstrukci Verbiestova automobilu jsou postaveny převážně jako trojkolky s topeništěm a parním kotlem, z něhož je vedena pára do jediné trysky mířící na lopatky oběžného kola jakési primitivní turbíny. Ta pohání zadní kola. Datum postavení vozíku je udáváno na rok 1676.\n\nAlbert Dorville\n\n"}
{"id": "715554", "url": "https://cs.wikipedia.org/wiki?curid=715554", "title": "Gregory Isaacs", "text": "Gregory Isaacs\n\nGregory Anthony Isaacs (15. července 1951, Kingston, Jamajka – 25. října 2010, Londýn, Anglie, Spojené království) byl jamajský zpěvák a hudební skladatel. Největší úspěch mu přineslo album \"Night Nurse\" z roku 1982. Zemřel na rakovinu plic.\n"}
{"id": "715555", "url": "https://cs.wikipedia.org/wiki?curid=715555", "title": "Makhteshim Agan", "text": "Makhteshim Agan\n\nAdama, dříve také Makhteshim Agan též Makhteshim Agan Industries nebo MA Industries (: מכתשים אגן תעשיות, \"Machtešim Agan Ta'asijot\", zkratka MAIN) je izraelská firma.\n\nJde o globální firmu zaměřující se agrochemii a technologie pro ochranu zemědělské úrody. Byla založena roku 1945 jako Agan Chemical Manufacturers. Původně sídlila v Jeruzalému, pak se sídlo firmy přesunulo do Tel Avivu. Roku 1952 vznikla firma Makhteshim Chemical Works se sídlem v Negevské poušti, zaměřená na produkci insekticidů a fungicidů. V 70. letech 20. století se obě firmy spojily do volného svazku pro společný prodej svých produktů v zahraničí. Roku 1997 pak splynuly do jedné společnosti pod současným názvem Maktheshim Agan Industries. Od roku 1998 do 2014 byla obchodována na Telavivské burze cenných papírů a zařazena do indexu TA-25. V 90. letech 20. století firma výrazně rozšířila své zahraniční aktivity, zejména v Latinské Americe. Roku 2004 ovládla firmu Farm Saver Group a expandovala do USA a Austrálie, zároveň pronikla na trhy v Evropě, včetně České republiky.\n\nVe svém portfóliu má více jak 270 účinných látek obsažených celosvětově ve zhruba tisícovce přípravků.\n\nSídlo firmy je v Tel Avivu, ředitelem je Chen Lichtenstein. Ve svém oboru jde o šestou největší světovou firmu s podílem na globálním trhu přes 4 % . V roce 2014 převzala 100% akcií ChemChina, zároveň společnost změnila název na Adama. Od roku 2017 je Adama znovu veřejně obchodovatelnou společností na burze v Shenzenu. \n\nPodle dat z roku 2010 byla firma Makhteshim Agan devátým největším průmyslovým podnikem v Izraeli podle tržeb, které roku 2010 dosáhly 8,709 miliardy šekelů, a třetím největším podnikem v sektoru chemického a těžebního průmyslu.\n\nV posledním desetiletí došlo k výraznému nárůst objemu výroby a obchodu, v roce 2018 dosáhli tržby 3,881 mld. USD, EBITDA potom 653 mil. USD. \n\n\n"}
{"id": "715559", "url": "https://cs.wikipedia.org/wiki?curid=715559", "title": "Pat Garrett &amp; Billy the Kid (album)", "text": "Pat Garrett &amp; Billy the Kid (album)\n\nPat Garrett & Billy the Kid je soundtrack k filmu Pat Garrett and Billy the Kid. Album vyšlo 16. července 1973 u Columbia Records. Největší hit z tohoto alba je skladba „Knockin' on Heaven's Door“.\n\nVšechny skladby napsal Bob Dylan.\n"}
{"id": "715562", "url": "https://cs.wikipedia.org/wiki?curid=715562", "title": "Ohlášky", "text": "Ohlášky\n\nOhlášky jsou informace o místě a čase dalších bohoslužeb, o připravovaných akcích a jiná oznámení, sdělovaná duchovním či jinou pověřenou osobou ústně při bohoslužbě nebo prostřednictvím vývěsky či internetových stránek náboženské obce (farnosti, sboru).\n\nSpecifický význam mají ohlášky snoubenců neboli svatební ohlášky. V obecném povědomí se pod pojmem ohlášky rozumějí právě ohlášky snoubenců, které jsou oficiální informací o zamýšleném sňatku pro místní společenství věřících a představují jeden ze způsobů zjišťování, zda neexistují překážky uzavření sňatku. Ohlášky byly zavedeny 4. lateránským koncilem, praktikovali je i anglikáni a evangelíci. \n\nOhlášky snoubenců se zapisovaly do knihy ohlášek; předepsány byly troje ohlášky (při třech nedělních nebo svátečních mších či bohoslužbách před svatbou), v některých případech však bylo možné požádat na příslušné biskupské konzistoři o dispens a provést všechny tři ohlášky najednou (tzv. \"\"jednou za třikrát\"\"). Ohlášky snoubenců byly předepsány i státním právem (§ 70–82 ABGB). V období komunistického režimu byly ohlášky státní mocí zakázány. Směrnice České biskupské konference z roku 1993 předepisuje jedny ohlášky ústně 14 dnů před svatbou nebo na vývěsce kostela s tím, že v případě vážných důvodů lze od konání svatebních ohlášek dispensovat.\n\nNekatolické církve v ČR, které před komunistickým režimem ohlášky praktikovaly, již jejich právní závaznost po sametové revoluci ve svých vnitřních církevních předpisech neobnovily.\n"}
{"id": "715563", "url": "https://cs.wikipedia.org/wiki?curid=715563", "title": "Cellcom (Izrael)", "text": "Cellcom (Izrael)\n\nCellcom (: סלקום, \"Selkom\", zkratka CEL) je izraelská firma.\n\nJde o firmu zaměřující se na mobilní telekomunikaci. Byla založena roku 1994. K 30. červnu 2011 měla cca 3 366 000 zákazníků. Prostřednictvím své dceřiné společnosti Cellcom Fixed Line Communications je rovněž výlučným poskytovatelem pevného telefonního spojení v Izraeli. Firma je obchodována na Telavivské burze cenných papírů a je zařazena do indexu TA-25. Zároveň je kótována i na New York Stock Exchange.\n\nŘeditelem podniku je Amos Šapira. 46,9 % podílu ve firmě ovládá přímo či nepřímo Discount Investment Corporation, která je součástí IDB Group. Podle dat z roku 2010 byla firma Cellcom osmým největším podnikem v sektoru služeb a obchodu v Izraeli podle tržeb, které roku 2010 dosáhly 6,483 miliardy šekelů, a druhým největším podnikem v sektoru telekomunikací.\n\n\n"}
{"id": "715564", "url": "https://cs.wikipedia.org/wiki?curid=715564", "title": "Blažej Ráček", "text": "Blažej Ráček\n\nBlažej Ráček (3. února 1884, Křoví – 26. listopadu 1970, Moravec) byl český římskokatolický kněz, člen jezuitského řádu, profesor arcibiskupského gymnázia v Praze-Bubenči a církevní historik.\n\nPo ukončení obecné školy v Křoví studoval v letech 1896 – 1902 v Brně na prvním českém gymnáziu, noviciát vykonal na Velehradě. První sliby složil v roce 1904 v Kalksburgu, kde završil gymnaziální studia maturitou v roce 1906. Ve Svatém Ondřeji v Korutanech studoval rétoriku, v letech 1907 – 1910 v Bratislavě filozofii. Řád jej pověřil povoláním profesora, a proto v letech 1910-1915 studoval dějepis a zeměpis na Karlově univerzitě, poté v Innsbrucku na řádové univerzitě teologii. Na kněze byl vysvěcen na kněze 5. července 1918 v Brně. V roce 1919 skončil studia teologie a začal učit na arcibiskupském gymnáziu v Praze-Bubenči, mezitím ovšem vykonal v Linci svou třetí probaci. Své působení na bubenečském gymnáziu v Praze zakončil s ostatními profesory a žáky poté, co budovu zabrali nacisté v prosinci 1940. Do roku 1942 pak arcibiskupské gymnázium sídlilo na Smíchově. Po zrušení jezuitských gymnázií v roce 1942 prožil zbytek války na Velehradě a do roku 1945 se věnoval spisovatelské činnosti. V roce 1945 se vrátil k výuce, tentokrát na obnoveném velehradském jezuitském gymnáziu, odkud v roce 1949 odešel do Bohosudova. V rámci Akce K se v dubnu 1950 z Bohosudova stal tzv. internační klášter, do kterého byli kromě jezuitů svezeni také františkáni a Minorité. V Bohosudově Ráček zůstal s ostatními jezuity do září, pak byl internován v Oseku a v Králíkách, kde mu byly přidělovány polní práce. 27. ledna 1953 byl uznán práce neschopným a převezen do domova v Moravci. 12. července 1960 byl Krajským soudem v Brně v rámci procesu označeného \"Ráček a spol.\" s dvěma dalšími jezuity odsouzen za údajné podvracení republiky. Trest v trvání dvou a čtvrt roku strávil na Mírově a ve Valdicích.\n\nJe autorem populárních historických přehledů světových církevních a českých dějin, zčásti koncipovaných jako středoškolské učebice tradičního apologetického typu. Věnoval se i historii jezuitského řádu. Během pobytu v Moravci rozpracovával další kapitoly svých církevních dějin a pro spolubratry jako samizdat sepsal brožuru \"Řád nejvíc milovaný a nejvíc nenáviděný\", která je zmiňována i v rozsudku jako doklad \"trestné činnosti\". Většinu času však věnoval textu \"Život Ježíše Krista\", který vyšel v roce 1969 v exilu.\n\n\n\n"}
{"id": "715565", "url": "https://cs.wikipedia.org/wiki?curid=715565", "title": "Cellcom", "text": "Cellcom\n\nPojem Cellcom může označovat:\n"}
{"id": "715566", "url": "https://cs.wikipedia.org/wiki?curid=715566", "title": "Partner Communications Company", "text": "Partner Communications Company\n\nPartner Communications Company (, \"Partner Takšoret\", zkratka PTNR), dříve známá jako Orange Israel (), je izraelská firma.\n\nJde o firmu zaměřující se na mobilní telekomunikaci. Licenci získala v dubnu 1998 a na trh oficiálně vstoupila v lednu 1999. Má přes 3 000 000 zákazníků a má tak podíl cca 32 % na izraelském trhu. Na trhu působí pod mezinárodní značkou Orange, která odkazuje na mobilního operátora Orange. Kromě vlastních hlasových služeb nabízí i datové služby, připojení k internetu a multimediální služby. Firma je od roku 2001 obchodována na Telavivské burze cenných papírů a je zařazena do indexu TA-25. Zároveň je od roku 1999 kótována i na burze NASDAQ.\nŘeditelem podniku je Ja'akov Gelbard. Kontrolní balík akcií ve firmě ovládal Hutchison Telecom, který ale tento podíl ve výši 51,3 % roku 2009 prodal firmě Scailex Corporation. Podle dat z roku 2010 byla firma Partner Communications Company devátým největším podnikem v sektoru služeb a obchodu v Izraeli podle tržeb, které roku 2010 dosáhly 6,079 miliardy šekelů, a třetím největším podnikem v sektoru telekomunikací.\n\n\n"}
{"id": "715568", "url": "https://cs.wikipedia.org/wiki?curid=715568", "title": "Rychlovský hrádek", "text": "Rychlovský hrádek\n\nRychlovský hrádek (též \"Hradiště u Dolních Štěpanic\") je zaniklý hrad, který stával jihozápadně od Štěpanické Lhoty a severozápadně od Horních Štěpanic v katastrálním území Horní Štěpanice u obce Benecko v okrese Semily. Vznikl na konci třináctého století a zachovaly se z něj terénní pozůstatky opevnění.\n\nPodle archeologických nálezů byl hrad založen v poslední čtvrtině třináctého století a zanikl již na počátku čtrnáctého století. O jeho existenci se nedochovaly žádné písemné prameny, ale zakladateli mohli být příslušníci rodu Valdštejnů, kterým patřila většina okolní krajiny včetně hradu v Dolních Štěpanicích a kteří ho mohli využít k ochraně okrajové části svého panství v počátcích kolonizace kraje.\n\nZbytky hradu nejsou zaznamenány na tereziánském a josefínském katastru ani na Grauparově mapě Krkonoš z roku 1765.\n\nJednalo se jednodílný hrádek nepravidelného tvaru, v jehož konstrukcích hrálo významnou úlohu dřevo. Na severu a východě jej chránil příkop s valem, na jihu a západě příkrý sráz. V severní části byl val přerušen v místech, kde se pravděpodobně nacházel vstup do hradu. V hradním jádře se nedochovaly žádné pozůstatky zástavby, kterou neodhalily ani malé archeologické sondy.\n\n\n"}
{"id": "715569", "url": "https://cs.wikipedia.org/wiki?curid=715569", "title": "On the Run", "text": "On the Run\n\n„On the Run“ je třetí skladba z alba \"The Dark Side of the Moon\" od britské progresivně rockové skupiny Pink Floyd z roku 1973. Skladbu složili David Gilmour a Roger Waters.\n"}
{"id": "715571", "url": "https://cs.wikipedia.org/wiki?curid=715571", "title": "Isramco", "text": "Isramco\n\nIsramco (: ישראמקו, \"Jisra'mko\", zkratka ISRA.L) je izraelská firma.\n\nJde o firmu zaměřující se na ropný a plynařský těžební průmysl. Byla založena v roce 1982. Vyvíjí aktivity v Izraeli a v USA, kde má centrálu ve městě Houston. Je obchodována na Telavivské burze cenných papírů a je zařazena do indexu TA-25.\n\nPodle údajů ke květnu 2011 držely kontrolní balík akcií ve výši 33,35 % především společnosti Israel Oil Company a Naphta. 6,38 % ovládali institucionální investoři a zbytek byl volně obchodovaný.\n\n\n"}
