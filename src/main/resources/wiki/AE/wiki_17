{"id": "585938", "url": "https://cs.wikipedia.org/wiki?curid=585938", "title": "Heinkel He 112", "text": "Heinkel He 112\n\nHeinkel He 112 byl německý jednomístný jednomotorový stíhací dolnoplošník z první poloviny 30. let 20. století, která soutěžila o vládní zakázku na nové stíhací letadlo s uzavřenou kabinou a zatahovacím podvozkem. Byla poražená Messerschmittem Bf 109. V Luftwaffe se nedočkala většího rozšíření, ale byla vyvážena do Maďarska, Rumunska a Japonska. Počet postavených strojů nepřesáhl 100 kusů.\n\nV roce 1933 vydal operační štáb vojenského letectva požadavek na novou stíhačku, která by nahradila starší stíhací dvouplošníky Heinkel He 51 a Arado Ar 68. Nový typ měl dosahovat maximální rychlosti 400 km/h ve výšce 6000 m, doba výstupu to této výšky neměla přesáhnout 7 min, praktický dostup měl činit 10 000 m a vytrvalost 1,5 h. Návrh byl zaslán firmám Arado (Ar 80), Focke-Wulf (Fw 159), Heinkel a Messerschmitt. Technický úřad následně oznámil, že projektovaný letoun nemá mít plošné zatížení větší než 100 kg/m², což mělo zajistit dobrou obratnost. Projektovaný He 112 tak představoval kompromis mezi moderním řešením a původními požadavky RLM.\n\nDne 5. listopadu 1934 objednal Technický úřad u společnosti Heinkel tři prototypy. První He 112 V1 (imatrikulace D-IADO, Werk-Nr.1290) zalétal v září 1935 Flugkapitän Gerhard Nietschke. Pohon zajišťoval kapalinou chlazený řadový dvanáctiválec Rolls-Royce Kestrel V o vzletovém výkonu 510 kW a maximálním výkonu 471 kW ve výšce 4 265 m. Kabina pilota byla otevřená, vybavená čelním štítkem. V prosinci 1935 byl předán středisku v Travemünde.\n\nDo Travemünde byl odeslán také druhý prototyp He 112 V2 (D-IHGE, Werk-Nr.1291) poháněný motorem Junkers Jumo 210 C o vzletovém výkonu 471 kW a maximálním výkonu 397 kW ve výšce 2700 m. Konstruktéři bratři Günterové u tohoto stroje obešli limitující požadavek na co nejmenší plošné zatížení zkrácením rozpětí na 11,50 m z původních 12,60 m u V1. Po srovnávacích letech s Messerschmittem Bf 109 V2 byly oba prototypy He 112 odeslány do do Rechlinu, kde byl He 112 V2 zničen při provádění vývrtky. Flugkapitän Nietschke stroj opustil na padáku.\n\nPět týdnů po druhém prototypu byl zalétán He 112 V3 (D-IDMO, Werk-Nr.1292). Měl nově tvarovaný chladič, jednotlivé výfuky byly nahrazeny společným sběračem spalin na obou stranách motoru, svislá ocasní plocha byla zvýšena a plně uzavřený kryt kabiny. V trupu již byla instalována hlavňová výzbroj tvořená dvojicí kulometů MG 17 ráže 7,92 mm, rozpětí křídla bylo opět zmenšeno.\nV roce 1936 obdržely obě firmy Heinkel i Messerschmitt objednávku na stavbu deseti předsériových letounů. Aby se He 112 stal svými výkony konkurenceschopný, bylo nutné celý koncept modifikovat. Tímto úkolem byl pověřen ing. Heinrich Hertel. Aby nedošlo ke zpoždění harmonogramu vývoje He 112, pokračovaly práce na dosavadní konstrukci pracovně označené He 112 A. Prototypy této verze se staly stroje He 112 V4 (D-IZMY, Werk-Nr.1932) a He 112 V5 (D-IIZO, Werk-Nr.1933) vycházející z V3. Oba poháněl agregát Jumo 210 Da s dvourychlostním kompresorem o vzletovém výkonu 529 kW a maximálním výkonu 493 kW ve výšce 3900 m. Třílistá vrtule byla nahrazena stavitelnou dvoulistou kovovou VDM. Vedle střelecké výzbroje bylo možno nést šest 10 kg pum pod křídlem. Zmenšení VOP zlepšilo letové charakteristiky. Na podzim roku 1936 proběhly v Travemünde porovnávací testy V4 a Bf 109 V3. He 112 V5 byl následně vyzbrojen kanónem Rheinmetal-Borsig MG C/30L ráže 20 mm střílejícím osou vrtule. Kulomety nad motorem byly demontovány.\n\nDalšími prototypy „Áčka“ se staly exempláře He 112 V6 (D-ISJY, Werk-Nr.1934) a He 112 V8 (D-IRXO, Werk-Nr.1935). Do draku V8 byl zabudován řadový motor Daimler-Benz DB 600 Aa o vzletovém výkonu 706 kW, který byl záhy nahrazen motorem Jumo 210 Da. \n\nPrvním prototypem celkově překonstruovaného letounu se stal He 112 V9 (D-IGSI, Werk-Nr.1956), který poprvé vzlétl v červenci 1937. Původní velký chladič byl nahrazen menším, částečně zatahovatelným. Řadový motor Jumo 210 Ea o vzletovém výkonu 500 kW roztáčel dvoulistou kovovou vrtuli VDM-Hamilton. Křídlo eliptického tvaru mělo rozpětí 9,10 m. Výzbroj se skládala ze dvou kanónů MG FF v křídle a dvou kulometů MG 17 v trupu nad motorem.\n\nPrototyp He 112 V10 (D-IQMA, Werk-Nr.1957) byl osazen pohonnou jednotkou Daimler-Benz DB 601 Aa měl představovat předpokládanou exportní variantu He 112 E. Byl zničen při nehodě. Jako vzor alternativní verze sloužil He 112 V11 (D-IYWE, Werk-Nr.1958) s motorem Jumo 210 Ga o vzletovém výkonu 515 kW a maximálním výkonu 537 kW ve výšce 1000 m. Další prototyp He 112 V12 (D-IRXS, Werk-Nr.1959) létal s motorem DB 600 Aa, následně pak s DB 601 Aa. Byl prodán do Japonska.\n\nDrak He 112 byl podroben rozsáhlým zkouškám s raketovým motorem, při kterých havarovalo několik prototypů, ale byly hned zázračně opraveny.\n\nV listopadu 1936 byl prototyp He 112 V5 odeslán do Španělska, kde po smontování proběhlo 9. prosince jeho zalétání. Operoval z letiště v Tabladě, kde za jeho řízení usedali mj. piloti Oberleutnant Günter „Fips“ Radusch, Oberleutnant Wilhelm Balthasar a Unteroffizier Max Schulze, který 19. července 1937 se strojem havaroval během přistání na letišti v Escaloně. V té době se He 112 V4 účastnil mezinárodního leteckého mítinku na letišti Curich-Dübendorf, předtím byl v Helsinkách předváděn představitelům velení finského vojenského letectva. V říjnu 1937 se zúčastnil předvádění v Miláně na Salon Internazionale Aeronautica. Dalším letounem odeslaným do Španělska se stal He 112 V9, kde od roku 1938 létal s trupovým označením 8•2. Letové zkoušky s ním prováděl pilot Harro Harder. Rovněž He 112 V4 sloužil ve Španělsku. Obdržel trupové označení 5•1 a stejně jako předchozí prototypy sloužil u jednotky VJ/88. Následně velení španělského letectva zakoupilo 12 strojů a rozšířilo svou objednávku o dalších pět. První dva He 112 B-0 dorazily do Sevilly v listopadu 1938 a dalších šest v lednu 1939 (5•51 až 5•58). Byly přiděleny k jednotce 2°. Ecuadrilla Grupo Mixto 5-G-5 dislokované na letišti Balaguer, které velel Miguel Garcia Pardo. Dne 19. ledna 1939 sestřelil na Heinkelu Polikarpov I-16, v den kapitulace 31. března zahynul po srážce ve vzduchu s pilotem Rogelio Garcia de Juanem. Zbylých devět objednaných He 112 B-0 bylo dodáno až koncem dubna 1939.\n\nNavrhovaný sériový He 112 A nebyl Luftwaffe přijat, ta místo toho dostala Bf 109. Heinkel proto zahájil rozsáhlou reklamní kampaň na zahraniční kontrakty. He 112 B-1 (D-IORC, Werk-Nr.2029) byl předváděn v Nizozemí na letišti Schiphol, přednost však dostala domácí konstrukce Fokker D.XXI. \n\nV listopadu 1937 Rakousko testovalo novou stíhačku pro své letectvo a výsledek skončil velkým překvapením. Rakouská nákupní komise vedená federálním velitelem letectva Alexandrem Löhrem, se rozhodla pro He 112. Zkušební pilot Hans Schalk dostal možnost vyzkoušet Bf 109 i He 112. Výsledkem bylo, že označil obě letadla jako rovnocenná. Avšak Heinkel měl více vyvážené charakteristiky při obratech, a také lepší možnosti pro variace s avionikou a vybavením. Po anšlusu Rakouska již k exportu 42 kusů He 112 nedošlo.\n\nPo návštěvě japonské delegace továrny Heinkel v Marienehe na podzim 1937 bylo objednáno 30 kusů He 112 pro Japonské císařské námořní letectvo. Na jaře 1938 bylo do Japonska dodáno 12 strojů He 112 B-0, ale dalších 12 bylo zabaveno pro službu v Luftwaffe, kvůli krizi v Sudetech. Obdržela je IV./JG 132 založená ve Werneuchenu, jejímž velitelem se stal Hauptmann Johannes Janke. Bojeschopnost dosáhla 1. července 1938 a její první základnou byl Oschatz v Sasku. Odtud byla jednotka v říjnu 1938 přesunuta do Karlových Varů a později do Moravské Třebové. Zde se název jednotky změnil na II./JG 331 a její He 112 byly nahrazeny Bf 109 C. \n\nPočátkem roku 1939 navštívila Německo skupina důstojníků rumunského letectva a následně firma Heinkel obdržela objednávku na dodání třiceti He 112 B-1 s motory Jumo 210 Ea. Rumunské He 112 B-1 byly od října 1939 zařazeny do výzbroje Escadrile 51 a 52 z Grupul 5 Flotila 1 Vinatoare se základnou na letišti Bukurešť-Pipera, v červnu 1941 byly přemístěny na letiště Focșani. V srpnu přeletěly na letiště Rimnicul Sarat a v říjnu na letiště Razelmnaja. První vzdušné vítězství získal již 22. června poručík Teodor Moscu, který sestřelil I-16. Od 25. října 1941 vzlétaly rumunské He 112 z letiště v Oděse, v září 1942 jejich bojová kariéra na východní frontě skončila. V průběhu bojů proti SSSR bylo ztraceno devět He 112. Do konce války sloužily pro pokračovací výcvik stíhacích pilotů. \n\nDalším zahraničním odběratelem se stalo Maďarsko, které 7. září 1938 objednalo 36 kusů He 112 B. Přetrvávající spor o Transylvánii mezi Maďarskem a Rumunskem způsobil problémy se získáním exportní licence pro nestrannost Německa. Dne 14. ledna 1939 maďarská vláda objednávku obnovila. Vzhledem k vytíženosti výrobních kapacit továrny Heinkel nabídli Maďaři koupi licence na výrobu He 112, které měla produkovat firma Manfred Weiss. U této tuzemské společnosti letectvo objednalo 1. června 1939 12 strojů He 112 B, další tři vzorové měl dodat Heinkel. Do poloviny července převzala firma Manfred Weiss šest motorů Jumo 210 E a osmnáct Jumo 210 Ga, v srpnu pak převzala tři He 112 B-1/U2, které byly ihned přezbrojeny na maďarské kulomety Gebauer ráže 8 mm. Vzhledem k neuspokojivým výkonům He 112 nebyla jejich sériová výroba zahájena. \n\n\n\n\n"}
{"id": "585945", "url": "https://cs.wikipedia.org/wiki?curid=585945", "title": "Železniční nehoda na nádraží Montparnasse", "text": "Železniční nehoda na nádraží Montparnasse\n\nŽelezniční nehoda na nádraží Montparnasse (francouzsky \"Accident ferroviaire de la gare Montparnasse\") je vlakové neštěstí, ke kterému došlo v úterý 22. října 1895. Stejně se jmenuje legendární snímek, který pořídila společnost \"Studio Lévy et fils\". Vlak železniční společnosti \"Chemins de fer de l'Ouest\" z Granville do Paříže nezastavil na plánovaném místě na pařížském nádraží Gare Montparnasse, ale pokračoval v jízdě až k zarážedlu kusé koleje, přes nástupiště a prorazil skleněnou stěnu železniční stanice. Ve vlaku bylo 131 cestujících a pět členů posádky.\n\nVlak byl tažen parní lokomotivou č. 721 Typ 120 a vyrazil v 8:45 z Granville, ale cestou nabral asi deset minut zpoždění a na nádraží Montparnasse měl dorazit v 15:55 hod. Vlak se skládal ze dvou zavazadlových vozů a poštovního vozu, které byly hned za lokomotivou, následovalo osm vozů osobních, zatímco vůz se zavazadly byl zařazen jako poslední.. Strojvedoucí vlaku Guillaume-Marie Pellerin, s devatenáctiletou profesionální praxí, se rozhodl použít záchrannou brzdu na stlačený vzduch značky Westinghouse, která však nefungovala (byla odpojená, aby se šetřily brzdové destičky). Musel tedy použít pouze brzdu lokomotivy a ve vozech mechanickou ruční brzdu.\n\nRychlost soupravy však byla příliš vysoká a náhradní brzdy byly použity na poslední chvíli a příliš pozdě. V 16:00 parní lokomotiva prorazila skleněné okno stanice a půlmetrovou zeď terasy a spadla na tramvajovou zastávku o deset metrů níže na \"Place de Rennes\". Zůstala šikmo opřená o zeď jako žebřík. Jen těsně minula právě projíždějící tramvaj. Dvanáct vagónů se 131 cestujícími zůstalo nevykolejených nahoře ve stanici. Pellerin společně s topičem seskočili z lokomotivy ještě dříve než projela zdí.\n\nMezi cestujícími a posádkou vlaku bylo pět vážně zraněných osob. Dva cestující, jeden topič a dva zaměstnanci železnice. Venku na ulici zemřela prodavačka novin Marie-Augustine Aguilardová. Nepřišla do kontaktu s lokomotivou, ale zabil ji kus padajícího zdiva. Zaskakovala zrovna za svého manžela, který odešel pro večerní novinové vydání. Železniční společnost zaplatila Aguilardové pohřeb a jejím dvěma dětem důchod. Na ulici byla zraněna ještě jedna žena.\n\nStrojvůdce vlaku Pellerin a konduktor Mariette byli postaveni před soud. Pellerin musel zaplatit pokutu 50 franků a odpykal si dva měsíce vězení, Mariette zaplatil pokutu 25 franků.\n\nLokomotiva zůstala téměř neporušená. Zůstala z nádražní budovy viset čtyři dny než se technikům podařilo ji vyprostit. Tato akce způsobila obrovský příliv zvědavých lidí. Záběr lokomotivy měla možnost pořídit celá řada fotografů. Záběr, který stál na hranici reality a fikce. Odborníci se domnívají, že právě tento výjev dal ve fotografickém umění vzniknout úplně novému stylu - surrealismu.\n\nFotografii katastrofy použila hardrocková kapela Mr. Big na obálku alba \"Lean into It\" z roku 1991.\n\nNehoda byla zachycena ve snové scéně ve filmu \"Hugo a jeho velký objev\" (2011).\n\nUdálostí se inspiroval umělec David Černý při návrhu mostu mezi dvěma domy v pražské ulici Lihovarská.\n\n"}
{"id": "585946", "url": "https://cs.wikipedia.org/wiki?curid=585946", "title": "Super 2000", "text": "Super 2000\n\nSuper 2000 (nebo S2000) je specifikace FIA pro závodní automobily odvozené od sériově vyráběných cestovních vozů. Pro homologaci musí být vyrobeno alespoň 2500 identických vozů ve 12 po sobě jdoucích měsících, vozy mohou být kitově upravené, použitý motor musí být odvozen z homologovaného modelu. S2000D je označení pro vozy specifikace S2000 s naftovým motorem.\n\nKategorie je použita i v rallye. Vozy musí mít dvoulitrový atmosférický motor a pohon všech kol.\n\n"}
{"id": "585948", "url": "https://cs.wikipedia.org/wiki?curid=585948", "title": "Dívčí kameny", "text": "Dívčí kameny\n\nDívčí kameny (polsky \"Śląskie Kamienie\", německy \"Mädelsteine\") je hora v Krkonoších, ležící na česko-polské hranici asi 6 km severně od Špindlerova Mlýna a 8 km jihovýchodně od polského města Szklarska Poręba.\n\nNa vrcholu jsou výrazná žulová skaliska (převážně stojící na polské straně) s balvanovými a suťovými poli. Vrcholové skály měří až 8 m a nabízejí výborné panoramatické výhledy.\n\nPodle pověsti zde zahynula mladá pastýřka a podle ní se vrcholové skály a celá hora nazývají.\n\nVrchol se nachází v I. zóně KRNAP, přímo na hlavní krkonošské hřebenovce – červeně značené cestě česko-polského přátelství. K Petrově boudě na východním úbočí vede i žlutá turistická značka ze Špindlerova Mlýna, která se u Petrovky napojuje na červenou hřebenovku (celkem 7 km).\n\n\n"}
{"id": "585949", "url": "https://cs.wikipedia.org/wiki?curid=585949", "title": "Zápas na Letních olympijských hrách 1992 – muži, volný styl do 48 kg", "text": "Zápas na Letních olympijských hrách 1992 – muži, volný styl do 48 kg\n\nZápas ve volném stylu ve váhové kategorii do 48 kg probíhal na Letních olympijských hrách 1992 v Barcelonském Instituto Nacional de Educación Física de Cataluña. O medaile se utkalo celkem 19 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "585950", "url": "https://cs.wikipedia.org/wiki?curid=585950", "title": "Cârțișoara", "text": "Cârțișoara\n\nCârțișoara ( , ) je rumunská obec v župě Sibiu v historickém regionu Sedmihradsko. V roce 2002 zde na rozloze 85,7 km² žilo 1157 obyvatel. V blízkosti prochází silnice DN 1 Sibiu – Făgăraș a samotnou obcí prochází silnice DN 7C (Drumul Național 7C, též \"Transfăgărășan\"), kterou nechal vybudovat v letech 1970–1974 rumunský diktátor Nicolae Ceaușescu.\n\n\n"}
{"id": "585954", "url": "https://cs.wikipedia.org/wiki?curid=585954", "title": "Mužské kameny", "text": "Mužské kameny\n\nMužské kameny (polsky \"Czeskie Kamienie\", německy \"Mannsteine\") je hora v Krkonoších, ležící na česko-polské hranici asi 6 km severně od Špindlerova Mlýna a 7,5 km jihovýchodně od polského města Szklarska Poręba.\n\nNa vrcholu jsou výrazná žulová skaliska s balvanovými a suťovými poli. Vrcholové skály se táhnou v délce přes 50 metrů, na výšku měří 10-11 metrů a nabízejí výborné panoramatické výhledy.\n\nVrchol se nachází v I. zóně KRNAP, přímo na hlavní krkonošské hřebenovce – červeně značené cestě česko-polského přátelství. K Petrově boudě na východním úbočí vedlejších Dívčích kamenů vede i žlutá turistická značka ze Špindlerova Mlýna, která se nad Petrovkou napojuje na červenou hřebenovku (celkem 8 km).\n\n\n"}
{"id": "585956", "url": "https://cs.wikipedia.org/wiki?curid=585956", "title": "Chromogisaurus", "text": "Chromogisaurus\n\nChromogisaurus (\"ještěr s barvou země\") byl rod poměrně primitivního sauropodomorfního dinosaura, popsaného paleontologem M. D. Ezcurrou v roce 2010 ze slavného argentinského souvrstí Ischigualasto. Stáří vrstvy, ve které byly fosilie tohoto dinosaura objeveny, činí kolem 228 milionů let (počátek svrchního triasu). Šlo tedy o jednoho z vůbec nejstarších známých neptačích dinosaurů. Holotyp s označením \"PVSJ 846\" sestává z fragmentů předních i zadních končetin, pánve a dvou kaudálních obratlů; lebka se nedochovala. Tento býložravec byl zaživa asi 1,5 až 2 metry dlouhý, kolem 13 kilogramů vážící a zřejmě převážně kvadrupední. Byl příbuzný primitivním sauropodomorfům, jako byly rody \"Guaibasaurus\", \"Agnosphitys\", \"Panphagia\" a \"Saturnalia\".\n\n\n"}
{"id": "585959", "url": "https://cs.wikipedia.org/wiki?curid=585959", "title": "San Felipe Plaza", "text": "San Felipe Plaza\n\nSan Felipe Plaza je mrakodrap v texaském městě Houston. Má 45 pater a výšku 190,5 metrů. Je to 2. nejvyšší mrakodrap postavený mimo centrum města hned po Williams Tower. Byl dokončen v roce 1984. Budova disponuje podlahovou plochou o rozloze 89 134 m převážně kancelářských prostor.\n\n"}
{"id": "585960", "url": "https://cs.wikipedia.org/wiki?curid=585960", "title": "Likvidace", "text": "Likvidace\n\nLikvidace může být:\n\n"}
{"id": "585967", "url": "https://cs.wikipedia.org/wiki?curid=585967", "title": "Šimakaze (1942)", "text": "Šimakaze (1942)\n\nŠimakaze () byl „torpédoborec první třídy“ ( \"Ittó kučikukan\") japonského císařského námořnictva, postavený v letech 1941 až 1943. Byl prototypem nové třídy torpédoborců, které císařské námořnictvo označovalo jako torpédoborce typu C ( \"Hei-gata kučikukan\"). S novým pohonným systémem o výkonu 75 000 k na hřídeli (55 162,4 kW), využívajícím vysokoteplotní vysokotlaké kotle, dosahoval rychlosti 40 uzlů (74,1 km/h), což z něj činilo nejrychlejší japonský torpédoborec druhé světové války a jeden z nejrychlejších na světě vůbec. Vedle extrémně výkonné pohonné soustavy se vyznačoval i silnou výzbrojí: se svými patnácti 610mm torpédomety pro torpéda typu 93 rovněž neměl konkurenci. Vzhledem ke složitosti konstrukce a vývoji válečných událostí se ale svých 16 plánovaných sesterských lodí nedočkal a zůstal jedinou jednotkou své třídy.\n\n\"Šimakaze\" se zúčastnil bojů v Pacifiku, při kterých sloužil zejména jako doprovod jiných plavidel. Zúčastnil se krytí evakuace ostrova Kiska, pokusu o dopravu zásob na Biak, bitvy ve Filipínském moři a okrajově i bitvy u Leyte. Dne 11. listopadu 1944 ho při doprovodu konvoje TA č. 3 v Ormocké zátoce potopila palubní letadla z americké TF 38.\n\nS prvními jednotkami třídy \"Fubuki\" získalo císařské námořnictvo moderní, silné a výkonné torpédoborce, které dosahovaly rychlosti 38 uzlů (70,4 km/h). Vlivem londýnské námořní konference a po ní vlivem zvyšování výtlaku již této rychlosti u následujících tříd nebylo dosaženo a například u torpédoborců třídy \"Kageró\" klesla rychlost na 35,5 uzlů (65,7 km/h). Pro srovnání: Když v roce 1939 přijímalo císařské námořnictvo první jednotky třídy \"Kageró\", vstupovaly do služby u amerického námořnictva první torpédoborce třídy \"Sims\", které byly sice slaběji vyzbrojené, ale dosahovaly rychlosti 38,7 uzlů (71,67 km/h).\n\nV roce 1939 zadal \"Gunreibu\" ( ~ námořní generální štáb) požadavek na nový typ torpédoborce, který by byl schopen dosáhnout rychlosti 40 uzlů (74,1 km/h). Program čtvrtého kruhu ( \"Maru jon keikaku\", oficiálně „4. program výstavby loďstva“ ~ \"Dai-jon-dži kaigun gunbi džúdžicu keikaku\") z téhož roku pak počítal s postavením jednoho prototypu trupového čísla 125 podle základního návrhu ( \"kihon keikaku bangó\") F52. Později mělo následovat šestnáct dalších jednotek trupových čísel 733 až 748, ale k jejich realizaci již nedošlo.\n\nKvůli umístění výkonnějšího pohonného systému a silnější výzbroje došlo u nového torpédoborce k nárůstu standardního výtlaku o 534 T oproti třídě \"Kageró\".\n\n\"Šimakaze\" byl jediným torpédoborcem císařského námořnictva, který měl takzvanou atlantickou příď.\n\n\"Šimakaze\" byl vybaven dvěma sestavami nových parních turbín \"Kanpon\", při jejichž konstrukci Japonci využili zkušeností svého německého spojence s konstrukcí turbín. Každá sestava se skládala z celkem šesti turbín: čtyř hlavních a dvou pro plavbu cestovní rychlostí. Hlavní turbíny v sestavě byly jedna vysokotlaká, dvě středotlaké a jedna nízkotlaká, všechny přes převodovku pohánějící jednu hřídel s lodní vrtulí. Pro plavbu cestovní rychlostí byla v každé sestavě navíc jedna vysokotlaká a jedna nízkotlaká cestovní turbína, které byly přes převodovku napojené na druhou hlavní středotlakou turbínu.\n\nTurbíny roztáčela přehřátá pára o teplotě 400 °C a tlaku 38,9 kg/cm (3815,4 kPa) kterou generovaly tři vodotrubné kotle \"Ro-gó Kanpon šiki\". Při zkouškách dokázaly turbíny vytáhnout výkon až na 79 240 k (58 280,9 kW) a \"Šimakaze\" dosáhl rychlosti 40,9 uzlů (75,75 km/h).\n\nHlavní dělostřelecká výzbroj byla stejná jako u souběžně produkované třídy \"Júgumo\". Šest 127mm kanónů typu 3. roku bylo umístěno po dvojicích do třech dělových věží typu D, které umožňovaly elevaci až 75 ° a tudíž použitelnost hlavní baterie i proti letadlům. Jedna dvouhlavňová věž byla – již tradičně – umístěna na přední palubě před můstkem, druhá na zadní nástavbě a třetí na palubě za zadní nástavbou.\n\nLehkou protiletadlovou vyzbroj tvořily při dokončení dvě dvojice 25mm kanónů typu 96 umístěných na platformě vedle zadního komínu. Ty doplňoval jeden dvouhlavňový 13,2mm kulomet na plošině před můstkem.\n\nUnikátní v celém císařském námořnictvu byla torpédová baterie. Původní požadavek \"Gunreibu\" zněl na použití dvou sedmihlavňových torpédometů. Kvůli vysoké hmotnosti a kvůli požadavku na manuální nouzové ovládání torpédometů bylo ale od sedmihlavňové verze upuštěno a byla instalována trojice motorem na stlačený vzduch otáčených pětihlavňových zakrytovaných torpédometů typu 0 model 5 pro torpéda typu 93. \"Šimakaze\" se tak stal jedinou lodí císařského námořnictva s pětihlavňovými torpédomety. Silnější torpédovou výzbroj pak nesly už jenom torpédové křižníky \"Kitakami\" a \"Ói\" (přestavěné z lehkých křižníků v roce 1941).\n\n\"Šimakaze\" byl již při svém dokončení vybaven centimetrovým přehledovým radarem \"22-gó\" pro sledování vzdušných i hladinových cílů, jehož anténa ve tvaru dvou trychtýřů se nacházela na předním stěžni.\n\nPodle Whitleyho a Wiśniewského měla být v roce 1944 odstraněna zadní 127mm věž, aby uvolnila místo dvojici trojhlavňových 25mm kanónů. Toto tvrzení je ale nutno považovat za nesprávné, neboť z 11. listopadu 1944 ukazuje torpédoborec se všemi třemi 127mm věžemi. Nová 25mm trojčata byla umístěna na nové platformě vybudované po obou stranách nástavby světlometu mezi druhým a třetím torpédometem na zádi. \n\nTaké 25mm dvojčata vedle komínu byla nahrazena za trojhlavňové verze. Dvouhlavňový kulomet před můstkem byl vyměněn za 25mm dvoukanón. Protiletadlová výzbroj \"Šimakaze\" tak stoupla na čtrnáct 25mm kanónů (4xIII a 1xII).\n\nV polovině roku 1944 bylo instalováno dalších čtrnáct 25mm kanónů v jednohlavňovém provedení. Podle Wiśniewského měly přibýt i čtyři jednohlavňové 13,2mm kulomety. Během roku 1944 byla na zadní stěžeň instalována anténa metrového přehledového radaru \"13-gó\" pro sledování vzdušných cílů.\n\n\"Šimakaze\" byl dokončen 10. května 1943 v námořním arzenálu Maizuru a byl zařazen do výcvikové 11. \"suirai sentai\" ( ~ eskadra torpédoborců) 1. \"kantai\" ( ~ loďstvo) \"Rengó kantai\".\n\nPrvním nasazením nového torpédoborce měla být účast na evakuaci ostrova Kiska. Dne 7. července 1943 vyplul \"Šimakaze\" spolu s ostatními plavidly z Paramuširu, ale počasí nedovolilo provést evakuaci. Dne 17. července se lodě vrátily na Paramušir. Mezitím byl \"Šimakaze\" 10. července přiřazen k 2. \"suirai sentai\" 2. \"kantai\". Večer 22. července vyplul z Paramuširu k druhému pokusu o evakuaci Kisky. \"Šimakaze\" byl součástí krycího svazu, kterému velel \"taisa\" (大佐 ~ námořní kapitán) Šigetaka Amano. Kromě \"Šimakaze\" tvořily Amanovu krycí skupinu torpédoborce \"Wakaba\" (vlajkový), \"Hacušimo\", \"Naganami\" a \"Samidare\". Odpoledne 26. července se torpédoborec \"Hacušimo\" srazil s \"Wakaba\" a \"taisa\" Amano přestoupil na \"Šimakaze\". O půlnoci na 28. července se svaz nacházel na pozici přibližně , odkud se vydal kurzem 20 ° ke Kisce a dopoledne 29. července dorazil k západnímu pobřeží ostrova. Japonské lodě obepluly ostrov severně, aby se dostaly do přístavu na východním pobřeží. \"Šimakaze\" spolu s \"Naganami\" a \"Samidare\" hlídkoval u vjezdu do přístavu, \"Hibiki\" u ostrova Little Kiska a ostatní lodě vpluly ve 14:30 do přístavu a začaly naloďovat obránce ostrova. Ve 14:35 bylo naloďování dokončeno a lodě se kolem severního pobřeží ostrova vydaly zpět na Paramušir, kam dorazily 1. srpna.\n\nDne 3. srpna vyplul \"Šimakaze\" z Paramušir, aby spolu s torpédoborci \"Akigumo\", \"Asagumo\" a \"Júgumo\" doprovodil těžký křižník \"Maja\" do Jokosuky, kam celé uskupení doplulo 6. srpna. V jokosuckých docích pak \"Šimakaze\" prodělal nezbytnou údržbu.\n\nV září a počátkem října 1943 vykonal \"Šimakaze\" tři cesty mezi Jokosukou a tehdejší hlavní základnou císařského námořnictva v jihozápadním Pacifiku Trukem. Nejprve ve dnech 15. až 20. září doprovázel těžké křižníky \"Čókaj\" a \"Maja\" na Truk, poté 21. až 26. září doprovázel na zpáteční cestě do Jokosuky letadlové lodě \"Čújó\" a \"Taihó\" a nakonec 4. až 10. října doprovázel \"Čújó\" zpět na Truk.\n\nKoncem září 1943 podnikly americké letadlové lodě TF 15 a TF 11 nájezd na atoly Makin a Tarawa. Počátkem října pak TF 14 zaútočila na Wake. V očekávání dalších nájezdů amerických letadlových lodí vyplulo japonské loďstvo 17. října z Truku k atolu Eniwetok. \"Šimakaze\" se rovněž zúčastnil tohoto výjezdu, ale k žádnému kontaktu s americkými silami nedošlo a 26. října se japonský svaz vrátil na Truk.\n\nDne 30. října 1943 vyplul \"Šimakaze\" z Truku, aby poskytl doprovod tankerům \"Nippon\" a \"Toa Maru\". Doprovázel je ale pouze část jejich cesty na Tarakan a poté obrátil zpět. K 1. listopadu je \"Šimakaze\" zmiňován jako eskorta konvoje tankerů \"Niššó\" a \"Ničiei Maru\", které toho dne připluly na Truk. Již následujícího dne ale \"Šimakaze\" opět vyplul, aby těmto dvěma tankerům poskytl doprovod na jejich další cestě do Rabaulu. Během ní byly oba tankery 4. listopadu poškozeny leteckým útokem, zatímco \"Šimakaze\" dorazil následujícího dne do Rabaulu – těsně po náletu amerických palubních letounů na tuto strategickou japonskou základnu. Na cestu zpět na Truk se \"Šimakaze\" podle Nevitta vydal ještě téhož dne jako doprovod těžkého křižníku \"Suzuja\" a poškozeného hybridního křižníku \"Mogami\". Podle Hackett & Kingsepp ale oba křižníky měly vyplout z Rabaulu až 6. listopadu. Do Rabaulu \"Šimakaze\" připlul 8. listopadu.\n\nPo cestě do Rabaulu následovala cesta do Japonska a zase zpátky, když nejprve ve dnech 11. až 15. listopadu 1943 doprovodil z Truku do Jokosuky těžké křižníky \"Atago\" a \"Takao\" a poté ve dnech 26. listopadu až 1. prosince doprovázel na Truk letadlové lodě Šókaku a \"Čitose\".\n\nRáno 7. prosince 1943 vyplul z Truku jako součást eskorty konvoje č. 7072, který se skládal z tankerů \"Šinkoku\" a \"Fudžisan Maru\" a který plul na Palau. \"Šimakaze\" konvoj doprovázel až po 135 stupeň východní délky, kde se 11. prosince od konvoje odpojil a přidal se ke konvoji plujícímu ze Singapuru na Palau a tvořeného tankery \"Ničiei\", \"Terukawa\" a \"Kjokutó Maru\". Z Palau konvoj pokračoval 12. prosince jako konvoj č. 1040 na Truk, kam doplul 15. prosince. Odpoledne 18. prosince vyplul \"Šimakaze\" z Truku jako doprovod konvoje č. 7181, který tvořil pouze tanker \"Kenjó Maru\" plující na Palau. Šimakaze doprovázel tanker až do 21. prosince, kdy doprovod tankeru převzal torpédoborec \"Hajanami\".\n\nK 6. lednu 1944 Hackett & Cundall zmiňují \"Šimakaze\" jako součást eskorty konvoje NE–602, který toho dne vyplul ze Saipanu a směřoval na Palau. Již o dva dny později – odpoledne 8. ledna – měl ale podle týchž historiků vyplout z Balikpapanu jako součást eskorty konvoje KU. Takový výkon by ale pro \"Šimakaze\" znamenal urazit nejméně 2000 námořních mil (3704 km) mezi Saipanem a Balikpapanem za méně než 65 hodin – tedy průměrnou rychlost minimálně 30,8 uzlu (57,0 km/h) a s minimálně jedním doplňování paliva po cestě.\n\nKonvoj KU se skládal z tankerů \"Nippon\", \"Kokujó\", \"Kenjó Maru\" a dalších nákladních plavidel. Doprovod měly zajišťovat torpédoborce \"Šimakaze\" a \"Hajanami\" spolu s hlídkovým člunem č. 102 (ex USS \"Stewart\" (DD-224)). Konvoj doplul na Palau, odkud 14. ledna pokračoval na Truk, přičemž jeho eskorta byla posílena o torpédoborce \"Sazanami\" a \"Akebono\". Odpoledne téhož dne byl konvoj napaden ponorkami USS \"Guardfish\", USS \"Albacore\" a USS \"Scamp\". Ty potopily tankery \"Nippon\" a \"Kenjó Maru\" a torpédoborec \"Sazanami\". Zbytek konvoje doplul – včetně \"Šimakaze\" – na Truk 17. ledna.\n\nDne 22. ledna 1944 se na 130. stupni východní délky \"Šimakaze\", ještě spolu s torpédoborcem \"Tamanami\", připojil jako eskorta ke konvoji KU–702. Ten tvořily tankery \"Kjokutó\" a \"Ničiei Maru\" směřující z Balikpapau na Truk, kam dorazily 26. ledna.\n\nOdpoledne 5. února vyplul z Truku konvoj tankerů \"Kokujó\", \"Ničiei\" a \"Kjokutó Maru\". Jako eskorta konvoje byly přiřazeny torpédoborce \"Šimakaze\", \"Oite\" a \"Ikazuči\". Ve 13:00 dne 11. února dorazil konvoj do Davao na Mindanau, kde \"Šikamaze\" dotankoval 149 tun paliva z nádrží \"Ničiei Maru\". Druhého dne vyplul ve 12:40 konvoj opět na cestu, ale tentokrát ho eskortoval již pouze \"Šimakaze\". Ráno 15. února dorazil konvoj do Balikpapanu. Tam se zformoval nový konvoj složený z tankerů \"Kokujó\", \"Niššó\" a \"Kjokutó Maru\" a eskortovaný torpédoborci \"Šimakaze\" a \"Ikazuči\". Tento konvoj vyplul z Balikpapanu odpoledne 21. února. V 1:00 dne 25. února na pozici konvoj napadla vynořená ponorka USS \"Hoe\" a zasáhla \"Kjokutó Maru\". Ve 2:20 zaútočila \"Hoe\" podruhé a potopila tanker \"Niššó Maru\". Zbytek konvoje, včetně \"Kjokutó Maru\", doplul později téhož dne do Davao. Z Davao pokračoval konvoj 29. února na Palau, kam dorazil 2. března a kde byl následně konvoj rozpuštěn.\n\nZ Palau pokračoval \"Šimakaze\" 4. března 1944 jako eskorta nosiče hydroplánů \"Akicušima\" přes Saipan do Jokosuky, kam dorazil 14. března. Z Jokosuky pokračoval do Kure, kde se ve dnech 17. března až 12. dubna podrobil údržbě v docích.\n\nDne 20. dubna vyplul z Kure jako součást eskorty bitevní lodě \"Jamato\" a křižníku \"Maja\". Cestou přes Manilu (28. dubna) je doprovodil na Lingga, kam dorazil 1. května. Podle Nevitta pak ve dnech 12. až 15. května doprovodil těžké jednotky z Lingga na Tawi-Tawi. Podle Hackett & Kingsepp se ale tento přesun uskutečnil ve dnech 11. až 14. května. Odpoledne 10. června vyplul z Tawi-Tawi svaz \"čúdžó\" ( ~ viceadmirál) Matome Ugakiho tvořený mimo jiné bitevními loděmi \"Jamato\" a \"Musaši\", aby v rámci operace \"Kon\" poskytl krytí třetímu konvoji se zásobami pro Biak. \"Šimakaze\" byl součástí doprovodu Ugakiho svazu. Dne 12. června ale byla operace „odložena“ a svaz zakotvil na Batjanu. Již následujícího dne ale Ugakiho svaz vyplul na moře. Na pozici se přibližně v 10:00 dne 16. června setkal se skupinou tankerů, ze kterých Ugakiho lodě dotankovaly a následně zamířily na sever k setkání s Ozawovým svazem letadlových lodí. K setkání došlo v 16:50 téhož dne. Po dotankování letadlových lodí zamířily japonské lodě do bitvy ve Filipínském moři, během které byl \"Šimakaze\" součástí doprovodu Kuritova předsunutého svazu. Ačkoliv i Kuritův svaz se navečer 20. června stal cílem protiútoku amerických palubních letadel, Nevitt nezmiňuje žádné škody na \"Šimakaze\".\n\nDne 8. července 1944 vyplul \"Šimakaze\" z Kure jako doprovod transportu vojáků na Okinawu. Poté pokračoval do Lingga, kam doplul 16. července. Z Lingga poté 18. října doprovodil bitevní lodě \"Jamato\", \"Musaši\" a \"Nagato\" do Bruneje, kde dotankovaly před plánovanou operací \"Šó-ičigó\" (捷１号作戦).\n\nDne 22. října loďstvo vyplulo z Bruneje. \"Šimakaze\" byl přímo podřízen 2. \"suirai sentai\" Kuritovy 1. \"butai\" (第一部隊 ~ 1. sekce) 1. \"júgeki butai\" (第一遊撃部隊 ~ 1. útočný svaz, někdy též Střední svaz). Cestou byl ráno 23. října Kuritův svaz u ostrova Palawan napaden ponorkami USS \"Darter\" a USS \"Dace\", které potopily těžké křižníky \"Atago\" a \"Maja\" a těžce poškodily těžký křižník \"Takao\". Všechny tyto lodě se nacházeli na čele japonské formace. \"Šimakaze\" tou dobou plul přímo uprostřed formace, přičemž na pravoboku měl \"Musaši\", na pravoboku před přídí \"Jamato\" a na levoboku před přídí \"Nagato\". \n\nBěhem bitvy v Sibuyanském moři 24. října plul \"Šimakaze\" na čele Kuritovy 1. \"butai\". V 16:21 byl \"Šimakaze\", spolu s těžkým křižníkem \"Tone\" a torpédoborcem \"Kijóšimo\", pověřen doprovodem těžce poškozené \"Musaši\". Ta se ale již potápěla a tak \"Šimakaze\" převzal 607 nebo 635 ze 769 trosečníků z těžkého křižníku \"Maja\", kteří se nacházeli a palubě \"Musaši\". Do následující bitvy u ostrova Samar 25. října ale \"Šimakaze\" nijak významně nezasáhl – jediná příležitost jeho kariéry, jak využít silnou torpédovou výzbroj tak byla promrhána. Během obou bitev byl \"Šimakaze\" lehce poškozen blízkými dopady pum a palbou útočících letadel. Další poškození bylo způsobeno kolizí s torpédoborcem \"Akišimo\" 25. října.\n\nDne 26. října \"Simakaze\", spolu s dalšími jednotkami, dotankoval z tankeru \"Ničiei Maru\" a následujícího dne v Coronské zátoce opět dotankoval palivo z tankeru \"Juho Maru\" nebo \"Ničiei Maru\". Po dotankování odplul do Bruneje.\n\nZ Bruneje zamířil zase zpět na Filipíny a 31. října zakotvil v Manile. V Manile se tou dobou soustřeďovaly lodě určené k provedení a krytí operací TA – zásobování bojujících japonských jednotek na Leyte. Dne 4. listopadu se \"Šimakaze\" stal vlajkovou lodí \"šóšó\" (中将 ~ kontradmirál) Mikio Hajakawy.\n\nRáno 9. listopadu vyplul z Manily konvoj TA č. 3, jehož pět transportních lodí přepravovalo 2000 mužů a 6000 tun munice 26. divize císařské armády. Doprovod zajišťoval \"Šimakaze\" spolu s torpédoborci \"Hamanami\", \"Hacuharu\" a \"Take\", minolovkou \"č. 30\" a stíhačem ponorek \"č. 46\". Cestou se konvoj 10. listopadu setkal s konvojem TA č. 4, který vyplul dříve a nyní mířil zpět do Manily. \"Hacuharu\" a \"Take\" se vrátily zpět spolu s TA č. 4, který naopak k ochraně TA č. 3 zanechal torpédoborce \"Asašimo\", \"Naganami\" a \"Wakacuki\".\n\nZa úsvitu 11. listopadu byl konvoj severozápadně od Leyte napaden americkými torpédovými čluny \"PT-321\" a \"PT-324\", které ale byly zahnány dvěma torpédoborci (jeden z nich byl \"Hamanami\"). Ráno 11. listopadu vyslaly letadlové lodě z TG 38.1 (USS \"Hornet\", USS \"Monterey\" a USS \"Cowpens\"), 38.3 (USS \"Essex\", USS \"Ticonderoga\" a USS \"Langley\") a 38.4 (USS \"Enterprise\" a USS \"San Jacinto\") přibližně 350 letadel proti konvoji TA č. 3. Americká letadla zastihla Japonce u cíle jejich cesty v Ormocké zátoce a přibližně v 10:45 zahájila útok. Japonské torpédoborce se pokusily uniknout z pasti Ormocké zátoky úžinou severně od ostrova Ponson, přičemž \"Šimakaze\" plul uprostřed pětičlenné liniové formace.\n\"Šimakaze\" byl zasažen na přídi a na jeho palubě zahynul i \"šóšó\" Hajakawa. Hořící \"Šimakaze\", jehož stroje se zastavily, byl pak bezmocně unášen po hladině. Nakonec se v 16:30 potopil jako poslední z lodí TA č. 3, které byly toho dne potopeny. Přežily pouze torpédoborec \"Asašimo\" a stíhač ponorek \"č. 46\". Zničení konvoje TA č. 3 stálo TF 38 pouhých devět sestřelených letadel.\n\nPočet přeživších z \"Šimakaze\" není přesně znám, ale z \"Šimakaze\" a \"Wakacuki\" se na Leyte zachránilo celkem 131 mužů, včetně kapitána \"Šimakaze\" \"čúsa\" (中佐 ~ fregatní kapitán) Hiroši Uwaie. K vysokým ztrátám přispělo i to, že \"Šimakaze\" odmítl pomoc z \"Asašimo\". V noci z 2. na 3. prosince byla část přeživších z \"Šimakaze\" a \"Wakacuki\" naloděna na lodě konvoje TA č. 7. Během naloďování trosečníků byl TA č. 7 napaden torpédoborci USS \"Allen M. Sumner\", USS \"Moale\" a USS \"Cooper\", které potopily torpédoborec \"Kuwa\" a poškodily \"Take\". \"Take\" ale dokázal torpédem potopit \"Cooper\" a zbývající americké lodě se stáhly. Poté byli trosečníci přeloženi na \"Take\" a \"jusókan č. 9\". První skupina trosečníků dorazila s konvojem TA č. 7 do Manily 4. prosince. Druhá skupina byla vyzvednuta 11. prosince torpédoborcem \"Uzuki\" z konvoje TA č. 9. Ráno 12. prosince byl ale \"Uzuki\" torpédován čluny \"PT-490\" a \"PT-492\" a téměř okamžitě se potopil. Není známo, že by někdo přežil.\n\nDne 10. ledna 1945 byl \"Šimakaze\" vyškrtnut ze seznamu lodí japonského císařského námořnictva.\n\n\n"}
{"id": "585968", "url": "https://cs.wikipedia.org/wiki?curid=585968", "title": "Likvidace pozůstalosti", "text": "Likvidace pozůstalosti\n\nLikvidace pozůstalosti (dříve označováno jako likvidace dědictví) je procesním právem upravený způsob vypořádání práv a závazků náležejících do pozůstalosti, které je předluženo. Likvidace dědictví se provádí zpeněžením všeho zůstavitelova majetku, přičemž výtěžek tohoto zpeněžení se rozdělí mezi zůstavitelovy věřitele podle rozvrhu stanoveného soudem.\n\nÚčastníky při likvidaci pozůstalosti jsou věřitelé v rámci uspokojení své pohledávky, a likvidační správce. Pokud se věřitelé zcela vzdají svého práva na uspokojení své pohledávky, přestanou být účastníky v průběhu likvidace pozůstalosti. Likvidaci pozůstalosti nařizuje soud buď na základě návrhu dědice, věřitele či státu, nebo bez návrhu za určitých podmínek. Pokud je rozhodnuto o likvidaci pozůstalosti, měl by soudní komisař zajistit, aby byl zůstavitelův majetek zpeněžen bez prodlení.\n\nLikvidační podstata je tvořena z majetku zůstavitele, jenž byl v jeho vlastnictví v den své smrti, z pohledávek vzniklých po smrti zůstavitele, z majetku patřícího do likvidační podstaty a z dalšího majetku stanoveného zákonem. Zjišťování likvidační podstaty má zpravidla na starost likvidační správce nebo notář, pokud není určen někdo jiný. Likvidačního správce jmenuje soud. Soud může za správce zvolit osobu, jež je uvedena v seznamu insolvenčních správců nebo osobu splňující předpoklady pro zápis do seznamu insolvenčních správců.\n\nInformační povinnost ohledně skutečností souvisejících s majetkem patřícím do likvidační podstaty mají ti jedinci, kteří znají skutečnosti ohledně zmíněného majetku či jedinci, kteří vedou seznamy nebo systémy s obsahem informací o majetku v likvidační podstatě. Zmíněné skutečnosti musí sdělit na základě výzvy likvidačnímu správci nebo notáři.\n\nLikvidační správce či notář se souhlasem soudu může uskutečnit zpeněžení majetku patřícího do likvidační podstaty. Způsob jeho zpeněžení, cenu a podmínky určí soud. Majetek patřící do likvidační podstaty je možné zpeněžit buď prodejem nebo věřitelem. Ze zisku zpeněžení majetku patřícího do likvidační podstaty jsou hrazeny pohledávky. Nezpeněžený majetek patřící do likvidační podstaty připadá státu.\n\nDluhy zůstavitele lze označit jako pasiva likvidační podstaty. Do pasiv pozůstalosti spadají i náklady za pohřeb, náklady konkrétních osob na zaopatření a dluhy vzniklé po smrti zůstavitele. Soud pasiva pozůstalosti uvede v seznamu pasiv, přičemž čerpá z údajů dědiců. Pokud se dědici neshodnou na tom, co spadá do pasiv pozůstalosti, pak není možné k těmto informacím při řízení a projednávání pozůstalosti přihlížet.\n\nŘízení při likvidaci pozůstalosti je ukončeno buď rozvrhovým usnesením, kdy je pravomocně rozhodnuto o rozdělení celého či zbylého výtěžku majetku likvidační podstaty, nebo usnesením, jímž je rozhodnuto o vydání likvidačního přebytku. Společně s ukončením likvidačního řízení zanikají neuspokojené pohledávky, jimž odpovídá pasivum pozůstalosti. Likvidace pozůstalosti musí být zastavena, pokud se po nařízení likvidace ukáže, že je zůstavitel naživu.\n"}
{"id": "585970", "url": "https://cs.wikipedia.org/wiki?curid=585970", "title": "Aloe stromovitá", "text": "Aloe stromovitá\n\nAloe stromovitá (\"Aloe arborescens\") je druh sukulentní rostliny z rodu aloe, který pochází z jižní Afriky (Jihoafrická republika, Malawi), roste v suchém klimatu. Roste převážně na horských hřebenech a skalách, též na křovinaté buši, v pásmu od mořského pobřeží až do hor. Existuje mnoho hybridů. Tento druh aloe se podobně jako aloe pravá používá v bylinné medicíně. Její výtažky pomáhají při hojení ran a popálenin, cukrovce a zvýšené hladině krevních lipidů. Tyto pozitivní účinky jsou přisuzovány přítomností látek, jako jsou polysacharidy, antrachinony, C-glykosidy a lektiny.\n\nAloe stromovitá je sukulentní rostlina keřového vzrůstu s holým kmínkem, která dorůstá výšky až 200 cm, výjimečně 400 cm. Tvoří dužnaté zelené až šedozelené listy dlouhé do 60 cm. Okraje listů jsou zubaté s docela pevnými trny. Uvnitř listu se nachází průhledný polotekutý gel s obsahem již uvedených léčivých látek. Na jednoduchém květním stvolu vytváří zářivě červené květy dlouhé 4–5 cm.\n\nAloe stromovitá je hojně pěstována jako okrasná rostlina. Tento druh je navíc populární v moderním zahradnictví a domácím lékařství. Schopnost uchovávat v listech zásobní látky jí umožňuje přežít v oblastech s nízkým úhrnem srážek, což je ideální pro skalky a zahrady s malým množstvím vody. Je poměrně odolná vůči škůdcům. V tropech a subtropech se pěstuje celoročně na venkovních zahradách, zatímco v mírném podnebí ji lze pěstovat jako přenosnou rostlinu - v létě venku, v zimě v bytě nebo zimní zahradě. Vyžaduje slunné místo a omezenou zálivku. V zimním období potřebuje teplotu alespoň 5 °C. Ideální teplota na přezimování se pohybuje kolem 15-19 °C. Daří se jí v hlinito-písčité půdě. Při pěstování v květináči nevyžaduje přesazování často - jednou za tři až čtyři roky. Množí se postranními odnožemi nebo vrcholovým řízkem, který rychle zakoření.\n\nGel obsažený v listech pomáhá proti lupénce. Popáleniny se léčí přiložením rozdrcených listů na poraněné místo. Průmyslově se šťáva zpracovává sušením, konečný produkt zvaný sabur je součástí mnoha léčivých přípravků, jako jsou například švédské kapky. Zuluové používají prášek ze sušených listů jako ochranu proti bouřím.\n\n"}
{"id": "585971", "url": "https://cs.wikipedia.org/wiki?curid=585971", "title": "Seznam původních filmů na Disney Channel", "text": "Seznam původních filmů na Disney Channel\n\nDisney Channel Original Movies jsou původní filmy z produkce Disney Channel. Mezi nejznámější Muzikál ze střední, či nejnovější Vnitřní zář. V České republice se vysílají na české mutaci kanálu Disney Channel.\n\n1. Krásky od Krav\n\n\n\n\n\n\n\n\n\n\n\n"}
{"id": "585972", "url": "https://cs.wikipedia.org/wiki?curid=585972", "title": "Předběžné šetření", "text": "Předběžné šetření\n\nPředběžné šetření je etapa dědického řízení, ve které se zjišťuje okruh dědiců a rozsah majetku, který má být předmětem dědického řízení. Legislativně tuto proceduru řeší Zákon č. 292/2013 Sb. \"(O zvláštních řízeních soudních).\"\n\nÚčelem předběžného šetření je získání základních poznatků o skutečnostech, na nichž závisí další postup řízení o pozůstalosti. K tomu bývá nejčastěji předvolán vypravitel pohřbu, neboť se velmi často jedná o osobu, která žila se zůstavitelem ve společné domácnosti nebo si byla  se zůstavitelem jinak blízká a jsou jí známy poměry zůstavitele mnohdy lépe než samotným dědicům. Je tedy obvyklé předvolat nejprve vypravitele pohřbu.\n\nPři předběžném šetření se provádějí úkony potřebné k objasnění stavu pozůstalostního jmění a pro zjištění dědického práva (osob, které mají právo na pozůstalost), odkazovníků, vykonavatele závěti, správce pozůstalosti a dalších osob, jejichž právní sféry se projednání pozůstalosti dotýká.\n\nK předběžnému řízení je přizvána osoba, která je seznámena s rodinnými a majetkovými poměry zemřelého, zpravidla ten, kdo vypravuje pohřeb. Soud, nebo soudní komisař má k dispozici v době zahájení řízení v době svého pověření k dispozici zpravidla pouze údaje, které jsou uvedeny v oznámení, na jehož základě bylo řízení zahájeno (např. úmrtní list). Podle § 140 si soud může opatřit další informace, ale přesto se nemusí do kontaktu se všemi účastníky dědického řízení. Proto v praxi dochází k nespokojenosti s tím, že soud, či soudní komisař nepřivolal k řízení všechny účastníky dědického řízení.\n\nSepisuje se s osobou, u níž lze předpokládat poskytnutí základních údajů o zůstaviteli, jeho dědicích, majetku a dluzích, ze kterých bude možné v dalším řízení vycházet.\n\nPři sepisování protokolu jsou zjišťovány, popřípadě ověřovány a doplňovány následující údaje:\n\n\nRozsah informací závisí samozřejmě na tom, s kým je protokol sepisován  - zda s blízkým rodinným příslušníkem, nebo jen s cizí osobou. V praxi bývá protokol sepisován nejčastěji s osobou uvedenou v úmrtním listu nebo v jiném oznámení o úmrtí, popřípadě s manželkou, potomkem nebo předkem, zjištěnými z informačního systému evidence obyvatel.\n\n1) závěť, listinu o vydědění, listinu o odvolání závěti zemřelého;\n\n2) přesné adresy s daty narození těch, kdo do dědického řízení automaticky spadají\n\n3) vkladní knížky, doklady ke sporožirovým, běžným či devizovým účtům, doklady k bezpečnostní schránce\n\n4) doklady o členství ve stavebním bytovém družstvu či jiném družstvu\n\n5) pokud zůstavitel vlastnil motorové vozidlo – velký technický průkaz\n\n6) byl-li zůstavitel vlastníkem či spoluvlastníkem nemovitého majetku - domu, chaty, garáže, bytu, pozemků\n\n7) doklady (veškeré faktury a účtenky) o výši pohřebních výloh\n\n8) doklady o půjčkách či dluzích zůstavitele. Na předběžné šetření je nutné se dostavit i v případě, kdy se předvolaný domnívá, že zemřelý nezanechal žádný majetek\n\nZjistí-li se, že zůstavitel zanechal listinu o pořízení pro případ smrti, o prohlášení o vydědění, o smlouvě o zřeknutí se dědického práva nebo o zrušení těchto právních jednání, popřípadě listinu o povolání vykonavatele závěti, o jmenování správce pozůstalosti, o smlouvě o manželském majetkovém režimu nebo o příkazech, podmínkách nebo jiných právních jednáních, které mohou mít význam pro nabytí pozůstalosti, musí být zajištěno jejich náležité zveřejnění. Následně se liší postup nakládání s těmito dokumenty podle toho, zda jde o notářský zápis nebo zda jde o jinak vyhotovenou listinu, kterou notář jen přijal do úschovy.\n\nV případě, že zůstavitel měl zanechat pořízení pro případ smrti jen ústně, je třeba vyslechnout všechny svědky, před nimiž zůstavitel projevil svoji poslední vůli. Kromě svědků právních jednání zůstavitele soud může vyslechnout každého, kdo je informován o dědicích zůstavitele anebo o jiných osobách, které mohou mít právo na majetek z pozůstalosti (§145-§147 Zákona č. 292/2013 Sb.)\n"}
{"id": "585974", "url": "https://cs.wikipedia.org/wiki?curid=585974", "title": "Čistý byl svět", "text": "Čistý byl svět\n\nČistý byl svět (2010) je první studiové sólové album Jana Řepky, písničkáře z dua Nestíháme. Obsahuje 13 autorských písní, v sedmi z nich zpívá jako host také Josefina Žampová.\n\nBooklet vytvořil Jan Řepka.\n\nPísničky \"Málo je času\" a \"Po čem toužíš ty?\" už vyšly na albech Nestíháme (\"Nestíháme\", 2006 resp. \"Víceméně v klidu\", 2007), obě pak spolu s \"Čistý byl svět\" a \"P. S.\" zpívá Řepka s Žampovou na autorizovaném bootlegu \"V kapli sv. Anny\" (2009).\n\n\n"}
{"id": "585984", "url": "https://cs.wikipedia.org/wiki?curid=585984", "title": "V kapli sv. Anny", "text": "V kapli sv. Anny\n\nV kapli sv. Anny (2009) je autorizovaný bootleg Jana Řepky, písničkáře z dua Nestíháme. Jde o záznam koncertu z festivalu Folkové prázdniny v Náměšti nad Oslavou ze scény v kapli sv. Anny. Spolu s Janem Řepkou na albu zpívá také Josefina Žampová.\n\nAlbum obsahuje 6 autorských písní Jana Řepky a tři cover verze – \"Be Mine\" od R.E.M. a \"Leaves That Are Green\" od Paula Simona v Řepkově překladu a \"Bridge Over Troubled Water\" taktéž od Paula Simona s původním anglickým textem.\n\nPísničky \"Oči\", \"Málo je času\" a \"Z bříz padá stín\" vyšly na eponymním albu Nestíháme (2006), \"Po čem toužíš ty?\" vydali Nestíháme na albu \"Víceméně v klidu\" (2007). Písničky \"Čistý byl svět\", \"Po čem toužíš ty?\", \"Málo je času\" a \"P. S.\" zpívá Řepka s Žampovou na studiovém albu \"Čistý byl svět\" (2010).\n\n\n"}
{"id": "585986", "url": "https://cs.wikipedia.org/wiki?curid=585986", "title": "Volby 2011", "text": "Volby 2011\n\nV roce 2011 se konaly tyto volby:\n\n"}
{"id": "585988", "url": "https://cs.wikipedia.org/wiki?curid=585988", "title": "Zápas na Letních olympijských hrách 1992 – muži, volný styl do 52 kg", "text": "Zápas na Letních olympijských hrách 1992 – muži, volný styl do 52 kg\n\nZápas ve volném stylu ve váhové kategorii do 52 kg probíhal na Letních olympijských hrách 1992 v Barcelonském Instituto Nacional de Educación Física de Cataluña. O medaile se utkalo celkem 19 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "585989", "url": "https://cs.wikipedia.org/wiki?curid=585989", "title": "Times Square Tower", "text": "Times Square Tower\n\nTimes Square Tower je mrakodrap v newyorské čtvrti Manhattan. Má 49 pater a výšku 221 metrů. Výstavba probíhala v letech 2002–2004 podle návrhu firmy Skidmore, Owings and Merrill.\n\n"}
{"id": "585990", "url": "https://cs.wikipedia.org/wiki?curid=585990", "title": "Oratorium (modlitebna)", "text": "Oratorium (modlitebna)\n\nOratorium (lat. modlitebna) znamená v katolické církvi modlitební a bohoslužebnou místnost, často vyhrazenou nějakému společenství. Ve francouzštině a některých dalších jazycích je to synonymum kaple. Počeštěný tvar oratoř se někdy užívá v užším slova smyslu, někdy jako synonymum.\n\nPotřeba klidného místa pro soukromou pobožnost vznikla s rozvojem individuální zbožnosti v pozdním středověku. Oratorium může být oddělený prostor v kostele nebo místnost v klášteře s oltářem nebo jen s křížem a místy k sezení. Současné kanonické právo vymezuje oratorium jako »místo určené... k bohoslužbě nějakého společenství nebo skupiny věřících, kteří se zde scházejí, a k nimž se mohou připojit i další věřící se souhlasem příslušného představeného«.\n\nItalský katolický reformátor svatý Filip Neri (1515-1595) založil v Římě kongregaci kněží, která se nazývala Oratorium a odtud se i jeho kongregace nazývá oratoriáni.\n\n\n"}
{"id": "585993", "url": "https://cs.wikipedia.org/wiki?curid=585993", "title": "Negoiu", "text": "Negoiu\n\nNegoiu nebo také Vârful Negoiu je hora v Rumunském pohoří Fagaraš (rumunsky: Munții Făgărașului). Její vrchol leží v nadmořské výšce 2535 m. Po Moldoveanu se tak jedná o druhou nejvyšší horu tohoto pohoří a zároveň Rumunska. Nachází se v župě Argeș v centrální části země. Negoiu se nachází na hlavním fagarašském hřebeni, přičemž z něj vybíhá k severu rozsocha Piscul Sărǎții.\n\nNa Negoiu je možné vystoupit z několika směrů. Žádná túra však není snadná a je to akce určená pro zkušené turisty s osvojenými návyky pohybu ve vysokých horách. Od severu na Negoiu stoupá modrý trojúhelník od chaty Negoiu. Dosáhne sedla Cleopatrei a poté po hlavním hřebeni na vrchol. Je to nekratší a pravděpodobně i nejsnadnější cesta dosažení vrcholu. Klasickou a často využívanou možností je hřebenový přechod po velmi náročném hřebeni Șerbota. Je to součást hlavního hřebene, trasa místy dosahuje I. stupně UIAA, ale pravděpodobně je to nejčastější způsob dosažení hory. Hřeben dál pokračuje přes náročné, ale zajištěné sedlo Strunga Dracului k jezeru Călțun. Od Șerboty k jezeru jdeme stále po červeném pásu, což je značení hlavní hřebenovky Fagaraše. Od jihu je možné vystoupit do sedla Cleopatrei od přehradní nádrže Vidraru po červeném trojúhelníku. Jde o zdlouhavý výstup, poměrně málo využívaný. Po cestě jsou k vidění krásné vodopády Negoiu. Od Vidraru je možné vystoupit i po modrém pásu, který vede po bočním hřebeni Podeanu. Modrý pás navíc umožňuje obejít náročné sedlo Strunga Dracului za snadnější Strunga Doamnei. Tímto sedlem se turista také dostane k jezeru Călțun.\n\nPočasí na vrcholu a v blízkém okolí je značně nestabilní. Pro výstup je třeba zvolit stabilní počasí, za mlhy a deště je lepší na túru vůbec nevyrážet. Zimní výstup na Negoiu je poměrně náročnou horolezeckou túrou, nicméně zázemí je na rumunské poměry dobré (u jezera Călțun se nachází horolezecká útulna).\n"}
{"id": "585997", "url": "https://cs.wikipedia.org/wiki?curid=585997", "title": "Železný vrch (Krkonoše)", "text": "Železný vrch (Krkonoše)\n\nŽelezný vrch je hora v Krkonoších v závěru Kozích hřbetů, 2 km severovýchodně nad Špindlerovým Mlýnem.\n\nHřeben Kozích hřbetů vybíhá z Luční hory a jeho vrcholová partie je mimořádně úzká, severní i jižní svahy vykazují značné převýšení a prudkost. Pod severním svahem se nachází Důl Bílého Labe, pod jižním údolí Svatého Petra.\n\nVýše položené vrcholové partie jsou porostlé klečí, při hřebeni místy vyčnívají menší skály. Zvláště na jižních svazích se nacházejí celkem rozsáhlá kamenná moře. Nižší polohy pokrývají horské smrčiny, které jsou místy vykácené.\n\nSvahy Železného vrchu a Kozích hřbetů odvodňují souběžně tekoucí vodní toky. Na severu je to Bílé Labe, na jihu Svatopetrský (či též \"Dolský\") potok. Pod západním zakončením protéká řeka Labe, do které se oba výše zmíněné toky zleva vlévají.\n\nPěšina vedoucí přímo po hřebenu od vyhlídky Krakonoš je z důvodu ochrany přírody (I. zóna Krkonošského národního parku) uzavřena. Vrchol obchází žlutě značená Dřevařská cesta z údolí Bílého Labe do Špindlerova Mlýna, která je k němu nejblíže na severovýchodním svahu - 400 m s převýšením 230 m.\n\n"}
{"id": "586002", "url": "https://cs.wikipedia.org/wiki?curid=586002", "title": "Club Can't Handle Me", "text": "Club Can't Handle Me\n\n„Club Can't Handle Me“ je píseň americké hip-hopového zpěváka Flo Rida. Píseň pochází z jeho třetím studiového alba \"The Only One\" a také se nachází na soundtracku k filmu Step Up 3D. Produkce se ujmuli producenti David Guetta a Frédéric Riesterer.\n"}
{"id": "586003", "url": "https://cs.wikipedia.org/wiki?curid=586003", "title": "Get Outta My Way", "text": "Get Outta My Way\n\nGet Outta My Way je píseň australské popové zpěvačky Kylie Minogue. Píseň pochází z jejího jedenáctého alba \"Aphrodite\". Produkce se ujmul producent Cutfather.\n"}
{"id": "586005", "url": "https://cs.wikipedia.org/wiki?curid=586005", "title": "Somebody to Love (píseň, Justin Bieber)", "text": "Somebody to Love (píseň, Justin Bieber)\n\nSomebody to Love je píseň amerického popového zpěváka Justina Biebra. Píseň pochází z jeho druheho alba \"My World 2.0\"a také se nachází Usherově EP Versus. Produkce se ujal producent The Stereotypes. V remixové verzi lze také slyšet Ushera.\n"}
{"id": "586006", "url": "https://cs.wikipedia.org/wiki?curid=586006", "title": "Ernest von Koerber", "text": "Ernest von Koerber\n\nErnest von Koerber (6. listopadu 1850 v Tridentu, Tyrolsko – 5. března 1919 v Badenu, Dolní Rakousy) byl rakousko-uherský politik, předseda vlády Předlitavska v letech 1900–1904 a 1916.\n\nNarodil se v důstojnické a úřednické rodině. Jeho strýcem byl spisovatel \"Philipp von Koerber\" (1812–1861), prastrýcem generál \"Karl von Koerber\" (1802–1853).\n\nVystudoval Tereziánskou akademii a práva na vídeňské univerzitě a roku 1874 nastoupil na ministerstvo obchodu. V roce 1895 byl jmenován ředitelem státních drah. Na přelomu let 1897/1898 byl krátce ministrem obchodu v Gautschově vládě, v roce 1899 byl opět velmi krátce ministrem vnitra ve vládě Clary-Aldringena. 18. ledna 1900 byl jmenován předsedou vlády předlitavské části Rakousko-Uherska (první vláda Ernesta von Koerbera) a zůstal jím až do 31. prosince 1904. Zároveň spravoval ministerstvo vnitra, v letech 1902–1904 také ministerstvo spravedlnosti. Po demisi se na čas stáhl z veřejného života a až v letech 1915–1916 přijal úřad společného ministra financí obou částí monarchie, byl zodpovědný také za správu Bosny a Hercegoviny. V roce 1916 se stal nakrátko opět ministerským předsedou (druhá vláda Ernesta von Koerbera).\n\nPoliticky se Koerber řadil mezi německé liberály. Úsilí o udržení celistvosti země prostřednictvím regulace jazykových poměrů narazilo na bouřlivý odpor mladočechů, kteří zahájili obstrukci v říšské radě a ta musela být pro násilnosti a ničení vybavení uzavřena. Cíle se proto poté snažil dosáhnout hospodářskou integrací Předlitavska, především budováním společné infrastruktury (kanál Dunaj-Odra-Labe, budování železnic). Vypracoval také návrh správní reformy a připravil systém sociálního zákonodárství. Snažil se o uvolnění hlasovacího práva a značně zmírnil letitou perzekuci sociální demokracie. Uvolnil také tiskovou cenzuru, odpor tisku byl však jednou z hlavních příčin, proč se tyto záměry nepodařilo prosadit v parlamentu. Přes pouhé dílčí úspěchy znamenal jeho čtyřletá vláda určitou konsolidaci předlitavské exekutivy, kde se střídalo i několik ministerských předsedů během jednoho roku. Nedokázal však řešit národnostní problémy, které blokovaly i činnost říšské rady. Ministry bez porfeje (\"krajánky\") v jeho vládě byli Antonín Rezek a Antonín Randa, ministrem financí byl známý ekonom Eugen Böhm von Bawerk.\n\nPo atentátu Friedricha Adlera na hraběte Stürgkha jej 28. října 1916 František Josef I. jmenoval znovu ministerským předsedou. V tomto druhém funkčním období bylo jeho úkolem zmírnit autoritářskou atmosféru nastolenou zavražděným předchůdcem. Krátce po jeho nástupu však císař zemřel a 13. prosince podal Koerber pro názorové neshody s jeho nástupcem Karlem I. demisi.\n\nZemřel krátce po ukončení války v Badenu u Vídně.\n\n\n"}
{"id": "586008", "url": "https://cs.wikipedia.org/wiki?curid=586008", "title": "Třída D'Estienne d'Orves", "text": "Třída D'Estienne d'Orves\n\nTřída D'Estienne d'Orves (jinak též projekt A 69) je třída malých fregat francouzského námořnictva určených k protiponorkovým operacím v pobřežních vodách a ke službě v zámoří. Francouzi je tradičně označují jako avíza. Třída se skládá ze 20 jednotek, postavených loděnicí Arsenal de Lorient v letech 1976–1984. K roku 2018 je devět francouzských lodí v aktivní službě, dvě byly sešrotovány, šest jich provozuje Turecko jako třídu Burak a tři další byly postaveny pro argentinu jako třída Drummond. Ta je nasadila ve falklandské válce.\n\nVšech 20 jednotek této třídy postavila francouzská loděnice Arsenal de Lorient v Lorientu.\n\nJednotky třídy \"D'Estienne d'Orves\":\nElektroniku tvoří radary DRBN-32, DRBV-51A a DRBC-32E, sonar DUBA-25 a systém elektronického boje ARBR-16. Lodě mohou nést i výsadkový oddíl 18 mužů. V dělové věži na přídi je umístěn 100mm kanón Creusot-Loire o délce hlavně 55 ráží. Lehkou hlavňovou výzbroj tvoří dva 20mm kanóny a dva 12,7mm kulomety. Údernou výzrojí jsou dva protilodní střely MM.38 Exocet (část dostala čtyři modernější MM.40 Exocet). Protiponorkovou výzbroj tvoří jeden šestihlavňový 375mm protiponorkový raketomet Bofors na zádi a čtyři pevné 550mm torpédomety se zásobou čtyř torpéd. Plavidla pohánějí dva diesely SEMT Pielstick 12PC2 V400. Maximální rychlost je 23,3 uzlu. Dosah je 4500 námořních mil při 15 uzlech.\n"}
{"id": "586011", "url": "https://cs.wikipedia.org/wiki?curid=586011", "title": "MTV Pulse (Itálie)", "text": "MTV Pulse (Itálie)\n\nMTV Pulse byl italský televizní kanál, který (podobně jako sesterský kanál MTV Hits) vysílal nonstop hudbu. Hudba na tomto kanále byla rozdělená do několika tematických bloků. Tato stanice přebírala mnoho pořadů od kanálů MTV a MTV Italy.\n\nDne 10.1.2011 ukončil tento kanál své vysílání a na jeho pozici odstartoval celoevropský kanál MTV Dance.\n\nTento kanál byl dostupný v satelitní platformě SKY Italia (na kanále 707) a v italských IPTV TVdiFASTWEB, Alice Home TV a Infostrada TV.\n\n\n"}
{"id": "586012", "url": "https://cs.wikipedia.org/wiki?curid=586012", "title": "There Goes My Baby", "text": "There Goes My Baby\n\nThere Goes My Baby je píseň amerického R&B zpěváka Ushera. Píseň pochází z jeho šestého studiového alba \"Raymond v. Raymond\". Produkce se ujali producenti Jim Jonsin a Rico Love.\n"}
{"id": "586015", "url": "https://cs.wikipedia.org/wiki?curid=586015", "title": "Lázně Cluny", "text": "Lázně Cluny\n\nLázně Cluny (francouzsky \"Thermes de Cluny\") je název pro pozůstatky římských lázní, které se nacházejí v Paříži mezi ulicemi \"Boulevard Saint-Germain\" a \"Rue des Écoles\" v 5. obvodu. Na jejich základech bylo ve středověku postaveno pařížské sídlo opata kláštera Cluny – \"Hôtel Cluny\", ve kterém dnes sídlí francouzské Národní muzeum středověku. Celé lázně měly plochu několika hektarů a zahrnovaly i velkou palestru na jihu věnovanou míčovým hrám. Samotná stavba měla tři úrovně na ploše zhruba jeden hektar.\n\nLázně byly postaveny na konci 2. nebo počátkem 3. století n. l. Římany na levém břehu řeky Seiny při hlavní severojižní ose zvané \"cardo maximus\" vedoucí do původní Lutetie, která se nacházela na ostrově v Seině.\n\nVe 14. století opati kláštera Cluny vybudovali svůj městský palác na zbytcích těchto lázní. Současná stavba pochází z pozdější přestavby v letech 1485-1510.\n\nV roce 1810 se město Paříž rozhodlo založit v bývalém frigidariu (studených lázních) muzeum starožitností. V roce 1844 město prodalo stavbu státu, který zde zřídil Musée de Cluny neboli Národní muzeum středověku.\n\nOd jihu byl přístup na palestru přes kolonádu, kde se nacházely obchody, které vedly ven na ulici. Lázně v jižní části vyhříval hypokaust (vytápěcí soustava) a severní část tvořilo frigidarium (studené lázně bez vytápění). Bočními chodbami se návštěvníci dostávali ze šaten na palestru.\n\nKoupel začínala ve frigidariu, kde byl mělký bazén (asi 60 cm). Místnost byla zakončená cihlovou klenbou o výšce 14 m. Mramorová podlaha byla vyzdobena mozaikami. Na zdech zůstalo z výzdoby ještě několik černých desek. Poté se přešlo do tepidaria (teplé lázně) a nakonec do caldariua (parní lázně) vybavenými bazény s ohřívanou vodou.\n\nV severní části byla uprostřed fasády monumentální fontána, kolem celých lázní vedla galerie, v jejíž severní části byly dvě tělovičny.\n\nV suterénu byly klenuté místnosti z kamenů spojených maltou, které sloužily pro technický personál. Dochovala se výpusť bazénu ve frigidariu.\n\nVoda byla do lázní přiváděna 16 km dlouhým akvaduktem od jihu. Odpadní voda odtékala podzemní stokou do kanálu pod dnešním Boulevardem Saint-Michel.\n\n"}
{"id": "586017", "url": "https://cs.wikipedia.org/wiki?curid=586017", "title": "MTV Pulse", "text": "MTV Pulse\n\nMTV Pulse je hudební televizní kanál vysílající celodenně. Má dvě jazykové mutace:\n\n"}
{"id": "586020", "url": "https://cs.wikipedia.org/wiki?curid=586020", "title": "Mariusz Pudzianowski", "text": "Mariusz Pudzianowski\n\nMariusz Zbigniew Pudzianowski (* 7. února 1977 v Biała Rawska, Polsko) je bojovník smíšených bojových umění (MMA) a bývalý vrcholový strongman.\nV průběhu své kariéry coby strongmana vyhrál pět titulů World's Strongest Man (nejsilnějšího muže světa), což je víc než kdokoliv jiný předtím, a to včetně dvou druhých míst.\nV roce 2009 začal bojovat coby bojovník ve smíšených bojových uměních.\n\n\n"}
{"id": "586023", "url": "https://cs.wikipedia.org/wiki?curid=586023", "title": "Střídač", "text": "Střídač\n\nStřídač je druh měniče, který převádí stejnosměrné napětí resp. stejnosměrný proud na střídavé napětí resp. střídavý proud. Pokud je střídač napájen ze zdroje napětí, nazývá se také napěťový střídač. V případě napájení zdrojem proudu se jedná o proudový střídač. V dnešní době tvoří drtivou většinu napěťové střídače, takže toto rozlišení nebývá zpravidla nutné. Napěťový střídač může být složen z vypínatelných součástek, např. IGBT, IGCT nebo GTO tyristorů. Pro menší výkony lze použít také MOSFET. V době, kdy vypínatelné součástky nedosahovaly potřebných výkonů, používaly se rovněž tyristory vybavené komutačními obvody.\n\nStřídač může pracovat také v obráceném režimu, kdy střídavý proud přeměňuje zpět na stejnosměrný. Toho se využívá např. v elektrických pohonech, kdy při brzdění (viz Elektrodynamická brzda) motor přeměňuje mechanickou energii na elektrickou a ta se přes střídač vrací zpět do zdroje (možnost rekuperace). Kromě toho lze zapojení střídače využít pro pulsní usměrňovač, kdy se střídavá strana střídače zapojí do sítě a výstupem je stejnosměrné napětí. Výhodou tohoto zapojení je při vhodném řízení usměrňovače téměř harmonický průběh odebíraného proudu a účiník blížící se 1.\n\nFotovoltaické střídače síťové (on grid)\n\nPřeměňují velmi nestabilní a měkké stejnosměrné napětí z fotovoltaických panelů a starají se o jejich optimální využití a nastřídání do rozvodné sítě s využitím tz. MPPT bodu.\n\nDělíme je na jednofázové 230V AC ( jednotky kW)\n\nnebo třífázové od jednotek do typicky 100 kW v sítích 400V AC (mají vestavěný 3f.transformátor)\n\nnebo velké centrální střídače většinou stovky kilowatt. Tyto střídače využívají speciální napěťové hladiny např. 290V, 315V, 375V... AC většinou vytvořené VN transformátorem nacházející se v jejich blízkosti. Tyto střídače se používají nejčastěji na velkých fotovoltaických elektrárnách.Napájecí napětí je stejnosměrné a může dosáhnout i k 1000V DC\n\nStřídače invertory DC/AC\n\nPoužití ve vozech,karavanech,jachtách slouží k získání střídavého napětí 230V z akumulatoru. Výkony se pohybují do jednotek kW s nízkou přetižitelnosťí a časem v řádu stovek milisekund.Jejich obdobou je fotovoltaický ostrovní střídač.\n\nFotovoltaické střídače ostrovní (off grid)\n\nVyužívají stejnosměrnou energii z akumulátorů nejčastěji 12V , 24V , 48V a přeměnují ji na běžně používanou střídavou síť u nás 50Hz 230V (jednotky kw) nebo i třífázovou 400V 50Hz(desítky kilowat).Výstupní napětí bývá obvykle sinusové, ale u jednofázových střídačů se používají i levnější řešení s méně vhodnějším obdélníkovým či lichoběžníkovým signálem.\n\nTyto ostrovní střídače se využívají místech, kde není zavedena elektřina, proto je nazýváme ostrovní a nebo tam, kde je síť oddělena od distribuční.Oproti klasickým střídačům používaných v automobilech vynikají svojí robustností, hmotností a tím i vysokou přetižitelností.U kvalitních střídačů jejich přetižitelnost bývá typicky 200% po dobu desítek sekund .\n\nFotovoltaicke střídače též označované jako hybridní navíc umějí volitelně nabíjet akumulátory z Fotovoltaického pole ( fotovoltaických panelů) popřípadě jiného zdroje (větrná turbína,vodní turbína,TEG-termoelektrický generátor) a případné přebytky energie i dodávat do sítě pokud jsou touto funkcí vybaveny.\n\nJejich předností je, že jsou připojeny k síti 230v popřípadě druhé 230v z elektrocentrály a můžou volit mezi režimy napájení.Například vybitý akumulátor = nedostatek energie z fotovoltaickeho pole - přepojí by-pas bez přerušení dodavky do sítě.( to samé dokáží udělat i v případě jejich poruchy) nebo v případě výpadku el.sítě se chovají jako velká ups .Některé si dokáží i nastartovat elektrocentrálu.\n\nDC Měniče napětí\n\nPoužívají se ke změně hladiny napětí. Například v nakladních automobilech z 24V dc na 12V dc nebo i naopak.\n\nSvařovací Invertory\n\nPřevádí střídavé napájení ze sítě obvykle 230V nebo u větších 3f 400V na stejnosměrné malé napětí obvykle kolem 20V - 30V při svařování s proudem ve stovkách ampér.\n\nBodovací invertor\n\nObdobně jako svařovací invertor jen s tou změnou, že zde je vyžadován vyskoký proud řádově jednotky až desíkty kiloampér s napětím v jednotkách voltů.Rozdíl od bodovacího transformátoru je v tom, že průběh proudu při bodování je možné měnit,případně řídit a sledovat dodanou energii do místa sváru.\n\ngalvanizační měnič (invertor)\n\nPodobně jako svařovací invertor převádí střídavé napájecí napětí na stabilizované řízené stejnosměrné.Napětí bývá v řádech jednotek až desítek voltů.Velikost proudu na výstupu je závislá od plochy galvanizovaneho materiálu druhu lázně .typicky se jedna o desitky Amper.U vetších galvanizačních linek se tyto hodnoty pohybují i v řádu stovek ampér.\n\nUPS\n\nSoučástí upsky je střídač který v případě výpadku napájecí sítě po omezený čas dodává elektrickou energii nastřídanou z vlastního akumulátoru.\n\ninvertor pro přenos energie.\n\nStřídavou elektrickou energii je možné přenášet výhodně na linkách velmi vysokého a ultra vysokeho napětí z hlediska jeji jednoduchosti a možnosti transfornace.Avšak pokud se jedná o přenos velkého množství energie na vysokou vzdálenost řádově tisíc kilometrů tak z ekonomickeho hlediska je výhodnější elektrickou unergii usměrnit přenést jako stejnosměrnou o hodnotě milionů Voltů a na konci ji znovu nastřídat tak jak to umí invertorové střídače například ve fotovoltaice.Tímto způsobem se sníží ztráty při přenosu a lze použít i méně vodičů. Typicky jen 2 .*( i jen jeden při využití země jako zpětného vodiče)vedení)\n\nStřídače (frekvenční měniče ) se používají běžně i v železniční dopravě u elektrických trakčních vozidel vybavených třífázovými asynchronními nebo synchronnímy motory které jsou napájeny ze stejnosměrné napájecí soustavy obvykle 3 kV, ojediněle 1,5kV nebo střídavé napájecí soustavy 25kV.\n\nNěkteré vozy jsou doplněny o takzvané rekuperační frekvenční měniče které dokáží brzdnou energii vracet zpět do sítě.\n\nNapříklad u jednotek Pendolino, elektrické jednotky 471\n\nTramvaje ForCity (Škoda 15T) používají pro napájení stejnosměrnou napájecí síť o napětí 600V DC.\n\nDříve pro regulaci trakčních motorů byly používány stejnosměrné tyristorové měniče a stejnosměrné komutátorové motory.\n\nFrekvenční měniče používají také trolejbusy napájené izolovanou sítí IT 600V DC (ojediněle napájení IT 750V DC ) nebo nové vagony metra které používají napětí 750V DC.\n"}
{"id": "586024", "url": "https://cs.wikipedia.org/wiki?curid=586024", "title": "O2 info", "text": "O2 info\n\nO info je český televizní kanál provozovaný společností Telefónica O2 Czech Republic. Tento kanál je vysílán v IPTV společnosti O2, v O2TV, a do 1. 2. 2011 byl také vysílán v Multiplexu 4, který je touto společností provozován. Tento kanál vysílá hodinové bloky, které se neustále opakují, a které informují diváky o novinkách v O2TV, o nových titulech ve videotéce O2TV a nebo o rozšíření programové nabídky O2TV.\n\n"}
{"id": "586032", "url": "https://cs.wikipedia.org/wiki?curid=586032", "title": "Zápas na Letních olympijských hrách 1992 – muži, volný styl do 57 kg", "text": "Zápas na Letních olympijských hrách 1992 – muži, volný styl do 57 kg\n\nZápas ve volném stylu ve váhové kategorii do 57 kg probíhal na Letních olympijských hrách 1992 v Barcelonském Instituto Nacional de Educación Física de Cataluña. O medaile se utkalo celkem 19 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "586034", "url": "https://cs.wikipedia.org/wiki?curid=586034", "title": "Alexandr Iljič Jegorov", "text": "Alexandr Iljič Jegorov\n\nAlexandr Iljič Jegorov (; 1883 – 22. února 1939) byl sovětský armádní velitel a oběť Stalinských čistek.\n\nAlexandr Jegorov se narodil blízko Samary do rodiny sedláka. V roce 1901 vstoupil do carské armády a v roce 1905 získal kvalifikaci důstojníka. V roce 1904 se stal členem strany socialistů-revolucionářů. Během první světové války se stal plukovníkem a byl pětkrát zraněn. Po bolševické revoluci vstoupil do Rudé armády.\n\nBěhem občanské války byl Jegorov velitelem jižního frontu a hrál důležitou roli v obležení bílých sil během orelsko-kromské operace na Ukrajině (účastnil se zejména bojů o Samaru a Caricyn). V roce 1920 se Jegorov účastnil Polsko-sovětské války. V této válce s ním spolupracovali Michail Tuchačevskij i Semjon Buďonnyj.\n\nV letech 1925–26 působil Jegorov jako velitel Běloruského vojenského okruhu. V roce 1931 se stal zastupujícím lidovým komisařem vojenství a námořnictva. V roce 1934 se stal kandidátem ústředního výboru. Roku 1935 se stal prvním náčelníkem generálního štábu.\n\nV roce 1935 se Jegorov stal jedním z pěti prvních maršálů SSSR. Díky svým starým spojením se Stalinem a Buďonným se Jegorov mylně domníval, že se ho probíhající čistky v armádě nedotknou. Dokonce byl jedním ze soudců v Tuchačevského procesu v červnu 1937. Celé to však byla mlžná kamufláž. Jegorov byl degradován, roku 1938 zatčen a spisy, které napsal, byly zakázané.\n\nJegorov zemřel ve vězení v únoru 1939, byl zastřelen ve své cele. Některé sovětské zdroje uváděly jeho smrt až na rok 1941. Jeho popel je uložen na Novém Donském hřbitově v Moskvě, kde jsou pohřbeny i některé další oběti represí (Bljucher, Tuchačevskij, Uborevič, Jakir a jiní).\n\nPozději byl Nikitou Chruščovem rehabilitován.\n"}
{"id": "586037", "url": "https://cs.wikipedia.org/wiki?curid=586037", "title": "Ignác Leopold Kober", "text": "Ignác Leopold Kober\n\nIgnác Leopold Kober, \"alternativně\" I. L. Kober (6. ledna 1825 v Praze – 26. května 1866) byl český nakladatel, tiskař, knihkupec. Otec Karla Bohuše Kobera.\n\nNejdříve studoval na staroměstském gymnáziu, poté musel z rodinných důvodů studia opustit a začal se učit soustružníkem a pak zámečníkem ve Vídni. Tak se posléze i živil. Poté se přesunul do Tábora, kde se usadil s malým kapitálem jako pomocný cestující knihkupec. Po úspěchu si založil vlastní nakladatelskou firmu a přesunul se do Prahy. Dlouho se poté léčil v Janských Lázních a nemoc způsobila také předčasnou smrt.\n\nJako nakladatel se Kober nebál velkých podniků, jako třeba první české encyklopedie \"Riegrův slovník naučný\". Vydal také populární \"Českomoravskou kroniku\" Karla Vladislava Zapa. Vydával Národní bibliotéku, souborná díla klasiků (Josef Kajetán Tyl, Karel Hynek Mácha, František Ladislav Čelakovský a Božena Němcová).\n\n\n"}
{"id": "586041", "url": "https://cs.wikipedia.org/wiki?curid=586041", "title": "Aleš Podhorský", "text": "Aleš Podhorský\n\nAleš Podhorský, vlastním jménem Antonín Pasáček, (19. dubna 1900 Holešov – 19. srpna 1964 Praha) byl český divadelní režisér, herec, pedagog a odborný publicista.\n\nPo studiu na gymnáziu se v roce 1923 připojil k divadelní společnosti O. Alferiho jako herec a režisér, od roku 1924 do roku 1926 pak působil u divadelní společnosti J. Burdy, přičemž s ní od roku 1925 vystupoval v Kladně. V herecké tvorbě se školil soukromě od roku 1924 u herce a režiséra ND Jaroslava Hurta (1877–1959).\n\nV letech 1926 až 1928 byl v angažmá ve Východočeském divadle v Pardubicích, kde vykonával i funkci šéfa činohry. Následně (1928) přešel jako režisér (činný též herecky) do Zemského divadla v Brně, v letech 1935 až 1936 byl paralelně šéfem činohry, 1936–1937 jejím šéfrežisérem.\n\nZačátkem roku 1937 odešel do Prahy, do činohry Národního divadla. Zde byl angažován až do července 1951, režii se však věnoval jen do roku 1949. Na scénách ND inscenoval téměř 60 her. Rovněž zde vytvořil přes 40 menších hereckých rolí, především v hrách, které sám režíroval.\n\nSoučasně ve válečných letech 1941 až 1944 pohostinsky pracoval jako vrchní režisér Lidového divadla Uranie v Praze.\nJeště v době, kdy byl členem ND, byl jmenován v lednu 1949 ředitelem Státního divadla v Brně (1949–1950), v tomto období zároveň vykonával funkce uměleckého šéfa a režiséra činohry.\nOd srpna 1950 působil jako režisér v Divadle na Vinohradech, v sezóně 1950–1951 i jako umělecký šéf. Po odchodu z ND zůstal i nadále v Divadle na Vinohradech a to až do července 1953. Následně se vrátil do Brna na místo uměleckého šéfa a režiséra činohry Státního divadla. V roce 1958 z Brna odešel zpět do Prahy, do Divadla S. K. Neumanna, kde působil až do své smrti.\n\nZabýval se i pedagogickou činností, za okupace učil na pražské konzervatoři, po osvobození na Divadelní fakultě AMU a Janáčkově Akademii múzických umění v Brně.\n\n\n\n\n\n\n\n"}
{"id": "586043", "url": "https://cs.wikipedia.org/wiki?curid=586043", "title": "A State of Trance 2008", "text": "A State of Trance 2008\n\nA State of Trance 2008 je pátá kompilace trancové hudby od různých autorů v sérii A State of Trance, kterou poskládal a zamixoval nizozemský DJ Armin van Buuren.\n\n\n"}
{"id": "586045", "url": "https://cs.wikipedia.org/wiki?curid=586045", "title": "Zápas na Letních olympijských hrách 1992 – muži, volný styl do 62 kg", "text": "Zápas na Letních olympijských hrách 1992 – muži, volný styl do 62 kg\n\nZápas ve volném stylu ve váhové kategorii do 62 kg probíhal na Letních olympijských hrách 1992 v Barcelonském Instituto Nacional de Educación Física de Cataluña. O medaile se utkalo celkem 21 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "586047", "url": "https://cs.wikipedia.org/wiki?curid=586047", "title": "Zápas na Letních olympijských hrách 1992 – muži, volný styl do 68 kg", "text": "Zápas na Letních olympijských hrách 1992 – muži, volný styl do 68 kg\n\nZápas ve volném stylu ve váhové kategorii do 68 kg probíhal na Letních olympijských hrách 1992 v Barcelonském Instituto Nacional de Educación Física de Cataluña. O medaile se utkalo celkem 19 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "586050", "url": "https://cs.wikipedia.org/wiki?curid=586050", "title": "Cahnov – Soutok", "text": "Cahnov – Soutok\n\nNárodní přírodní rezervace Cahnov – Soutok se nachází 8 km jižně od obce Lanžhot v Dyjsko-moravské nivě Dolnosvrateckého úvalu, k.ú. Lanžhot, okres Břeclav. Původně byla vyhlášena v roce 1949 jako dvě samostatné rezervace Cahnov a Soutok. Orgánem ochrany je Správa CHKO Pálava. Důvodem ochrany je ukázka jihomoravského lužního lesa pralesovitého charakteru a záplavová louka se vzácnou mokřadní vegetací. Rezervace byla dříve pravidelně zaplavována, což bylo narušeno regulací řek Dyje a Moravy. Po roce 1990 bylo započato s pravidelným povodňováním za účelem zastavení poklesu hladiny podzemní vody. Od roku 2004 je větší část rezervace oplocena, aby se zabránilo okusu a byl umožněn samovolný vývoj dřevin.\n\nV podloží spojené údolní nivy řek Dyje, Kyjovky a Moravy jsou třetihorní sedimenty Vídeňské pánve, překryté pleistocénními fluviálními štěrkopísky a holocénními písčitými povodňovými hlínami. Půdy zastupuje glej typický a fluvizem typická a glejová.\n\nStromové patro tvoří dub letní, habr obecný, jasan úzkolistý, javor babyka, lípa malolistá, pro bylinné patro je typická válečka lesní, metlice trsnatá, ostřice lesní a hubená, sasanka pryskyřníkovitá, sněženka podsněžník. Na březích kanálů roste vrba bílá, chrastice rákosovitá, karbinec evropský, kosatec žlutý, opletník plotní, na louce pak jarva žilnatá, lipnice bahenní, ostřice časná, ostřice štíhlá, psárka luční, řeřišnice malokvětá, šišák hrálovitý či violka nízká.\n\nLužní lesy jsou bohaté lupenatými houbami a nelupenatými dřevokaznými houbami. Kalichovka lužní je známa v Česku pouze z této rezervace, se vzácným hlívovcem ostnovýtrusým jsou řazeny mezi zvláště chráněné druhy. Z Červené knihy je tu dále choroš hlinák šafránový, trepkovitka šafránová, štítovka šarlatová, špička močálová a kozák topolový. Poprvé v Česku tu byla popsána strmělka kmenová, hlíva úzkolistá a kržatka štěničná. Pouze v této oblasti roste žilnatka vodnatá a jedinou lokalitou na Moravě tu má pórnatka nahnědlá. Svého nejsevernějšího výskytu tu pravděpodobně dosahuje ohňovec jižní.\n\nObojživelníci mají zastupuje ropucha obecná, skokan ostronosý, skokan štíhlý, kuňka obecná či čolek obecný. V dutinách stromů žije netopýr nejmenší, datel černý, holub doupňák, lejsek bělokrký, strakapoud prostřední, žluna šedá, nepravidelně tu hnízdí čáp černý, luňák hnědý, včelojed lesní a ojediněle chřástal kropenatý. V minulosti se tu nacházela i kolonie volavky popelavé. Patrná je přítomnost bobra evropského.\n\nStaré stromy hostí např. zdobence Gnorimus variabilis, častý je tesařík obrovský, dále to je krajník pižmový, krasci Acmaeodera degener, Anthaxia deaurata, Scintillatrix mirifica a další. U tůní střevlík Carabus clathratus, střevlíčci Blethisa multipunctata, Pterostichus chameleon, P. gracilis, Harpalus cupreus fastuosus, Chlaenius tristis, P. leonisi a další. Z motýlů je to píďalka černoproužka topolová, stužkonoska vrbová, bourovec osikový, ojedinělý v Česku je tu zavíječ Aglossa signicostalis, jediná lokalita drobníčka Bohemannia auriciliella ve střední Evropě. Mezi pavouky je charakteristická plachetnatka tavolníková, dále je zastoupen slíďák tečkovaný, běžník člunkový a nově v Česku byl popsán křižák Thorellův.\n\n\n"}
{"id": "586054", "url": "https://cs.wikipedia.org/wiki?curid=586054", "title": "Graphviz", "text": "Graphviz\n\nGraphviz (zkratka z anglického , tedy \"Software pro znázorňování grafů\") je balík svobodného software pro kreslení grafů zadaných ve formátu DOT. Jeho vývoj započal v AT&T, v současnosti se na něm podílí dobrovolníci a Graphviz je k dispozici pod licencí Common Public License.\n\nGraphviz je tvořen jednak samotným jazykem DOT, jednak nástroji pro jeho zpracování. Základním nástrojem je\n\"dot\", program ovládaný z příkazové řádky, který slouží k vykreslení orientovaných grafů do jednoho z výsledných formátů (PostScript, SVG, PNG, PDF, …)\n\n\n"}
{"id": "586057", "url": "https://cs.wikipedia.org/wiki?curid=586057", "title": "Iamblichos z Chalkidy", "text": "Iamblichos z Chalkidy\n\nIamblichos z Chalkidy (řecky Ἰάμβλιχος) byl pozdně antický pohanský filosof, zakladatel východní školy novoplatonismu. Ve snaze čelit výraznému nástupu vlivu křesťanství se pokusil vytvořit syntézu filosofie a tradičního antického náboženství. Jeho nauka, která tím nabyla značně mystickou podobu, se stala základem pozdějšího neúspěšného pokusu císaře Iuliana o pohanskou restauraci.\n"}
{"id": "586058", "url": "https://cs.wikipedia.org/wiki?curid=586058", "title": "Ferdinand Hrejsa", "text": "Ferdinand Hrejsa\n\nFerdinand Hrejsa (19. ledna 1867 Humpolec – 5. listopadu 1953 Praha) byl český evangelický teolog, historik, duchovní Českobratrské církve evangelické, překladatel, publicista, redaktor, editor, člen Královské české společnosti nauk, profesor a děkan Husovy československé evangelické fakulty bohoslovecké v Praze.\n\nPo ukončení gymnaziálních studií vystudoval teologii ve Vratislavi a Vídni, duchovenskou činnost zahájil jako superintendentní vikář v Chebu (1890–1894). V letech 1894–1902 byl farářem v Trnávce, od roku 1902 až 1920 (fakticky), 1920–1932 (nominálně) působil jako farář v Praze 1-Starém Městě (Salvátor). Ve funkci superintendenta české evangelické církve augsburského vyznání (1917–1921) významně přispěl ke sjednocení evangelických církví v Čechách, na Moravě a ve Slezsku. V nově vzniklé Českobratrské církvi evangelické, založené v průběhu generálního sněmu (synodu) českých sborů v prosinci 1918, zastával funkce člena prvního synodního výboru (později Synodní rady) ČCE (1918–1921), následně pak náměstka synodního seniora (1921–1932).\n\nOd vzniku pražské Husovy československé evangelické fakulty bohoslovecké (HČEFB) v roce 1919 až do svého penzionování (1937) byl jejím profesorem a vedoucím katedry církevních dějin, v pěti funkčních obdobích stál v čele této fakulty jako děkan.\n\nByl právem uznávanou a respektovanou autoritou první učitelské generace HČEFB, kromě akademických povinností se jeho pozornost soustřeďovala na publicistické, překladatelské, redakční a editorské aktivity i rozsáhlé spektrum vlastní badatelské a autorské práce na poli historie českého protestantismu v jeho širokém evropském kontextu. Svým dílem, navazujícím na působení prof. ThDr. Gustava Adolfa Skalského, významně přispěl k osvětlení specifik kořenů i vývoje reformace v našich podmínkách, které dále rozvíjeli jeho spolupracovníci a nástupci na katedře církevních dějin HČEFB a Komenského evangelické bohoslovecké fakulty, zejména profesoři František Bednář, František M. Bartoš, později Rudolf Říčan, Amedeo Molnár a na HČBF Miloslav Kaňák.\n\n\n\n\n\nByly zveřejňovány zejména v následujících tiskovinách:\n\n\n\n"}
{"id": "586068", "url": "https://cs.wikipedia.org/wiki?curid=586068", "title": "Balatonfüred", "text": "Balatonfüred\n\nBalatonfüred je maďarské město, středisko stejnojmenného okresu Veszprémské župy. Jedná se o významné lázeňské a rekreační středisko. S 13 138 obyvateli se jedná o největší sídlo severního břehu Balatonu, někdy je také nazýván jeho hlavním městem.\n\nOblast dnešního Balatonfüredu obývali lidé již v pravěku. Doloženo je i osídlení z dob Římské říše. Název \"Füred\" je poprvé zmíněn ve spisu majetku Tihanyského opatství z roku 1211.\n\nStátní kardiologické sanatorium (\"Szívkórház\") je se 429 lůžky největším zařízením svého druhu v Maďarsku. Účinky místní léčivé vody jsou známé již od 17. století, město bylo oficiálně prohlášeno lázněmi roku 1772.\nKossuthův pramen (\"Kossuth Lajos forrás\") a další prameny v okolí nemocnice obsahují volný a vázaný oxid uhličitý, železo, hořčík, draslík, hydrogenuhličitan, vápník, sodík, síru a další minerály. Voda z pramenů o teplotě 14-15 °C je odváděna do budovy lázní, kde se ohřívá na 32-34 °C a následně se používá k léčbě.\nPromenáda na břehu jezera nese jméno indického spisovatele, básníka a filozofa Rabíndranátha Thákura (\"Tagore-sétány\"), který se léčil v místních lázních a založil tradici sázení stromů do místního parku. Dodnes zde zasadilo strom mnoho laureátů Nobelovy ceny a významných osobností z Maďarska i ze světa (mezi mnoha jinými například indický duchovní vůdce Gándhí, maďarský fyzik György Marx, ruský kosmonaut Valerij Kubasov nebo bývalý maďarský prezident Árpád Göncz).V parku je také mnoho bust významných maďarských osobností, například Istvána Széchenyiho, Ference Deáka a mnoha dalších.Na břehu jezera jsou též sochy Jánose Pásztora \"Převozník (Révész)\" a \"Rybář (Halász)\".\nBalatonfüred poskytuje mnoho příležitostí k turistice a k rekreaci. Ve městě je přístav, placené pláže, kemp a několik hotelů a penzionů. V roce 1846 byl v Balatonfüredu spuštěn na vodu první parník \"Kisfaludy\", čímž byla zahájena lodní doprava na Balatonu.\n\n"}
{"id": "586069", "url": "https://cs.wikipedia.org/wiki?curid=586069", "title": "Karel Svoboda (režisér)", "text": "Karel Svoboda (režisér)\n\nKarel Svoboda (27. února 1912, Vídeň, Rakousko-Uhersko – 30. březen 1982, Praha, Československo) byl český divadelní režisér a divadelní a filmový herec. \n\nVystudoval Konzervatoř v Praze. K jeho spolužákům patřil např. Svatopluk Beneš. Po absolutoriu konzervatoře odešel hrát do Olomouce. Později jej angažoval Ota Ornest do Prahy do Městských divadel pražských . V letech 1950 – 1982 působil jako režisér v Městských divadlech pražských.\n\n\n\n\n"}
{"id": "586070", "url": "https://cs.wikipedia.org/wiki?curid=586070", "title": "Čihadlo (Krkonoše)", "text": "Čihadlo (Krkonoše)\n\nČihadlo (polsky \"Ptasi Kamień\", německy \"Vogelstein\") je hora v Krkonoších ležící na česko-polské hranici asi 4 km severo-severovýchodně od Špindlerova Mlýna. Jde o plochou vyvýšeninu ve Slezském sedle mezi Dívčími kameny a Malým Šišákem, zarostlou nízkou smrčinou s četnými pasekami.\n\nV sedle s Malým Šišákem stojí horský hotel Špindlerova bouda s parkovištěm, ke kterému vede silnice ze Špindlerova Mlýna i z Polska.\n\nPřímo přes vrcholovou plošinu vede hlavní krkonošská hřebenovka - červeně značená cesta česko-polského přátelství. Ke Špindlerovce se dá dojet i autem nebo autobusem - po silnici ze Špindlerova Mlýna, kterou kopíruje i cyklostezka č. 15 (10 km). Turisté se sem dostanou po zelené značce ze Špindlerova Mlýna (5,5 km), žluté značce z údolí Bílého Labe (3 km) nebo po modré značce z Polska. Od Špindlerovky je to na vrchol Čihadla jen 500 m západně.\n\n"}
{"id": "586071", "url": "https://cs.wikipedia.org/wiki?curid=586071", "title": "Karel Svoboda (rozcestník)", "text": "Karel Svoboda (rozcestník)\n\nJméno a příjmení Karel Svoboda nosí více osobností:\n\n\n"}
{"id": "586074", "url": "https://cs.wikipedia.org/wiki?curid=586074", "title": "Yvonne Haková", "text": "Yvonne Haková\n\nYvonne Haková (* 30. června 1986, Alkmaar, Severní Holandsko) je nizozemská atletka, jejíž specializací je běh na 800 metrů.\n\nMezinárodní kariéru započala v roce 2006 na mistrovství Evropy v krosu v italském San Giorgio su Legnano, kde v kategorii do 22 let v závodě na necelých šest kilometrů (5,975 km) skončila na předposledním, 63. místě.\n\nV roce 2009 skončila na halovém ME v italském Turíně ve druhém semifinálovém běhu na šestém, posledním místě a do finále půlky nepostoupila. Na ME družstev 2009 v norském Bergenu pomohla Nizozemsku k celkovému čtvrtému místu. V běhu na 800 metrů předvedla nejrychlejší čas ze dvanácti závodnic 2:01,50 a byla odměněna dvanácti body. Ve štafetě na 4×400 metrů skončila na třetím místě.\n\nO rok později zvítězila v čase 2:00,53 na ostravském mítinku Zlatá tretra. Na ME družstev 2010 (1. liga) v Budapešti zaběhla třetí nejrychlejší půlku z dvanácti závodnic a Nizozemsku dopomohla k šestému místu.\n\nNejvětší úspěch své kariéry zaznamenala na mistrovství Evropy v Barceloně, kde vybojovala stříbrnou medaili. Ve finále trať zaběhla v novém osobním rekordu 1:58,85 a nestačila jen na Rusku Mariju Savinovovou, která byla o 63 setin sekundy rychlejší. V únoru roku 2017 však bylo sděleno, že ruské běžkyni byl udělen 4letý zákaz činnosti, a to zpětně běžící od roku 2015, a musí navrátit všechny získané medaile z MS 2011 i 2013, ME 2010 a LOH v Londýně 2012. Haková se tak po sedmi letech stala mistryní Evropy.\n"}
{"id": "586075", "url": "https://cs.wikipedia.org/wiki?curid=586075", "title": "Jindřich II. Minsterberský", "text": "Jindřich II. Minsterberský\n\nJindřich II. Minsterberský (29. března 1507 Olešnice – 2. srpna 1548 Bierutów) byl minsterberský, olešnický a bernštatský kníže pocházející z minsterberské větve pánů z Poděbrad.\n\nByl synem minsterbersko-olešnického knížete Karla I. a jeho manželky Anny Zaháňské. Základní vzdělání získal u domácího učitele a pozdějšího významného reformačního kazatele Jana Hesse. Po smrti svého otce se spolu se svými bratry Jáchymem, Janem a Jiřím stal minsterberským a olešnickým knížetem. V roce 1530 přestoupil pod vlivem svého švagra Jiřího Braniborsko-Ansbašského k luterství. Jeho rezidence v Olešnici se pak stala jedním z důležitých center humanismu a reformace ve Slezsku. V roce 1538 vyhnal ze svého panství katolické kněze a nahradil je luterskými pastory. Spolu s bratry zastavil v roce 1542 minsterberské knížectví Fridrichu II. Lehnickému za 40 000 zlatých. Následně si bratři rozdělili olešnické knížectví tak, že Jindřichovi připadla část se sídlem v Bierutově (Bernstadt). Dne 7. února 1529 se oženil s Markétou z Pernštejna, dcerou Jana z Pernštejna, ale nevěsta brzy po sňatku zemřela. Jeho druhou manželkou se stala Markéta Meklenburská, dcera Jindřicha Meklenbursko-Zvěřínského a Heleny Falcké. Podle barokního historika Jana Sinapia byl \"váženým a dobrým knížetem\".\n\n\n\n"}
{"id": "586077", "url": "https://cs.wikipedia.org/wiki?curid=586077", "title": "Tabule (Krkonoše)", "text": "Tabule (Krkonoše)\n\nTabule (též \"Klepý\" nebo \"Skalní stůl\" polsky \"Skalny Stół\", německy \"Tafelstein\") je hora v Krkonoších ležící na česko-polské hranici asi 2 km západo-severozápadně od Pomezních Bud a 3,5 km jihovýchodně od polské Karpacze. Jde o západní vrchol hraničního Lesního hřebene, což je nejvýchodnější výběžek 30 km dlouhého Slezského hřbetu, který se táhne až od Harrachova.\n\nTabule neleží na hlavní krkonošské hřebenovce – červeně značené cestě česko-polského přátelství, která od česko-polských hranic uhýbá v Sovím sedle a cestu na Pomezní Boudy si zkracuje po jižním úbočí hraničního hřebenu. Přístup je ale možný po modré turistické značce z Pomezních Bud směrem na Svorovou horu a Sněžku (3 km s převýšením 250 m). Z Polska vede na Tabuli žlutá značka z města Kowary (7 km).\n\n"}
{"id": "586078", "url": "https://cs.wikipedia.org/wiki?curid=586078", "title": "Ernest Hamilton", "text": "Ernest Hamilton\n\nErnest Hamilton (17. dubna 1883 – 19. prosince 1964) byl kanadský hráč lakrosu, člen týmu, který v roce 1908 na olympijských hrách v Londýně vybojoval zlaté medaile.\n\n"}
{"id": "586081", "url": "https://cs.wikipedia.org/wiki?curid=586081", "title": "Ivanovická brána", "text": "Ivanovická brána\n\nIvanovická brána je svazek obcí v okresu Vyškov, jeho sídlem jsou Ivanovice na Hané a jeho cílem je regionální rozvoj obecně. Sdružuje celkem 11 obcí a byl založen v roce 2004.\n\n\n"}
{"id": "586083", "url": "https://cs.wikipedia.org/wiki?curid=586083", "title": "Zápas na Letních olympijských hrách 1992 – muži, volný styl do 74 kg", "text": "Zápas na Letních olympijských hrách 1992 – muži, volný styl do 74 kg\n\nZápas ve volném stylu ve váhové kategorii do 74 kg probíhal na Letních olympijských hrách 1992 v Barcelonském Instituto Nacional de Educación Física de Cataluña. O medaile se utkalo celkem 18 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\"*\" Diskvalifikován\n\n\n"}
{"id": "586084", "url": "https://cs.wikipedia.org/wiki?curid=586084", "title": "Letovicko", "text": "Letovicko\n\nLetovicko je svazek obcí v okresu Blansko, jeho sídlem jsou Letovice a jeho cílem je regionální rozvoj obecně. Sdružuje celkem 16 obcí a byl založen v roce 2000.\n\n\n"}
{"id": "586085", "url": "https://cs.wikipedia.org/wiki?curid=586085", "title": "Stříbrné návrší", "text": "Stříbrné návrší\n\nStříbrné návrší (též \"Bílá louka\", německy \"Silberkamm\") je hora v Krkonoších, ležící na česko-polské hranici 1 km severozápadně od Luční boudy a 2 km severozápadně od Studniční hory, jejímž je vedlejším vrcholem. Stříbrné návrší je porostlé travinami a klečí a je součástí I. zóny KRNAP.\n\nVzhledem k ochraně území je vrchol nepřístupný a nevede na něj ani žádná cesta. Hlavní krkonošská hřebenovka, červeně značená cesta česko-polského přátelství, vede 500 m severovýchodně od vrcholu. Nejblíže k vrcholu je zimní tyčová cesta z Luční boudy na Špindlerovu boudu - asi 100 m jihozápadně.\n\n\n"}
{"id": "586087", "url": "https://cs.wikipedia.org/wiki?curid=586087", "title": "Sporák", "text": "Sporák\n\nSporák (delším názvem kuchyňský sporák) je kuchyňské zařízení určené k tepelné přípravě jídel. Pracuje na bázi přeměny energie (elektrické nebo chemické) v teplo, které pak působí na připravované potraviny. Sporák má varnou plochu (k vaření, smažení apod.) a pečicí troubu, případně kombinovanou s grilem a/nebo s mikrovlnnou troubou. Samostatná varná plocha (zejména pro menší počet nádob) se označuje také jako vařič.\n\nV industrializovaném světě převzala kamna místo otevřeného ohně a různých nádob na oheň. Slouží jako zdroj účinného a spolehlivého tepla. Kamna určená pro přípravu jídel (kuchyňská kamna) získala název sporák, neboť mají velmi nízké (sporákové) topeniště, kde je navíc vyzdívka tvarovaná tak, aby byly spaliny co nejlépe rozvedeny pod plotnou a troubou. Vařením na sporáku se oproti vaření na jiných typech kamen šetří palivo (odtud název), ale vytápění sporákem je velice neefektivní a navíc nehygienické kvůli vysoké prašnosti.\nNejzákladnějším druhem sporáku je ten, ve kterém se spalují tuhá paliva. Hlavním nedostatkem sporáku na tuhá paliva je potřeba častého rovnoměrného přikládání kvalitního a suchého paliva. V rozvojovém světě je stále zcela běžným zařízením. V této oblasti se vyvíjejí účinnější a ekologičtější konstrukce pro spalování biomasy. Modernější sporáky využívají jiné metody. V západních zemích jsou nejrozšířenější sporáky na zemní plyn a na elektřinu. Oba druhy sporáků jsou osvědčené a bezpečné, výběr mezi nimi je z podstatné části věcí osobních preferencí a toho, jaký zdroj energie je k dispozici. Pokud v domě není plynová přípojka, její zavedení může být velmi drahé. Zejména profesionální kuchaři často preferují plynové varné plochy (hořáky), protože jim umožňují přesněji a rychleji řídit proces vaření. Na druhou stranu mnohdy dávají přednost elektrickým troubám, které obvykle pracují rovnoměrněji. Podle štítků EnergyGuide (USA) a EnerGuide (Kanada) jsou plynové sporáky, vzato z pohledu celé životnosti, ekonomičtější. Dnešní hlavní výrobci sporáků nabízejí jak plynové, tak elektrické modely, mnoho z nich také sporáky kombinující plynovou varnou plochu a elektrickou troubu.\n\nModerní kuchyňské sporáky mají varnou plochu (desku), a jak již bylo řečeno, troubu. Varná plocha obsahuje hořáky (u plynových verzí), resp. plotny nebo jiné vymezené plochy (u elektrických verzí). Volně stojící sporáky mají varnou plochu a troubu pohromadě, u vestavné jsou samostatné, proto bývá varná plocha zabudována v kuchyňské lince, kdežto trouba může být vestavěna na jiném místě (ne nutně pod plochou). Vyrábějí se i samostatné varné plochy a samostatné trouby, které lze pak prakticky libovolně kombinovat.\n\nPrvní plynové sporáky byly vyvinuty již ve 20. letech 19. století, šlo však jen o izolované experimenty. Na Velké výstavě v Londýně v roce 1851 byl sice předveden plynový sporák, ovšem komerční úspěch této technologie započal až v 80. letech. Hlavním důvodem tohoto zpoždění byl pomalý rozvoj plynové sítě.\n\nStále se vyrábí mnoho tradičních sporáků, které spalují dřevo nebo jiná tuhá paliva. Vzhled a funkce mohou být velmi podobné původním sporákům, ovšem způsob, jakým se palivo spaluje, se vyvíjel. Mnoho takových sporáků má vzadu ohřívač vody.\n\nMísto přímého zahřívání hrnce nebo jiné nádoby lze použít elektromagnetickou indukci. Indukční vařič takto produkuje teplo přímo v nádobě. Povrch sporáku se tak zbytečně nezahřívá a účinnost je vyšší.\n\nMikrovlnné trouby využívají mikrovlnné záření (produkované magnetronem) k ohřevu celého objemu potravin.\n\n"}
{"id": "586091", "url": "https://cs.wikipedia.org/wiki?curid=586091", "title": "Biodostupnost", "text": "Biodostupnost\n\nJako biodostupnost (angl. \"bioavailability\") se ve farmakologii označuje podíl podané dávky nezměněné látky, který vstoupí do systémového oběhu. Jde o jednu z hlavních farmakokinetických vlastností léčiv. Podle definice: podá-li se látka do žíly, její biodostupnost je 100 %. Ovšem při podání jinými cestami (například orálně) biodostupnost klesá (vzhledem k neúplné absorpci a metabolismu prvního průchodu) a může se lišit osobu od osoby (vzhledem k individuálním odlišnostem). Biodostupnost je jednou z hlavních veličin farmakokinetiky, protože se s ní musí pracovat při výpočtu dávkování při ne-nitrožilních způsobech podání léčiv.\n\nPro dietní doplňky, byliny a jiné nutrienty, u kterých je cesta podání skoro vždy ústy, je biodostupnost obecně určena jednoduše jako množství či podíl požité dávky, která se vstřebá.\n\nBiodostupnost je pro léčiva a pro dietní doplňky definována mírně odlišně, především kvůli způsobu podání a právním regulacím.\n\nBiopřístupnost je koncept příbuzný k biodostupnosti v kontextu biodegradace a znečištění životního prostředí. Molekula (často perzistentní organický polutant) se považuje za biopřístupnou, pokud \"„může projít buněčnou membránou z prostředí do organismu, má-li organismus k chemikálii přístup“\".\n\n"}
{"id": "586093", "url": "https://cs.wikipedia.org/wiki?curid=586093", "title": "Efekt prvního průchodu", "text": "Efekt prvního průchodu\n\nEfekt prvního průchodu (též metabolismus prvního průchodu nebo předsystémový metabolismus) je jev v metabolismu léčiv, kde je koncentrace léčiva podstatně snížena dříve, než léčivo vstoupí do systémového oběhu. Je to část látky, která se metabolizuje během procesu vstřebávání, který je spjat s játry a střevní stěnou. Mezi typické látky, u kterých je efekt prvního průchodu významný, patří například imipramin, propranolol a lidokain.\n\nPožité léčivo je absorbováno v trávicím systému a vstupuje do jaterního portálního systému. Než se dostane do zbytku těla, putuje portální žilou do jater. Játra mnoho látek metabolizují, někdy až tak, že se z jater do systémového oběhu dostane pouze malé množství takové látky. Tento první průchod játry výrazně snižuje biodostupnost léčiva. Alternativní cesty podání, například formou čípku, nitrožilní či nitrosvalové injekce, inhalačního aerosolu nebo podání pod jazyk efektu prvního průchodu zabrání, protože umožňují, aby se léčivo dostalo přímo do systémové cirkulace.\n\nMezi čtyři primární systémy, které ovlivňují efekt prvního průchodu, jsou enzymy trávicího lumina, enzymy střevní stěny, bakteriální enzymy a jaterní enzymy.\n\nPři návrhu léčiv by vhodní kandidáti měli mít dobrou léčivost, ovšem neměli by podléhat efektu prvního průchodu, protože je biochemicky selektivní.\n\nEfekt prvního průchodu je podstatně snížen ve stáří, tzn. že se zvětšuje biologická dostupnost léku a proto je doporučeno zahajovat ⅓– ½ dávkou léčiva oproti mladším pacientům.\n\n"}
{"id": "586097", "url": "https://cs.wikipedia.org/wiki?curid=586097", "title": "Výsledky letních olympijských her 1908", "text": "Výsledky letních olympijských her 1908\n\n\n\n\nVšichni finalisté byli diskvalifikováni\n\n\n\n\n\n\n\n\n\n\n\n\n\n\n\n\n\n\n\n"}
{"id": "586101", "url": "https://cs.wikipedia.org/wiki?curid=586101", "title": "Kerowagi", "text": "Kerowagi\n\nOkres Kerowagi je jeden ze šesti okresů provincie Chimbu v Papui-Nové Guineji. Jeho hlavní město se jmenuje také Kerowagi a okres sám se administrativně dělí ještě na tři okrsky, Gena-Waugla, Kerowagi a Kup.\n\nLeží v západní části provincie.\n"}
{"id": "586102", "url": "https://cs.wikipedia.org/wiki?curid=586102", "title": "Chimbu", "text": "Chimbu\n\nChimbu (též Simbu) je jedna z provincií Papuy-Nové Guineje. Má plochu zhruba 6100 čtverečních kilometrů a podle sčítání v roce 2000 měla 259 703 obyvatel. Hlavní město je Kundiawa.\n\nNa hranici provincie se nachází nejvyšší hora Papuy-Nové Guineje, Mount Wilhelm.\n"}
{"id": "586104", "url": "https://cs.wikipedia.org/wiki?curid=586104", "title": "Damaskios", "text": "Damaskios\n\nDamaskios (řecky Δαμάσκιος) (asi 480 - po 538) byl pozdně antický pohanský, resp. nekřesťanský novoplatónský filosof, žák a obdivovatel Ísidórův. Působil v Alexandrii, později se stal posledním scholarchou athénské Akadémie. Po jejím uzavření několik let působil v Persii.\n"}
{"id": "586105", "url": "https://cs.wikipedia.org/wiki?curid=586105", "title": "Ísidóros z Alexandrie", "text": "Ísidóros z Alexandrie\n\nÍsidóros z Alexandrie (řecky Ἰσίδωρος) byl pozdně antický pohanský, resp. nekřesťanský filosof působící ve 2. polovině 5. století v Alexandrii a později v Athénách, kde se stal scholarchou tamní Akadémie. Zdá se ovšem, že jeho nadání pro filosofii nebylo příliš velké. Pro spory s ostatními členy nakonec místo představeného Akadémie opustil. Jeho život je znám z Damaskiova obdivného spisu \"Život Ísidóra\".\n"}
{"id": "586111", "url": "https://cs.wikipedia.org/wiki?curid=586111", "title": "Zápas na Letních olympijských hrách 1992 – muži, volný styl do 82 kg", "text": "Zápas na Letních olympijských hrách 1992 – muži, volný styl do 82 kg\n\nZápas ve volném stylu ve váhové kategorii do 82 kg probíhal na Letních olympijských hrách 1992 v Barcelonském Instituto Nacional de Educación Física de Cataluña. O medaile se utkalo celkem 19 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "586117", "url": "https://cs.wikipedia.org/wiki?curid=586117", "title": "Zápas na Letních olympijských hrách 1992 – muži, volný styl do 90 kg", "text": "Zápas na Letních olympijských hrách 1992 – muži, volný styl do 90 kg\n\nZápas ve volném stylu ve váhové kategorii do 90 kg probíhal na Letních olympijských hrách 1992 v Barcelonském Instituto Nacional de Educación Física de Cataluña. O medaile se utkalo celkem 17 zápasníků.\n\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "586125", "url": "https://cs.wikipedia.org/wiki?curid=586125", "title": "Zápas na Letních olympijských hrách 1992 – muži, volný styl do 100 kg", "text": "Zápas na Letních olympijských hrách 1992 – muži, volný styl do 100 kg\n\nZápas ve volném stylu ve váhové kategorii do 100 kg probíhal na Letních olympijských hrách 1992 v Barcelonském Instituto Nacional de Educación Física de Cataluña. O medaile se utkalo celkem 17 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "586126", "url": "https://cs.wikipedia.org/wiki?curid=586126", "title": "Lomnicko", "text": "Lomnicko\n\nLomnicko je svazek obcí v okresu Brno-venkov, jeho sídlem je Lomnice a jeho cílem je regionální rozvoj obecně. Sdružuje celkem 9 obcí a byl založen v roce 2004.\n\n\n"}
{"id": "586129", "url": "https://cs.wikipedia.org/wiki?curid=586129", "title": "Seznam ocenění Kanye Westa", "text": "Seznam ocenění Kanye Westa\n\nToto je seznam ocenění amerického rappera a producenta Kanyeho Westa, který získal již 92 cen a byl 381krát nominovaný. Včetně 21 cen Grammy z 69 nominací.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "586131", "url": "https://cs.wikipedia.org/wiki?curid=586131", "title": "Zápas na Letních olympijských hrách 1992 – muži, volný styl do 130 kg", "text": "Zápas na Letních olympijských hrách 1992 – muži, volný styl do 130 kg\n\nZápas ve volném stylu ve váhové kategorii do 130 kg probíhal na Letních olympijských hrách 1992 v Barcelonském Instituto Nacional de Educación Física de Cataluña. O medaile se utkalo celkem 15 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "586132", "url": "https://cs.wikipedia.org/wiki?curid=586132", "title": "Róbert Bezák", "text": "Róbert Bezák\n\nMons. Róbert Bezák (* 1. března 1960 Handlová) je slovenský redemptorista, v letech 1996–2002 předseda Konference vyšších řeholních představených na Slovensku, v letech 2009–2012 arcibiskup Trnavské římskokatolické arcidiecéze. Jeho odvolání z funkce trnavského arcibiskupa v červenci 2012 bylo bezprecedentní a šlo o významnou událost slovenské katolické církve.\n\nAbsolvoval základní školu v Handlové a v roce 1979 dokončil studium gymnázia v Prievidze. Poté nastoupil na studia teologie v Bratislavě. Během nich vstoupil do řádu redemptoristů, u nichž složil roku 1983 celoživotní řeholní sliby. Dne 17. června 1984 byl v Banské Bystrici vysvěcen na kněze.\n\nV letech 1984–1985 působil jako kaplan ve farnosti Brezno. V letech 1986–1987 absolvoval základní vojenskou službu. V roce 1988 působil jako kaplan v Detvě a Žiaru nad Hronom a jako farní administrátor ve Sklených Teplicích, v roce 1989 jako farní administrátor v Tužině, v roce 1990 jako farní administrátor v Uľance.\n\nV roce 1988 byl pod krycím jménem Sebastian zaevidovaný jako prověřovaná osoba ve svazku StB.\n\nV letech 1990–1993 absolvoval postgraduální studia morální teologie na Akademii Alfonsiana v Římě. V letech 1993–2005 byl viceprovinciálem římskokatolické viceprovincie redemptoristů na Slovensku, v letech 1996–2002 byl předsedou Konference vyšších řeholních představených na Slovensku. V letech 1993–1995 vyučoval morální teologii v teologickém institutu v Badíně a na teologické fakultě trnavské univerzity. V letech 2005–2008 byl farním administrátorem mariánského poutního místa, baziliky minor na Starých Horách. V roce 2008 byl farním administrátorem a představeným společenstva redemptoristů v Radvani a vikářem viceprovinciála římskokatolické viceprovincie redemptoristů v Bratislavě.\n\nTrnavským arcibiskupem jej papež Benedikt XVI. jmenoval 18. dubna 2009, na biskupa jej vysvětil 6. června 2009 kardinál Jozef Tomko v katedrále sv. Jana Křtitele v Trnavě. Jeho biskupské heslo je \"Imple nos Misericordia\" (\"Zahrnuj nás milosrdenstvím\").\n\nSvé biskupské působení pojal v neautoritářském a otevřeném duchu, čímž v části církve, veřejnosti i mezi novináři získal na oblibě. Od počátku si kladl za cíl přebudování mentality diecéze. Jeho vizí byla menší a dynamická kurie a posílení pravomocí děkanů a farářů na úkor biskupa. Aktivní laiky začal oceňovat Cenou biskupa Pavla Jantausche. V Trnavě jako symbol otevřenosti církve umožnil konání Noci kostelů.\n\nKoncem roku 2009 konstatoval exkomunikaci trnavského kněze Martina Jarabici a jáhna Petera Mazúra, současně i bratislavský arcibiskup Stanislav Zvolenský konstatoval exkomunikaci dvou novokněží bratislavské arcidiecéze (Martin Chebek, Stanislav Cigánek).\n\nExkomunikovaní v dopise z 12. prosince 2009 obviňovali některé slovenské, německé, české, indické, ukrajinské, polské a irské biskupy z hereze, navrhovali posmrtnou exkomunikaci Jana Pavla II. a kritizovali některé aktivity katolické církve. Kromě jiného označili za herezi používání historicko-kritické metody ve zkoumání biblických textů, obviňovali církev ze synkretismu s pohanstvím a okultismem a hrozili slovenským biskupům ztrátou posvátné moci, pokud do 25. prosince 2009 nepodepíší jimi sestavený formulář vyznání víry, obsahující například \"zřeknutí se ducha historicko-kritické teologie\", \"ducha relativismu\" atd. Dne 25. prosince 2009 tito kněží zveřejnili dopis, v němž konstatovali, že nikdo z 18 obeslaných biskupů jejich výzvě nevyhověl, a tedy je všech těchto 18 biskupů automaticky exkomunikováno.\n\nExkomunikovaní duchovní poté založili vlastní řeholi a \"Spoločenstvo sv. Bazila Veľkého\", podle spekulací podporované příznivci Ukrajinské pravověrné řeckokatolické církve.\n\nV roce 2010 nechal Róbert Bezák na arcibiskupství provést ekonomický audit a s jeho výsledky seznámil Vatikán. V květnu 2010 vypovídal jako svědek v soudním sporu mezi časopisem \"Týžden\" a bývalým arcibiskupem Jánem Sokolem. Ve svém pozdějším dopise nunciovi a biskupům Bezák uvedl, že od září 2009 již vícekrát informoval Svatý stolec o závažných problémech spojených se stavem a hospodařením arcidiecéze za jeho předchůdce Jána Sokola, a žádal o provedení kontroly a směrnice, pro svůj další postup. Jeho žádosti však zůstaly bez odezvy.\n\nV lednu 2012 pověřil Svatý stolec na základě \"početných podnětů zaslaných kněžími a věřícími\" litoměřického biskupa Jana Baxanta k vykonání apoštolské vizitace. Uskutečnila se od 22. ledna do 1. února a údajně se zaměřila na problematiku obsazování úřadů, stav kléru a správu majetku Trnavské arcidiecéze vzhledem k významným změnám, které Bezák po svém nástupu uskutečnil. Koncem června 2012 jej papežský nuncius Mario Giordana na základě výsledků vizitace vyzval k rezignaci. Bezák kvůli chybějícímu zdůvodnění odmítl odstoupit a žádal setkání s prefektem kongregace nebo s papežem, což mu však nebylo umožněno. Když odmítl rezignovat, byl k 2. červenci z úřadu bez uvedení konkrétních důvodů odvolán. I sám Bezák tvrdí, že důvody svého odvolání nezná a o výsledcích vizitace ho nikdo neinformoval.\n\nBiskup Bezák se podle rozhodnutí o odvolání nesmí vůbec zdržovat v Trnavské arcidiecézi.\n\nOdvolání vyvolalo ve slovenské katolické církvi i ve slovenské a zahraniční veřejnosti silný ohlas a podle některých novinových titulků rozdělilo slovenskou katolickou církev na dva tábory. Protože oficiální důvody nebyly oznámeny, v médiích a veřejnosti kolovalo množství zpráv z neoficiálních zdrojů různé důvěryhodnosti. Nejsilněji se šířila teorie o tom, že se jako nesmlouvavý a pokrokový arcibiskup znelíbil silným zájmovým skupinám, které se ve Vatikánu postaraly o jeho sesazení. Religionista a politolog Josef Nerušil soudí, že jednomyslnost vatikánských představitelů opravdu svědčí o závažných skutečnostech, které mohou stát za odvoláním. V otázce, jaké důvody mohly vést k odvolání, ukazuje na podobný případ rezignace pražského arcibiskupa Františka Kordače v době první republiky. Podle deníku Pravda.sk byly motivem odvolání administrativní a finanční nesrovnalosti zjištěné během vizitace.\n\nMezi slovenskými věřícími vznikla petice se žádostí o vysvětlení tohoto kroku a řada protestů. V Bratislavě na Hlavním náměstí se 10. července 2012 konal koncert na podporu Bezáka, spojený s podepisováním petice. Pro média se za organizátory koncertu vyjadřoval Marián Pavlovič. Vrcholem koncertu bylo vystoupení operního zpěváka Miroslava Dvorského s klavíristou Danielem Buranovským. Internetovou petici na Bezákovu podporu podepsalo za prvních 24 hodin kolem 400 000 lidí.\n\nKonferencie biskupov Slovenska (KBS) vyzvala 10. července 2012 věřící, aby s respektem a důvěrou přijali rozhodnutí Svatého otce, a ve svém tiskovém prohlášení vytkla části věřících, že podléhají vlivu zkreslených a neúplných informací z médií. Zároveň připomněla, že důvody rozhodnutí se kvůli ochraně vyšetřovaných osob zpravidla nezveřejňují. Apoštolská nunciatura vytkla Bezákovi, že porušil papežské tajemství tím, že předčasně informoval o svém odvolání. Děkani několika farností nabídli na podporu Bezáka svou rezignaci. Zastal se ho například děkan v Seredi Peter Cibira či trnavský děkan Marcel Kubinec.\n\nSlovenská zpravodajská televize TA3 14. července 2012 zveřejnila na svém webu údajný dokument, který má obsahovat Bezákovy odpovědi na dotazy vatikánské Kongregace pro biskupy. Otázky se týkaly 11 důvodů pro jeho odvolání. Mezi nimi prý bylo např. příliš civilní oblékání (ve volném čase nosí též džíny, košili či gymnastický úbor), zesměšňování církevního úboru jako „hávu černokněžníků“, zaměstnávání kněží s pochybnou pověstí (např. homosexuálních nebo kněží, kteří mají vlastní děti) v arcibiskupské kurii, pochybné využití budovy arcibiskupského paláce (rekonstrukce některých místností v roce 2008 na restauraci či tělocvičnu) či znevažující přístup k papeži (prý ho označuje slovy „pan papež“). Otázky se týkaly též postojů k celibátu, eutanazii, předmanželským vztahům či kněžství žen. Ostatní slovenské biskupy prý označuje za „zpátečnické“, zatímco sebe za \"moderního biskupa a osvíceného liberála\". Ve své údajné odpovědi Bezák všech 11 bodů popřel či vyvrátil. Podle církevního právníka citovaného v deníku SME by však tyto otázky, pokud je dokument pravý, nepřímo poukazovaly na obsah stížností na arcibiskupa Bezáka. Autenticitu zveřejněných otázek podle informace TA3 z 15. 7. 2012 odmítla KBS potvrdit. Dne 17. července 2012 se arcibiskup Stanislav Zvolenský, předseda Konferencie biskupov Slovenska, o otázkách zveřejněných TA3 vyjádřil, že je nebude komentovat, protože jde o komunikaci mezi vatikánskou kongregací a Bezákem, což si některá média vyložila tak, že tím nepřímo potvrdil jejich autenticitu. Rovněž Róbert Bezák v pozdějším dopise biskupům uvádí, že 3. května 2012 dostal od prefekta Kongregace pro biskupy list s několika zarážejícími otázkami a tímtéž listem mu byly omezeny pravomoci v oblasti správy majetku.\n\nPolitik František Mikloško zdůraznil bezprecedentnost takového odvolání a dal je do souvislosti s Bezákovou neochotou krýt praktiky předchozího arcibiskupa Jána Sokola, který měl podle časopisu \"Týždeň\" v roce 1998 zpronevěřit více než 500 milionů slovenských korun z prodeje církevních pozemků a posílat je na konto bývalého agenta komunistické StB Štefana Náhlika, který žije v Kanadě. Mikloško naznačil, že problém na trnavském arcibiskupství může souviset s nedávno publikovanými finančními problémy ve Vatikáně. Podle zprávy deníku \"SME\" z 6. července 2012 zaevidovala Generální prokuratura SR 4. července 2012 trestní oznámení, které podala auditorka, která z pověření biskupa Bezáka prověřovala financování arcidiecéze v době působení arcibiskupa Jána Sokola. Tento audit byl dokončen dva roky předtím, než bylo podáno trestní oznámení.\n\nByly zaznamenány nejméně dva protesty katolických věřících při prestižních bohoslužbách v Trnavě a v Brně , které byly církevní hierarchií komentovány jako nepatřičné.\n\nKardinál Dominik Duka o Bezákovi hovořil přímo s papežem Františkem. K případu uvedl: „Mohu říci zcela otevřeně, že pan arcibiskup Bezák nebyl odvolán na základě nějakého morálního deliktu“. Kardinál Miloslav Vlk Bezáka označil za „solidního a čestného člověka“. „Mnohé věci, které vůči němu byly vzneseny, nejsou správné,“ řekl Vlk, podle nějž takto začíná uvažovat i Vatikán.\n\nZ českého církevního prostředí se ke kauze dále zřetelně vyjádřili např. Mons. Václav Malý, Mons. Tomáš Halík, P. Vojtěch Kodet, P. Václav Vacek.\n\nDne 1. srpna 2012 byl Bezák se souhlasem administrátora banskobystrické diecéze Mariána Bublince na jeden rok ustanoven výpomocným duchovním v Banské Bystrici-Radvani.\n\nV den prvního výročí odvolání, 2. července 2013, se sympatizanti Bezáka sešli před velvyslanectvím Vatikánu v Bratislavě. Několik stovek lidí se při shromáždění za odvolaného arcibiskupa modlilo.\n\nPodle informací slovenských \"Hospodárských novin\" z Vatikánu chce papež František situaci kolem Bezáka řešit. Podle listu se zřejmě dočká rehabilitace a mohl by získat i diplomatickou funkci, např. stát se apoštolským nunciem. Slovenské HN v této souvislosti zmiňovaly jako možné nové působiště Českou republiku nebo severské země. Sám Bezák uváděl, že zřejmě odejde „do ciziny, do některého kláštera řehole redemptoristů“. Slovensko však nechtěl opustit, dokud neočistí své jméno. S odchodem nicméně počítal. „I když mě lidé mají rádi, Slovensko se pro mě na této úrovni uzavírá... Nemůžu žít z toho, že mi lidé zatleskají, znají mě, na ulici mě zastaví. Můj život je mandát, který chci mít, a když ho budu mít jinde, tak za ním půjdu.“\n\n„U nás má Róbert Bezák všechny kláštery otevřené,“ uvedl tehdy k Bezákovu možnému působení český provinciál řádu redemptoristů Josef Michalčík.\n\nBezákovo působení v Radvani ke 31. červenci 2013 skončilo a jeho pracovní místo bylo zrušeno. Církev mu poté nabídla důchod, což Bezák odmítl s tím, že v 53 letech se na odchod do důchodu necítí. Podle Schematismu Trnavské arcidiecéze byl poté nicméně veden jako „emeritní trnavský arcibiskup\nna odpočinku“.\n\nPočátkem prosince 2013 se Bezák přestěhoval do italského kláštera redemptoristů v Bussolengu nedaleko Verony.\n\nDne 9. dubna 2015 o případu R. Bezáka jednal s papežem Františkem slovenský prezident Andrej Kiska: o den později Roberta Bezáka přijal na osobní audienci papež František. Audienci ze své iniciativy zorganizoval kardinál Vlk, který ji interpretoval jako morální rehabilitaci R. Bezáka a možnou předzvěst jeho rehabilitace formální. Opačně působí vyjádření státního sekretariátu zveřejněné 18. května 2015, podle kterého setkání mělo výlučně soukromý účel – vyjádření lidské a křesťanské lásky biskupovi Bezákovi – bez vstupování do jeho předcházejících záležitostí.\n\n\n\n\n"}
{"id": "586133", "url": "https://cs.wikipedia.org/wiki?curid=586133", "title": "Mikroregion Babí lom", "text": "Mikroregion Babí lom\n\nMikroregion Babí lom je dobrovolný svazek obcí v okresu Hodonín, jeho sídlem je Kyjov a jeho cílem je socio-ekonomický rozvoj obcí a podpora dalších subjektů. Sdružuje celkem 11 obcí a byl založen v roce 2002.\n\n\n"}
{"id": "586140", "url": "https://cs.wikipedia.org/wiki?curid=586140", "title": "Mikroregion Časnýř", "text": "Mikroregion Časnýř\n\nMikroregion Časnýř je svazek obcí v okresu Brno-venkov, jeho sídlem jsou Bílovice nad Svitavou a jeho cílem je regionální rozvoj obecně. Sdružuje celkem 5 obcí a byl založen v roce 2001. Nazván je podle potoka Časnýře, v jehož povodí obce, kromě Babic, leží.\n\n\n"}
{"id": "586146", "url": "https://cs.wikipedia.org/wiki?curid=586146", "title": "One Love (album, David Guetta)", "text": "One Love (album, David Guetta)\n\nOne Love je čtvrté studiové album francouzského diskžokeje Davida Guetty. Na iTunes bylo vydáno 21. srpna 2009, na kompaktním disku pak 24. srpna v Evropě a 25. srpna v USA. Dvojdisková „deluxe“ edice obsahuje navíc rozšířené a klubové mixy spolu s dvěma novými songy.\n\nPodle vydavatele EMI a časopisu Billboard se na celém světě prodalo 1,4 milionů kopií.\n\nAlbum bylo nominováno v 52. ročníku Grammy v kategorii „Best Electronic/Dance Album“, singl \"When Love Takes Over\" byl nominován v kategoriích „Best Dance Recording“ a „Best Remixed Recording, Non-Classical“, ve které zvítězila.\n\n"}
{"id": "586147", "url": "https://cs.wikipedia.org/wiki?curid=586147", "title": "One Love (píseň, David Guetta)", "text": "One Love (píseň, David Guetta)\n\nOne Love je píseň francouzského elektro housového Dje Davida Guetty. Píseň pochází z jeho čtvrtého alba \"One Love\" a nazpívala ji britská R&B zpěvačka Estelle.\n"}
{"id": "586148", "url": "https://cs.wikipedia.org/wiki?curid=586148", "title": "Kultura s keramikou pražského typu", "text": "Kultura s keramikou pražského typu\n\nKultura s keramikou pražského typu byla slovanská kultura existující od přelomu 5. a 6. století na území České republiky, Slovenska, Polska a východního Německa. Její název pochází od archeologa Ivana Borkovského, který ji během 2. světové války rozpoznal především podle nalezišť v Praze. Příbuznou byla slovanská kultura Korčak na dnešní Ukrajině a v Bělorusku. Nositelé této kultury žili v malých vesnicích o šesti až deseti čtvercových obydlích s kamennou či hliněnou pecí v rohu. Obydlí byla částečně zahloubena, stěny podepřeny kůly a vypleteny proutím.Typické jsou skladovací jámy blíže či dále od domů. Hmotná kultura byla velice chudá, nádoby modelované v ruce a zdobené vrypy a vpichy, používaly se i jako popelnice k uložení popelů mrtvých. Osady se nacházely v nížinách vhodných pro zemědělství a půda byla obdělávána jednoduchým dřevěným rádlem. Brzké vyčerpání půdy vedlo k tomu, že se vesnice přesouvaly.\n\nMezi nejlépe prozkoumaná naleziště této kultury patří:\n\n"}
{"id": "586152", "url": "https://cs.wikipedia.org/wiki?curid=586152", "title": "Kristen Bell", "text": "Kristen Bell\n\nKristen Anne Bell (* 18. července 1980 Detroit) je americká herečka a zpěvačka. K jejím nejvýznamnějším rolí patří titulní postava v seriálu \"Veronica Mars\" (2004–2007, 2019). Za tuto roli získala Cenu Saturn a zopakovala si ji i ve filmu \"Veronica Marsová\" (2014). V roce 2007 si zahrála v seriálu \"Hrdinové\", za roli získala nominaci na Cenu Saturn. Objevila se ve filmech jako \"Rande v Římě\" (2010), \"Zase ona!\" (2010) a \"Šéfka\" (2016). V roce 2013 propůjčila svůj hlas princezně Anne ve filmu \"Ledové království\". Roku 2016 začala hrát v seriálu \"The Good Place\".\n\nNarodila se 18. července 1980 v Detroitu ve státě Michigan. Její matka Lorelei pracovala jako zdravotní sestra a její otec Tom působil jako režisér televizních zpráv na stanici CBS v Sacramentu. Když jí byly dva roky, rodiče se rozvedli. Z druhého manželství svého otce má dvě nevlastní sestry: Saru a Jody. Má polské, německé, skotské a irské kořeny. Už jako malá snila o herecké dráze, ale byla hodně stydlivá a plachá. Velkou zásluhu na odstranění těchto problémů, které jí bránily ve splnění snu, měla její matka. Rodina se odstěhovala do New Yorku, kde Bell začala studovat obor muzikál na prestižní univerzitě Tisch School of the Arts.\n\nV roce 2001 debutovala na Broadwayi v divadelní hře \"The Adventures of Tom Sawyer\". Uvědomila si, že může být stejně dobrá i ve filmu nebo televizi, takže se vydala do Los Angeles.\n\nHrála v televizních filmech \"Moonlight Bay\" a \"Gracie's Choice\". Pozornost na sebe upoutala i účinkováním v seriálech \"Everwood\" a \"Deadwood\". Ve 24 letech vyhrála konkurz na hlavní roli v seriálu \"Veronica Mars\", který se vysílal během let 2004–2007. Roli si zopakovala v roce 2014 ve stejnojmenném filmu. Po seriálu \"Veronica Mars\" získala roli v seriálu \"Hrdinové\", která jí vynesla nominaci na Cenu Saturn. V seriálu \"Super drbna\" namluvila v každé epizodě hlas hlavní postavy, sama se však v pořadu objevila pouze v cameo roli v posledním díle, kde ztvárnila samu sebe. Bell nehrála jen v seriálech, objevila se i ve filmech jako \"Rande v Římě\" (2010), \"Varieté\" (2010), \"Zase ona!\" (2010) a \"Mládeži nepřístupno\" (2013). V roce 2013 propůjčila svůj hlas princezně Anně ve filmu \"Ledové království\". Roku 2016 namluvila postavu v animovaném filmu \"\" a zahrála si ve snímcích \"Šéfka\" a \"Matky na tahu\". Od roku 2016 hraje Eleanor, hlavní postavu v seriálu \"The Good Place\".\n\nV roce 2018 začala moderovat internetový seriál \"Momsplaining with Kristen Bell\", jehož díly se vysílají na internetové stránce Ellen DeGeneres Ellentube. Roku 2019 si zopakovala roli Veroniky Marsové v osmidílné čtvrté řadě seriálu.\n\nBěhem let 1995 až 1996 chodila s hercem Matthewem Morrisonem. Čtyři roky, do roku 2007, chodila s producentem Kevinem Mannem.\n\nV roce 2007 začala chodit s hercem Daxem Shepardem. Dvojice se zasnoubila v lednu 2010 a vzala se v říjnu 2013. Mají spolu dvě dcery: Lincoln Bell Shepard (narozena 28. března 2013) a Deltu Bell Shepard (narozena 19. prosince 2014). Je vegan a ochránce zvířat.\n\n"}
{"id": "586155", "url": "https://cs.wikipedia.org/wiki?curid=586155", "title": "Kultura Korčak", "text": "Kultura Korčak\n\nKultura Korčak nebo také kultura pražsko-korčakovského typu byla slovanská kultura existující od 5. do 7. století okolo řeky Pripjať. Částečně navazuje na kulturu zarubiněckou. Sídla jejích nositelů byla povětšinou malá, tvořená částečně zahloubenými domy a nacházela se v nížinách u řek. Keramika byla vytvářena v ruce, výjimečně zdobená. Popel mrtvých byl pohřbíván v popelnicích, později se počaly stavět mohyly. Výjimku mezi sídlišti této kultury tvoří opevněné hradiště Zimno, které mohlo být kmenovým centrem. Nálezy z něj ukazují na poměrně vysokou materiální úroveň této kultury. Ruský archeolog Valentin V. Sedov spojuje kulturu s Korčak se Sklaveny zmiňovanými Jordanem.\n\n"}
{"id": "586159", "url": "https://cs.wikipedia.org/wiki?curid=586159", "title": "Mezinárodní unie notářství", "text": "Mezinárodní unie notářství\n\nMezinárodní unie notářství (dříve Mezinárodní unie latinského notářství, i nadále se používá zkratka UINL z francouzského znění původního názvu \"Union Internationale du Notariat Latin\") je nevládní organizace sdružující notářské komory jednotlivých zemí se systémem notářství latinského typu, tj. založeným na principech římského práva. Byla založena v roce 1948 na prvním mezinárodním kongresu latinského notářství, který se konal v Buenos Aires. Sekretariát UINL se nachází v Římě. V letech 2008 až 2010 byl prezidentem UINL argentinský notář dr. Eduardo Gallino.\n\nNotářská komora České republiky je členem UINL od roku 1994 a od roku 2002 má i svého zástupce v Radě předsednictví UINL, jímž je JUDr. Martin Foukal.\n\nNa 26. mezinárodním notářském kongresu, který se konal od 3. října do 6. října 2010 v marockém Marrákeši, bylo zvoleno vedení UINL pro funkční období od 1. ledna 2011 do 31. prosince 2013 v tomto složení:\n\n\n\nZa Českou republiku byli do Generální rady UINL zvoleni JUDr. Martin Foukal a Mgr. Jana Večerníková a do Rady předsednictví JUDr. Martin Foukal.\n\n"}
{"id": "586163", "url": "https://cs.wikipedia.org/wiki?curid=586163", "title": "Kultura Peňkovka", "text": "Kultura Peňkovka\n\nKultura Peňkovka nebo také kultura pražsko-peňkovského typu byla slovanská kultura rozšířená v okolí Dněpru, jižně a jihovýchodně od kultury Korčak. Lze ji také nalézt v dolní a částečně střední části Dunaje, často společně s kulturou Korčak. Ruský archeolog Valentin V. Sedov spojuje kulturu s Korčak se Anty zmiňovanými Jordanem. Na východě se nositelé kultury Peňkovka střetli se saltovskou kulturou a částečně se s ní smísily, na severu je omezovala kultura koločinská. Později přešli v kultury Luka rajkoveckaja, podunajského typu a hradištní. Keramika se liší od pražského a korčakovského typu, je také dělaná v ruce, ale méně elegantní a širší, s hrubým povrchem. V pozdější fázi této kultury počala být zdobená. Vysokou řemeslnou úroveň však mají šperky i zemědělské náčiní.\n\n"}
{"id": "586165", "url": "https://cs.wikipedia.org/wiki?curid=586165", "title": "Mikroregion Domašovsko", "text": "Mikroregion Domašovsko\n\nMikroregion Domašovsko je svazek obcí v okresu Brno-venkov, jeho sídlem je Domašov a jeho cílem je regionální rozvoj obecně, cestovní ruch a životní prostředí. Sdružuje celkem 5 obcí a byl založen v roce 1993.\n\n\n"}
{"id": "586168", "url": "https://cs.wikipedia.org/wiki?curid=586168", "title": "Volby do Zastupitelstva hlavního města Prahy 2006", "text": "Volby do Zastupitelstva hlavního města Prahy 2006\n\nVolby do Zastupitelstva hlavního města Prahy 2006 proběhly v rámci voleb do zastupitelstev obcí České republiky v pátek 20. října od 14:00 do 22:00 a sobotu 21. října od 8:00 do 14:00. Celé území města bylo jediným volebním obvodem, voleno bylo celkem 70 zastupitelů. Jasným vítězem voleb se stala Občanská demokratická strana, která sama získala nadpoloviční většinu hlasů, ale rozhodla se vládnout spolu se zelenými a evropskými demokraty, od roku 2009 po kauze Opencard sama bez koaličních partnerů. Primátorem se stal Pavel Bém. Voleb se zúčastnilo 42,17 % oprávněných voličů.\n"}
{"id": "586170", "url": "https://cs.wikipedia.org/wiki?curid=586170", "title": "Heinkel He 176", "text": "Heinkel He 176\n\nHeinkel He 176 bylo německé experimentální raketové letadlo; první poháněné výlučně raketovým motorem na kapalné palivo. První let se uskutečnil 20. června roku 1939, pilotoval ho Erich Warsitz. He 176 byla soukromá iniciativa firmy Heinkel, (podobně, jako u Heinkel He 178) kterou vedl Ernst Heinkel. Heinkel chtěl vyvinout co nejrychlejší letadlo a i když výkony He 176 nebyly nijak oslnivé, dokazovaly, že je možné zkonstruovat výkonné raketové letadlo.\n\nBěhem 20. let dělali němečtí odvážlivci pokusy s raketami přimontovanými na auta, motorky, vlaky, či dokonce saně. V roce 1929 se o to pokusili Alexander Lippisch se strojem Ente a Fritz von Opel u stroje RAK.1. U raket na tuhé palivo nemohl být tah ovládaný a motory se nedaly po startu zastavit.\n\nVe 30. letech experimentoval Wernher von Braun a jeho tým pracující v Peenemünde s přidáváním raket na tekuté palivo na běžná letadla. Heinkel jim na pokusy poskytl stroje He 72 a He 112. Začátkem roku 1937 vzlétlo jedno z těchto letadel s vrtulovými motory, které pilot ve vzduchu vypnul a dál letěl na raketový pohon. V této době experimentoval Hellmuth Walter s raketami spalující peroxid vodíku, které vedly k vytvoření lehkých a jednoduchých raket, vhodných k instalaci na letadla.\n\nHe 176 byl poháněný novými motory Walter. Jednalo se o malé, jednoduché letadlo, postavené skoro celé ze dřeva, s odkrytým kokpitem. Mělo konvenční podvozek s třemi koly. Pilot měl svou váhou přenést těžiště více dopředu, protože prázdné letadlo tahalo ocas po zemi.\n\nZvláštním prvkem byl únikový systém v nose letadla. Stlačený vzduch byl použitý k tomu, aby se příď letounu oddělila od trupu. Když se kokpit oddělil, pilot vyskočil.\nStroj byl předveden RLM, ale jeho zájem se nepodařilo vzbudit, a tak firma Heinkel projekt zastavila. Během jeho trvání bylo postaveno jen jedno letadlo, které skončilo v Muzeu letectva v Berlíně, zničeného roku 1943 během spojeneckého náletu.\n\nJeště před zastavením projektu byly vyrobeny plány pokročilejšího raketového letadla, velmi podobnému He 176. Později se RLM k projektu raketového letadla vrátilo v rámci Projektu X, jehož výsledkem byla první (a poslední) raketová stíhačka na světě, Me 163 Komet.\n\n\n\n"}
{"id": "586175", "url": "https://cs.wikipedia.org/wiki?curid=586175", "title": "Starověká Alexandrie", "text": "Starověká Alexandrie\n\nStarověká Alexandrie (řecky Ἀλεξάνδρεια της Αιγύπτου – \"Alexandreia tés Aigyptú\", latinsky \"Alexandria ad Ægyptvm\", doslovně „Alexandrie u Egypta“) byla významná antická helénistická polis v severní Africe na pobřeží Středozemního moře v nejzápadnější části nilské delty přesně na místě současné Alexandrie. Byla založena v roce 331 př. n. l. Alexandrem Makedonským jako první z mnoha stejnojmenných měst v průběhu jeho vojenského tažení; již kolem roku 320 př. n. l. se stala hlavním městem říše jeho nástupce v Egyptě Ptolemaia a díky cílenému úsilí všech pozdějších ptolemaiovských králů se jen několik generací po svém založení stala nejdůležitějším vědeckým, kulturním, obchodním a do jisté míry i politickým centrem celého helénistického světa. K jejímu věhlasu a jedinečné kulturní atmosféře výrazně přispívala nejen např. Alexandrova hrobka, tamní slavné Músaion s proslulou knihovnou, faroský maják či všestranně se projevující nápadná okázalost tohoto nejhonosnějšího města helénistického světa, ale především skutečnost, že bez ohledu na řeckou kulturní dominanci byla místem skutečného setkávání nejrůznějších soudobých kulturních a duchovních proudů překračujícího národnostní tradice. Za jeden z jeho nejspecifičtějších a současnými badateli nejdiskutovanějších výsledků je pokládán myšlenkový směr hermetismus. Druhou stranou multikulturního charakteru města ovšem byla značná výbušnost alexandrijského veřejného života se sklony ke konfliktům, nepokojům a násilnostem.\n\nPtolemaiovci, protože „na bojišti helénistického světa se v bitvě o prestiž a postavení používaly i jiné zbraně, … Alexandrii od samého počátku využívali jako výkladní skříň svého bohatství a slávy a zároveň jako nejdůležitější prostředek, jehož pomocí mohli nevojenskými prostředky soupeřit s rivaly a dokonce je předčit.“ Péče o rozvoj města proto byla pokládána za prvořadý úkol každého panovníka. Svého vrcholného rozkvětu Alexandrie dosáhla za vlády Kleopatry VII. a v době následující, kdy počet jejích obyvatel výrazně přesáhl půl milionu. Po ovládnutí Octavianem v roce 31/30 př. n. l. se stala po Římu nejvýznamnějším městem říše a faktickým centrem celého východního Středomoří. Pozvolný pokles jejího významu přineslo až založení Konstantinopole roku 330, v roce 395 ještě umocněné rozdělením římské říše na západní a východní část, v jejichž důsledku Alexandrie začleněná do východního impéria do značné míry pozbyla svou roli zprostředkovatele obchodu. I nadále si ale podržela svůj vliv vědecký a kulturní, a to až do obsazení Araby v roce 643, po němž jako město postupně zanikla.\n\nProtože se starověká Alexandrie nacházela na témže místě jako moderní město a její pozůstatky tedy leží pod novodobou zástavbou, zůstávala poměrně dlouho archeologicky jen málo prozkoumána. Teprve v posledních desetiletích bylo objeveno a prozkoumáno několik archeologických lokalit; velký význam, s ohledem na změny linie pobřeží, má vedle klasického výzkumu i podmořská archeologie.\n\nMísto, na němž byla později Alexandrie založena, bylo využíváno už v dřívějších historických obdobích: v Nové říši za vlád egyptských panovníků Tutanchamona a Ramesse II. se zde nacházel námořní přístav pro obchod s egejskou oblastí. V Alexandrově době zde naproti ostrovu Faros ležela malá vesnice \"Ra-kedet\" (v egyptštině doslova „Zeď“), která byla později pod pořečtěným jménem Rhakótis zahrnuta do plánu Alexandrie jako její domorodá čtvrť. Tímto názvem také bylo celé nové město označováno v egyptštině a koptštině.\n\n\n"}
{"id": "586177", "url": "https://cs.wikipedia.org/wiki?curid=586177", "title": "John Millington Synge", "text": "John Millington Synge\n\nEdmund John Millington Synge (16. dubna 1871 Newtown Little, Rathfarnham, hrabství Dublin, (dnes předměstí Dublinu), Irsko – 24. března 1909 Dublin, Irsko) byl irský dramatik, básník, spisovatel a folklórní sběratel. Byl jedním ze spoluzakladatelů divadla \"Abbey Theatre\". Jeho nejznámější divadelní hra je \"Hrdina západu\" (The Playboy of the Western World).\n\nNarodil se v rodině irského protestantského právníka, který zemřel, když mu byl jeden rok. Vzdělával se většinou soukromě a věnoval se ornitologii. V roce 1887 začal studovat hru na housle na Royal Irish Academy of Music v Dublinu. V roce 1889 začal rovněž studovat irštinu na Trinity College v Dublinu. Kolej absolvoval v roce 1892. Poté odešel studovat hudbu do Německa. Pobýval nejprve v Koblenzi a od ledna 1894 přesídlil do Würzburgu. Studoval hru na housle a na klavír, příležitostně komponoval. Ze studií se vrátil do Irska v červnu 1894.\nV lednu 1895 odjel do Paříže, kde studoval jazyky a literaturu na Sorbonně. Navštěvoval zde debatní kroužky a toužil stát se francouzským spisovatelem a kritikem. V prosinci 1896 se zde setkal s Williamem Butler Yeatsem, který u něho vzbudil zájem o Irsko a vyprovokoval ho k návratu. V letech 1899-1902 strávil několik měsíců na Aranských ostrovech a načerpal zde většinu námětů pro svá další díla. Své zápisy z těchto návštěv shrnul do knihy \"Aranské ostrovy\" (The Aran Islands), jejíž rukopis koloval od roku 1901. Knižně byla vydána v roce 1907. V roce 1902 opustil Paříž a následujícího roku se usídlil v Londýně. \n\nSynge byl spolu s Yeatsem, Lady Gregory a Edwardem Martynem spoluzakladatelem Společnosti irského národního divadla (The Irish National Theatre Society), která v roce 1904 otevřela \"Abbey Theatre\" (název podle sídla v ulici Lower Abbey Street). První uvedení jeho hry \"Ve stínu doliny\" (In the Shadow of the Glen) provedl soubor Irského národního divadla dne 10. října 1903 v Molesworth Hall. Stejná hra byla součástí prvního představení divadla \"Abbey Theatre\" na přelomu let 1904 a 1905. Jeho hry byly napadány v tisku irskými nacionalisty, kteří je chápali jako zesměšňování irského národa. Uvedení jeho nejslavnější hry \"Hrdina západu\" v Abbey Theatre 26. ledna 1907 způsobilo skandál, který skončil rvačkou. Další jeho hra \"Drátenická svatba\" byla z obavy před protesty katolických kruhů (ve hře je zesměšňován katolický kněz) hrána v Irsku až v roce 1971.\n\nSynge byl zasnouben s herečkou Abbey Theatre Maire O'Neill. Ke svatbě, vzhledem k Syngeho zhoršujícímu se zdravotnímu stavu, nedošlo. Zemřel na Hodgkinovu nemoc krátce před svými třicátými osmými narozeninami.\n\n\n\n\n\n\n"}
{"id": "586178", "url": "https://cs.wikipedia.org/wiki?curid=586178", "title": "Lauren Weisbergerová", "text": "Lauren Weisbergerová\n\nLauren Weisbergerová (* 28. března 1977 Scranton, Pensylvánie) je americká spisovatelka. Je autorkou knižního románu \"Ďábel nosí Pradu\", který se stal předlohou pro stejnojmenný film. Také napsala román \"Všechny důležité kontakty\", \"Honička za Harrym Winstnem\" a \"Poslední noc v Chateau Marmont\". Poslední jmenovaná kniha v Česku ještě nevyšla.\n\nJako malá žila se svou matkou a sestrou v Pensylvánii, odkud později vyrazila na studia na Cornellovu univerzitu. Dnes bydlí a pracuje v New Yorku.\n"}
{"id": "586179", "url": "https://cs.wikipedia.org/wiki?curid=586179", "title": "Viktor Klima", "text": "Viktor Klima\n\nViktor Klima (* 4. červen 1947) je rakouský sociálně demokratický politik a obchodník, v letech 1997–2000 kancléř Rakouska.\n\nViktor Klima se narodil v Dolním Rakousku. V roce 1969 začal pracovat pro státní ropnou společnost a pracoval v ní až do začátku své politické kariéry roku 1992. V této práci se stal členem řídícího týmu.\n\nV roce 1992 jmenoval kancléř Franz Vranitzky Klimu ministrem dopravy a průmyslu, kde působil do roku 1996, kdy se na rok stal ministrem financí.\n\nV roce 1997, kdy Vranitzky rezignoval, byl Klima zvolen předsedou Rakouské sociálně-demokratické strany. Zároveň se stal kancléřem Rakouska, a vládl v koalici své strany a lidovců. Jeho zástupcem byl budoucí nástupce Wolfgang Schüssel.\n\nBěhem své vlády se Klima nechal inspirovat Tonym Blairem a Gerhardem Schröderem. Došlo také k privatizaci banky Creditanstalt, při níž opět propukla větší koaliční krize, a kterou pro sebe rozhodli Klima a s ním i sociální demokraté tím, že odsouhlasili nákup banky ústavem Bank Austria. Opovrhoval Jörgem Haiderem a jeho stranou svobodných.\n\nV následujících volbách roku 1999 ztratili sociální demokraté mnoho hlasů, načež Viktor Klima jako kancléř odstoupil.\n\nO několik týdnů později, za pomoci jeho přítele Gerharda Schrödera, se Klima stal manažerem koncernu Volkswagen v Argentině, kde působil až do roku 2010.\n\n"}
{"id": "586181", "url": "https://cs.wikipedia.org/wiki?curid=586181", "title": "Çanakkale", "text": "Çanakkale\n\nÇanakkale [Čanakale] (v překladu „hliněný hrad“) je přístavní město v Turecku, hlavní město stejnojmenné provincie v Marmarském regionu. Město se rozkládá na pobřeží průlivu Dardanely. Podle údajů z roku 2018 zde žije 132 900 obyvatel. Nachází se zhruba 320 km od Istanbulu, 325 km od Izmiru a 620 km od Ankary.\n\nMěsto je nejbližším osídlením poblíž starodávné Tróje.\n\nV Çanakkale se nachází letiště, které nabízí pravidelné lety do Istanbulu. Velmi využívaný je místní přístav. Trajekty spojují Çanakkale s městem Eceabat na poloostrově Gallipoli a spojují tak Evropu s Asií.\n\nV přístavu je k vidění muzejní loď N-16, replika slavné minonosky Nusret.\n"}
{"id": "586182", "url": "https://cs.wikipedia.org/wiki?curid=586182", "title": "Zápas na Letních olympijských hrách 1992 – muži, řecko-římský do 48 kg", "text": "Zápas na Letních olympijských hrách 1992 – muži, řecko-římský do 48 kg\n\nZápas řecko-římský ve váhové kategorii do 48 kg probíhal na Letních olympijských hrách 1992 v Barcelonském Instituto Nacional de Educación Física de Cataluña. O medaile se utkalo celkem 19 zápasníků.\n\nZápasníci jsou rozděleni do dvou skupin. Je aplikován systém na dvě porážky.\n\n\"*\" Neupravil hmotnost\n\n\n"}
{"id": "586185", "url": "https://cs.wikipedia.org/wiki?curid=586185", "title": "Mariavitismus", "text": "Mariavitismus\n\nMariavitismus je náboženské hnutí vzniklé v Polsku na přelomu 19. a 20. století, které vychází ze zjevení Božího Milosrdenství, které měla řeholnice Marie Františka Kozlowská. Když obdržela toto zjevení roku 1893, vzala na sebe úkol mravního pozvednutí duchovenstva. Mariavitské společenství původně působilo v rámci římskokatolické církve a zachovávalo její zvyky a duchovní cvičení. V roce 1906 mariavitské společenství bylo z římskokatolické církve vyloučeno. Roku 1935 došlo k bolestnému rozkolu v mariavitismu, v jehož důsledku se vyvinula dvě mariavitská společenství.\n\nV současné době se k mariavitismu hlásí cca 30 tisíc polských křesťanů (z nich asi 25 tisíc ke Starokatolické církvi mariavitů, členské církvi Utrechtské unie).\n\nMariavité se opírají o katolické pravdy víry a mravů. Tyto principy jsou zahrnuty v knihách Písma svatého (Starého a Nového zákona), dogmatech a tradici původní církve, určených na sedmi prvních koncilech. Opírají se také o zjevení Božího Milosrdenství, kterého dosáhla zakladatelka mariavitismu, svatá Marie Františka Kozlovská, a které ukazuje záchranu světa ponořeného ve hříších. Touto záchranou je úcta a adorace Ježíše Krista, přítomného v Nejsvětější Svátosti a ve volání Neustálé Pomoci Panny Marie. Mariavité neuznávají dogmata, zvláště ta, která byla vyhlášena po roce 1054. Veškeré služby v církvi jsou zdarma v souladu s pokynem Kristovým \"Zadarmo jste dostali, zadarmo dávejte\". Kněží mohou přijmout dobrovolnou odměnu za své služby, ale nemohou ji požadovat. Mariavité neuznávají vyloučení ze svého společenství z náboženských důvodů (exkomunikaci).\n\nV současné době se mariavitismus v Polsku dělí na dvě společenství: Katolická církev Mariavitů (se sídlem ve Felicjanowie) a Starokatolická církev mariavitů (se sídlem v Plocku - tato je členem Utrechtské unie starokatolických církví). Dále existují mariavitská společenství v Německu, Švédsku, Francii, Paraguayi, Spojených státech amerických, Brazílii a Argentině. Některá mariavitská společenství (včetně Katolické církve mariavitů v Polsku) připouštějí svěcení žen.\n\n"}
{"id": "586186", "url": "https://cs.wikipedia.org/wiki?curid=586186", "title": "Třída Rubis", "text": "Třída Rubis\n\nTřída Rubis je třída útočných ponorek francouzského námořnictva s jaderným pohonem. Celkem bylo postaveno šest jednotek této třídy. Všechny jsou stále v aktivní službě. Poslední pár některé prameny řadí do samostatné třídy Améthyste.\n\nTřída se skládá ze šesti jednotek, \"Rubis\", \"Saphir\", \"Casabianca\", \"Émeraude\", \"Améthyste\" a \"Perle\", postavených loděnicí DCNS v Cherbourgu v letech 1983–1993.\n\nJednotky třídy \"Rubis\":\n\nPo dokončení se jednalo o nejmenší ponorku s jaderným pohonem na světě. Konstrukce přitom převzala řadu celků z dieselelektrických ponorek třídy \"Agosta\" - například konfiguraci trupu, detekční, elektronické prostředky a systém řízení palby. Výzbroj ponorek tvoří čtyři 533mm torpédomety. Pro ně je na palubě neseno 14 torpéd či 32 min. Od roku 1985 byly do jejich výzbroje zavedeny též protilodní střely MM38 Exocet. Pohonný systém tvoří jeden jaderný reaktor. Lodní šroub je jeden. Nejvyšší rychlost ponořeného člunu je 25 uzlů. Maximální hloubka ponoru je 300 metrů.\n\nDvojice \"Améthyste\" a \"Perle\" byla postavena v modernizované verzi, na kterou byly dodatečně přestavovány i starší jednotky. Důraz u nich byl kladen zejména na tichost chodu, která byla u prvních jednotek třídy nedostatečná. Nejzřetelnější je prodloužení trupu o 1,5 metru a odlišné tvarování přídě.\n\n"}
{"id": "586189", "url": "https://cs.wikipedia.org/wiki?curid=586189", "title": "Çan", "text": "Çan\n\nÇan je město a distrikt v turecké Çanakkalské provincii. Podle sčítání lidu z roku 2000 žije ve městě 28 878 osob, v celém distriktu pak 52 929. Město se rozkládá v nadmořské výšce 129 m n. m.\n\nCelý distrikt je poměrně hornatý, s nejvyššími vrcholy vysokými okolo 1 000 m n. m.\n"}
{"id": "586194", "url": "https://cs.wikipedia.org/wiki?curid=586194", "title": "Zápas na Letních olympijských hrách 1992 – muži, řecko-římský do 52 kg", "text": "Zápas na Letních olympijských hrách 1992 – muži, řecko-římský do 52 kg\n\nZápas řecko-římský ve váhové kategorii do 52 kg probíhal na Letních olympijských hrách 1992 v Barcelonském Instituto Nacional de Educación Física de Cataluña. O medaile se utkalo celkem 19 zápasníků.\n\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "586200", "url": "https://cs.wikipedia.org/wiki?curid=586200", "title": "Lycée Saint-Louis", "text": "Lycée Saint-Louis\n\nLycée Saint-Louis (\"Lyceum Svatého Ludvíka\") je významné lyceum v Paříži. Sídlí v Latinské čtvrti v 6. obvodu na Boulevardu Saint-Michel č. 44. Je jediným francouzským veřejným lyceem, které je určeno výhradně pro přípravu ke studiu na francouzských vysokých školách typu \"grande école\". Škola se zaměřuje především na přírodovědné předměty jako matematika, fyzika, chemie, technické vědy apod. Škola je známá svou kvalitou výuky a svými výsledky při přijetí absolventů na grande école typu inženýrství a obchodu. Na škole studuje 1385 studentů.\n\nV roce 1280 založil Raoul d'Harcourt, biskup z Coutances kolej pro chudé studenty, kteří do Paříže přicházeli za studiem z Normandie. Kolej získala jeho jméno - \"Collège d'Harcourt\". Kolej se kromě ubytování stala místem vzdělávání a od 16. století získala renomé, které zvýšila zejména v 17. a 18. století. V roce 1793 Národní konvent školu uzavřel, jako i další francouzské vysoké školy a budova sloužila jako věznice.\n\nV roce 1812 vydal Napoleon I. dekret o znovuotevření školy. Škola byla obnovena až v říjnu 1820 jako \"Královská kolej Svatého Ludvíka\" (Collège royal Saint-Louis) v místě bývalé koleje Harcourt se specializací na přírodní vědy.\n\nNa Collège d'Harcourt:\n\nNa Lycée Saint-Louis:\n\n"}
{"id": "586203", "url": "https://cs.wikipedia.org/wiki?curid=586203", "title": "Třída Le Triomphant", "text": "Třída Le Triomphant\n\nTřída Le Triomphant je třída raketonosných ponorek francouzského námořnictva s jaderným pohonem. Skládá se ze čtyř jednotek, přičemž stavba dvou dalších byla pro nedostatek financí zrušena. Všechny jednotky postavila loděnice DCN v Cherbourgu (nyní DCNS). Tato třída ve službě nahradila první generaci francouzských raketonosných ponorek, představovanou třídou \"La Redoutable\". Všechny jsou stále v aktivní službě.\n\nJednotky třídy \"Le Triomphant\":\nTrup tvoří slitina oceli HLES 100. Ponorky nesou šestnáct balistických raket M45 vyráběných společností EADS Space Transportation. Střely jsou třístupňové, poháněné motory na tuhé pohonné hmoty s dosahem 6000 km. Každá raketa nese šest návratových těles, každé s jadernou hlavicí TN-71 o síle 150 kt. Poslední jednotka \"Le Terrible\" byla dokončena s novými střelami typu M51. Ty mají dosah 8000 km a nesou 12 jaderných hlavic. Ponorky také mají čtyři 533mm torpédomety, ze kterých mohou odpalovat torpéda ECAN L5 mod 3 či protilodní střely SM39 Exocet. Zásoba munice činí 18 kusů. Sonar je typu Thales DMUX 80.\n\nPohonný systém tvoří jeden tlakovodní reaktor K15. Dva diesely SEMT-Pielstick 8 PA 4 slouží jako pomocný pohon pro případ nouze. Lodní šroub je jeden. Nejvyšší rychlost ponořeného člunu přesahuje 25 uzlů. Maximální hloubka ponoru je 500 metrů.\n\nPrvní tři jednotky této třídy postupně prošly výměnou paliva spojenou s modernizací IPER. \"Le Vigilant\" v letech 2010–2013, \"Le Triomphant\" v letech 2014–2015 a \"Le Téméraire\" do roku 2018. Modernizace plavidla dostává na úroveň nejmodernější jednotky \"Le Terrible\". Modernizace zahrnuje například instalaci balistických raket M51, bojového řídícího systému SYCOBS a navigačního systému SGN-3E.\n\n"}
{"id": "586206", "url": "https://cs.wikipedia.org/wiki?curid=586206", "title": "Schizma (rozcestník)", "text": "Schizma (rozcestník)\n\nSchizma nebo schisma může označovat:\n\n"}
{"id": "586207", "url": "https://cs.wikipedia.org/wiki?curid=586207", "title": "Boulevard Saint-Michel", "text": "Boulevard Saint-Michel\n\nBoulevard Saint-Michel je významná ulice (bulvár) v Paříži na hranici 5. a 6. obvodu. Rozkládá se od Pont Saint-Michel k \"Avenue de l'Observatoire\". Jeho jméno je odvozeno od kaple sv. Michaela, která se nacházela v královském paláci (dnes Justiční palác) na ostrově Cité. Hovorově se nazývá «Boul'Mich'», což je zkráceně \"Boulevard Michel\". Takto jej nazývali dříve antiklerikální studenti.\n\nNa severu je bulvár pokračováním trasy od mostu Saint-Michel přes náměstí \"Place Saint-Michel\". Jižní část končí na náměstí \"Place Ernest-Denis\", kde trasa pokračuje jako \"Avenue de l'Observatoire\".\n\nBoulevard Saint-Michel nechal vybudovat baron Haussmann v 19. století při přestavbě Paříže rovnoběžně s ulicí \"Rue Saint-Jacques\", která vyznačovala historickou osu ze severu na jih. Původně se jednalo o \"Boulevard de Sébastopol\", který protínal Paříž od severu k jihu. Začínal na pravém břehu řeky Seiny a pokračoval na druhé straně řeky pod názvem \"Boulevard de Sébastopol rive gauche\" (bulvár Sevastopol na levém břehu). V roce 1867 získal svůj současný název.\n\nProtože se nachází v blízkosti Sorbonny, stal se bulvár v květnu 1968 jedním z hlavních míst pouličních bojů mezi policií a studenty. Více než měsíc byl zablokován barikádami a vozy pořádkové policie.\n\nSeverní část bulváru je rušnější, především díky mnoha knihkupectví a obchody s oděvy. Nacházejí se zde velká knihkupectví Gibert Joseph a Gibert Jeune. Další významné budovy na bulváru jsou Hôtel de Cluny, Lycée Saint-Louis, École Mines ParisTech a univerzitní budovy. Bulvár tvoří rovněž východní hranici Lucemburské zahrady.\n\n"}
{"id": "586211", "url": "https://cs.wikipedia.org/wiki?curid=586211", "title": "Volby do Zastupitelstva hlavního města Prahy 1994", "text": "Volby do Zastupitelstva hlavního města Prahy 1994\n\nVolby do Zastupitelstva hlavního města Prahy 1994 proběhly v rámci voleb do zastupitelstev obcí České republiky ve dnech 18. a 19. listopadu. Celé území města bylo jediným volebním obvodem, volilo se celkem 55 zastupitelů. Voleb se zúčastnilo 53,73 % oprávněných voličů. Vítězem voleb se stala Občanská demokratická strana.\n"}
{"id": "586214", "url": "https://cs.wikipedia.org/wiki?curid=586214", "title": "Rue Saint-Jacques", "text": "Rue Saint-Jacques\n\nRue Saint-Jacques (\"ulice Svatého Jakuba\") je jedna z nejstarších ulic v Paříži. Nachází se na levém břehu řeky Seiny v 5. obvodu.\n\nUlice vede od křižovatky s \"Rue Galande\" a končí u \"Boulevard de Port-Royal\". Domy od č. 1bis do 161 a 2bis do 184 se nacházejí ve čtvrti Sorbonna a domy č. 163 až 307 a 196 až 350 jsou ve čtvrti Val-de-Grâce. Ulice je orientována ze severu na jih. Směrem na sever pokračuje ulice \"Rue du Petit-Pont\" a na jihu na ní navazuje \"Rue du Faubourg Saint-Jacques\".\n\nV době římské Lutetie tvořila hlavní osu města, tzv. cardo maximus. Ve středověku byla hlavní tepnou, která spojovala Paříž s městy Étampes a Orléans. Touto cestou odcházelo mnoho poutníků na svatojakubskou pouť do Santiaga de Compostela.\n\nNázev ulice se během staletí mnohokrát měnil. Ve 12. století se nazývala \"Grand'rue du Petit-Pont\", ze 13. století jsou známy názvy: \"Grand'rue Saint-Jacques-des-Prêcheurs\", \"Grand'rue Saint-Étienne-des-Grés\", \"Grand'rue Saint-Benoît-le-Beslournet\", \"Grand'rue près du chevet de l'église Saint-Severin\", \"Grand'rue outre Petit-Pont\", \"Grand'rue vers Saint-Mathelin\", \"Grand'rue Saint-Benoît\" a konečně \"Grand'rue Saint-Jacques\" podle kaple sv. Jakuba, kde se v roce 1218 usídlil řád dominikánů, nazývaní později jakobíni. Současný název byl ulici přidělen v roce 1806.\n\nNa křižovatce s dnešní ulicí \"Rue Soufflot\" se nacházela jedna z pařížských bran v městských hradbách Filipa II. Augusta - brána Saint-Jacques. Nazývala se také brána Notre Dame des Champs podle blízkého kláštera. Touto branou vstoupil 13. dubna 1436 Karel VII. se svým vojskem do Paříže, kterou osvobodil od Angličanů. Brána byla zbořena v roce 1684.\n\nV 19. století při rozsáhlé přestavbě Paříže vedené prefektem Haussmannem byl asi 200 metrů západně proražen mnohem širší rovnoběžný Boulevard Saint-Michel a úzká ulice tak ztratila svůj dosavadní význam.\n\n\n"}
{"id": "586217", "url": "https://cs.wikipedia.org/wiki?curid=586217", "title": "Struhadlo (Krkonoše)", "text": "Struhadlo (Krkonoše)\n\nStruhadlo (německy \"Kläuselberg\") je hora v Krkonoších, boční výběžek hřebene Přední planina – Herlíkovický Žalý, 4 km jižně od Špindlerova Mlýna a 3 km severo-severozápadně od Strážného. Vrchol tvoří malá kupa v závěru hřebene s vrcholovou skalkou a částečnými výhledy.\n\nAsi 60 metrů severně od vrcholu leží bílá skála, místními nazývaná Mramorová, ze které je díky současnému odlesnění pěkný výhled na téměř všechny tisícovky západních Krkonoš.\n\nNa vrchol nevede žádná cesta. Mezi Strážným a Špindlerovým Mlýnem sice vedou hned tři značené cesty – zelená, modrá a žlutá – ale všechny vrchol obcházejí, stejně jako značené běžkařské trasy i ostatní neznačené cesty. Nicméně vrchol leží ve III. zóně KRNAP, přístup tedy není omezen a stačí odbočit z jakékoli cesty poblíž vrcholu a stoupat stále nahoru.\n\n"}
{"id": "586218", "url": "https://cs.wikipedia.org/wiki?curid=586218", "title": "Sexy Bitch", "text": "Sexy Bitch\n\nSexy Bitch (po cenzuře přejmenována na Sexy Chick) je píseň francouzského producenta Davida Guetty a amerického R&B zpěváka senegalského původu Akona. Celosvětově byla digitálně vydána 24. července 2009, o čtyři dny později pak v USA. Jedná se o druhý singl z alba One Love.\n\nPo koncertu v Anglii, na kterém zahrál svůj singl „When Love Takes Over“, zpěvák Akon navštívil Guettu s nabídkou spolupráce a ve stejnou noc tato skladba vznikla v blízkém studiu, přestože byl Akon unaven z šestihodinového letu, který absolvoval ráno. Na textu singlu se navíc podíleli ještě Giorgio Tuinfort a Jean-Claude Sindri, hudbu Guettovi pomáhal složit Fred Rister.\n\nVideo začíná záběrem na letící letadlo a dívky v bikinách, která se opalují a plavou v bazénu. Následuje záběr na Akona, který se probouzí a nachází fotky jeho dívky z bazénové párty Davida Guetty a rtěnkou napsaný vzkaz na zrcadle „najdeš mne na bazénové párty“ spolu s jejími dalšími fotkami. Párty začíná a lidé začínají vcházet, ovšem skupinka náctiletých kluků není vpuštěna a tak vymýšlí různé způsoby, jak se dostat dovnitř. Kamera se znovu zaměřuje na Akona, který zpívá pod vodou a poté na přicházejícího Guettu setkávajícího se s Akonem, který ho hází do bazénu. Scéna přechází do klubu zvaného \"F*** Me, I'm Famous\", ve kterém má koncert Guetta společně s Tocadiscem. Akon prochází zákulisím klubu, ve kterém potkává různé dívky, včetně Cathy Guettové, která jej vede za ruku na pódium. Po příchodu začne zpívat píseň „Sexy Bitch“. Na konci klipu znovu spí v posteli, probouzí se, nachází fotky dívky, ale pokračuje ve spánku.\n\nVideo se natáčelo na Ibize, v Barceloně (Španělsko) a Swindonu (Anglie) kolem 27. července 2009.\n\n\n\n\n"}
{"id": "586219", "url": "https://cs.wikipedia.org/wiki?curid=586219", "title": "Skupina dobře vypadajících mužů", "text": "Skupina dobře vypadajících mužů\n\nSkupina dobře vypadajících mužů (2010) je druhé album kapely Poletíme?. Obsahuje 12 autorských písniček Rudolfa Brančovského a dva videoklipy k písničkám na albu. Obal vytvořil Tomáš „Tupejž“ Vostrejž.\n\nPísnička \"Když dva se opijí\" vyšla už na prvním albu skupiny \"Jednoduché písničky o složitém životě\" (2008), zde ji v nové aranaži hraje cimbálová skupina Púčik.\n\nAlbum bylo uvedeno na koncertě v brněnském klubu Metro Music Bar 22. června 2010. Jako host vystoupilo duo Čokovoko. Pražský „křest“ se odehrál 9. listopadu 2010 na Dobešce, album uvedl David Vávra.\n\n\n\nNa disku jsou na datové stopě také dva videoklipy k písničkám \"Hvězda padá\" a \"Mám depresi rád\", které natočili a sestříhali Jáchym Hájek a Rudolf Brančovský. Hraje v nich skupina Poletíme?, Kristýna „Nika“ Trojanová a další.\n"}
{"id": "586221", "url": "https://cs.wikipedia.org/wiki?curid=586221", "title": "Mikroregion Drahanská vrchovina", "text": "Mikroregion Drahanská vrchovina\n\nMikroregion Drahanská vrchovina je svazek obcí v okresu Vyškov, jeho sídlem je Luleč a jeho cílem je spolupráce obcí při rozvoji regionu obecně (tzn. oblasti školství, soc. péče, zdravotnictví atd.) dále v oblasti cestovního ruchu, péče o životní prostředí, zabezpečování čistoty obcí (např. odvoz komunálních odpadů, budování čističek odpadních vod, atd.). Sdružuje celkem 12 obcí a byl založen v roce 2001. Svazek obcí Drahanské vrchoviny vstoupil dne 22. června 2006 do Národní sítě zdravých měst.\n\n\n"}
{"id": "586230", "url": "https://cs.wikipedia.org/wiki?curid=586230", "title": "Mikroregion Hodonínsko", "text": "Mikroregion Hodonínsko\n\nMikroregion Hodonínsko je svazek obcí dle zákona o obcích v okresu Hodonín, jeho sídlem je Hodonín a jeho cílem je regionální rozvoj. Sdružuje celkem 11 obcí a byl založen v roce 2005.\n\n\n"}
{"id": "586232", "url": "https://cs.wikipedia.org/wiki?curid=586232", "title": "Mikroregion Hovoransko", "text": "Mikroregion Hovoransko\n\nMikroregion Hovoransko je svazek obcí v okresu Hodonín, jeho sídlem jsou Hovorany a jeho cílem je všestranný regionální rozvoj. Sdružuje celkem 5 obcí a byl založen v roce 2002.\n\n\n"}
{"id": "586235", "url": "https://cs.wikipedia.org/wiki?curid=586235", "title": "Třída La Redoutable", "text": "Třída La Redoutable\n\nTřída La Redoutable byla třída raketonosných ponorek francouzského námořnictva s jaderným pohonem. Skládala se ze šesti jednotek, \"La Redoutable\", \"Le Terrible\", \"Le Foudroyant\", \"L'Indomptable\", \"Le Tonnant\" a \"L'Inflexible\", zařazených do služby v letech 1971-1985. Všechny jednotky postavila loděnice DCN v Cherbourgu. Jsou již vyřazeny. Kontrakt na demontáž pěti ponorek získala v říjnu 2016 loděnice DCNS. Ponorka \"Le Redoutable\" byla zachována jako muzejní loď.\n\nRoku 2018 byla zahájena recyklace vyřazených ponorek. Likvidace každé z nich zabere cca 18 měsíců.\n\nJednotky třídy \"Le Redoutable\":\n\nPrvních pět jednotek po dokončení neslo šestnáct balistických raket v silech umístěných za velitelskou věží, které doplňovaly čtyři 550mm torpédomety se zásobou 18 torpéd. \"La Redoutable\" a \"Le Terrible\" po dokončení nesly rakety M1 s doletem 2500 km a jadernou hlavicí o síle 500 kt. \"Le Foudroyant\" do služby vstoupila vybavena typem M2 s doletem 3000 km, zatímco \"L'Indomptable\" a \"Le Tonnant\" nesly novější typ M20 se stejným doletem, ale nesoucí termonukleární hlavicí o síle 1 Mt. V první polovině 80. let již neslo rakety M20 všech pět dokončených ponorek. V druhé polovině 80. let byly všechny, mimo \"La Redoutable\", modernizovány. Dostaly 16 modernějších raket M4 a ze svých torpédometů mohly odpalovat protilodní střely Exocet. Rakety M4 měly dolet 4000 km a nesly šest jaderných hlavic TN-70 o síle 150 kt.\n\nPoslední jednotka \"L'Inflexible\" byla postavena podle vylepšeného projektu. Měla například mírně delší trup, jinak tvarovanou věž a tišší chod. Jako první nesla rakety M4. Z torpédometů ráže 533mm odpalovala mimo torpéd i protilodní střely Exocet.\n\nPohonný systém tvořil jeden tlakovodní reaktor, zásobující přes parní generátor dvojici parních turbín. Pomocný dieselelektrický agregát sloužil jako pomocný pohon v případě nouze. Lodní šroub byl jeden. Nejvyšší rychlost ponořeného člunu dosahovala 25 uzlů.\n\n"}
{"id": "586238", "url": "https://cs.wikipedia.org/wiki?curid=586238", "title": "Mikroregion Hustopečsko", "text": "Mikroregion Hustopečsko\n\nMikroregion Hustopečsko je svazek obcí v okresu Břeclav, jeho sídlem jsou Hustopeče a jeho cílem je regionální rozvoj obecně, cestovní ruch a životní prostředí. Sdružuje celkem 29 obcí a byl založen v roce 2002.\n\n\n"}
{"id": "586242", "url": "https://cs.wikipedia.org/wiki?curid=586242", "title": "Mark Lanegan", "text": "Mark Lanegan\n\nMark Lanegan (* 25. listopadu 1964) je americký rockový hudebník, zpěvák a autor písní. Svou hudební kariéru zahájil v 80. letech ve skupině Screaming Trees, která bývá většinou řazena do stylu grunge. Již v době svého působení ve skupině vydal Lanegan také své první sólové nahrávky. Po rozpadu Screaming Trees se na čas stal hostujícím členem skupiny Queens of the Stone Age. V posledním několika letech se věnoval především spolupráci s rozličnými hudebníky a projekty. Mimo jiné natočil tři nahrávky se skotskou zpěvačkou a cellistkou Isobel Campbellovou, dvě alba s britskými Soulsavers a se svým přítelem Gregem Dullim nahráli debut jejich projektu The Gutter Twins.\n\nZpívá nezaměnitelným barytonem, který si vysloužil přirovnání například k Tomu Waitsovi. Recenzent serveru \"Pitchfork Media\" o něm napsal, že jeho hlas „škrábe jako třídenní strniště, avšak je tak plný a ohebný jako měkká kůže“.\n\nVyrůstal ve městečku Ellensburg, na severozápadě USA, asi 150 km od Seattlu. Pro místních 20 tisíc obyvatel je převládajícím způsobem obživy práce v dřevařském průmyslu a zemědělství. Příjmy spíše podprůměrné, nezaměstnanost naopak nad průměrem. Ačkoli Lanegan o svém dětství mluví velmi zřídka, je známo, že pochází z problematické rodiny, které se snažil vyhýbat. Kromě toho, že byl fanouškem punku, také sportoval. Na střední škole byl mimo jiné nadějným členem baseballového týmu. Poměrně v raném věku začal mít problémy s drogami, v 18 letech již měl za sebou zatčení a odsouzení k ročnímu trestu za jejich držení. Uvěznění se vyhnul nástupem na roční pobyt v odvykacím zařízení. S baseballem však byl konec. Zhruba v této době se seznámil a spřátelil s Vanem Connerem, se kterým později založili Screaming Trees.\n\nHudbě se začal věnovat v 80. letech, kdy spolu s Gary Lee Connerem, Van Connerem a Markem Pickerelem dali dohromady skupinu Screaming Trees (Křičící stromy), se kterou vydali dohromady sedm alb, mimo jiné i \"Sweet Oblivion\" z roku 1992 nebo \"Dust\" (1996). Screaming Trees byli většinou řazeni do škatulky grunge, s čímž ne každý souhlasil. Například časopis \"Mojo\" jejich styl popsal jako „mystický hard rock s masivní rytmikou“. V roce 1998 v rozhovoru pro časopis \"No Depression\" se vyjádřil k tomu, co pro něj setkání s bratry Connerovými a založení skupiny znamenalo: „Je to sice fráze a ne zrovna nejbystřejší, ale vím, že nebýt Screaming Trees, asi bych tu nebyl. Lee Conner (kytarista Trees) mě naučil zpívat, notu od noty. Ve dvaceti jsem neměl střechu nad hlavou, za sebou první oplétačky se zákonem, byl jsem zrovna venku z vězení a tihle kluci chodili do církevní školy a mluvili slušně. Zařídili mi bydlení a práci, vymáhání nesplácených elektrospotřebičů. Nemyslím si, že bych se býval dal na hudbu. Nedocházelo mi, že hudba se mnou byla celý život. Vždycky jsem měl takový pocit, že ve mně něco je. Když jsem objevil, že to je hudba, byla to opravdu úleva. Stejně tak jako mít tyhle kluky, kteří se mnou z nějakého důvodu chtěli být.“ V době působení ve skupině zahájil také svoji sólovou kariéru.\n\nV roce 2000 se Screaming Trees po delším období nečinnosti rozešli a přestože se stal načas stálým členem Queens of the Stone Age, nadále spolupracoval i s jinými umělci, např. Melissou Auf der Maur, Martinou Topley Bird, či skupinami Creature with the Atom Brain a The Twilight Singers svého přítele Grega Dulliho, se kterým od roku 2003 spolupracoval v rámci The Gutter Twins. Queens of the Stone Age v roce 2005 opustil. Výrazně se podílel na dvou nahrávkách elektronického dua Soulsavers a třech albech Isobel Campbellové, bývalé zpěvačky a cellistky skupiny Belle and Sebastian. Jeho další sólové studiové album \"Bubblegum\" vyšlo v roce 2004. Spolu s Gregem Dullim se dělí o sólový zpěv v rockové skupině Gutter Twins, která vydala svůj dlouho očekávaný debut \"Saturnalia\" v roce 2008 v nakladatelství Sub Pop. Na jeho podporu Gutter Twins následně více než rok koncertovali, v hlasité elektrické i tišší akustické podobě. Lanegan se také průběžně účastnil turné k aktuálním nahrávkám Soulsavers a Isobell Campbell. Na jaře 2010 se po několika letech vydal na akustické turné. Další sólové album \"Blues Funeral\" vyšlo v únoru 2012. V květnu 2013 pak byla vydána nahrávka \"Black Pudding\", jeho spolupráce s britským hudebníkem Dukem Garwoodem.\n\nV roce 1990 vydal své první sólové album \"The Winding Sheet\" na labelu Sub Pop (u kterého v té době kotvili i jeho přátelé z kapel Nirvana, Soundgarden nebo The Afghan Whigs). On sám uvedl, že album vzniklo následně po projektu předělávek legendárního bluesmana Leadbellyho, na kterém pracoval s Markem Pickerelem, Kurtem Cobainem a Kristem Novoselicem. Tento projekt neměl dlouhého trvání, postupem času se z něj vyvinul Laneganův sólový debut, do kterého se zapojili i další muzikanti. Z nahrávek Leadbellyho skladeb se na Winding Sheet dostala píseň „Where Did You Sleep Last Night?“ (Nirvanovský komplet \"With the Lights Out\" obsahuje také song „Ain't It a Shame“). Cobain se na Laneganově debutu objevil také ve sborech v písni „Down in the Dark“. Většina alba byla nahrána v sestavě Mark Pickerel bicí, Mike Johnson kytary (později hrál na basu v Dinosaur Jr), Steve Fisk piano a klávesy a Jack Endino basová kytara.\n\nDruhé album \"Whiskey for the Holy Ghost\" (Whiskey pro Ducha Svatého) z roku 1994 bylo mnohem soudržnější nahrávkou obsahující písně jako např. „The River Rise“, „Sunrise“, „Borracho“, „Riding the Nightingale“ či „Beggar's Blues“. Album vznikalo bezmála tři roky a téměř nespatřilo světlo světa, neboť Lanegan byl v jednom momentu rozhodnut vyhodit kotouče s nahrávkami do řeky, v čemž mu na poslední chvíli zabránil producent Jack Endino. (Skladbu „Kingdoms of Rain“ Lanegan znovu nahrál v roce 2007 se Soulsavers a vyšla jako singl.) Časopis \"Mojo\" o něm v roce 2004 napsal: Strhující barokně bluesové aranže vykreslují příběhy popisující snahu o „naplnění“ a lítosti zpívané mladým mužem, který předčasně zestárl. A sám Lanegan ve stejném článku dodal: „Fakt, že se to lidem líbilo, v určitém ohledu mojí psychóze přidal. Mike Johnson odešel, když jsme byli v polovině. Asi pětkrát nebo šestkrát jsem to mixoval a skládal jsem další a další písničky. A původní záměr, i když tomu možná nebudete věřit, byl to vše nahrát během tří dnů. Protože jsme s Johnsonem slyšeli, že tak dlouho trvalo nahrání \"Astral Weeks\" (album Van Morrisona – pozn. překl.). Ze tří dnů se staly čtyři roky [\"sic\"].“\n\nV roce 1995 se objevil na albu \"Above\" projektu Mad Season, v jehož čele byl jeho přítel Layne Staley (Alice in Chains). Mad Season dali na konci roku 1994 dohromady Staley, Mike McCready z Pearl Jam, Barrett Martin ze Screaming Trees a John Baker Saunders z The Walkabouts. Lanegan účinkoval v písních „Long Gone Day“ a „I'm Above“. V roce 1998 vyšlo další sólové album \"Scraps at Midnight\" (\"Půlnoční skici\"). Nahrál ho společně s dlouholetým přítelem a spolupracovníkem Mikem Johnsonem předchozí zimu na ranči v kalifornské oblasti Joshua Tree.\n\nČtvrté studiové album bylo vydáno v roce 1999. Na jeho počátku byly strany B singlů ze \"Scraps at Midnight\". Dvě písničky z tohoto nahrávání se objevují na singlu \"Hotel\". Zúčastnění byli spokojení s průběhem nahrávek a přidali proto několik dalších skladeb a celek dostal jméno \"I'll Take Care of You\" (\"Postarám se o tebe\"). Na albu se objevují předělávky písní předních folkových, R&B a punkových interpretů, jako jsou např. Tim Hardin, Booker T. & the M.G.'s nebo Laneganův přítel Jeffrey Lee Pierce, stejně jako legenda country Buck Owens. V roce 1999 také spolupracoval na albu k poctě nevyléčitelně nemocnému spoluzaklateli skupiny Moby Grape Skipu Spenceovi.\n\nV roce 2001 vyšlo páté studiové album \"Field Songs\" (\"Písně z terénu\"), o kterém pro časopis \"Mojo\" v roce 2004 řekl: „Zkusil jsem udělat znovu své druhé album. Nikoli jeho pokračování, ale stejnou nahrávku, z jiného úhlu pohledu. Z druhé strany plotu. Její líc. Můj život „v terénu“, naostro. Jedno album jsem udělal v pominutí smyslů a druhé vzniklo v příčetnějším stavu.“ Na albu hostoval Laneganův přítel Duff McKagan, a výrazně na něj přispěl i bývalý basista Soundgarden Ben Shepherd. V roce 2003 se objevil na albu \"Blackberry Belle\" skupiny Grega Dulliho The Twilight Singers, se kterým si zazpíval epickou závěrečnou píseň „Number Nine“. Šlo o první z mnoha spoluprací s Dullim a Twilight Singers.\n\nNa albu \"Bubblegum\" (2004), které vyšlo pod hlavičkou Mark Lanegan Band, si s Laneganem zahrála plejáda předních umělců, jako jsou třeba P.J. Harvey, Josh Homme a Nick Oliveri z Queens of the Stone Age (QOTSA), Greg Dulli z Afghan Whigs a Twilight Singers, Dean Ween z Ween nebo Duff McKagan a Izzy Stradlin, kteří dříve hráli v Guns N' Roses. Také se zde objevuje Laneganova bývalá žena Wendy Rae Fowler, nyní členka We Fell to Earth. Album bylo příznivě hodnoceno kritiky a jde také o jeho komerčně nejúspěšnější dílo. V žebříčku nejlepších nezávislých alb časopisu \"Billboard\" dosáhlo na 39. příčku. Někteří to přičítají účasti řady předních hudebních osobností, nicméně album také dosáhlo vynikajících recenzí hudebních kritiků.\n\nDalší sólové album pojmenované \"Blues Funeral\" začal nahrávat po osmi letech, v roce 2011, spolu se zkušeným kytaristou Alainem Johannesem. Mezi hosty se objevují mj. Josh Homme, Greg Dulli a bubeník Jack Irons. Pestře znějící nahrávka obsahující více elektronických prvků se setkala s dobrým přijetím. Vyšla v únoru 2012 u vydavatelství Beggars Banquet. V rámci následného turné se 20. března 2012 uskutečnil i koncert v Pražském Lucerna Music Baru.\n\nV září 2013 bylo u labelu Vagrant Records vydáno druhé Laneganovo album coververzí nazvané \"Immitations\". Obsahuje většinou populární písně, které hrávaly z amerických rádiích v 60. letech. Jak Lanegan řekl: „Chtěl jsem udělat album se stejnou atmosférou jakou měla spousta nahrávek, které jsem slýchával, když jsem byl mladší.“ Na albu se tedy objevují písně od interpretů jako byli Dean Martin, Perry Como, Andy Williams, Vern Gosdin, Frank Sinatra či jeho dcera Nancy Sinatra. U slavné písně „Mack the Knife“ se Lanegan inspiroval jejím provedením písničkářem Davem van Ronkem. Ale album obsahuje i písně od mladších umělců jako jsou John Cale, Nick Cave, Greg Dulli nebo kalifornská písničkářka Chelsea Wolfe.\n\nV lednu 2014 pak u vydavatelství Light in the Attic vyšla 32 písňová antologie sólové tvorby Marka Lanegana z let 1989 - 2011 nazvaná \"Has God Seen My Shadow?\". Kromě písní vydaných u vydavatelství Sub Pop, Beggars Banquet aj. obsahuje také 12 dosud nevydaných nahrávek.\n\nV létě 2014 vyšlo pětipísňové EP \"No Bells on Sunday\", předznamenávající další regulérní album nazvané \"Phantom Radio\", které vyšlo 21. října 2014. Produkce se opět ujal Alain Johannes a nahrávka je hudebně inspirována elektronickou a post-punkovou hudbou 80. let. Recenzent britského deníku The Independent shrnul svůj dojem slovy „přesvědčivé, ojedinělé a krásné.“ V rámci rozsáhlého turné je plánováno také vystoupení v Praze, v únoru 2015. V téže době byla také vydána remixová podoba alba \"Phantom Radio\".\n\nV dubnu 2017 vyšlo další album Mark Lanegan Bandu nazvané \"Gargoyle\". Bylo opět příznivě přijato kritikou, ač někteří autoři postrádali emotivnost dřívějších alb. Lanegan také poskytl rozhovor komikovi a moderátorovi Marcu Maronovi pro jeho oblíbený pořad WTF.\n\nV dubnu 2004 vyšlo EP \"Time Is Just the Same\", na kterém spojil síly s Isobel Campbell, bývalou vokalistkou Belle & Sebastian. Později vydali singl nazvaný \"Ramblin' Man\" předznamenávající jejich společné album \"Ballad of the Broken Seas\". Campbellová složila a nahrála většinu písní alba ve skotském Glasgow a on sám pak k nahrávkám v kalifornském Los Angeles dozpíval vokály. Album bylo dobře přijato kritikou, která dvojici přirovnávala k Nancy Sinatrové a Lee Hazlewoodovi nebo k Nicku Caveovi a Kylie Minogue.\n\nKromě zpěvu také spolu s Campbellovou napsal píseň „Revolver“. Album obdrželo v roce 2006 nominaci na britskou cenu Mercury Prize. V lednu 2007 odehrála dvojice ve Velké Británii čtyři koncerty, z nichž ten londýnský musel být pro velký zájem přesunut na jiné místo konání. Když se Isobell Campbell rozhodovala ohledně následovníka \"Ballad of the Broken\", uvedla:\n\n\"„On víceméně na rok zmizel, ale já jsem chtěla udělat další album, protože hned po dokončení Ballad of the Broken Seas jsem psala nové písničky a říkala jsem si: „Musím nějak přesvědčit Marka, aby je zpíval.“\"\n\nPo jednom z koncertů v lednu 2007 se Campbellová zeptala Lanegana, jestli by uvažoval o tom, že udělají nové album. „Bez váhání“, odpověděl Lanegan. A tentokrát už přiletěl do Glasgow, kde v devíti dnech koncem března písně složené Campbellovou nahráli. Po spolupráci s Laneganem Campbellová prohlásila: „Mám velmi ráda jeho klasický, nenucený americký hlas“. Také řekla „myslím, že jsem si s tím dost pohrávala, takže pár písní je tam takových, kterým Mark říká rajcovní, a najdete tam i několik balad. Nahrávka pojmenovaná \"Sunday at Devil Dirt\" byla vydána v květnu 2008 a jediným singlem se stala skladba „Who Built the Road“. V srpnu 2010 vyšlo album \"Hawk\", na kterém kromě něj ve dvou písních zpívá mladý americký písničkář Willy Mason. Na podzim 2010 k albu proběhlo americké a evropské turné, začátkem roku 2011 pak hráli znovu v Evropě.\n\nThe Gutter Twins jsou dlouho očekávanou spoluprací Marka Lanegana a bývalého zpěváka a kytaristy Afghan Whigs Grega Dulliho, který v současnosti působí v The Twilight Singers. Ačkoli na společném albu pracovali přinejmenším od roku 2003, jejich první vystoupení jako Gutter Twins se odehrálo v září 2005 v Římě. První píseň „All Misery/Flowers“ nahráli o Vánocích roku 2003, většinu alba pak složili mezi únorem a zářím 2007.“ Ke spolupráci časopisu \"Magnet\" v roce 2008 řekl: „Jediné kritérium, které jsme měli, bylo, že to musí být jiné než naše dřívější počiny. Pokud ne, jaký by mělo smysl to dělat?.“\n\nAlbum \"Saturnalia\" vyšlo 4. března 2008 u labelu Sub Pop, u kterého Dulli i on sám vydávali už v minulosti. Jejich první turné odstartovalo 14. února 2008 v New Yorku a pokračovalo v březnu a dubnu v Evropě a USA. V srpnu 2008 odehráli koncert také v pražském Paláci Akropolis.\n\nAlbum bylo úspěšné, např. Liz Raftery z časopisu \"Blast\" zakončila svůj text pochvalně, když o albu napsala, že je „zvukovým sestupem do temných emocí, které jsou často skryté pod povrchem“. V žebříčku Billboard 200 dosáhla \"Saturnalia\" na 117 příčku. V září 2008 vydali Gutter Twins exkluzivně na iTunes EP \"Adorata\". Obsahuje osm písní, kromě dvou původních skladeb Gutter Twins, které se neobjevily na jejich albu, se jedná o předělávky, např. „Deep Hit of the Morning Sun“ od Primal Scream, „Down the Line“ José Gonzálese, tradicionál „St. James Infirmary“ či píseň „Duchess“, kterou na konci 60. let složil Scott Walker, dnes uznávaný experimentátor.\n\nKromě výrazné účasti na třech albech Queens of the Stone Age z let 2000-2005 (\"Rated R\", \"Songs for the Deaf\", \"Lullabies to Paralyze\") figuruje také na třech albech skupiny Twilight Singers (\"Blackberry Belle\", \"She Loves You\" a \"A Stitch in Time\"). V roce 2006 s nimi odjel na turné po Evropě a Izraeli, které bylo později rozšířeno i o USA.\n\nV roce 2007 vyšlo album anglického elektronického dua Soulsavers \"It's Not How Far You Fall\", \"It's the Way You Land\", na kterém on sám zpívá v osmi z deseti skladeb. Ve skladbách „Revival“, „Ghosts of You and Me“, „Paper Money“ a „Jesus of Nothing“ je kromě zpěvu uveden také jako spoluautor. Kromě původních skladeb nahráli Soulsavers také předělávky písní „Through My Sails“ Neila Younga, „No Expectations“ Rolling Stones, „Spiritual“ skupiny Spain a jeho dřívější písně „Kingdoms of Rain“. Soulsavers nahrávku vytvořili v Anglii (v letech 2005 a 2006) a on sám k ní posléze přidal vokály ve studiu Conway v Los Angeles. I na třetí desce \"Broken\" z roku 2009 se jeho zpěv objevuje v několika skladbách. Tvůrci opět neopomněli předělávky, tentokrát např. písní „You Will Miss Me When I Burn“, kterou složil Bonnie Prince Billy (Will Oldham) či „Highway Kind“ legendárního Townese Van Zandta. Po vydání alba Broken se zúčastnil rozsáhlého amerického a evropského turné.\n\nV roce 2010 podnikl po dlouhé době opět turné zaměřené zejména na své sólové nahrávky. Začal také pracovat na svém dalším albu, které vyšlo v roce 2012 pod názvem \"Blues Funeral\". Koncem roku 2012 vyšlo vánoční minialbum pojmenované \"Dark Mark Does Christmas\" obsahující šest písní, jeho verzí vánočních koled jako „O Holy Night“, „We Three Kings“, ale i předělávku skladby „Burn the Flames“ Rokyho Ericksona.\n\nV květnu 2013 vyšlo album \"Black Pudding\" vzešlé ze spolupráce s britským hudebníkem Dukem Garwoodem, jehož tvorba je ovlivněna mimo jiné bluesovou hudbou. Oba dva se potkali v roce 2009 na jednom koncertě v rámci turné Soulsavers a padli si do noty. Album \"Black Pudding\", na kterém on sám zpívá za doprovodu Garwoodovy akustické kytary, vznikalo jako „transatlantická spolupráce“. Garwood nahrával kytarové party v Londýně a posílal nu je do Los Angeles, aby ten k nim dotvářel vokály. Posledních pár dnů před nahráváním pak tvořili společně v Los Angeles. Ke spolupráci v rozhovoru pro magazín \"No Depression\" řekl: „Hudba Duka Garwooda se mi líbila ještě předtím, než jsme se potkali. Mám rád jeho písně, způsob, jakým hraje na kytaru a zpívá a celkový přístup k hudbě. Náladu, kterou jeho hudba evokuje a tajemnost v ní obsaženou.“\n\nNa kontě má také řadu dalších „jednopísňových“ spoluprací a hostování na albech jiných interpretů, jako jsou např.:\n\nV roce 2009 vyšla v rámci svého žánru hvězdně obsazená pocta již nežijícímu frontmanovi skupiny The Gun Club Jeffrey Lee Pierceovi nazvaná \"We Are Only Riders\". On sám je na albu ke slyšení ve dvou písních, sólo v „Constant Waiting“ a spolu s Isobel Campbell ve „Free to Walk“. V roce 2011 byla jeho píseň „Burning Jakob's Ladder“ použita v traileru a závěrečných titulcích videohry \"Rage\". Předělávkou skladby „The Beast in Me“ přispěl také na soundtracku k filmu \"Hangover II\" (\"Pařba v Bangkoku\"), kterou složil Nick Lowe.\n\nPro soundtrack k filmu \"\" o životě Boba Dylana z roku 2007 nazpíval předělávku Dylanovy písně „Man in a Long Black Coat“.\n\nV roce 2012 se objevil ve třech písních vydaných na sountracku k filmu \"Země bez zákona\" (\"Lawless\"), vzniklého podle scénáře Nicka Cavea. Autoři hudby Nick Cave a Warren Ellis jako The Bootleggers nahráli předělávky skladeb „White Light/White Heat“ (původně od The Velvet Underground), „Sure 'Nuff 'n Yes I Do“ (Captain Beefheart) a „Fire and Brimstone“ (Link Wray). O jejich nazpívání byl požádán poté, co je odmítl opatřit svým vokálem bluegrasový veterán Ralph Stanley.\n\nMark Lanegan také při několika příležitostech spolupracoval s velšským hudebníkem a skladatelem Johnem Calem. V říjnu 2008, u příležitosti nedožitých sedmdesátých narozenin zpěvačky, modelky a herečky Nico, vystoupil na Calem pořádaném koncertu Life Along the Borderline: A Tribute to Nico v Londýně. Téže události se účastnil v květnu 2009 ve Ferraře, v březnu 2010 ve Vratislavi, v dubnu 2010 v Římě a v lednu 2013 v New Yorku. Dne 30. září 2010 s ním zpíval při koncertu v Los Angeles, při němž hrál písně ze svého alba \"Paris 1919\". Dne 3. dubna 2016 vystoupil s dalšími hosty na jeho koncertu, při němž hrál písně z prvních dvou alb kapely The Velvet Underground. Zpíval zde písně „All Tomorrow's Parties“ a „The Black Angel's Death Song“ a společně se všemi zúčastněnými hosty zpíval také v závěrečné písni „Sister Ray“.\n\nRovněž nahrál coververze dvou jeho písní: „Big White Cloud“ (vyšla na albu \"Has God Seen My Shadow?\") a „I'm Not the Loving Kind“ (\"Imitations\"). Lanegan se již dříve rovněž snažil zlákat Calea, aby produkoval jeho sólové album \"Bubblegum\", avšak ze spolupráce sešlo. Cale je dále autorem jedné z předmluv k Laneganově knize textů \"\" (2017).\n\n\n"}
{"id": "586243", "url": "https://cs.wikipedia.org/wiki?curid=586243", "title": "Geografické jméno", "text": "Geografické jméno\n\nGeografické jméno (zeměpisné jméno, geonymum pro Zemi) je vlastní jméno neživého přírodního objektu a jevu (hora, vodní tok, ostrov, nížina, les, neobdělávaná půda apod.) a těch člověkem vytvořených objektů (město, obec, obhospodařovaná půda, komunikace, vodní nádrž atd.), které jsou v krajině trvale umístěny. Databází standardizovaných jmen z území České republiky je databáze Geonames, vznikla pro měřítko 1 : 10 000 a postupně byla doplněna jmény pro měřítka od 1 : 1 000 000 po měřítko katastrální mapy 1 : 1 000. Databáze obsahuje i oficiální jména sídel, která se na území České republiky nestandardizují a další toponyma nutná pro úplný podpis (hodonyma apod.). Standardizovaná česká geografická jména celého světa jsou zveřejňována v seznamech exonym (cizích vžitých jmen geografických), česká exonyma vycházejí v ediční řadě Názvoslovné seznamy OSN-ČR a vydává je Český úřad zeměměřický a katastrální. Jména z databáze Geonames lze vyhledávat také Geoportálu ČÚZK a jména celého světa jsou postupně doplňována do další vyhledávací aplikace služby Jména světa. Ta zatím obsahuje pouze jména oceánů, moří, jejich částí, podmořských útvarů, mořských proudů, Antarktidy, Arktidy a jména států celého světa.\n\nStandardizace geografických jmen je zeměměřickou činností ve veřejném zájmu - viz §3 a §4 zákon 200/1994 Sb. v platném znění: §4 „ Zeměměřické činnosti ve veřejném zájmu (1) Zeměměřickými činnostmi ve veřejném zájmu jsou...\"i) standardizace jmen nesídelních geografických objektů z území České republiky a jmen sídelních a nesídelních geografických objektů z území mimo Českou republiku...\"\"\n\na také §3 v zák. 359/1992 Sb. v platném znění: „\"4. standardizace jmen nesídelních geografických objektů z území České republiky a jmen sídelních a nesídelních geografických objektů z území mimo Českou republiku...\"\"\n\nPodle zák. 200/1994 Sb. \n\n\"„§ 4 (2) Výsledky zeměměřických činností ve veřejném zájmu využívají:\"\n\n\"a) orgány státní správy zeměměřictví a katastru nemovitostí České republiky (dále jen \"orgány zeměměřictví a katastru\"),\"\n\n\"b) orgány Ministerstva obrany a jím zřízené nebo založené právnické osoby v rozsahu potřeb obrany státu,\"\n\n\"c) jiné orgány státní správy a orgány územní samosprávy v rozsahu své působnosti.\"\"\n\nZa nejstarší jsou u nás, stejně jako v celé Evropě, považována některá hydronyma; zejména jde o názvy některých velkých vodních toků (\"Labe, Vltava, Morava, Odra\"…). V průběhu dějin se na našem území vystřídalo několik etap šíření němčiny a šíření češtiny a také období deformací přepisem do latiny. Tak naše hora \"Říp\" má jméno původu germánského (Reif, Reifberg), zajímavým případem jsou některé názvy sídel: ze jména města \"Falknov\" vzniklo \"Falkenau\" a z toho nyní \"Sokolov\"…\n\nJména se postupně doplňovala s osídlováním a dosídlováním krajiny a také sjednocovala, např. pokud tok nesl v různých úsecích různá jména, příkladem může být pojmenování toku, dnes po celé délce zvaného \"Dědina\" (dříve: \"Dědina, Zlatý potok a Polomský potok\"). Jména se sjednocovala u jiných typů geografických objektů, také vznikala a vznikají nová jména (např. pro \"Velký Dokeský rybník\" jméno \"Máchovo jezero\").\n\nJiž v roce 1918 zahájil Vojenský zeměpisný ústav revizi pomístních názvů v topografických mapách pocházejících z doby Rakouska-Uherska, neměl však pro ni dostatek podkladů. Názvoslovná komise byla ustavena až v roce 1930 při Národní radě badatelské; zahájila práci v roce 1931 a zabývala se především stanovením hranic a názvů základních orografických celků v měřítku 1 :200 000 a stanovením jmen hlavních říčních toků. Tím tedy začala standardizace geografických jmen. Teprve v roce 1951 proběhla první revize standardizovaného názvosloví pro speciální mapy v měřítku 1 : 75 000.\n\nV dnešním rozsahu pro státní mapové dílo v měřítku 1 : 10 000 byla standardizace započata již v roce 1958 a zároveň byla v tomto roce dokončena i pro měřítko 1 : 50 000. Standardizace pro měřítko 1 :10 000 byla dokončena v roce 2002. Od roku 1997 jsou zároveň s aktualizací mapových listů zakládána data do databáze, a to nejen standardizovaná jména, ale i další data, jako např. jména sídel, použitá pro tisk ZM 10. Databáze byla naplněna v roce 2005. Od roku 2010 jsou do databáze postupně doplňována jména z katastrálních map. \n\nMezinárodní spolupráce při standardizaci \n\nS rozvojem cestování, obchodu a dalších styků bylo potřebné se domluvit i o geografických jménech. Požadavek na jednoznačnosti každého jména geografického (topografického) objektu jako nosiče přesné informace o platném, užívaném a všestranně použitelném jméně geografického (topografického) objektu vyvolal potřebu nejen národní, ale i mezinárodní spolupráce. Každé jméno musí náležet ke konkrétnímu geografickému objektu s přesně zjištěnou polohou. Tomu napomáhá standardizace jmen v jednotlivých státech v celosvětovém měřítku a to včetně standardizace exonym. Užití exonym podléhá pravidlům, která stanoví příslušná standardizační autorita každého státu. V ČR je to Názvoslovná komise ČÚZK. \n\nNa různých územích se užívají jména, která se předávají obyvateli území z jazyka do jazyka, vznikají také jména nová. Exonyma (dříve česky vžitá geografická jména) sestoupila na úroveň pomocného komunikativního prostředku podle podmínek té které národní pospolitosti a své prioritní postavení zachovala jen v těch případech geografických jmen, kde užívání oficiálních (originálních) jmen působí těžko překonatelné potíže. Jejich protějškem jsou endonyma, jména geografických objektů v jazycích používaných v oblasti, kde se objekt nachází.\n\nPři OSN pracuje skupina expertů pro geografická jména, zkráceně UNGEGN (United Nations Group of Experts on Geographical Names) a při ní existuje 10 mezinárodních skupin expertů pro geografická jména (pro exonyma, pro jména států, pro romanizační systémy, terminologická a další), jejichž usnesení a doporučení pomáhají Názvoslovné komisi ČÚZK a národním komisím dalších států v práci. Skupina má řadu divizí ustanovených podle lingvistického a geografického hlediska (Divize pro východní Afriku, Arabská divize, Keltská divize, Severská divize apod.). Česká republika se účastní práce divize č. 13 (East Central and South-East Europe Division) spolu s řadou sousedících států, ale také s Kyprem, Tureckem, Řeckem a dalšími zeměmi střední a jihovýchodní části Evropy. Při UNGEGN pracují také stálé pracovní skupiny (pro exonyma, pro romanizační systémy, pro databáze jmen,…).\n\nStandardizovaný název je geografické jméno, jehož znění je věcně a jazykově správné a je schváleno pověřeným výkonným orgánem ČÚZK – Sekretariátem Názvoslovné komise ČÚZK (dále jen SNK).\n\nAktualizace standardizovaných názvů probíhá periodicky a plánovitě; účelem je ověření platnosti a správnosti standardizovaných názvů, případně doplnění nově užívaných názvů, zejména u nově vzniklých objektů, a případné odstranění nepřesností.\n\nGeografické jméno (nazývané i jméno zeměpisné) – jde o vlastní jméno neživého přírodního objektu a jevu (oronyma, hydronyma,…) nebo člověkem vytvořených a v krajině trvale umístěných objektů (oikonyma, hodonyma,…). Dříve se používal termín místopisné názvosloví.\n\n\"Definice jsou zjednodušeny pro potřeby českého uživatele.\"\n\nOd roku 1995 byly vytvářeny předpoklady pro vznik databázového, geoinformačního systému, nahrazujícího kompletní evidenční a podkladové materiály sekretariátu Názvoslovné komise (SNK) ČÚZK. Při zadání tohoto úkolu měli tvůrci na zřeteli tyto požadavky:\n\nPodkladem pro naplňování databáze byla původně „papírová mapa“ základní mapa 1 :10 000 (ZM10), evidenční mapy SNK, seznamy standardizovaných geografických jmen, statistické údaje, vodohospodářské mapy, aktualizace ZABAGED a údaje registrů různých dalších správců dat tak, jak jsou jejich vedením pověřeni v rámci státních informačních systémů. Při vytváření grafické podoby se vycházelo ze Seznamu mapových značek pro Základní mapy ČR 1 :10 000. Rovněž byly použity publikace a seznamy z knihovny SNK a informace získané členy Názvoslovné komise ČÚZK. Průběžně je prováděn sběr dat v obcích a za pomoci různých ověřených datových zdrojů. Databáze slouží nejen jako zdroj názvoslovných dat, ale i pro tisk státního mapového díla, je zpřístupněna na stránkách Geoportálu, jehož uživatelé mohou i názvoslovná data (= geografická jména) vyhledávat. Struktura typů objektů, uváděných v databázi, je následující:\n\nDatabáze je od roku 2009 propojena s objekty ZABAGED (pokud existují v jeho datovém modelu) a je pravidelně i průběžně aktualizována (roku 2017 skončí la 3. pravidelná aktualizace a v roce 2019 započala již 4. aktualizace) a to sběrem dat v terénu, i z jiných ověřených zdrojů.\n\nZáznamy z databáze je možné zakoupit nebo prohlížet a vyhledávat zdarma na Geoportálu ČÚZK nad nejrůznějšími mapovými podklady a ortofotem.\nData z databáze jsou využita i pro mezinárodní projekty v rámci INSPIRE, ELF a EuroGeoGraphics, zde v rámci služby EuroGeoNames.\n\nDatabáze jmen z publikací Geografické názvoslovné seznamy OSN-ČR vznikla v roce 2014. Pro veřejnost byla zpřístupněna pod názvem Jména světa nad mapovými službami ESRI a zveřejněna na adrese http://jmenasveta.cuzk.cz/\n\nUživatelé mohou vyhledávat nad jmény oceánů, moří, jejich částí, podmořských útvarů, mořských proudů a jmen geografických objektů z Arktidy a Antarktidy, rovněž je možné vyhledávat jména států. \n\nVyhledávání je možné jak v českých jménech (exonymech), tak i s pomocí endonym. Vyhledané jméno se zobrazí nad vhodnými mapovými podklady. Aplikace umožňuje také hlášení chyb nebo získání (příp. zakoupení) všech vydaných seznamů.\n\n\n"}
{"id": "586246", "url": "https://cs.wikipedia.org/wiki?curid=586246", "title": "Mikroregion Kahan", "text": "Mikroregion Kahan\n\nMikroregion Kahan je dobrovolné sdružení obcí v západní části okresu Brno-venkov, jeho sídlem je obec Zastávka a jeho cílem je regionální rozvoj obecně, cestovní ruch, životní prostředí, odpadové hospodářství a kanalizace (ČOV).\n\nMikroregion Kahan byl založen v roce 2000, k 3. únoru 2017 sdružuje celkem 14 obcí.\n\n\n"}
{"id": "586250", "url": "https://cs.wikipedia.org/wiki?curid=586250", "title": "Metropolitan Tower", "text": "Metropolitan Tower\n\nMetropolitan Tower je mrakodrap v newyorské čtvrti Manhattan. Má 68 pater a výšku 218 metrů. Z toho 20 pater je kvádrová budova, na níž stojí 48patrová trojboká věž, jež svým klínem směřuje k Central Parku. Výstavba probíhala v letech 1984–1987. Vlastníkem budovy je společnost Macklowe Properties.\n\nMéně jak 10 metrů od Metropolitan Tower se nachází další mrakodrap, Carnegie Hall Tower; mezi nimi leží jen restaurant Russian Tea Room.\n\n"}
{"id": "586254", "url": "https://cs.wikipedia.org/wiki?curid=586254", "title": "Tekirdağ", "text": "Tekirdağ\n\nTekirdağ je město v evropské části Turecka, hlavní město stejnojmenné provincie. Nachází se na břehu Marmarského moře, asi 135 km západně od Istanbulu. V roce 2009 žilo ve městě 140 535 obyvatel. V Tekirdağu mají své honorární konzuly Maďarsko a Bulharsko.\n\nV roce 2006 zde byla založena univerzita pojmenovaná po místním rodákovi Namıku Kemalovi.\n"}
{"id": "586255", "url": "https://cs.wikipedia.org/wiki?curid=586255", "title": "1585 Broadway", "text": "1585 Broadway\n\n1585 Broadway (známý také jako \"Morgan Stanley Building\") je postmoderní mrakodrap v newyorské čtvrti Manhattan. Má 52 podlaží a výšku 209 metrů. Výstavba probíhala v letech 1989 - 1990 podle návrhu firem Gwathmey Siegel & Associates a Emery Roth & Sons. V dnešní době zde sídlí firma Morgan Stanley, ale v letech výstavby byl zamýšlen jako sídlo pro firmu Solomon Equities. Budova disponuje 120 770 m převážně kancelářských prostor. V letech 1997 a 1998 byla budova oceněna cenami BOMA.\n\n"}
{"id": "586257", "url": "https://cs.wikipedia.org/wiki?curid=586257", "title": "When Love Takes Over", "text": "When Love Takes Over\n\nWhen Love Takes Over je první singl ze čtvrtého studiového alba One Love francouzského DJ Davida Guetty, který vytvořil spolu s americkou R&B zpěvačkou Kelly Rowland.\n\nV roce 2009 se dočkala nominace v MTV Europe Music Awards v kategorii „Nejlepší píseň“. O rok později získala cenu při udílení 52. Grammy v kategorii „Best Remixed Recording, Non-Classical“, nominována byla taktéž v kategorii „Best Dance Recording“.\n\n„When Love Takes Over“ byla nahrána ve studiu \"Gum Prod\" v Paříži a zmixována ve studiích Super Sonic Scale.\n\n"}
{"id": "586265", "url": "https://cs.wikipedia.org/wiki?curid=586265", "title": "Kývalka", "text": "Kývalka\n\nKývalka je osada, součást obce Omice v okrese Brno-venkov v Jihomoravském kraji. Od centra obce je vzdálena vzdušnou čarou 2,5 km severozápadně. Je tvořena dvanácti domy. Založena byla v roce 1844 zřízením panského dvora Josefhof na katastru zaniklé obce Bukovany (dnes katastr Omice).\n\nMimo jiné je zde kemp využívaný návštěvníky při akcích na nedalekém Masarykově okruhu, jezdecká a chovatelská stáj, kynologický klub a pokusný včelín Kývalka.\n\nJižně od osady se rozkládá mimoúrovňová křižovatka dálnice D1 (exit 182 Kývalka) a silnice I/23, která odtud pokračuje k Rosicím ve čtyřpruhovém uspořádání. Na tuto křižovatku je také napojena silnice II/602 z Brna. Dopravní obslužnost je rovněž zajištěna autobusovými linkami Integrovaného dopravního systému Jihomoravského kraje z Brna směrem na Ostrovačice.\n"}
{"id": "586272", "url": "https://cs.wikipedia.org/wiki?curid=586272", "title": "William F. Halsey", "text": "William F. Halsey\n\nWilliam Halsey, Jr. (30. října 1882 Elizabeth, New Jersey, USA – 20. srpna 1959 Fishers Island) byl důstojník amerického námořnictva a velitel americké 3. flotily za druhé světové války v Tichomoří. Díky své impulzivní povaze, bezprostřednímu jednání a odvaze si vysloužil přezdívku \"\"Bull\"\" \"(\"Býk\")\".\n\nZa první světové války se účastnil první bitvy o Atlantik a za svou službu získal vyznamenání Navy Cross. Nejprve byl velitelem torpédoborců, v polovině 30. let však získal pilotní průkaz, což mu umožnilo převzít velení letadlové lodě USS \"Saratoga\". Od roku 1938 velel divizi letadlových lodí a od roku 1940 všem americkým letadlovým lodím.\n\nV době japonského útoku na Pearl Harbor byl na moři na palubě své vlajkové lodě USS \"Enterprise\". Pro velmi bolestivou kožní chorobu byl na konci května 1942 upoután na lůžko, nemohl tak velet svému svazu lodí v bitvě u Midway, což později označil za největší zklamání své kariéry. V polovině října 1942 převzal velení nad guadalcanalskou kampaní. Následně velel řadě operací v oblasti Pacifiku, včetně dobytí Šalamounových ostrovů a Filipín. Byl přítomen podepsání japonské kapitulace na palubě bitevní lodě USS \"Missouri\".\n\nV roce 1947 odešel do penze. Zemřel v roce 1959 a byl pohřben na Arlingtonském národním hřbitově.\n\nNa jeho počest byla zatím pojmenována dvojice amerických válečných lodí. První byl USS \"Halsey\" (DLG-23), křižník třídy \"Leahy\". Druhou je USS \"Halsey\" (DDG-97), torpédoborec třídy \"Arleigh Burke\".\n\n"}
{"id": "586275", "url": "https://cs.wikipedia.org/wiki?curid=586275", "title": "Česká asociace amerického fotbalu", "text": "Česká asociace amerického fotbalu\n\nČeská asociace amerického fotbalu (ČAAF) je dobrovolným sdružením s právní subjektivitou, které organizuje americký fotbal v České republice. Organizuje nejvyšší českou soutěž ČLAF i její juniorskou verzi ČLJAF. Do její kompetence spadá také česká reprezentace v americkém fotbale. Současným předsedou je Filip Hobza. Ačkoliv se ho snažil předseda Pardubice Bucks, Libor Coufal nesčetněkrát odvolat, spolu se všemi orgány ČAAF. ČAAF zastupuje český americký fotbal v České unii sportu, Evropské federaci amerického fotbalu (EFAF) a v Mezinárodní federaci amerického fotbalu (IFAF). Orgány ČAAF jsou Předsednictvo, Rada, Disciplinární komise a odborné komise.\n\nNa Mistrovství Evropy skupiny C, pořádaném v Dánsku v roce 2003, získala reprezentace bronzové medaile. V zápase o třetí místo porazila tým Dánska 45:20. \nV roce 2009 se konalo Mistrovství Evropy skupiny B v Rakousku, kde Česko získalo opět bronzové medaile. V zápase o 3. místo se střetli s týmem Itálie, který porazili 27:17. \nV roce 2010 došlo ke změnám v reprezentaci, za účelem tvorby nového týmu a postupu do elitní skupiny A, o který se bude bojovat na ME skupiny B v roce 2013. Historicky první utkání reprezentace na území ČR proběhlo 8.8.2010, kdy Česko porazilo v Eden Aréně tým Slovenska 24:14.\n\n\n"}
{"id": "586278", "url": "https://cs.wikipedia.org/wiki?curid=586278", "title": "Kis-Balaton", "text": "Kis-Balaton\n\nKis-Balaton ([kiš balaton], v překladu \"Malý Balaton\") je malé jezero v Maďarsku.\n\nKis-Balaton leží jihozápadně od Balatonu, nedaleko od lázeňského města Zalakaros. V jeho nejbližším sousedství leží obec Balatonmagyaród. Spolu se svým okolím je součástí župy Zala.\n\nKis-Balaton má protáhlý tvar ve směru sever-jih. Býval zátokou Balatonu, od kterého se oddělil po poklesu jeho hladiny. Dnes jím protéká hlavní přítok jezera, řeka Zala. Průtokem přes rašeliniště se filtruje voda přitékající do jezera. Oblast je přírodní rezervací - na bažinatých a rákosím porostlých březích sídlí vzácné druhy ptáků, mezi nejvýznamnější patří kormoráni a volavky.\n\nKányavári sziget je malý ostrov ležící ve východní části Kis-Balatonu. Představuje přístupnou část přírodní rezervace, dostupný je přes most \"Kanyavári sziget hídja\".\n\n"}
{"id": "586283", "url": "https://cs.wikipedia.org/wiki?curid=586283", "title": "Zápas na Letních olympijských hrách 1992 – muži, řecko-římský do 57 kg", "text": "Zápas na Letních olympijských hrách 1992 – muži, řecko-římský do 57 kg\n\nZápas řecko-římský ve váhové kategorii do 57 kg probíhal na Letních olympijských hrách 1992 v Barcelonském Instituto Nacional de Educación Física de Cataluña. O medaile se utkalo celkem 19 zápasníků.\n\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "586285", "url": "https://cs.wikipedia.org/wiki?curid=586285", "title": "One Love", "text": "One Love\n\nOne Love může znamenat:\n\n\n\n"}
{"id": "586290", "url": "https://cs.wikipedia.org/wiki?curid=586290", "title": "Zigmas Vaišvila", "text": "Zigmas Vaišvila\n\nZigmas Vaišvila (* 20. prosince 1956, Šiauliai) je litevský politik, veřejný činitel, signatář Zákona o obnovení nezávislosti Litvy, vyhlášeného Nejvyšším sovětem Litevské republiky, fyzik, doktor věd a podnikatel.\n\nV roce 1979 se oženil. Manželka Regina Vaišvilienė je vedoucí informačního oddělení Litevské lékařské knihovny, dcery: Jūratė (filoložka) a Vaiva (designérka).\n\n\nZigmas Vaišvila byl v mládí aktivním šachistou. Vyhrál III. místo přeboru Litevských juniorů v roce 1974, později se stal vítězem šachového šampionátu Akademie Věd. V letech 1977–1979 pokračoval ve studiích na Vědeckém výzkumném Institutu Moskevské Lomonosovovy univerzity v Dubně (vědecký vedoucí: I. N. Michailov, specializace: jaderná teorie). Studia ukončil s vyznamenáním.\n\n29. června 1990 jako poslanec Nejvyššího sovětu Litvy hlasoval proti přijetí moratoria na Zákon o obnovení nezávislosti Litvy. (Toto moratorium bylo navrženo jako smírčí krok a odpověď na hospodářskou blokádu ze strany rozpadajícího se SSSR).\n"}
{"id": "586293", "url": "https://cs.wikipedia.org/wiki?curid=586293", "title": "Fuck Me I'm Famous", "text": "Fuck Me I'm Famous\n\nFuck Me I'm Famous (někdy též z důvodu cenzury označováno jako F*** Me I'm Famous, zkráceně FMIF) je série kompilací elektronické taneční hudby od francouzského DJ a producenta Davida Guetty. Alba distribuuje Universal Music Group v exkluzivní licenci od londýnského vydavatelství taneční hudby Ministry of Sound.\n\n\n\n\n\n\n\n\n\n\n"}
{"id": "586297", "url": "https://cs.wikipedia.org/wiki?curid=586297", "title": "Herbalife", "text": "Herbalife\n\nHerbalife International Inc. (HLF) je globální společnost působící v oblasti výživy. HLF vyvíjí a prodává doplňky stravy, doplňky k regulaci hmotnosti, sportovní výživu a kosmetické výrobky. HLF byla založena Markem R. Hughesem v roce 1980. Celosvětově HLF působí v 94 zemích prostřednictvím sítě přibližně 3,2 milionu nezávislých distributorů, zaměstnává přibližně 8000 pracovníků. Obchodně byla zapsána na Kajmanských ostrovech s korporátní centrálou v Los Angeles.\n\nSpolečnost byla často předmětem kritiky, jak ze strany medií, tak veřejnost. Mezi jinými, také manažerem hedgeových fondů Billem Ackmanem z Pershing Square Capital, který tvrdil, že HLF provozuje „\"sofistikované pyramidové schéma\"\". Byl znám tím, že vsadil 1 miliardu dolarů v tzv. krátkém prodeji s akciemi společnosti. V listopadu 2017 uzavřel hedgeový fond Billa Ackmana své krátké obchodování s akciemi HLF.\n\nSpolečnost souhlasila s tím, že „zásadně restrukturalizuje\" své podnikání a zaplatí pokutu ve výši 200 milionů dolarů v rámci dohody z roku 2006, kterou uzavřela s americkou Federální obchodní komisí (FTC), kdy byla obviněna, že její podnikání je vlastně pyramidový systém. FTC v tiskové zprávě o vyrovnání uvedla: „\"Je prakticky nemožné vydělávat peníze na produktech Herbalife.\"“\n\nV únoru 1980 začal Mark R. Hughes prodávat z kufru svého auta produkt pro regulaci hmotnosti, který byl znám jako Formula 1. Hughes často říkal, že myšlenka tohoto produktu a programu na regulaci hmotnosti vycházela ze příběhu jeho matky, která se snažila o udržení váhy, a jejíž předčasná smrt byla způsobena nevyváženou stravou a nesprávnému přístupu k hubnutí. Podle jedné internetové stránky, a nahrávky ze semináře Marka R. Hughese, bylo cílem HLF změnit stravovací návyky lidí po celém světě. Prvním produktem byl tedy proteinový koktejl Formula 1, který pomáhal lidem změnit jejich hmotnost. Hughes založil svou společnost na modelu přímého prodeje, přesněji multi-level marketingu. V roce 1982 společnost HLF obdržela od Úřadu pro kontrolu potraviny a léčiva stížnost pro klamná tvrzení o účincích produktů HLF. V důsledku této stížností společnost upravila své složení výrobků a přeformulovala popis výrobku.\n\nKanadské Ministerstvo spravedlnosti podalo v roce 1984 na společnost trestní oznámení za zavádějící zdravotní tvrzení v reklamě.\n\nDo roku 1985 byla společnost považována časopisem \"Inc.\" za nejrychleji rostoucí soukromou společnost v Americe. Zejména poté, co její tržby za posledních pět let vzrostly z 386 tisíc dolarů na 423 milionů dolarů. Ten stejný rok, Kalifornský generální prokurátor zažaloval společnost za klamná tvrzení o účinnosti svých produktů. V důsledku žaloby společnost zaznamenala pokles tržeb a v květnu 1985 byla nucena propustit téměř 800 zaměstnanců. Společnost se dohodla na vyrovnání ve výši 850.000 dolarů, bez přiznání protiprávního jednání, a zastavila prodej dvou výrobků.\n\nV roce 1986 se společnost HLF stala veřejně obchodovanou společností, její akcie byly obchodovatelné na burze NASDAQ pod zkratkou HLF. Došlo k přejmenování společnosti na Herbalife International Inc. V důsledku negativní publicity z předchozího soudního procesu společnost vygenerovala ztrátu ve výši 3 miliónu dolarů.\n\nV roce 1988 společnost rozšířila svou působnost do Japonska, Španělska, Nového Zélandu, Izraele a Mexika. V roce 1991 měla HLF celosvětový prodej ve výši 191 milionů dolarů. V roce 1993 vydala společnost druhou emisi akcií ve výši pěti milionů kusů. V roce 1995 společnost uvedla na trh kosmetickou řadu osobní péče, která zahrnovala mimo jiné také vůně a přípravky na čištění obličeje. V roce 1996 společnost rozšířila svou působnost do 32 zemí. Polovinu celkových tržeb představoval mezinárodní prodej. V roce 1997 byla společnost žalována u občanského soudu dvěma bývalými distributory za srážku v provizích.\n\nV roce 1999 se Mark Hughes pokusil převzít zpět kontrolu nad společností nákupem akciím, když tvrdil, že Wall Street znehodnocuje hodnotu společnosti. Správní rada schválila nabídku na odkup, akcionáři společnosti podali proti firmě žalobu, protože se domnívali, že cena akcií, kterou jim správní rada nabídla, byla neadekvátní. Hughes nakonec upustil od převzetí společnosti a urovnal s akcionáři vztahy. Dne 20. května 2000 Mark Hughes zemřel ve věku 44 let. Po jeho smrti, až do října 2001 vedl společnost Christopher Pair.\n\nV polovině roku 2000 společnost modernizovala svá výrobní zařízení, vlastní výroba představovala 60%. Došlo ke změněně způsobu prodeje výrobků distributorům.\n\nV roce 2002 byla společnost HLF koupena za 685 milionů dolarů dvěma společnostmi J.H. Whitney & Company a Golden Gate Capital. Současně byl z produktů odstraněn efedrin rostlinného původu, poté co byl tento preparát zakázán v několika státech v USA. V dubnu 2003 nastoupil do vedení Michael O. Johnson, jako generální ředitel. Před HLF byl 17 let ve vedení společnosti The Walt Disney Company. 16. prosince 2004 byla vydána první emise akcí na burze NYSE. Jednalo se o emisi 14 500 000 základních akcií v hodnotě 14 dolarů na akcii V roce 2004 by oznámeny celosvětové tržby ve výši 1,3 miliardy dolarů\n\nDne 9. dubna 2013 byla ukončena smlouva s dlouhodobým auditorem společnosti, se společností KPMG, když došlo k zjištění, že auditoři během hry golfu poskytují informace třetím stranám. Mimo informací o HLF, došlo také k prozrazení interních údajů o společnosti Skechers a několika dalších. Novou auditorskou společností se 21. května 2013 stala společnost PricewaterhouseCoopers.\n\nV březnu 2014 byla společnost HLF vyšetřována Federální obchodní komisí USA a státem Illinois. Dne 7. května 2014 společnost oznámila, že uzavřela dohodu s Bank of America Merrill Lynch o zpětném odkupu svých akcií ve výši 266 milionů dolarů. V červenci 2016 HLF uzavřela dohodu s FTC. Součásti dohody byla změna obchodního modelu a úhrada 200 milionů dolarů svým distributorům.\n\nV listopadu 2016 společnost oznámila, že výkonný ředitel společnosti Richard Goudis převzal pozici generálního ředitele, s účinností od června 2017 a Michael O. Johnson přejde do představenstva. V srpnu 2017 společnost oznámila, že odkoupí své akcie v hodnotě až 600 milionů dolarů. Dne 25. dubna 2018 společnost HLF oznámila, že změnila své jméno z Herbalife Ltd. na Herbalife Nutrition Ltd., společnost také oznámila, že její akcionáři schválili sloučení dvou akcií na jednu.\n\nSpolečnost HLF sponzoroval od roku 2007 Francouzský mužský národní volejbalový tým a fotbalový klub Los Angeles Galaxy. Od roku 2013 sponzorovala Cristiana Ronalda. V letech 2010 až 2013 sponzorovala FC Barcelona a Lionela Messiho. HLF od roku 2012 sponzorovala basketbalový klub CB Gran Canaria.\n\nHLF podporuje charitativní organizace skrze svou nadaci Herbalife Nutrition Foundation (HNF). Tato nadace je neziskovou organizací. Skrze program Casa Herbalife poskytuje ročně přes 2,6 milionů dolarů na financování a dobrovolnickou činnost více než 130 organizacím po celém světě. Příklady podporovaných projektů:\n\n\nNadace HNF spolu s HLF darovala 400 000 dolarů Americkému Červenému kříži na pomoc obětem hurikánů Katrina, Rita a Sandy. Červený kříž využil tohoto daru k zakoupení potravin, poskytnutí přístřeší, naléhavou finanční podporu, na zdravotnické služby jak v oblasti přímého fyzického ošetření, tak v případě psychické podpory. Vybrané prostředky byly poskytnuty organizacím: Save the Children a SOS Children's Villages.\n\nK základním produktům HLF patří od vzniku společnosti potravinové doplňky zvláštní výživy se zaměřením na redukci hmotnosti a proteinové koktejly. Postupně byla nabídka rozšířena o: proteinové tyčinky, čaje, aloe drinky, vitamíny a doplňky pro sport se zaměřením na hydrataci, doplnění energie a kosmetické výrobky.\n\nPůvodním produktem společnosti byl proteinový koktejl Formule 1, jako náhrada jídla na bázi sóji. Produkt debutoval v roce 1980 a v roce 2015 byl nejprodávanějším produktem společnosti, s téměř 30% celkových tržeb. Některé produkty jsou vyráběny jako vegetariánské, košer, bez alergenů, nebo halal.\n\nProdukty společnosti HLF jsou vyráběny v pěti výrobních závodech společnosti v USA, v Číně a u partnerských společností. Výrobní proces společnosti je založen na strategii „od osiva ke konzumaci“, kterou společnost zahájila v roce 2010 a umožňuje jí sledovat, kde se pěstují, ev.. vznikají jednotlivé složky pro jejich produkty. Od roku 2013 společnost provozuje plantáže v Čchang-ša, odkud získává značnou část rostlinných surovin. V tomto zařízení se vyrábí rostlinné extrakty, včetně čajů, guarany, heřmánku, brokolice a borůvek, které jsou využívány v mnoha produktech. Před zpracováním extraktů dojde k jejich evidenci v botanickém identifikačním programu a během výrobního procesu se pak také několikrát testují. Zpracované suroviny ze zařízení jsou využívány ve všech výrobních závodech společnosti i také výrobních závodech jejích partnerů. Od roku 2015 bylo 58 procent produktů společnosti vyrobeno ve výrobních společnostech patřících pod HLF.\n\nV Číně se výrobní závody nacházejí v Su-čou, Nankingu. V USA má společnost výrobní závody v Lake Forest v Kalifornii a Winston-Salem v Severní Karolíně.\n\nTvrzení společnosti HLF o zdravotních přínosech plynoucí z jejích produktů, se setkaly s kontrolou ze strany lékařské komunity, spotřebitelů a vládních agentur.\n\nV roce 2008 byla HLF žalována poté, co laboratorní testy ukázaly, že hladiny olova byla v některých produktech vyšší, než povolují zákony státu Kalifornie a mohly by vést při dlouhodbé konzumaci k onemocnění jater. Společnost si objednala vlastní laboratorní testy a zjistila, že tyto výrobky neobsahují tak vysoké množství olova, které by vyžadovalo zvláštní označení.\n\nHLF má vlastní Poradní sbor pro výživu (Nutrition Advisory Board, NAB). Členy poradního sboru byli:\n\n\nV České republice poradní sbor zastupuje vedoucí metabolické JIP, na 2. interní klinice a Centra výživy Fakultní Thomayerovy nemocnice v Praze Doc. MUDr. Pavel Kohout, PhD.\n\nV roce 2004 zahájil izraelský ministr zdravotnictví vyšetřování společnosti poté, co bylo zjištěno, že čtyři osoby užívající přípravky HLF mají problémy s játry.\n\nHLF byla obviněn z prodeje výrobků obsahujících toxické přísady jako např. Qua-qua, Kompri a Kraska. Produkty byly odeslány do Bio-Medical Research Design LTD (B.R.D), do soukromé americké laboratoře a do izraelské laboratoře forenzního výzkumu. Studie financovaná izraelským ministerstvem zdravotnictví dospěla k závěru, že kauzální vztah byl doložen důkazy, které zahrnovaly časovou souvislost mezi expozicí přípravkům HLF a rozvojem poškození jater, negativním hodnocením jiných potenciálních příčin jaterního poškození, normalizace funkce jater při přerušení užívání přípravku HLF a návratu příznaků poškození jater u tří pacientů, kteří po zotavení pokračovali v užívání přípravků HLF. Společnost stáhla výrobek, který byl uveden na trh pouze v Izraeli. Záznamy HLF na formuláři SEC 10-Q uvádějí, že izraelské ministerstvo zdravotnictví neprokázalo příčinnou souvislost mezi produktem a onemocněním jater. Izraelské ministerstvo zdravotnictví doporučovalo osobám se sníženou funkcí jater, aby se vyhnuli veškerým doplňkům stravy. V roce 2009 žalovala nejmenovaná izraelská žena HLF a společnost HLF Israel, kdy tvrdila, že její poškození jater bylo způsobeno použitím přípravků HLF.\n\nVědecké studie, které v roce 2007 provedli lékaři ve Fakultní nemocnici ve švýcarském Bernu a v univerzitní nemocnici v Hadase, zjistily souvislost mezi konzumací přípravků HLF a hepatitidou. V reakcí na toto prohlášení španělské ministerstvo zdravotnictví vydalo zprávu s žádostí o obezřetnosti při konzumaci produktů HLF. Společnost uvedla, že plně spolupracuje se španělskými orgány. Po vyšetřování agentura zjistila, že vlastně nebylo vyžadováno žádné prohlášení o opatření a zpráva byla odstraněna.\n\nNemocnice v Izraeli, Španělsku, Švýcarsku, na Islandu, v Argentině a ve Spojených státech hlásily poškození jater u řady pacientů, kteří užívali přípravky HLF. Někteří pacienti se zotavili poté, co přestali užívat přípravky, zatímco v jiných nemoc pokračovala a dva pacienti zemřeli. Několik odborníků si byli „jistí“, že produkty HLF byly příčinou pozorovaného onemocnění jater z důvodu pozitivní recidivy, zatímco většina zbývajících případů byla hodnocena jako „pravděpodobná“ příčina. Zaměstnanci HLF tvrdili, že neexistuje žádný skutečný a definitivní důkaz, že přípravky HLF způsobují hepatotoxicitu nebo jiné jaterní problémy.\n\nV lednu 2009 dospěl Vědecký výbor Španělské agentury pro bezpečnost potravin a výživu (AESAN) ke stejnému závěru. Po přezkoumání případů, které měly souvislost s produkty HLF, tedy ty ve Španělsku, Švýcarsku, Izraeli, Finsku, Francii, Itálii, na Islandu a v Portugalsku, vydala dvanáctičlenná vědecká komise zprávu, ve které dospěla k závěru: „Analýzy těchto případů a informací o jejich okolnostech nám neumožnily prokázat příčinnou souvislost mezi anomáliemi onemocnění jater a doplňky stravy HLF.\" Vědecká komise přisoudila tyto případy metabolickým změnám v důsledku nadměrné a neřízené diety. Nicméně ani Americká asociace pro studium jaterních nemocí ve své studii z roku 2005 o léčbě akutního selhání jater, ani studie z roku 2013 v New England Journal of Medicine neuvedla souvislost mezi příčinou akutních příhod. tedy souvilost mezi nadměrnou dietou a selháním jater.\n\nRecenzovaná studie publikovaná v červenci 2013 ve World Journal of Hepatology znovu prozkoumala známé případy hepatoxicity, které byly dříve spojeny se spotřebou přípravků HLF a dospěla k závěru, že kauzalita byla pravděpodobná jen u 1 případu, jako nepravděpodobná a vyloučená v ostatních případech. Takže příčinné souvislost byly mnohem nižší, než bylo dosud sděleno. V samostatném přezkumu publikovaném v roce 2012 popsal stejný autor vztah mezi přípravky HLF a hlášenými případy hepatotoxicity. jako „vysoce pravděpodobný\".\n\nHLF je obchodní společnost, s vlastním výrobním programem, která distribuuje své výrobky prostřednictvím multilevel marketingu. Na základě vyšetřování FTC v roce 2016, byla společnost povinna prokázat, že alespoň 80% jejího prodeje byla doručena zákazníkům, kteří byli mimo distribuční síť, tedy maloobchodním zákazníkům. Distributoři byli zodpovědní za poskytnutí informací o zisku z prodeje a byli dokazování, zda mají maloobchodní zákazníky. V následné dohodě o narovnání obchodního modelu, FTC vyžadovala, aby distributoři měli dvě třetiny svých odměn na základě objemu maloobchodního prodeje produktů HLF. Společnost byla rovněž povinna prokázat jak rozlišuje registrace těch, kteří se registrují ke společnosti jen za účelem levnějšího nákupu výrobků a těmi, kteří se registrují jako distributoři, kteří chtějí dále prodávat výrobky a budovat MLM síť. Kupující se slevou pak nemají nárok na získání odměny, a rovněž nemohou dál prodávat produkty. HLF byla rovněž povinna umožnit třetí straně přístup k datům, aby je mohla sledovat po dobu sedmi let a průběžně je vyhodnocovat.\n\nKritici společnosti tvrdili, že obchodní model byl provozován jako pyramidové schéma. Kritici také argumentovali tím, že že společnost nevyvíjela dostatečné úsilí, aby omezila zneužívání obchodního jednotlivými distributory, toto obvinění společnosti odmítla. HLF je členem Sdružení přímého prodeje, a to ve většině zemí, ve kterých působí.\n\nV minulosti se vedení společnosti domnívalo, že klíčovým parametrem byl počet distributorů a doba, po kterou byli distributory, což uváděla i ve svých finančních výkazech. V únoru každého roku byli distributoři, kteří v předchozích 12 měsících nesplnili kvalifikační požadavky na pozici vedoucího prodeje z tohoto seznamu vyloučeni. Za poslední dvanáctiměsíční rekvalifikační období, které končilo lednem 2011 došlo k rekvalifikaci přibližně 48,9% způsobilých prodejních lídrů, což představuje zlepšení z 43% v roce 2009. Na základě těchto skutečností začala společnost vydávat prohlášení „PROHLÁŠENÍ O PRŮMĚRNÉ HRUBÉ ODMĚNĚ VYPLÁCENÉ SPOLEČNOSTÍ HERBALIFE NUTRITION ČLENŮM\" (v citaci je odkaz na české prohlášení z roku 2017).\n\nV žalobě v Západní Virginii (\"Mey vs. Herbalife International, Inc., et al.\"), která byla podaná 16. července 2003, žalobci tvrdili, že: „Někteří distributoři HLF používali předem připravené telefonní zprávy, spolu s telefonními automaty, ke kontaktování potenciálních zákazníků, čímž došlo k porušení zákona o ochraně spotřebitele\". Případ byl vyřešen dohodou s HLF a distributory, kteří měli povinnost zaplatiti 7 milionů dolarů do fondu pro narovnání.\n\nV žalobě u Kalifornského soudu (\"Minton vs. Herbalife International, et al.\"), která byla podaná 17. února 2005, žalobce napadl: „marketingové praktiky určitých nezávislých distributorů HLF podle různých státních zákonů“.\n\n\n\n\nVyšetřování komise FTC a soudní spory byly vyřešeny v roce 2004 vyrovnáním. Kdy došlo k odškodnění 8 700 bývalých a současných distributorů, kteří obvinili společnost a nadřízené distributory že: „\"v podstatě provozují pyramidové schéma\"“. Celkem bylo vyplaceno 6 milionů dolarů, přičemž obžalovaní nepřiznali vinu.\n\nObchodní soud v Bruselu, v listopadu 2011 rozhodl, že HLF je nezákonným pyramidovým systémem. Společnost podala dne 8. března 2012 odvolání. Dne 3. prosince 2013 belgický odvolací soud zrušil rozhodnutí nižšího soudu.\n\n1. května 2012 se známý obchodník krátkých prodejů David Einhorn, zeptal vedení společnosti HLF na otázku výsledků za první čtvrtletí 2012, čímž byl v podezření, že měl nakoupeny tzv. krátké pozice. Tato podezření se potvrdila v lednu 2013, kdy sdělil investorům, že měl nakoupeny krátké pozice HLF až do konce roku 2012.\n\nDne 20. prosince 2012, Bill Ackman (Pershing Square Capital) prezentoval sérii argumentů, kdy zdůvodnil proč on a jeho firma věřili, že HLF provozovala „důmyslné pyramidové schéma” a tvrdil, že její akcie spadnou na nulu. Společnost Billa Ackmana údajně po vlastním ročním vyšetřování tvrdila, že většina distributorů ztrácí v tomto podnikání peníze, že šance na získání pasívního příjmu, má jen jeden z pěti tisíc, a že společnost nadhodnocuje maloobchodní prodej svých distributorů a podceňuje jejich náklady na nábor.\n\nNa konferenci investorů v lednu 2013 společnost HLF zveřejnila výsledky průzkumu, který zpracovala analytická společnost Nielsen Research International, který ukazoval, že 73 procent distributorů HLF nikdy nezamýšlelo vydělávat peníze opětovným prodejem produktů. Místo toho chtěli nakupovat produkty se slevou pro osobní použití. Aby byl tento rozdíl jasnější, společnost ve svém prohlášení o příjmech z června 2013 uvedla, aby se začalo odkazovat na tyto kupující se slevou jako na „členy“ a nikoli na „distributory“.\n\nPodle řady finančních komentátorů, Ackman vsadil zhruba 1 miliardu dolarů proti společnosti HLF. Brzy po jeho poznámkách k tisku, se cena akcií snížila tak, že by Ackman vydělal 300 milionů dolarů, kdyby zavřel svou krátkou pozici. Několik měsíců po Ackmanově počátečním komentáři vyvrátil miliardář a investor Carl Icahn Ackmanovu poznámku o veřejné popravě v národní televizi. Krátce nato Icahn koupil akcie HLF. Postupně, jak Icahn pokračoval v nakupování akcií, jejich cena rostla. Do května 2013 vlastnila společnost Carla Icahna 16,5% společnosti. Tento podíl se do listopadu 2013 snížil na 6,4%. Ackman uznal ztrátu 400-500 milionů dolarů v listopadu 2013.\n\nDo 2. prosince 2014 ceny akcií klesly téměř o 50% na 42,08 dolarů z 8 ledna na 8,4. Později v tomto měsíci, společnost Pershing Square Capital, zveřejnila záznam z roku 2005, ze školení distributorů HLF, kde se uváděla vysoká míra ziskovosti. Společnost Billa Ackmana naznačovala, že tento obchodní model společnosti HLF je dlouhodobě neudržitelný. Podle nejmenovaného zdroje z New York Post, bylo video již dříve předáno federálnímu vyšetřovatel. V rozhovoru pro Bloomberg News Ackman předpověděl, že společnost zažije v roce 2015 nebo začátkem roku 2016 „implozi“, uvedl to s odvoláním na federální úřad pro kontrolu.\n\nV březnu 2015 federální prokurátoři a FBI odhalili, že vyšetřují zda: „Jednotlivci, kteří by mohli být placeni společnosti Billa Ackmana, neučinili, nebo učinili nepravdivá prohlášení o obchodním modelu HLF, vůči regulátorům a dalším subjektům, aby tak snížili cenu akcií společnosti HLF a ovlivnili také patřičné orgány, aby provedli následná vyšetřování.\"\n\nV listopadu 2017 Bill Ackman uzavřel svou krátkou pozici poté, co akcie HLF v průběhu roku vzrostly o 51 procent V březnu 2018, The Wall Street Journal oznámil, že Ackman „z velké části opustil\" svou sázku proti společnosti HLF. Media uvedly, že sázka proti HLF stála jeho společnost stovky milionů dolarů a poškodila důvěru investorů v jeho hedgový fond.\n\nNa základě zákona o přístupu k informacím (Freedom of Information Act, FOIA) dne 4. února 2013 informoval New York Post, že společnost HLF podléhá kontrole Federální obchodní komise (FTC). FTC vydalo zprávu o 729 stranách, obsahujících 192 stížností obdržených v průběhu 7 let. FTC uvedl, že formulace, kterou použil ve své odpovědi na žádost FOIA, byla nesprávná; protože FTC nemohl potvrdit, nebo vyvrátit informaci o vyšetřování HLF.\n\nV březnu 2014 zahájila FTC vyšetřování HLF v reakci na výzvy spotřebitelských skupin a členů obou komor Kongresu. HLF odpověděla na vyšetřování takto: „Vítáme šetření vzhledem k obrovskému množství dezinformací na trhu a budeme plně spolupracovat s FTC. Jsme přesvědčeni, že společnost HLF dodržuje všechny platné zákony a předpisy.\"\n\nV červenci 2016 HLF souhlasila se změnou svého obchodního modelu a zaplatila 200 milionů dolarů dle dohody s FTC. Po kontrole byly v lednu 2017 zaslány náhrady zhruba 350 000 distributorům HLF.\n\nŽaloba tvrdila, že HLF oklamala spotřebitele, aby uvěřil, že si může zajistit značný příjem z obchodních příležitostí HLF, nebo „velké peníze\" z maloobchodního prodeje produktů společnosti. Kromě toho stížnost naznačila, že jeden ze základních principů obchodního modelu HLF podněcuje distributory k nákupu výrobků a k náboru jiných, aby i oni mohli nakupovat „pozice\" a nakupovat výrobky, a aby tak mohli postupovat v marketingovém programu společnosti. Vše se mělo dít jinak, než v reakci na skutečnou poptávku spotřebitelů. Tato nekalá praxe byla v rozporu se zákonem.\n\nSpolečnost Herbalife musela v září 2019 zaplatit pokutu ve výši 20 miliónů USD v souvislosti s uvedením nepřesných informací o kompenzačním plánu na čínském trhu. Prošetřováno bylo období 212–2018. „Společnost Herbalife připravila investory o cenné informace nezbytné k vyhodnocení rizika a kvalifikovanému investičnímu rozhodování,“ uvedl Marc P. Berger, ředitel newyorské regionální pobočky SEC. „Při zveřejňování informací investorům musí emitenti zajistit, aby tato zveřejnění byla přesná.“\n\nV dubnu 2016 měl na filmovém festivalu Tribeca Film Festival premiéru dokumentární film \"Betting on Zero\" režiséra Teda Brauna. Film zkoumal obvinění burzovního obchodníka Billa Ackmana, že společnost byla vlastně pyramidové schéma s osobní příběhy distributorů společnosti, kteří přišli o své životní úspory. Hilary Rosen, demokratická lobbistka, kritizovala důvěryhodnost festivalu, poté co tvrdila, že film byl „vlastně financován\" společností Billa Ackmana, aby mu pomohl.\n\nV roce 2016 v televizním pořadu \"Last Week Tonight with John Oliver\" se moderátor zaměřil na společnost HLF, když kriticky zhodnotil obchodní model a citoval zprávu FTC, která naznačovala, že v některých případech mohlo dojít k porušení zákona. John Oliver kritizoval HLF za zneužívání tzv. latino komunit, a nadhodnocení zdravotních přínosů produktů. Jeden z recenzentů pořadu napsal, že celá diskuze v pořadu byla založena na na filmu \"Betting on Zero\", ale nezpůsobila žádný výrazný pokles hodnoty akcií společnosti.\n\nV roce 2018 vyšla kniha \"When The Wolves Bite: Two Billionaires, One Company, and an Epic Wall Street Battle\", od Scott Wapner, kde autor rozebírá Ackmanovo obchodování na krátko, dočasné držení akciového podílu společnosti a jeho finanční bitvě s Carlem Icahnem. Wapner v knize charakterizuje Ackmanovo rozhodnutí vsadit vše proti společnosti HLF jako velmi riskantní.\n\n\n"}
{"id": "586298", "url": "https://cs.wikipedia.org/wiki?curid=586298", "title": "Operace Crossroads", "text": "Operace Crossroads\n\nOperace Crossroads je krycí označení pro sérii zkušebních testů jaderných zbraní, které v létě 1946 provedly Spojené státy americké na atolu Bikini. Byly to první poválečné jaderné testy. Jejich cílem bylo zjistit účinnost použití jaderných zbraní proti válečným lodím, další technice a zvířatům. V prostoru výbuchu bylo soustředěno pět bitevních lodí, čtyři křižníky, dvě letadlové lodě, 12 torpédoborců, osm ponorek, obchodní a výsadkové lodě. Použity byly jak starší americké válečné lodě, tak lodě předané USA jako kořist po jejich vítězství v druhé světové válce. \n\nBěhem operace Crossroads byly provedeny celkem dva jaderné testy. Obě použité pumy měly sílu okolo 23 kilotun TNT. Při testu Able, uskutečněném dne 1. července 1946, vybuchla puma shozená z bombardéru. K výbuchu došlo 158 metrů nad zemí. Druhým v pořadí byl test Baker 25. července 1946 – výbuch pumy umístěné na dně atolu v hloubce 27,5 metru. Test Charlie, plánovaný na rok 1947, byl nakonec zrušen, protože se námořnictvu nepodařilo dekontaminovat při předchozích testech ozářené lodě. Výbuchy Able a Baker představovaly v pořadí čtvrtý a pátý jaderný výbuch v historii – po testu Trinity a atomovém bombardování Hirošimy a Nagasaki. \n\nByly to zároveň první z mnoha zkušebních jaderných testů, které USA provedly na Marshallových ostrovech. Kvůli provedení jaderných zkoušek bylo obyvatelstvo atolu donuceno Bikini opustit a atol je kvůli radiaci dodnes neobydlený. Pouze ho krátkodobě navštěvují sportovní potápěči, aby si prohlédli atraktivní vraky při testech potopených lodí. Na dně laguny leží například bitevní loď \"Nagato\" a letadlová loď \"USS Saratoga\".\n\n"}
{"id": "586299", "url": "https://cs.wikipedia.org/wiki?curid=586299", "title": "Josef Plíhal", "text": "Josef Plíhal\n\nRNDr. Josef Plíhal (12. března 1904 Koberovy u Železného Brodu – 9. října 1973 Turnov) byl český politik a podnikatel.\n\nStudoval Státní reálku v Turnově a později přírodní vědy na Karlově univerzitě, kde působil jako asistent na katedře aplikované matematiky a v geofyzikálním ústavu. Své vzdělání ještě doplnil na univerzitách v Paříži a Štrasburku. Byl členem Jednoty českých matematiků a fyziků.\n\nV roce 1928 přesídlil do Turnova, kde začal podnikat v oboru skleněných perlí a imitací a rovněž se zde zapojil do politiky. V roce 1935 byl jmenován radou Obchodní a živnostenské komory v Hradci Králové, rok nato členem předsednictva Národohospodářského ústavu v Mladé Boleslavi. V roce 1935 byl zvolen za živnostenskou stranu do okresního zastupitelstva a současně za člena okresního výboru. V květnu roku 1938 byl Dr. Plíhal za živnostenskou stranu zvolen do obecního zastupitelstva a později za starostu města Turnova.\n\nStarostou města Turnova byl zvolen 17. června 1938 působil do roku 1941. Za jeho velkého přičinění se začala stavět městská nemocnice, dálkový plynovod, činžovní domy a byly vykoupeny pozemky pro Obchodní akademii a Živnostenskou školu. Německá okupace dolehla i na něj. Nejprve po Mnichovu obstarával práci a ubytování pro uprchlíky z pohraničí, později pomáhal několika pronásledovaným lidem a jen zázrakem unikl sám zatčení při heydrichiádě. Po válce byl křivě obviněn z kolaborace, ovšem verdiktem okresního soudu v Turnově byl v roce 1947 všech obvinění zbaven.\n\nNásledný převrat v roce 1948 však znamenal nová obvinění. Opět byl obviněn z kolaborace a později také z toho, že peníze, které vlastnila Čsl. strana lidová, které byl předsedou, nepředal Národní frontě, ale rozdal je všem členům podle výše jejich příspěvků. Vše bylo víceméně vykonstruované a tehdejší státní moc se ho tímto chtěla zbavit jako mnoha dalších lidí a odstranit ho ze společenského a politického života Turnovska. Krom penežitého trestu, který mu byl na tehdejší dobu uložen v horentní výši, strávil pak léta 1953–1957 ve vězení ve Valdicích. Po návratu z vězení se vrátil do Koberov, kde žil u svého bratra Ludvíka Plíhala, jelikož všechen majetek v Turnově včetně bytu mu byl znárodněn.\n\nČeské zemi zůstal věrný, o emigraci se nepokoušel, přestože jeho žena Jarmila roz. Valhová měla v zahraničí příbuzné. V roce 1968 žádal o rehabilitaci. K té však důsledkem další okupace a normalizace došlo až v roce 1990 in memoriam. Zemřel 9. října 1973 a pochován je v rodinné hrobce Valhových u Mariánského kostela v Turnově.\n\n"}
{"id": "586300", "url": "https://cs.wikipedia.org/wiki?curid=586300", "title": "Mistrovství světa ve volejbale mužů 1986", "text": "Mistrovství světa ve volejbale mužů 1986\n\n11. mistrovství světa ve volejbale mužů proběhlo v dnech 25. září – 5. října ve Francii.\n\nTurnaje se zúčastnilo 16 mužstev, rozdělených do čtyř čtyřčlenných skupin, z nichž první tři týmy postoupily do dvou čtvrtfinálových skupin. Družstva, která skončila ve čtvrtfinále na prvním a druhém místě postoupily do semifinále. Družstva na třetím a čtvrtém místě hrály o 5. - 8. místo a družstva na pátém a šestém místě hrály o 9. - 12. místo. Týmy, které skončily v základní skupině na čtvrtém místě, hrály o 13. - 16. místo. Mistrem světa se stalo družstvo USA.\n\n Francie - Venezuela 3:0 (15:2, 15:4, 15:3)\n\n25. září 1986 - Montpellier\n\n25. září 1986 - Montpellier\n\n26. září 1986 - Montpellier\n\n26. září 1986 - Montpellier\n\n27. září 1986 - Montpellier\n\n27. září 1986 - Montpellier\n\n SSSR - Tchaj-wan 3:0 (15:2, 15:4, 15:6) \n\n25. září 1986 - Turcoing\n\n25. září 1986 - Turcoing\n\n26. září 1986 - Turcoing\n\n26. září 1986 - Turcoing\n\n27. září 1986 - Turcoing\n\n27. září 1986 - Turcoing\n\n Brazílie - Egypt 3:0 (15:6 15:8 15:3)\n\n25. září 1986 - Clermont Ferrand\n\n25. září 1986 - Clermont Ferrand\n\n26. září 1986 - Clermont Ferrand\n\n25. září 1986 - Clermont Ferrand\n\n27. září 1986 - Clermont Ferrand\n\n27. září 1986 - Clermont Ferrand\n\n Argentina - Řecko 3:0 (15:6, 15:3, 15:6) \n\n25. září 1986 - Orléans \n\n25. září 1986 - Orléans \n\n26. září 1986 - Orléans \n\n26. září 1986 - Orléans \n\n26. září 1986 - Orléans \n\n26. září 1986 - Orléans \n\n Brazílie - Čína 3:1 (12:15, 15:6, 15:7, 15:4)\n\n29. září 1986 - Toulouse\n\n29. září 1986 - Toulouse\n\n29. září 1986 - Toulouse\n\n30. září 1986 - Toulouse\n\n30. září 1986 - Toulouse\n\n30. září 1986 - Toulouse\n\n1. října 1986 - Toulouse\n\n1. října 1986 - Toulouse\n\n1. října 1986 - Toulouse\n\n SSSR - Japonsko 3:0 (16:14, 15:5, 15:10) \n\n29. září 1986 - Nantes\n\n29. září 1986 - Nantes\n\n29. září 1986 - Nantes\n\n30. září 1986 - Nantes\n\n30. září 1986 - Nantes\n\n30. září 1986 - Nantes\n\n1. října 1986 - Nantes\n\n1. října 1986 - Nantes\n\n1. října 1986 - Nantes\n SSSR - Bulharsko 3:0 (15:8, 15:2, 15:13) \n\n4. října 1986 - Paříž\n\n4. října 1986 - Paříž\n\n USA - SSSR 3:1 (12:15, 15:11, 15:8, 15:12) \n\n5. října 1986 - Paříž\n\n Bulharsko - Brazílie 3:0 (16:14, 15:5, 15:8) \n\n5. října 1986 - Paříž\n Kuba - Československo 3:1 (17:15, 15:7, 14:16, 15:8) \n\n4. října 1986 - Paříž\n\n4. října 1986 - Paříž\n\n Kuba - Francie 3:1 (15:10, 6:15, 15:12, 15:12) \n\n5. října 1986 - Paříž\n\n Argentina - Československo 3:0 (15:11, 15:10, 15:6) \n\n5. října 1986 - Paříž\n Polsko - Čína 3:0 (15:11, 15:10, 15:3) \n\n4. října 1986 - Paříž\n\n4. října 1986 - Paříž\n\n Polsko - Japonsko 3:0 (15:11, 15:12, 15:8) \n\n5. října 1986 - Paříž\n\n Itálie - Čína 3:0 (15:7, 15:8, 15:13) \n\n5. října 1986 - Paříž\n\n Řecko - Tchaj-wan 3:0 (15:10, 15:11, 15:12) \n\n29. září 1986 - Evreux\n\n29. září 1986 - Evreux\n\n30. září 1986 - Evreux\n\n30. září 1986 - Evreux\n\n1. října 1986 - Evreux\n\n1. října 1986 - Evreux\n1. USA\n\n2. SSSR\n\n3. Bulharsko\n\n8. Československo\n\n"}
{"id": "586301", "url": "https://cs.wikipedia.org/wiki?curid=586301", "title": "Udržitelný design", "text": "Udržitelný design\n\nUdržitelný design (nazývaný také Sustainable design, Ekodesign, Environmental design) je přístup k vývoji výrobku v souladu s principy ekonomické, sociální a ekologické udržitelnosti.\nPojem „udržitelný design“ označuje komplexní soubor řešení, postupů a technologií, které umožňují navrhovat, vyvíjet a vyrábět produkty s minimálním dopadem na životní prostředí. Je důležité upozornit, že slovo design má v angličtině mnohem širší význam než v češtině a v tomto kontextu znamená spíše vývoj, návrh a vlastní konstruování výrobku.\n\nUdržitelný design se používá v řadě odvětví, přičemž ve všech slouží k navrhování, vývoji a výrobě takových produktů, které budou přispívat k celkové udržitelnosti. Například v architektuře a městském plánování se různé postupy a principy udržitelného designu používají k navrhování měst a jejich infrastruktury. Díky moderním technologiím je možné dnes města navrhovat se zřetelem na jejich budoucí růst, budoucí vývoj dopravy i rozšiřování infrastruktury. Nové postupy městského plánování využívají nejnovějších poznatků urbanistky a dopravní teorie, na jejichž základě jsou s pomocí špičkových počítačových technologií projektovány plány městské rozvoje tak, aby se maximálně využilo stávající infrastruktury a přitom současně zamezilo nekontrolovanému bujení velkoměst. Díky technologiím udržitelného designu je možné projektovat města tak, aby byla kompaktní, nabízela efektivní možnosti pro tranzitní dopravu, aby svým občanům nabízela možnost maximálně využívat chůze, jízdy na kole a veřejné dopravy, čímž by se výrazně snížila potřeba používat osobní automobily. Právě veřejná doprava je používána za formu udržitelné městské infrastruktury – jde o ucelený přístup k městskému plánování, který klade důraz na chráněné oblasti, energeticky efektivní budovy, koridory pro volně žijící zvířata a distribuovanou výrobu energie a zpracování odpadu. Ve všech těchto oblastech hraje klíčovou roli moderní počítačová energie, neboť v současném, stále složitějším světě se ukazuje, že právě díky použití vyspělých technologií jde při navrhování udržitelného prostředí významně uspořit jak finanční prostředky, tak životní prostředí již ve fázi vývoje. V souvislosti s udržitelným rozvojem měst se často zmiňuje pojem „nový urbanismus“ - to je spíše sociální a estetický směr než ekologický, nicméně stejně jako ekologové i tento směr zdůrazňuje rozmanitost využití půdy a prosazuje takový model obcí, v nichž je možné na většinu míst dojít pěšky, čímž se snižuje nutnost používat automobilové dopravy. \n\nPlánování měst i venkovských oblastí může významně prospět, bude-li udržitelnost zahrnuta jako ústřední kritérium při plánování silnici, budov a dalších komponent zastavěného prostředí. Běžné plánování často ignoruje nebo podceňuje přirozenou konfiguraci krajiny, což může vést k možným ekologickým škodám, mezi něž patří stagnace potoků, sesuvy půdy, eroze, lokální záplavy nebo znečištění. Aplikace metod typu vědeckého modelování na plánované stavby může odhalit potenciální problémy ještě před započetím stavebních prací a tím je možné minimalizovat škody na přirozeném prostředí. \n\nSpolečné bydlení neboli „cohousing“ je přístup k plánování vycházející z myšlenky zamýšlených komunit. Takové projekty často dávají přednost společnému prostoru před prostorem soukromým.\n\nÚhrn srážek a nosná kapacita, restaurace ústí řek a pobřežních regionů, obnova zemních vod pro životnost hydrologického cyklu – všechno toto a další příležitosti v oblasti vody a životního prostředí jasně ukazují, že základ inteligentního a udržitelného růstu spočívá v ochraně a uchování vodních zdrojů. Zdrojem pro obyvatele se stává celkový úhrn srážek, který dopadne na dané území. Tento objem také určuje nosnou kapacitu, tj. počet obyvatel, které dané území dokáže z vodohospodářského hlediska zaopatřit. \n\nK udržitelnému stylu života patří také udržitelná móda tzv. slow fashion. \n\nUdržitelná architektura má k udržitelnému designu velmi úzký vztah. Je to totiž navrhování udržitelných budov. Udržitelná architektura usiluje o snížení kolektivního dopadu na životní prostředí při výrobě stavebních komponent, při samotném stavebním procesu, ale též během celého životního cyklu (vytápění, využití elektřiny, vysávání koberců atd.). Tato praxe při navrhování budov klade důraz na systémy vytápění a chlazení, dále na alternativní zdroje energie, jako je například ohřev vody prostřednictvím solárních panelů, správné situování budov, využití použitého nebo recyklovaného stavebního materiálu, lokální výroba energií, ať už v podobě solární technologie, tepelných čerpadel, větrné energie; sběr dešťové vody pro využití pro zavlažování, praní a obnovu vodonosné vrstvy; řízení odpadu, například zelené střechy, které filtrují vodu z přívalových dešťů. \n\nArchitekti, kteří se drží principů udržitelného designu, navrhují budovy se zřetelem na udržitelný životy. Oproti ekologickému projektování udržitelný design bere ohled nejen na zdravé procesy a ekologické využití materiálů, ale klade důraz i na obnovitelné energie a na zdroje, které jsou k dispozici v tom či onom místě. Testem, podle něhož se pozná udržitelná architektura, je to, zda daný návrh je energeticky soběstačný, tj. zda dokáže fungovat bez fosilních paliv a bez připojení k rozvodné elektrické síti. Jde o výzvu směřovanou architektům a plánovačům, aby se pokoušeli navrhovat taková řešení, která budou fungovat bez znečišťování – namísto aby jen snižovala spotřebu energie. S vývoje technologických procesů v architektuře a s dalším vývojem udržitelného designu lze počítat s tím, že v dohledné době budou architekti schopni navrhovat nejen pasivní domy s nulovými emisemi, ale že dokáží integrovat celý energetický systém do návrhu budovy samotné. Architekt Rolf Disch v roce 2004 vytvořil projekty Solar Settlement a Sun Ship v německém Freiburgu. Solar Settlement je prvním komplexem domů na světě, kde každý z 59 domů má pozitivní energetickou rovnováhu. \n\nUdržitelná krajinná architektura je kategorií udržitelného designu a energeticky efektivního krajinářství, které se zabývá plánováním a navrhováním vnějšího prostoru. K používaným technikám patří například vysazování stromů, které stíní domy před sluncem a chrání před větrem, používání místních materiálů, lokální kompostování, které dokáže ušetřit náklady za odvoz zeleného odpadu, případně vysazování rostlin odolných proti suchu a nákup materiálů od místních dodavatelů, čímž se uspoří energie za dopravu. \n\nUdržitelný grafický design se zaměřuje na ekologický dopad produktů grafického designu (obalů, tištěných materiálů, publikací) v rámci jejich celého životního cyklu včetně: surovin, transformace, výroby, dopravy, využití a likvidace. Udržitelný grafický design se zaměřuje hlavně na: snížení objemu materiálu potřebného k výrobě, využití papíru a materiálů získávaných z recyklovaného odpadu, tisk ekologicky-přívětivým inkoustem a používání výrobních a distribučních metod, při nichž je zapotřebí co nejméně dopravy. \n\nUdržitelná energie v energetickém sektoru vychází z využití obnovitelných zdrojů energie, jako je energie solární, větrná, vodní, energie získávaná z biomasy, geotermální nebo energie získávaná z vodíkových buněk. Nejdynamičtěji se rozvíjejícím energetickým zdrojem je větrná energie: ta se v Evropě používá celá staletí, nedávno se uchytila ve Spojených státech i dalších zemích. Větrná energie se zachycuje prostřednictvím větrných turbín, které vyrábějí elektřinu, kterou posléze distribuční společnosti rozvádějí ke koncovým zákazníkům. Solární energii lze využívat prostřednictvím fotovoltaiky; solární panely se rovněž používají k ohřevu vody a představují též velmi prudce se rozšiřující energetický zdroj. \n\nDostupnost, potenciál a ekonomickou výhodnost primárních energetických zdrojů je třeba analyzovat hned na začátku procesu plánování v rámci komplexního energetického plánu. Tento plán musí předložit ospravedlnění potřeby i dodávky energie a analyzovat skutečné náklady a přínosy pro místní, regionální a globální prostředí. Odpovědné využití energie má zásadní význam pro udržitelný rozvoj a udržitelnou budoucnost. Řízení energií musí vyvážit rozumnou poptávku a nabídku energie. Součástí celého procesu je povědomí o využití energie, konzervace energie, energetická účinnost a využití primárních energetických zdrojů. \n\nUdržitelné technologie využívají méně energie, méně omezených zdrojů, nevyčerpávají přírodní zdroje, neznečišťují životní prostředí přímo ani nepřímo a na konci jejich životního cyklu je lze použít znovu nebo recyklovat. Pojem „udržitelné technologie“ se značně překrývá s pojmem „vhodné technologie“, který zdůrazňuje vhodnost technologie pro daný kontext, zejména s ohledem na potřeby lidí v rozvojových zemích. Nicméně ne vždy platí, že ta nejvhodnější technologie bude nejvíc udržitelná; na druhé straně udržitelná technologie se může vyznačovat příliš vysokými náklady na pořízení nebo vysokými nároky na údržbu a proto nemůže být označena za vhodnou. \n"}
{"id": "586304", "url": "https://cs.wikipedia.org/wiki?curid=586304", "title": "Mikroregion Malá Haná", "text": "Mikroregion Malá Haná\n\nMikroregion Malá Haná je svazek obcí v okresu Blansko, jeho sídlem jsou Cetkovice a jeho cílem je regionální rozvoj obecně, cestovní ruch a životní prostředí. Sdružuje celkem 9 obcí a byl založen v roce 2001.\n\n\n"}
{"id": "586306", "url": "https://cs.wikipedia.org/wiki?curid=586306", "title": "Mikroregion Melicko", "text": "Mikroregion Melicko\n\nMikroregion Melicko je svazek obcí v okresu Vyškov, jeho sídlem je Pustiměř a jeho cílem je regionální rozvoj obecně. Sdružuje celkem 5 obcí a byl založen v roce 2001.\n\n\n"}
{"id": "586310", "url": "https://cs.wikipedia.org/wiki?curid=586310", "title": "Mikroregion Moravia", "text": "Mikroregion Moravia\n\nMikroregion Moravia je svazek obcí v okresu Znojmo, jeho sídlem je Višňové a jeho cílem je regionální rozvoj obecně. Sdružuje celkem 7 obcí a byl založen v roce 2001.\n\n\n"}
{"id": "586312", "url": "https://cs.wikipedia.org/wiki?curid=586312", "title": "Mikroregion Moštěnka", "text": "Mikroregion Moštěnka\n\nMikroregion Moštěnka je svazek obcí v okresu Hodonín, jeho sídlem jsou Hýsly a jeho cílem je regionální rozvoj obecně, cestovní ruch a životní prostředí. Sdružuje celkem 4 obce a byl založen v roce 1999.\n\n\n"}
{"id": "586314", "url": "https://cs.wikipedia.org/wiki?curid=586314", "title": "Mikroregion Nový Dvůr", "text": "Mikroregion Nový Dvůr\n\nMikroregion Nový Dvůr je svazek obcí v okresu Hodonín, jeho sídlem jsou Milotice a jeho cílem je regionální rozvoj obecně. Sdružuje celkem 6 obcí a byl založen v roce 2002.\n\n\n"}
{"id": "586316", "url": "https://cs.wikipedia.org/wiki?curid=586316", "title": "Mikroregion Ostrožsko", "text": "Mikroregion Ostrožsko\n\nMikroregion Ostrožsko je svazek obcí v okresu Hodonín a Uherské Hradiště. Jeho sídlem je Veselí nad Moravou a jeho cílem je rozvoj zájmové oblasti a vytváření podmínek komplexního řešení rozvoje celého regionu. Sdružuje celkem 8 obcí a byl založen v roce 2001.\n\n\n"}
{"id": "586319", "url": "https://cs.wikipedia.org/wiki?curid=586319", "title": "Mikroregion Pernštejn", "text": "Mikroregion Pernštejn\n\nMikroregion Pernštejn je svazek obcí v okresu Brno-venkov a okresu Žďár nad Sázavou, jeho sídlem je Nedvědice. Sdružuje celkem 10 obcí a byl založen v roce 2007.\n\n\n"}
{"id": "586321", "url": "https://cs.wikipedia.org/wiki?curid=586321", "title": "Mikroregion Podchřibí", "text": "Mikroregion Podchřibí\n\nMikroregion Podchřibí je svazek obcí v okresu Hodonín, jeho sídlem je Ježov a jeho cílem je regionální rozvoj obecně. Sdružuje celkem 6 obcí a byl založen v roce 2000.\n\n\n"}
{"id": "586323", "url": "https://cs.wikipedia.org/wiki?curid=586323", "title": "Mikroregion Rajhradsko", "text": "Mikroregion Rajhradsko\n\nMikroregion Rajhradsko je dobrovolný svazek obcí v okresu Brno-venkov, jeho sídlem je Rajhrad a jeho cílem je regionální rozvoj obecně. Sdružuje celkem 5 obcí a byl založen v roce 2003.\n\n\n"}
{"id": "586325", "url": "https://cs.wikipedia.org/wiki?curid=586325", "title": "Teorie hranice", "text": "Teorie hranice\n\nTeorie hranice (angl. Frontier Thesis) je teorie zformulovaná americkým historikem Frederickem J. Turnerem, podle níž se „typické povahové vlastnosti“ amerického národa utvořily v americkém pohraničí, to jest na Divokém západě.\n\nV roce 1893 v Chicagu na sjezdu Americké dějepisné společnosti spojeném s oslavami 400 let objevení Ameriky mladý historik z Wisconsinské univerzity, F. J. Turner, přečetl svůj nejvýznamnější esej \"Význam hranice v amerických dějinách\" (angl. \"The Significance of the Frontier in American History\"), který obsahoval následující myšlenky:\n\nTeorie hranice byla dovršením některých starších myšlenek. Například již filozof Hegel ve své \"Filosofii dějin\" vyslovil domněnku, že západní oblast USA zmenšuje hlavní příčiny občanské nespokojenosti, neboť každý, kdo není spokojen s vládou, může odejít na území, kam její moc ještě nesahá. Historik Tocqueville se zase domníval, že Američané vidí sami sebe jako podmanitele přírody a osídlovatele pustin a tato vize je patrná v jednání každého z nich, i když se něčeho takového nikdy neúčastnil.\n\nV roce 1890 americká komise pro sčítání lidu prohlásila, že již nelze určit souvislou hranici mezi osídlenou a neosídlenou oblastí. V téže době zasáhla USA zemědělská krize, za kterou vzápětí následovala všeobecná hospodářská deprese. Ekonom Walker v roce 1892 napsal, že Ameriku čekají dělnické bouře, podobné těm v Evropě, protože už tu není panenská půda, která by Ameriku ochránila před sociálními konflikty tím, že nasytí sociálně slabé. Turner byl též zastáncem darwinismu a fascinován teorií vývoje lidské společnosti v postupných vývojových fázích.\n\nTurnerův pohled na americké dějiny se stal velmi populární. Některé jeho eseje se brzy začaly používat při výuce i na jiných univerzitách (Princeton, Chicago, aj.). O Turnera se ucházela vedení předních univerzit a o jeho práce přední vydavatelství. Turner nakonec odešel učit na Harvard a později se stal prezidentem Americké dějepisné společnosti. Kolekce Turnerových esejů pod názvem \"The Significance of Sections in American History\" získala v roce 1933 (posmrtně) Pulitzerovu cenu v kategorii historie.\n\nJeho teorie byla tak rychle přijata zejména proto, že spolu s díly slavných spisovatelů (Cooper, Twain), vytvářela příjemné sebenazírání Američanů a současně posloužila jako argumentace zastáncům imperialismu a expanze s tím, že po vyčerpání vnitřní kolonizace potřebuje Amerika nové příležitosti v zámoří, kde by si vytvořila novou Hranici a nové hraničáře. Nastala tzv. „éra pokroku“ (1900-1917) charakteristická dobýváním nových území (Filipíny, Portoriko, atd.). Vliv teorie hranice tím neskončil: během éry New Dealu se konzervativní politici a byznysmeni často dovolávali dědictví hranice. Také prezident Kennedy ve svých projevech sliboval Američanům „novou hranici“, která otevře Americe nové možnosti (tuto novou hranici měl vytvořit především americký vesmírný program).\n\nKritika vyčítala Turnerovým esejům vágní a příliš zobecňující formulace, opakování dobových klišé, populismus a sentimentální patriotismus. Dále kritici upozorňují, že „svobodná (neosídlená) země“ je od základu fikcí, neboť v ní žili tisíce Indiánů; že svobodný život v pohraničí byl spíše důsledkem než příčinou amerického liberalismu a demokracie, a že Západ dobývaly a hranice civilizace posunovaly zejména velké železniční společnosti se sídlem na atlantickém pobřeží USA, nikoliv osadníci, a dokonce i hrdinové westernové mytologie, kovbojové, byli vlastně zaměstnanci společností mnohdy ovládaných evropským kapitálem. Tyto kritické hlasy ovšem byly v americké společnosti převážně přehlíženy.\n\n"}
{"id": "586328", "url": "https://cs.wikipedia.org/wiki?curid=586328", "title": "Mikroregion Strážnicko", "text": "Mikroregion Strážnicko\n\nMikroregion Strážnicko je svazek obcí v okresu Hodonín, jeho sídlem je Strážnice a jeho cílem je regionální rozvoj obecně, cestovní ruch a životní prostředí. Sdružuje celkem 10 obcí a byl založen v roce 2002.\n\n\n"}
{"id": "586332", "url": "https://cs.wikipedia.org/wiki?curid=586332", "title": "Kırklareli", "text": "Kırklareli\n\nKırklareli je město v evropské části Turecka, hlavní město stejnojmenné provincie. Podle údajů z roku 2009 zde žije 64 265 obyvatel. Město je známé svou zachovalou židovskou čtvrtí.\n\nMěsto původně patřilo Řecku, v roce 1922 připadlo Turecku. V roce 1923 pak proběhla mezi těmito dvěma zeměmi výměna obyvatel. Turci z Řecka byli vyměněni za řecké obyvatelstvo v Turecku, od té doby tvoří Turci v Kırklareli většinu.\n"}
{"id": "586333", "url": "https://cs.wikipedia.org/wiki?curid=586333", "title": "Wells Fargo Center", "text": "Wells Fargo Center\n\nWells Fargo Center je název několika budov v USA:\n\n"}
{"id": "586334", "url": "https://cs.wikipedia.org/wiki?curid=586334", "title": "The World Is Mine", "text": "The World Is Mine\n\nThe World Is Mine je housová píseň od francouzského DJ Davida Guetty z jeho druhého studiového alba Guetta Blaster. Poté byla vydána jako třetí singl z tohoto alba 22. listopadu 2004 ve Francii.\n\nO tři roky později v roce 2007 byl tento singl vydán také ve Spojených státech jako následovník jeho předchozího singlu „Love Don't Let Me Go (Walking Away)“ spolu s celým albem Guetta Blaster. Tato píseň se také nachází na kompilaci Fuck Me I'm Famous Volume 2 z roku 2005.\n"}
{"id": "586335", "url": "https://cs.wikipedia.org/wiki?curid=586335", "title": "Francouzská fotbalová reprezentace v roce 2010", "text": "Francouzská fotbalová reprezentace v roce 2010\n\nFrancouzská fotbalová reprezentace sehrála v roce 2010 třináct mezistátních utkání. Z toho byly tři na Mistrovství světa ve fotbale 2010, čtyři v kvalifikaci na ME 2010 a šest přátelských. Trenéry byli Raymond Domenech a Laurent Blanc, který Domenecha vystřídal po neúspěšném vystoupení francouzské reprezentace na mistrovství světa.\n\nCelkem se v roce 2010 objevilo ve francouzském reprezentačním dresu 46 hráčů.\n"}
{"id": "586337", "url": "https://cs.wikipedia.org/wiki?curid=586337", "title": "Mikroregion Ždánicko", "text": "Mikroregion Ždánicko\n\nMikroregion Ždánicko je dobrovolný svazek obcí v okresu Hodonín, jeho sídlem je Násedlovice a jeho cílem je sociologicko-ekonomický rozvoj svazku obcí, koordinace, příprava a realizace hospodářského, kulturního rozvoje mikroregionu. Sdružuje celkem 9 obcí a byl založen v roce 2002.\n\n\n"}
{"id": "586341", "url": "https://cs.wikipedia.org/wiki?curid=586341", "title": "Mikulovsko", "text": "Mikulovsko\n\nMikulovsko je svazek obcí v okresu Břeclav a okresu Brno-venkov, jeho sídlem je Březí a jeho cílem je regionální rozvoj obecně. Sdružuje celkem 18 obcí a byl založen v roce 2000.\n\n\n"}
{"id": "586343", "url": "https://cs.wikipedia.org/wiki?curid=586343", "title": "Jan Kerner", "text": "Jan Kerner\n\nJan Kerner (* 21. září 1964 Most) je bývalý lounský politik. Od roku 2002 (znovuzvolen v říjnu 2006 a listopadu 2010) do února roku 2012 byl starostou města Loun, v dalších komunálních volbách 2014 už do zastupitelského úřadu zvolen nebyl. V místní politice byl ve stranách OF, později ODS, činný od roku 1989. V roce 2008 kandidoval do Senátu PČR do volebního obvodu č. 6 - Louny za ODS, kdy byl v druhém kole poražen kandidátem ČSSD Marcelem Chládkem.\n\nSe svou ženou Iris má tři děti, Soňu (1998), Josefa (2004) a Evu (2006).\n\nV letech 1978 až 1982 absolvoval Kerner Gymnázium Václava Hlavatého v Lounech, v letech 1982 až 1987 Strojní fakultu ČVUT v Praze. Před vstupem do politiky pracoval jako technik v Elektrárně Počerady. Po rezignaci na lounského starostu se stal ředitelem Sportovní haly v Teplicích.\n\nMezi Kernerovy zájmy patří pohybové aktivity – lyžování, cyklistika, výlety s rodinou – a domácí a zahraniční politika. V roce 1998 založil obecně prospěšnou společnost CLUB 2002, která se zabývá zprostředkováním kontaktů mezi lidmi obdobných zájmů v České republice a Nizozemsku, zejména v partnerských městech Louny a Barendrecht.\n\nKernerovým ideálem je Masarykovská republika. Do politiky vstoupil v roce 1989, kdy se stal členem OF Louny, jehož byl v letech 1990 a 1991 manažerem. V letech 1991 a 1992 byl zakládajícím předsedou místního sdružení ODS Louny, v letech 1993 až 1999 předsedou oblastního sdružení ODS Louny a od roku 2002 je dosud předsedou místního sdružení ODS Louny. V letech 1991 až 2002 byl tajemníkem Městského úřadu Louny a od roku 2002 byl zastupitelem a starostou města Loun. Na funkci starosty rezignoval 13. února 2012 a v komunálních volbách 2014 už nebyl zvolen.\n\nAčkoliv byl Kerner jedním z prvních podporovatelů Občanského fóra v Lounech během Sametové revoluce, vůdčí silou zpočátku nebyl a angažoval se spíše na svém pracovišti, v Elektrárně Počerady, kde se snažil oživit dění a spolupořádat za tím účelem různé akce. Do veřejného života se více zapojil až na podzim roku 1990, kdy ho oslovil Antonín Hluštík s nabídkou pozice manažera Občanského fóra a s úkolem ujmout se organizace komunálních voleb. Vznikla tak ve volbách vítězná Lounská občanská koalice a starostou byl zvolen Emil Volkman. Ten mladého 26letého Kernera navrhl odvážně do funkce tajemníka městského úřadu, kam byl přijat a kde setrval 12 let. Potom Volkmana v roce 2002 v úřadu starosty vystřídal.\n\nVe volbách do zastupitelstva města Loun konaných 20. a 21. října 2006 vyhrála přesvědčivě ODS se 41,21 procenty hlasů. Získala tak 14 mandátů v 30členném zastupitelstvu. Po ní druhou KSČM volilo pouze 18,74 procent voličů a třetí ČSSD 18 procent, obě tak získaly po 6 mandátech. Po dvou mandátech získaly ještě Unie pro sport a zdraví a Strana zdravého rozumu. Jan Kerner tak na ustavující schůzi zastupitelstva 30. října 2006 obhájil funkci starosty na další 4 roky. V radě ho doplnili spolustraníci Vladimír Budinský, Edita Hořejší, Milena Zikmundová a Emil Volkmann a za ČSSD Marie Rašková a nový místostarosta Jan Čermák. Osmý radní, Josef Frolík za Unii pro sport a zdraví, byl zvolen až 5. února. Poslední kandidát, Bořek Zasadil ze Strany zdravého rozumu byl zvolen až na 8. pokus po roce od voleb, 12. listopadu 2007.\n\nVe volbách do zastupitelstva města Loun konaných 15. a 16. října 2010 vyhrála ODS. Její těsné vítězství bylo pro stranu oproti posledním volbám ztrátou. Procento získaných hlasů se jí propadlo ze 41% na 19,9%, mnoho občanů i politiků vinilo ODS i Kernera z úpadku zdravotnictví i města. Kvůli vzniklé velmi složité povolební situaci došlo v Lounech k vleklým a napjatým vyjednáváním. Kerner byl na čele kandidátky ODS, ale dostal nejméně hlasů ze všech zvolených zastupitelů za ODS a do zastupitelstva se tak za ODS dostal až jako 7, přesto se stal kandidátem ODS na funkci starosty. Například KSČM výsledky těchto voleb okomentovala tak, že Kernera jako starostu lidé odmítli. V průběhu jednání ho nepodporovala KSČM, TOP09 a Unie pro sport a zdraví, podporu měl naopak od ODS a ČSSD. Nakonec pro něj hlasovala po uzavření koalice s ODS a ČSSD i Koalice pro Louny Na druhém ustavujícím zasedání 18. listopadu 2010 tak došlo k jeho znovuzvolení, který však město vedl už jen rok a tři měsíce.\n\nKrize, která vznikla už po volbách, se vlekla i nadále, především kvůli sporu ČSSD a ODS o Zdeňka Valeše v pozici ředitele Městské policie, kterého se ČSSD pokoušela odvolat už od voleb. V březnu 2011 ČSSD prosadila, že město podá trestní oznámení na ředitele Zdeňka Valeše z důvodu stornování uložené třísetkorunové pokuty, které se stalo už v listopadu 2010, a na zástupce ředitele Radka Příhodu z důvodu zneužívání studijního volna, kdy se jako rozhodčí zúčastnil mezinárodních fotbalových zápasů. Zatím co u Příhody, který přesto sám od policie odešel, audit neprokázal pochybení, Valeš podle státní zástupkyně procesně pochybil, ale trestného činu se nedopustil. Valeš potom v září uvedl, že kvůli napjaté atmosféře odstoupí k 15. lednu 2012. Výběrové řízení na nového ředitele vyhrál Radek Příhoda, zastupitelstvo jej ale nezvolilo. To vedlo k vypovědění koaliční smlouvy ze strany ODS, která nařkla ČSSD, že se pokoušela korumpovat a vydírat zastupitele při hlasování.\n\nVzápětí byla vytvořena nová koalice stran TOP 09, ODS, Unie pro sport a zdraví a Koalice pro Louny a 13. února 2012 starosta Kerner rezignoval. Novým starostou byl na tomto zasedání zvolen podle očekávání Radovan Šabata z Unie pro sport a zdraví, místostarostkou Edita Hořejší z ODS.\n\nJan Kerner zůstal do komunálních voleb 2014, kde už nebyl zvolen, zastupitelem města, od ledna 2013 pracoval navíc jako ředitel Sportovní haly v Teplicích.\n\nZa doby starostování Jana Kernera byly v Lounech realizovány tyto akce:\n\nV roce 2008 kandidoval Jan Kerner do Senátu PČR do volebního obvodu č. 6 - Louny za ODS. V prvním kole získal 23,05% hlasů proti 32,46% hlasů Marcela Chládka z ČSSD, v druhém kole získal 33,43% hlasů a s 66.56% získaných hlasů jej protikandidát Chládek porazil.\n\n"}
{"id": "586345", "url": "https://cs.wikipedia.org/wiki?curid=586345", "title": "Kryštof 05", "text": "Kryštof 05\n\nKryštof 05 (také \"Kryštof 5\") je volací znak a všeobecně rozšířené označení vrtulníku a základny letecké záchranné služby (LZS) v Moravskoslezském kraji. LZS byla v Ostravě do provozu poprvé uvedena 1. srpna 1989. Provozovatelem vrtulníku je nestátní společnost Helikopter Air Transport (Heliair). Zdravotnickou část posádky LZS zajišťuje Zdravotnická záchranná služba Moravskoslezského kraje, piloty zajišťuje společnost Heliair.\n\nZkušební provoz letecké záchranné služby byl v Ostravě poprvé zahájen 1. srpna 1989. Základna se nacházela v areálu Fakultní nemocnice Ostrava. Prvním provozovatelem byl státní podnik Slov-Air, který pro LZS nasazoval vrtulníky Mil Mi-2. K 1. lednu 1992 přebírá provoz letecké záchranné služby společnost BEL AIR, která pro LZS používá zpočátku také vrtulník Mi-2, ale později nasazuje modernější stroj Bell 206L-3 (imatrikulace \"OK-WIO\"). K další změně provozovatele dochází s příchodem roku 1993, kdy provoz LZS přebírá nestátní společnost DSA. Společnost DSA používá pro leteckou záchrannou službu do roku 1996 vrtulníky Mi-2, od tohoto data modernější stroje Eurocopter AS 355 F2 Ecureuil 2 (\"OK-AIB\", \"OK-WIQ\"). V roce 1999 dochází k přesunu stanice letecké záchranné služby do nově vzniklého areálu integrovaného záchranného systému v Ostravě-Zábřehu. 3. února 2003 představila společnost DSA nový moderní dvoumotorový vrtulník Eurocopter EC 135 T1 (\"OK-DSA\"). Tento typ vrtulníku se u letecké záchranné služby v České republice objevil vůbec poprvé. Stroj se po příletu představil také na stanicích Kryštof 15 v Ústí nad Labem a Kryštof 18 v Liberci a natrvalo se vrátil do Ostravy, kde nahradil starší stroje Eurocopter AS 355. Od 1. dubna 2004 je na stanici letecké záchranné služby v Ostravě zaveden také noční provoz. K další změně vrtulníku dochází na počátku roku 2005, kdy společnost DSA zakoupila tři nové vrtulníky Eurocopter EC 135 T2. Po krátkém představení jsou vrtulníky trvale nasazeny na stanicích Kryštof 15 v Ústí nad Labem, Kryštof 18 v Liberci a stroj s imatrikulací \"OK-DSD\" slouží trvale v Ostravě. V srpnu 2009 je do služby uveden zcela nový vrtulník Eurocopter EC 135 T2+ s imatrikulací \"OK-DSE\" a starší stroj se přesouvá na stanici Kryštof 06 v Hradci Králové, jejíž provoz převzala společnost DSA k 1. lednu 2009. Další změna nastala 31.12.2016. Z nového tendru vypsaného ministerstvem zdravotnictví na další 4 roky vyšla vítězná firma Helikopter Air Transport (Heliair). Ta nasadila do provozu totožný stroj s označením OE-XVG (dříve pod označením OK-NIK na LZS Brno). Po třinácti letech tedy Ostravu opustila společnost DSA a.s. a s ní i její piloti a vrtulník OK-DSE. Ten našel nové působiště na středisku LZS v Hradci Králové, kde nahradil starší stroj.\n\nOd roku 1999 se stanice letecké záchranné služby se nachází v areálu integrovaného záchranného systému v Ostravě-Zábřehu. Provoz stanice je nepřetržitý. \n\nVrtulník Kryštof 05 zasahuje kromě Moravskoslezského kraje často také ve Zlínském kraji, který leteckou záchrannou službu neprovozuje. Akční rádius vrtulníků LZS má rozsah cca 70 km, který odpovídá doletové době zhruba 18 minut od vzletu.\n\n"}
{"id": "586350", "url": "https://cs.wikipedia.org/wiki?curid=586350", "title": "Anenský vrch (Orlické hory)", "text": "Anenský vrch (Orlické hory)\n\nAnenský vrch je vrchol ležící na hlavním hřebeni Orlických hor.\n\nOd roku 1760 na vrcholu stávala kaple sv. Anny. V letech 1820 a 1860 byla rekonstruována a 1937 byla rozebrána a přenesena nad osadu Hadinec. Na vrcholu jsou dva pěchotní sruby československého opevnění R-S 84 „Arnošt“ a R-S 85 „Anna“ z roku 1937. Od října 2010 stojí na Anenském vrchu 17 metrů vysoká dřevěná rozhledna nazvaná Anna.\n\nAnenský vrch byl dříve nazývaný Arnoštka, německy \"Ernestinenberg\".\n\nAnenský vrch se nachází v geomorfologickém celku Orlické hory, podcelku Deštenská hornatina, okrsku Orlický hřbet a podokrsku Anenský hřbet.\n\nK vrcholu vede asi 400metrová odbočka z Jiráskovy cesty.\n"}
{"id": "586351", "url": "https://cs.wikipedia.org/wiki?curid=586351", "title": "Jacques Necker", "text": "Jacques Necker\n\nJacques Necker (30. září 1732 Ženeva – 9. dubna 1804 Coppet, Švýcarsko) byl francouzský státník a bankéř, ministr financí krále Ludvíka XVI.\n\nSvou kariéru začal jako bankéř v Paříži. V 60. letech 18. století byl jmenován správcem Francouzské Východoindické společnosti. V červnu 1777 se stal poprvé francouzským ministrem financí. Chtěl řešit vážnou finanční situaci zadlužené země bez vypisování nových daní. Neměl tedy jinou možnost než zemi ještě více zadlužit. Ve své funkci se mu podařilo prosadit drobné reformy státní správy, jeho cílem bylo omezit pravomoci královských úředníků, to se mu však nepodařilo. Na nátlak královského dvora byl odvolán.\n\nPodruhé se stal ministrem financí v srpnu 1788. V tehdejší kritické situaci podporoval svolání generálních stavů a později se snažil nabízet různá kompromisní řešení rozdělené francouzské společnosti. Jeho odvolání 11. července 1789 nepochybně mělo podíl na radikalizaci pařížského lidu a tím do jisté míry přispělo k zahájení Velké francouzské revoluce o několik dní později.\n\nPodílel se také na tvorbě \"Encyklopedie\".\n"}
{"id": "586352", "url": "https://cs.wikipedia.org/wiki?curid=586352", "title": "Volby do Zastupitelstva hlavního města Prahy 1998", "text": "Volby do Zastupitelstva hlavního města Prahy 1998\n\nVolby do Zastupitelstva hlavního města Prahy 1998 proběhly v rámci voleb do zastupitelstev obcí České republiky ve dnech 18. a 14. listopadu. Voleno bylo celkem 55 zastupitelů, vítězem voleb se stala Občanská demokratická strana. Voleb se zúčastnilo 39,17 % oprávněných voličů.\n\nRada hl. m. Prahy vyhlásila 10 volebních obvodů, z toho obvody I., III., V., VI. a X. byly pětimandátové a obvody II., IV., VII., VIII. a IX. šestimandátové.\n"}
{"id": "586353", "url": "https://cs.wikipedia.org/wiki?curid=586353", "title": "Volby do Zastupitelstva hlavního města Prahy 2002", "text": "Volby do Zastupitelstva hlavního města Prahy 2002\n\nVolby do Zastupitelstva hlavního města Prahy 2002 proběhly v rámci voleb do zastupitelstev obcí České republiky ve dnech 1. a 2. listopadu. Do zastupitelstva bylo voleno bylo celkem 70 zastupitelů, vítězem voleb se stala Občanská demokratická strana. Voleb se zúčastnilo 35,29 % oprávněných voličů.\n\nÚzemí města bylo na základě usnesení Zastupitelstva hlavního města Prahy č. 42/02 rozděleno na pět čtrnáctimandátových volebních obvodů: \n"}
{"id": "586361", "url": "https://cs.wikipedia.org/wiki?curid=586361", "title": "Kreba-Neudorf", "text": "Kreba-Neudorf\n\nKreba-Neudorf, , je obec v Sasku, v zhořeleckém okrese, která má obyvatel. Leží v Horní Lužici v lužickosrbské oblasti osídlení.\n\n"}
{"id": "586363", "url": "https://cs.wikipedia.org/wiki?curid=586363", "title": "Věznice v Besançonu", "text": "Věznice v Besançonu\n\nVěznice v Besançon (francouzsky: Maison d'arrêt de Besançon nebo Prison de la Butte) je věznice ve francouzském Besançonu. Byla postavena roku 1885. Během okupace 1939–1945 zde bylo popraveno mnoho odbojářů. Byl zde vězněn Henri Fertet..\n\n"}
{"id": "586365", "url": "https://cs.wikipedia.org/wiki?curid=586365", "title": "Žebřiňáček", "text": "Žebřiňáček\n\nŽebřiňáček je malý čtyřkolový ruční vozík s ojkou, věrná kopie velkého žebřiňáku taženého koňmi. Vozík má jak loukoťová kola, tak i středové náby s kovářským osazením a trnovým uchycením, takzvaným zákolníkem. Používal se převážně v padesátých letech. Dnes bývá k vidění většinou jako ozdoba na zahrádkách.\n"}
{"id": "586370", "url": "https://cs.wikipedia.org/wiki?curid=586370", "title": "Michail von Kotten", "text": "Michail von Kotten\n\nMichail Fridrichovič von Kotten (rusky \"Михаил Фридрихович фон Коттен\", 1870 - 4. března 1917) byl ruský policejní administrátor.\n\nDne 29. března 1905 se von Kotten připojil k Petrohradské policii. V letech 1907 - 1909 byl šéfem Moskevské policie, v 1910 - 1914 byl v Petrohradském bezpečnostním úřadu, kde působil jako plukovník.\n\nRoku 1909 na něho byl spáchán atentát, který von Kotten přežil a odešel do zahraničí jako agent. V roce 1914 byl náčelníkem štábu Kronštadtské pevnosti, poté tajně působil v Německu a Rakouska, později ve Finsku pro organizaci inteligence.\n\nMichail von Kotten byl zavražděn davem v Helsinkách.\n"}
{"id": "586371", "url": "https://cs.wikipedia.org/wiki?curid=586371", "title": "Atacama (region)", "text": "Atacama (region)\n\nRegion Atacama ( ) je jeden z regionů Chile. Leží zhruba 800 kilometrů na sever od hlavního města Santiaga. Na severu sousedí s regionem Antofagasta a na jihu s regionem Coquimbo.\n\nHlavním městem je Copiapo, dalším důležitým městem je Vallenar. Většinu regionu tvoří poušť Atacama obsahující řadu minerálů, proto je nejvýznamnějším místním odvětvím těžební průmysl. Funguje zde mnoho dolů, v roce 2010 se zde stalo důlní neštěstí Copiapó 2010, kterému se dostalo celosvětové pozornosti.\n\nRegion se dále dělí na 3 provincie a 9 komun.\n"}
{"id": "586374", "url": "https://cs.wikipedia.org/wiki?curid=586374", "title": "Discovery Wings", "text": "Discovery Wings\n\nDiscovery Wings byl britský a americký televizní kanál, který přinášel dokumenty o letectví a který se stal pokračovatelem úspěšného pořadu \"Wings\", který byl úspěšným na obrazovkách kanálu Discovery Channel v 90. létech 20. století. Tento kanál byl v USA nahrazen kanálem Military Channel, který divákům stále přináší mnohé dokumenty o válečném letectví.\n\nVe Spojeném království byl kanál \"Discovery Wings\" uzavřen, aby uvolnil místo novému televiznímu kanálu Discovery Turbo, který zahájil vysílání 1. března 2007. Tento kanál nyní vysílá dokumenty hlavně o autech a o motorech, ale příznivci letadel zde stále mohou nějaký pořad věnovaný letectví najít.\n\n\n"}
{"id": "586377", "url": "https://cs.wikipedia.org/wiki?curid=586377", "title": "Discovery Kids (Spojené království)", "text": "Discovery Kids (Spojené království)\n\nDiscovery Kids byl britský dětský vzdělávací televizní kanal. Tento kanál původně vysílal pouze na platformě On Digital (ITV Digital), kde sdílel vysílací čas spolu s kanálem Discovery Wings; později se však kanál stal dostupným i pro zákazníky platforem Sky, a Virgin Media.\n\nDiscovery Kids a Discovery Wings ukončily společně vysílání 28. února 2007 a byly nahrazeny kanálem Discovery Turbo. Discovery Kids byl též nahrazen online kanálem Discovery Kids On Demand, tento ale nebyl aktualizován od doby ukončení provozu kanálu. Některé pořady, které byly dříve vysílány na kanále Discovery Kids jsou dnes vysílány na kanále DMAX ve všední dny ráno (od 8. ledna 2008).\n\nDiscovery Kids bylo vysíláno pouze od 10:00 do 6:00. Kanál byl původně časově sdílen s AnimeCentral (další kanál CSC Media Group), ale byla přidána větší šířka pásma, čímž bylo odstraněno potřeba časového omezení kanálu. teď děti kanál.\n\n\n"}
{"id": "586379", "url": "https://cs.wikipedia.org/wiki?curid=586379", "title": "Discovery Turbo (Spojené království)", "text": "Discovery Turbo (Spojené království)\n\nDiscovery Turbo je britský televizní kanál který vysílá pořady o autech, kolech, člunech, lodích, či letadlech. Tento kanál začal vysílat 1. března 2007, náhradou za kanály Discovery Wings a Discovery Kids.\n\n\n\n"}
{"id": "586380", "url": "https://cs.wikipedia.org/wiki?curid=586380", "title": "Discovery Turbo", "text": "Discovery Turbo\n\nDiscovery Turbo je televizní kanál společnosti Discovery Networks. Má více různých verzí:\n"}
{"id": "586387", "url": "https://cs.wikipedia.org/wiki?curid=586387", "title": "Malá vodní elektrárna Hněvkovice", "text": "Malá vodní elektrárna Hněvkovice\n\nMalá vodní elektrárna Hněvkovice je umístěna při vodní nádrži Hněvkovice. Je součástí vltavské kaskády. Provoz elektrárny je plně automatizován a je dálkově řízen z centrálního dispečinku ve Štěchovicích. Vodní dílo bylo vybudováno v letech 1986–1992 a obsahuje 22,2 mil. m³ vody. \nJsou zde nainstalovány dvě Kaplanovy turbíny s výkonem 2× 4,8 MW. Elektrárna pracuje, po odečtu odběrů čerpací stanice, v průběžném až pološpičkovém provozu.\n\n"}
{"id": "586393", "url": "https://cs.wikipedia.org/wiki?curid=586393", "title": "Živilė Balčiūnaitė", "text": "Živilė Balčiūnaitė\n\nŽivilė Balčiūnaitė (* 3. dubna 1979, Vilnius) je litevská atletka, běžkyně, která se věnuje dlouhým tratím.\n\nDebutovala v roce 1997 na světovém mistrovství v krosu. V kategorii juniorů získala 74. místo. V roce 1998 na mistrovství světa juniorů v atletice se v běhu na 3000 metrů umístila jako desátá. Další úspěchy viz tabulka. Prvním trenérem byl Juozapas Garalevičius, současným trenérem je Romas Sausaitis.\n\nV roce 2010 se stala v Barceloně mistryní Evropy v maratonském běhu. Kvůli nesrovnalostem v jejím vzorku moči ji národní atletický svaz dočasně pozastavil činnost. V dubnu roku 2011 kvůli dopingu definitivně přišla o titul mistryně Evropy a byla potrestána dvouletým zákazem startů. Zlato dodatečně získala Ruska Nailja Julamanovová, na stříbrnou pozici se posunula Anna Incertiová z Itálie a bronz získala původně čtvrtá Ukrajinka Taťjana Filonjuková.\n\n"}
{"id": "586394", "url": "https://cs.wikipedia.org/wiki?curid=586394", "title": "Pick TV", "text": "Pick TV\n\nPick TV je britský televizní kanál, který je dostupný free-to-air v britském DVB-T Freeview a v TalkTalk TV, a free-to-view na satelitu přes platformu Sky, Freesat from Sky a v kabelové síti Virgin Media. Kanál začal vysílat 31. října 2005 jako kanál Sky Three. Pořady vysílané na tomto kanálu jsou většinou pořady převzaté ze sesterských kanálů Sky1, Sky Arts a nebo (dříve, před ukončením vysílání kanálu) Sky Real Lives. Od 24. června 2010 byly z programu vyřazeny pořady ze Sky Travel Shop, jejichž náhradou se staly pořady kanálu Sky Real Lives, který ukončil vysílání, a jehož rozpočet byl rozdělen mezi kanály Sky1 a Sky2 jako součást strategie \"doing less things better\" (\"dělat méně věcí lépe\").\n\n28. února 2011 byl kanál Sky3 rebrandován na kanál Pick TV.\n\nKdyž začal kanál Sky Three vysílat, byl jakoby \"výkladní skříní\" pro hlavní zábavní kanál Sky- Sky1 a jiných placených kanálů, který měl \"nabízet divákům DVB-T možnost užít so velkou rozmanitost populárních pořasů Sky\".. Od zahájení vysílání kanálu, až do 24. června 2010 nabízel kanál Sky3 zájezdy Sky Travel.\n\nPůvodní higlighty v nabídce programu byly:\"Futurama\", \"Cold Case\", \"Tru Calling\", \"Relic Hunter\", \"Road Wars\", \"Inside\", \"\", \"35mm\" přebírané z kanálu Sky Movies, který představuje nové filmy v kinech a na prémiových kanálech Sky Sky Movies, a \"Dream Team\". V začátcích svého vysílání vysílal Sky Three FTA premiéry některých prestižnějších pořadů, které předtím byly vysílány na kanálu Sky One, jako \"24\", \"Rescue Me\", \"The 10th Kingdom\", \"Hex\" a poslední remake \"Battlestar Galactica\".\n\n\nSky Three byl první FTA zábavní kanál od Sky, který zahájil vysílání 31. října 2005, a který nahradil kanál Sky Travel v naději přilákání nových předplatitelů pro Sky. Pick TV se nachází na pozici 11 v EPG Freeview. Vzhledem k lepší dostupnosti kanál neustále překonává kanál Sky2, i přesto že Sky2 nabízí podstatně lepší pořady. Místo prodávání FTA práv na pořady Sky jsou práva většinou uchována.\n\nPoté, co se 23. srpna 2010 stal kanál Sky Sports News placeným, byl tento kanál na Freewievu nahrazen časově posunutou verzí kanálu Sky3,Sky3 +1.\n\nO víkendu 18-20 září 2009 Sky3 vysílalo výběr pořadů, které jsou normálně vysílány na kanálech vysílaných na satelitní platformě Sky místo normálního programu. Kvůli tomu, že je Sky3 dostupný FTA, měla tato akce sloužit jako \"ochutnávka\" toho, co je dostupné na kanálech placené Sky těm, co mají Freeview, TalkTalk TV, a Freesat from Sky. Kanály nedostupné uživatelum služeb Freeview, TalkTalk TV nebo Freesat from Sky, jako Sky1, Cartoon Network, Nickelodeon, Disney Channel, Living, ESPN a MTV, a jiné, ukázaly tento víkend své pořady.. Sky měla i druhý \"Free Weekend Pass\", který byl vysílán 17-18 dubna 2010.\n\n\n"}
{"id": "586399", "url": "https://cs.wikipedia.org/wiki?curid=586399", "title": "Nizozemské královské námořnictvo", "text": "Nizozemské královské námořnictvo\n\nNizozemské královské námořnictvo (nizozemsky: \"Koninklijke Marine\", zkratka: \"KM\") je nejstarší složkou ozbrojených sil Nizozemska. Současným velitelem královského námořnictva je viceadmirál Matthieu J. M. Borsboom. K 1. lednu 2010 námořnictvo tvoří celkem 10 993 osob, z toho 6886 námořníků a 3060 vojáků námořní pěchoty. Jádrem námořnictva je šest fregat třídy \"De Zeven Provinciën\" a \"Karel Doorman\", dvě výsadkové lodě třídy \"Rotterdam\", čtyři konvenční ponorky třídy \"Walrus\", čtyři oceánské hlídkové lodě třídy \"Holland\", šest minolovek a řada zásobovacích a jiných plavidel. Námořní letectvo tvoří okolo 40 vrtulníků typu Lynx a NH90.\n\nPlavidla nizozemského královského námořnictva používají prefix \"Zr. Ms.\" (do roku 1890 a od 30. dubna 2013; zkratka za \"Zijner Majesteits\" ~ Jeho Veličenstva). V období od roku 1890 do 30. dubna 2013 používala prefix \"Hr. Ms.\" (zkratka za \"Harer Majesteits\" ~ Jejího Veličenstva). V anglické literatuře se někdy (nepřesně) používá prefix \"HNLMS\" (zkratka za \"His/Her Netherlands Majesty's Ship\") bez ohledu na pohlaví panovníka.\n\nNizozemsko má dlouhou námořní tradici. Od doby, kdy si v 16. století na Španělsku vymohlo nezávislost, bojovalo v řadě konfliktů, například v sérii čtyř Anglo-holandských válek v 17. století. Námořnictvo se od 17. století stalo důležitým prostředkem pro vybudování nizozemské koloniální říše. \n\nZa první světové války se Nizozemsku podařilo udržet neutralitu, za druhé světové války ho však obsadila Třetí říše. Válečné lodě, které nepadly do rukou nepřítele proto operovaly z kolonií a ze základen nizozemských spojenců. Námořnictvo za války, zejména při neúspěšném pokusu o obranu Nizozemské východní Indie proti japonské invazi, utrpělo katastrofální ztráty. Většinu lodí přitom ztratilo v únoru 1942 v bitvě v Jávském moři. Velké ztráty utrpěl též loďařský průmysl, protože Němci při ústupu koncem války zničili většinu loděnic a zablokovali přístavy.\n\nPo skončení světové války se námořnictvo zapojilo do neúspěšných bojů za udržení nizozemských kolonií, zejména Indonésie, které vyhlásily samostatnost. Poté se těžiště činnosti námořnictva přesunulo do Evropy. V roce 1949 se Nizozemsko stalo zakládajícím členem NATO a v následujících dekádách podřizovalo vývoj námořnictva společným cílům aliance. Zejména se zaměřilo na protiponorkový boj ve východním Atlantiku a ochranu lodní dopravy. Hlídkování měly provádět skupiny vedené křižníky či letadlovou lodí Hr. Ms. \"Karel Doorman\". Část obnovy námořnictva přitom financovaly USA z programu MDAP. Nizozemské námořnictvo se tak za studené války stalo jedním z klíčových námořnictev v rámci NATO.\n\nKonec studené války přinesl omezení výdajů na obranu a reformu námořnictva, které ztratilo dosavadního hlavního protivníka v podobě sovětského námořnictva. V průběhu 90. let došlo především k redukci velikosti námořnictva a na počátku nového milénia bylo námořnictvo transformováno do své současné podoby. Podle prvních plánů měly jádro válečného námořnictva tvořit čtyři protiletadlové fregaty třídy \"De Zeven Provinciën\", osm víceúčelových fregat třídy \"Karel Doorman\", dvě výsadkové dokové lodě třídy \"Rotterdam\", čtyři ponorky třídy \"Walrus\" a deset minolovek třídy \"Tripartite\". Pro snižující se rozpočet však bylo toto složení příliš ambiciózní, a proto byly roku 2004 dvě fregaty třídy \"Karel Doorman\" prodány Chile a počet minolovek se snížil na polovinu. Později bylo kvůli úspoře nákladů rozhodnuto o prodeji dalších čtyř fregaty třídy \"Karel Doorman\" a jejich nahrazením levnějšími oceánskými hlídkovými plavidly třídy \"Holland\". Bojové jednotky přitom bude od roku 2015 podporuje víceúčelová podpůrná loď \"Karel Doorman\", která nahradila pomocná plavidla \"Zuiderkruis\" a \"Amsterdam\".\n\n\n\n\n\n\n\n\n\n\n\n\n"}
{"id": "586402", "url": "https://cs.wikipedia.org/wiki?curid=586402", "title": "Mohyla míru - Austerlitz", "text": "Mohyla míru - Austerlitz\n\nMohyla míru - Austerlitz o.p.s. je obecně prospěšná společnost v okresu Brno-venkov a okresu Vyškov se sídlem ve Šlapanicích a jejím cílem je regionální rozvoj obecně. Hlavními obecně prospěšnými činnostmi jsou dokumentace stavu kulturních a uměleckých památek památkové zóny Slavkovského bojiště, vytváření a využívání zdrojů ve prospěch kulturních, krajinných a uměleckých památek ležících na tomto území, pomoc k jejich záchraně, ochraně a udržování. Společnost sdružuje celkem 18 obcí a byla založena v roce 1999.\n\n\n"}
{"id": "586405", "url": "https://cs.wikipedia.org/wiki?curid=586405", "title": "Obce pro Baťův kanál", "text": "Obce pro Baťův kanál\n\nObce pro Baťův kanál je dobrovolný svazek obcí v okresu Hodonín, jeho sídlem je Hodonín a jeho cílem je rozvoj aktivit v území kolem Baťova kanálu. Sdružuje celkem 6 obcí a byl založen v roce 2005.\n\n\n"}
{"id": "586408", "url": "https://cs.wikipedia.org/wiki?curid=586408", "title": "Omorgus alternans", "text": "Omorgus alternans\n\nOmorgus alternans je druh brouka z čeledi Trogidae. Vyskytuje se v Austrálii.\n"}
{"id": "586409", "url": "https://cs.wikipedia.org/wiki?curid=586409", "title": "Patrick Ryan", "text": "Patrick Ryan\n\nPatrick Ryan (1916–1989) byl anglický prozaik.\n\nNarodil se na britském ostrově Wight (Isle of Wight) rodičům irského původu. Během druhé světové války sloužil v britské armádě, zúčastnil se akcí v Severní Africe, Itálii a Řecku. Po válce se Ryan přestěhoval do Leedsu a během padesátých let pracoval jako manažer v továrně. Svoje zkušenosti z Yorkshirského života později popsal v humorných pamětech \"How I Became a Yorkshireman\". Později se stal vrchním poštmistrem v Harrogate (North Yorkshire). V šedesátých letech začal Ryan psát pro humoristický a satirický časopis Punch, který byl v té době ve Velké Británii značně populární. Přispíval také do časopisů \"Playboy\" a \"Holiday\".\nNejvíce Ryana proslavila jeho první kniha, protiválečný humoristický román \"Jak jsem vyhrál válku\" (How I Won the War, 1963). Důstojník Ernest Goodbody zde vypráví jako válečný hrdina svůj příběh, jak prožil válku. Ve skutečnosti byl ale typickým antihrdinou, který zcela nepochopil, jak to ve válce skutečně chodí, a stal se tak postrachem svým podřízeným. Tato kniha byla v roce 1967 zfilmována režisérem Richardem Lesterem s Johnem Lennonem ve vedlejší roli vojína Gripweeda (hlavní roli poručíka Ernesta Goodbodyho hrál Michael Crawford).\n\n"}
{"id": "586411", "url": "https://cs.wikipedia.org/wiki?curid=586411", "title": "Region Cezava", "text": "Region Cezava\n\nRegion Cezava je dobrovolný svazek obcí v okresu Brno-venkov, okresu Břeclav a okresu Vyškov, jeho sídlem je Telnice a jeho cílem je regionální rozvoj obecně. Sdružuje celkem 10 obcí a byl založen v roce 2003.\n\n\n"}
{"id": "586413", "url": "https://cs.wikipedia.org/wiki?curid=586413", "title": "Jak jsem vyhrál válku", "text": "Jak jsem vyhrál válku\n\nJak jsem vyhrál válku (v anglickém originále ) je humoristický a satirický román anglického spisovatele Patricka Ryana z roku 1963, podle kterého byl později natočen i stejnojmenný film z roku 1967 režiséra Richarda Lestera. Jde o ostře satirické protiválečné dílo, které se odehrává nejprve ve Velké Británii, poté na severoafrickém válčišti, dále na jižní frontě v Itálii (konkrétně během bitvy o Monte Cassino), v povstaleckém Řecku a nakonec i na západní frontě v nacistickém Německu, to vše během druhé světové války. \n\nHlavní postavou díla je poručík Ernest Goodbody, nešikovný intelektuál, který se shodou příznivých náhod stal důstojníkem britské armády a jako takový se ocitl uprostřed válečného dění postupně hned na několika bojištích druhé světové války.\n\nV roce 1967 byla natočena stejnojmenná filmová verze (\"How I Won the War\"), která je, mimo jiné, také zajímavá tím, že zde vystupoval proslulý člen skupiny The Beatles John Lennon. Snímek režíroval Richard Lester.\n\nPodle této literární předlohy nastudovalo příbramské divadlo Antonína Dvořáka stejnojmennou hru, která měla premiéru 5. října 2006. Režíroval ji Milan Schejbal, roli \"Ernesta Goodbodyho\" ztvárnil Zbigniew Kalina a \"Maloneyho\" Dalibor Gondík.\n\n"}
{"id": "586414", "url": "https://cs.wikipedia.org/wiki?curid=586414", "title": "Charleston (film)", "text": "Charleston (film)\n\nCharleston je italský komediální film z roku 1977. V hlavní roli Bud Spencer v roli Charlestona. Jeho spoluhráčem je česko-britský herec Herbert Lom jako inspektor Watkins.\n\nAmerický podnikatel Lo Monaco se snaží potopit svůj parník neboť na něj uzavřel pojistku 7 000 000 dolarů. Jeho právník Moris vymyslí podfuk na náhodného boháče kdy mu Monaco prodá svůj parník za 3 miliony a Moris slíbí obchodníkovi 5 milionů ale slib nedodrží. Na nabídku se nachytají zlodějíčci a aby plán mohli uskutečnit pozvou si umělce Charlestona který jim řekne že s nimi souhlasí což nebude pravda. Brzy zlodějíčci zjistí že se Lo Monaco zná s Morisem takže celý plán padá. Charleston si však už připravil celou akci, včetně toho že ukradl polici vzácný obraz Gaugina a tak je do podvodu začlenil. Charleston si půjčí divadlo a obchod proběhne když Lo Monacovi zaplatí nekrytým šekem. Moris s penězi uteče ale Charleston již převleče jednoho ze zlodějů za kapitána parníku a ten řekne Monacovi že se jeho loď potopila a on získal pojistku. Moris se žene s pěti miliony do divadla kde samozřejmě Charleston přebere peníze. Poté Monaca zatkne Scotlantyard v čele s inspektorem Watkinsem kvůli obrazu. Charleston má čistý štít.\n\n"}
{"id": "586417", "url": "https://cs.wikipedia.org/wiki?curid=586417", "title": "Pavel Tykač", "text": "Pavel Tykač\n\nPavel Tykač (* 15. května 1964 Čelákovice) je český podnikatel a investor s dlouhodobými zkušenostmi v sektoru energetiky. V současnosti je jediným majitelem Sev.en Energy Group, významného hráče na českém energetickém trhu, který plánuje expanzi na evropský energetický trh. Časopis Forbes zařadil Pavla Tykače v roce 2017 na šesté místo v žebříčku nejbohatších Čechů, jeho majetek odhadl na 31 miliard korun. Pavel Tykač se společně se svou manželkou významně angažuje v charitativních projektech a podpoře severočeského a pardubického regionu.\n\nPavel Tykač zahájil svou podnikatelskou kariéru po revoluci prodejem výpočetní techniky. Na začátku 90. let založil s dalšími partnery společnost Vikomt, která se výrazně prosadila na trhu. V polovině 90. let svůj podíl prodal a získané peníze použil k nákupu tehdy malé královéhradecké Regiobanky (dnes Hypoteční banka), kterou následně velmi výhodně prodal IPB. V roce 1995 se pak účastnil vzniku volného společenství investorů kolem společnosti Motoinvest. Díky své investiční firmě Motoinvest získal Tykač podíly v četných bankách (Kreditní banka Plzeň, Agrobanka, Ekoagrobanka). V létě 1996 nakoupil akcie České spořitelny a žádal stát a další akcionáře, aby mu umožnili mít svého zástupce ve statutárních orgánech banky. Na přelomu tisíciletí, po několika letech v ústraní, se pak Tykač vrátil do světa velkého byznysu. Obchody s akciemi (jmenovitě elektrárenské společnosti ČEZ a společnosti Telefónica) a spekulace na pohyb měn jsou pravděpodobně největší zdroje Tykačova miliardového majetku.\n\nV roce 2006 vstoupil do energetického sektoru, když investoval do menšinového podílu v těžařské skupině Czech Coal. V roce 2010 se stal jejím jediným majitelem. V roce 2013 koupil Elektrárnu Chvaletice a vytvořil \"nový\" subjekt na tuzemském energetickém trhu rebrandingem Czech Coal na Sev.en Group.\n\nVystudoval České vysoké učení technické v Praze, kde v roce 1987 získal titul inženýr.\n\nPo absolvování základní vojenské služby pracoval jako technik v TOS Čelákovice. V roce 1990 začal dovážet a prodávat výpočetní techniku a později, v roce 1991, založil se třemi partnery firmu Vikomt, která se v první polovině devadesátých let stala jednou ze tří největších na trhu.\n\nV roce 1995 svůj podíl prodal a získané peníze (až jednu miliardu korun) použil k ovládnutí tehdy malé Regiobanky v Hradci Králové, kterou následně prodal IPB. Ta z ní vytvořila Českomoravskou hypoteční banku. Výnos z této transakce byl zdrojem pro jeho angažmá při vzniku finanční skupiny Motoinvest. V podstatě šlo o neformální uskupení firem a lidí, soustředěných kolem společnosti Motoinvest, což byl významný obchodník s cennými papíry. Pod heslem „Drobní akcionáři plačte“ rozjeli na sklonku roku 1995 akci „Třetí vlna kupónové privatizace“. V jejím rámci masivně vykupovali akcie z kupónové privatizace od drobných akcionářů. V době největšího rozmachu skupina kontrolovala významné podíly v deseti investičních fondech (mj. CS fondy, Creditanstalt), několika bankách včetně Agrobanky a Plzeňské banky a řadě podniků (např. Slovácké strojírny, Štěrkovny a pískovny Olomouc).\n\nNa podzim 1996, po nákupu významného podílu (v řádu jednotek procent) a pokusu o získání vlivu a míst v orgánech v tehdy ještě státem většinově vlastněné České spořitelně, se rozhořel tvrdý střet mezi skupinou Motoinvest na jedné straně a Českou národní bankou spolu s tehdejšími největšími bankami (Česká spořitelna, Komerční banka, ČSOB) na straně druhé. Výsledkem bylo vyhlášení nucené správy nad Agrobankou a následné ukončení existence finanční skupiny kolem Motoinvestu, která urychleně rozprodala svá veškerá aktiva a stáhla se z českého akciového trhu.\n\nNa začátku nového tisíciletí, po několika letech v ústraní, začal opět investovat do akcií na pražské burze a spekulativně obchodovat s cizími měnami. Obchodoval např. s akciemi Českých radiokomunikací nebo Telefónicy, ale jeho nejznámějším obchodem byl masivní nákup akcií ČEZ v době, kdy jedna akcie stála méně než sto korun. Během několika let pak bylo možné stejnou akcii prodat za více než tisíc korun. Vsadil na to, že spojení ČEZ s jednotlivými regionálními distributory do tzv. „SuperČEZ“ povede v relativně krátké době k výraznému zhodnocení investice. Podle některých pramenů vydělal jen na této transakci až deset miliard korun.\n\nV roce 2002 se podílel na zajištění financování firmy EC Group, která vyhrála soutěž na odkup pohledávek od České konsolidační agentury v nominální výši 38 miliard korun. Česká konsolidační agentura (ČKA) byla tzv. „Bad Bank“, tedy „špatná banka“ českého státu, do které směřovaly problémové úvěry z doby privatizace po oddlužení velkých bank. Společnost EC Group, kterou tehdy vlastnili bývalí spolupracovníci Pavla Tykače, Jan Dienstl a Pavel Šimek, zaplatila za balík pohledávek 3,4 miliardy korun. Přeplatila tak renomovaná konsorcia, jako například Goldman Sachs/Flow East nebo PPF/CS First Boston, a to o půl miliardy korun. V roce 2003 EC Group zažalovala ČKA a požadovala od ní vrácení cca 570 miliónů korun proti části pohledávek, které z důvodů právních nedostatků ČKA nikdy nevlastnila, a tudíž je ani nemohla prodat. ČKA nakonec na základě rozsudku vrátila cca 440 miliónů korun.\n\nV roce 2006 byl policií, spolu s dalšími pěti lidmi, obviněn z podílu na vytunelování CS Fondů, ze kterých bylo v roce 1997 podvodně vyvedeno 1,236 mld. korun. Předtím byli za tuto transakci již odsouzeni jiní čtyři aktéři (nepravomocně v roce 2001, pravomocně v roce 2007). V roce 2008 rozhodl státní zástupce u čtyř ze šesti obviněných včetně Tykače o zastavení trestního stíhání. Ve svém rozhodnutí konstatoval, že se nedopustili trestné činnosti. Poslední dva z obviněných byli v roce 2012 rozhodnutím Městského soudu v Praze osvobozeni. V lednu 2013 bylo trestního stíhání Pavla Tykače znovu obnoveno. V červenci 2013 mu Policie ČR zajistila majetek v hodnotě 102 miliónů korun jako část z 341 miliónů, které měl Tykač z tohoto podvodu získat. V srpnu 2013 Vrchní soud v Praze rozhodnutí Policie zrušil jako nezákonné s tím, že „… současný stav dokazování neukazuje na to, že by Tykač obdržel výtěžek z trestné činnosti…“. V březnu 2013 napsal týdeník Respekt, že švýcarská prokuratura zablokovala Tykačovi majetek v hodnotě 19 miliard korun. Tykač tuto informaci kategoricky popřel.\n\nV květnu 2006 investoval prostřednictvím kyperské firmy Indoverse Investment Limited menšinový podíl do těžařské skupiny Czech Coal. Na konci roku 2010 se Indoverse Investment Limited stala jediným, stoprocentním majitelem skupiny Czech Coal. Skupina Czech Coal je nyní jednou z nejvýznamnějších těžařských a energetických skupin v České republice. Klíčovým předmětem podnikání je těžba a prodej hnědého uhlí, prodej elektrické energie a výroba tepla. V regionu severních Čech, ve kterém skupina působí, je jedním z nejvýznamnějších zaměstnavatelů. Se skupinou ČEZ následně zahájil cenovou válku, kdy požadoval zvýšení ceny uhlí. Několik let trvající konflikt byl ukončen na přelomu let 2012–2013 vzájemnou dohodou o dodávkách uhlí pro elektrárnu Počerady ze skupiny ČEZ na celou dobu její existence. Byl ve sporu i s Elektrárnami Opatovice kontrolovanými EPH.\n\nV létě 2013 se od skupiny Czech Coal oddělila Litvínovská uhelná a. s., která provozuje důl ČSA a elektrárnu Chvaletice, kterou koupila od ČEZ. Tím na trhu vznikla nová skupina s názvem Severní energetická. V této skupině ovládá menšinový, čtyřicetiprocentní podíl.\nV roce 2018 se obě společnosti opět sloučily a vytvořily společnou značku Skupina Severní energetická (Sev.en group). Restrukturalizaci zakončilo vytvoření holdingu Seven Energy, který ohlásil expanzi na zahraniční energetické trhy. Holding se chce zaměřit na klasickou uhelnou či plynovou energetiku a na akvizice po celé Evropě má v první fázi k dispozici 1 miliardu eur.\n\nJednou z mediálně sledovaných kauz, s níž je Pavel Tykač spojován, jsou CS Fondy. Z těch bylo v roce 1997 podvodně vyvedeno 1,3 mld. Kč. Při krachu skupiny CS Fondy, která byla ovládaná skupinou Motoinvest, přišlo několik tisíc investorů o své jmění. V březnu 1997 prodala skupina Motoinvest svůj podíl ve fondu kyperské společnosti Austel Enterprises Ltd. Ta ho v březnu 1997 dál prodala ruské společnosti KosMos Ltd. podnikatele Nikolaje Trofimova. Jím dosazené nové představenstvo nakoupilo za veškerý nashromážděný kapitál téměř bezcenné akcie společnosti Drůbež Příšovice. Čtyři pachatelé byli odsouzeni již v roce 2001 (pravomocně v roce 2007). Proti Tykačovi a dalším pěti lidem bylo v roce 2006 zahájeno trestní stíhání, které bylo ohledně jeho osoby a dalších třech podezřelých po přezkoumání ze strany Nejvyššího státního zastupitelství v roce 2008 zastaveno se závěrem, že jednání těchto osob v souvislosti s CS Fondy nebylo trestným činem. Zbývající dva podezřelí byli téhož roku obžalováni, ale následně Městským soudem v Praze v roce 2012 osvobozeni.\n\nPeníze z CS Fondů přistály na kontě britské společnosti Swirlglen Limited. Celkem 1,23 miliard korun českých spravoval v minulosti několikrát odsouzený německý podvodník Klaus Peter Schimmelpfennig. Ten v lednu 2012 coby svědek u soudu vypověděl, že na pokyny Tykače peníze rozdělil a převedl do dalších offshorových firem v Lichtenštejnsku, na Gibraltaru a v USA a proměnil je do cizích měn, aby je mohl následně převést zpět na obchodní základnu. Tykačův podíl na vyvedení peněz z CS Fondů se stal opětovně předmětem trestního stíhání v roce 2013, kdy bylo obnoveno trestní řízení proti jeho osobě. Nové skutečnosti, které vedly k obnovení procesu, představovala ale zejména svědectví pochybných osob, které je v obnoveném řízení následně změnily nebo vypovídat odmítly. Na základě těchto svědectví se policie a státní zastupitelství pokusily Tykačovi dvakrát zajistit majetek. V obou případech bylo soudy takové rozhodnutí shledáno jako nedůvodné a zrušeno.\n\nV březnu 2015 policie vyšetřování po dvou a půl letech ukončila a s návrhem na podání obžaloby předložila Vrchnímu státnímu zastupitelství v Praze.\n\nV prosinci 2015 Vrchní státní zastupitelství v Praze zastavilo trestní stíhání proti Tykačovi. Statní zástupce Zdeněk Matula v odůvodnění uvedl, že důkazy svědčící o Tykačově vině nebyly zjištěny. Tímto verdiktem tak končí 19 let táhnoucí se kauza CS Fondů, ke které se sám Tykač vyjádřil např. ve svém rozhovoru pro magazín Forbes v roce 2014, kdy podle něj peníze z fondů zmizely až pod správou nových vlastníků, kterým skupina okolo Motoinvestu fondy se správcovskou firmou prodala, a to pod tlakem způsobeným nepřátelským útokem ČNB. Ten vyvolal vlnu kontrol z berních úřadů, z burzy, z úřadu pro cenné papíry, vlnu policejních výslechů a silně negativní mediální atmosféru namířenou proti „skupině Motoinvest“.\n\nPavel Tykač věděl moc dobře hned od začátku, že je důležité si zajistit pro své obchodní aktivity politické krytí. Finančně podporoval politické strany všech směrů, respektive zajišťoval štědré poskytování půjček politickým stranám prostřednictvím bank, které on sám ovládal. V roce 1995 se postaral o úvěr ve výši 15 milionů korun pro KDU-ČSL. V roce 1998 financoval naproti tomu sociální demokraty poskytnutím půjčky ve výši 19 milionů korun. Když byla ustavena vláda sociální demokracie, zastával Tykač post oficiálního poradce ministra financí Ivo Svobody. V létě 1999 byl Ivo Svoboda obžalován z podvodu a následně odsouzen k pěti letům odnětí svobody. Svoboda se tím stal jediným ministrem novodobých dějin České republiky po pádu komunismu, který skončil ve vězení.\n\nNa konci devadesátých let 20. století se Tykač, který se v té době ocitl pod tvrdou palbou jak medií, tak vyšetřovacích orgánů, rozhodl všechny své kontroverzní aktivity ve finančním odvětví ukončit. Postupně všechny své podíly prodal nebo své firmy rozpustil. V roce 2002 investoval prostřednictvím firmy EC Group od České konsolidační agentury do nákupu pohledávek ve výši 38 miliard korun. Česká konsolidační agentura byla tzv. „Bad Bank“, tedy „špatná banka“ českého státu, do které směřovaly problémové úvěry z doby privatizace po oddlužení velkých bank.\n\nSpolečnost EC Group, která byla do té doby zcela neznámá, zaplatila za balík pohledávek 3,4 miliard korun a přeplatila tak renomovaná konsorcia, jako například Goldman Sachs/Flow East nebo PPF/CS First Boston, a to o půl miliardy korun. V roce 2003 navíc EC Group zažalovala ČKA a požadovala od ní vrácení 700 milionů korun. Tato taktika přinesla Tykačovi v minulosti již mnohokrát úspěch (například Ostravsko...)\n\nV roce 2006 vstoupil Tykač na pole energetiky. Koupil 50% podíl hnědouhelné společnosti MUS, kterou přejmenoval na Czech Coal. Bezprostředně po jeho vstupu do energetického sektoru vyeskalovala vleklá hádka s českým energetickým gigantem ČEZ o cenu hnědého uhlí, která se v důsledku sporu dostala na maximum a pražská centrála ČEZ byla následně v roce 2009 vyšetřována Evropskou komisí ve věci údajné manipulace s cenami energií. Na Evropskou komisi se s tímto podnětem obrátila právě Tykačova společnost Czech Coal. V průběhu vyšetřování však nebyly nalezeny žádné důkazy pro tvrzení uvedená ve stížnosti Czech Coal.\n\nCelkem Tykač zaplatil za společnost Czech Coal, ve které mezitím získal stoprocentní podíl, 20 miliard korun. I v tomto případě se jedná o nadsazenou cenu, která by se vyplatila pouze v případě, že by došlo k rozšíření těžební oblasti hnědého uhlí. K tomu ale zatím nedošlo. Z tohoto důvodu usiluje Tykač o to, aby část kupní částky obdržel ve formě odškodnění od dřívějších podílníků Mostecké uhelné společnosti. Jeho firma vystupuje v procesu vedeném ve švýcarské Bellinzoně v pozici poškozené strany. Částka zabavená v důsledku soudního procesu dosahuje celkem 13 miliard korun. Tykačův podíl by v případě vítězství činil 5,8 miliard korun českých.\n\nNa přelomu let 2012-13, jako vlastník společnosti Czech Coal, ukončil Tykač tzv. uhelnou válku se skupinou ČEZ o výši ceny hnědého uhlí. Osm let trvající konflikt, který začal ještě před vstupem Tykače do uhelného byznysu, byl ukončen vzájemnou dohodou stran a podepsáním padesátiletého kontraktu Czech Coalu se skupinou ČEZ na dodávky uhlí do jejich elektrárny Počerady.\n\nV roce 2012 Tykačův Czech Coal vypověděl smlouvu na dodávky uhlí do elektrárny Opatovice, která spadá pod Energetický a průmyslový holding (EPH) vlastníků Křetínského a JT Banky. Tento krok Tykač odůvodnil pohledávkami za EPH ve výši půl miliardy korun. Konflikt mezi Czech Coalem a EPH byl v roce 2014 ukončen smírem. Součástí dohody bylo i ukončení všech vzájemných soudních sporů.\n\nOd roku 2006 Tykač podporoval minoritního akcionáře společnosti Sokolovská uhelná Jana Kroužeckého v konfliktu s majoritními akcionáři. Následné soudní spory trvaly řadu let. V roce 2015 se celou záležitost podařilo ukončit dohodou, když Kroužecký nakonec své akcie prodal společnosti, kterou tak její dosavadní majoritní akcionáři František Štěpánek a Jaroslav Rokos zcela ovládli. Cena za Kroužeckého 30 % společnosti se měla pohybovat okolo 4 až 5 miliard korun. Spekuluje se, že většinu této částky obdržel Tykač, který měl podíl od Kroužeckého již dříve koupit. Veřejně se k ukončení sporů vyjádřil pouze Štěpánek, který uvedl, že společnost podíl Kroužeckého koupila, došlo k narovnání dlouholetých sporů a strany považují uzavření transakce za pozitivní a prospěšné.\n\nV roce 2013 přinesl týdeník Respekt informaci o údajném zmrazení majetku za zhruba 19 miliard korun ze strany švýcarských žalobců. Mělo k tomu dojít v souvislosti s obnovením trestního stíhání v Česku v kauze vytunelovaných CS Fondů. Tykač však jakékoliv zablokování svého majetku popřel s tím, že se jedná o záměrnou či nevědomou snahu na poslední chvíli zabránit uzavření kontraktu mezi Czech Coal a ČEZ o dlouhodobých dodávkách uhlí do Elektrárny Počerady.\n\nV roce 2018 přispěli manželé Pavel a Ivana Tykačovi britské univerzitě v Oxfordu 1,2 milionu liber. Díky tomu zde bude moci pokračovat výuka češtiny a bohemistiky příštích dvacet let.Univerzita tak manžele Tykačovy oficiálně přivítala mezi svými významnými sponzory.\n\nSpolečně se svou druhou ženou Ivanou založili obecně prospěšnou společnost Women for women pomáhající ženám samoživitelkám s dětmi, které se ocitly v tíživé životní situaci a nedokážou ji vlastními silami řešit. Poskytují jim podporované bydlení a psychosociální i právní pomoc. Společnost je iniciátorem a provozovatelem největšího českého projektu, který poskytuje školní stravování sociálně slabým dětem na českých základních školách – Obědy pro děti. Od roku 2016 se významným zdrojem finančních prostředků tohoto projektu Ministerstvo školství, když z 35 mi. Kč, které měla společnost na projekt v roce 2017 poskytnout, činila ministerská dotace 25 mil. Kč. V první části školního roku 2017/2018 byly uhrazeny obědy 5 584 dětem ze 738 základních škol.\n\nJe podruhé ženatý. Jeho žena se jmenuje Ivana (roz. Nováková). Pár má spolu dvě děti, ale ze svých předchozích manželství si ještě přivedli celkem šest dětí. Tato smíšená rodina o celkem osmi dětech žije střídavě v Praze a Švýcarsku... (Zug? Curych? St. Moritz?)\n\nTykačova žena se kromě charity věnuje stavebnímu a realitnímu byznysu, a to již od devadesátých let. Firmy spojené s její osobou získaly mimo jiné významný podíl na půdních bytech na Praze 1. V této souvislosti vedený vleklý soudní spor byl, alespoň v případě jedné z nich - společnosti Arta s.r.o., uzavřen mimosoudní dohodou s Prahou 1 v roce 2016.\n\nFirmy, za kterými stojí Ivana Tykač se také zúčastnily výběrového řízení na památkově chráněný objekt Kasáren Jana Žižky na pražském Karlíně. Jedna z nich - Griva Art s.r.o. - byla koncem roku 2013 vybrána Ministerstvem obrany jako vítězná. Záměrem podnikatelky mělo být vybudování univerzitního kampusu. Nový ministr obrany však záhy po svém nástupu, na začátku roku 2014, výsledky soutěže zrušil s námitkou, že úředníci ministerstva soutěž vypsali chybně a nařídil nové výběrové řízení. Do něho se však nikdo nepřihlásil. Situaci kolem karlínských kasáren provázela mediální přestřelka mezi oběma hlavními aktéry - Ivanou Tykač a ministrem Stropnickým, která však skončila smírem. \n\nV mládí hrál závodně stolní tenis, dnes hraje rekreačně tenis a pražskou ligu badmintonu.\n\n"}
{"id": "586422", "url": "https://cs.wikipedia.org/wiki?curid=586422", "title": "Omorgus asper", "text": "Omorgus asper\n\nOmorgus asper je druh brouka z čeledi Trogidae. Vyskytuje se v jižních státech USA a v Mexiku.\n"}
{"id": "586424", "url": "https://cs.wikipedia.org/wiki?curid=586424", "title": "Protitankové zbraně", "text": "Protitankové zbraně\n\nProtitankové zbraně jsou zbraně určené přednostně na boj proti tankům a jiným obrněným vozidlům (např. BVP), použitelné jsou i k ničení stálých opevnění, úkrytů a jiných odolných cílů, omezeně jsou použitelné k ničení všech druhů vojenské dopravní techniky a polních opevnění; proti kryté a nekryté živé síle jsou zpravidla účinné málo.\n\nProtitankové zbraně zahrnují velké množství různých druhů zbraní, od individuálních zbraní jednotlivce (ruční protitankové granáty) přes zbraně ve výzbroji pěchotního nebo motostřeleckého družstva (různé druhy reaktivních granátů a protitankové pušky), dělostřelecké zbraně (specializované protitankové kanóny a protitanková / protipancéřová munice pro ostatní dělostřelecké zbraně), letecké protitankové bomby, průbojné letecké rakety a střelivo pro letecké kanóny, ženijní protitankové miny a fugasy, až po protitankové řízené střely všech druhů.\n\nZ hlediska účinku protitankových zbraní na tank možno rozlišit tři způsoby zneškodnění tanku:\nNa zneškodnění zbraní a pozorovacích přístrojů postačuje často běžná (průbojná) munice pro ruční zbraně, problémem je, že tato zařízení představují velmi malé cíle, které je obtížné zasáhnout i z malé vzdálenosti. Podobně na zastavení tanku stačí relativně malá nálož výbušnin, problémem je ale její doprava a umístění na vhodné místo. Zastavený tank je ale už poměrně jednoduché zničit například palbou polního dělostřelectva – je to stacionární cíl, na jehož zničení je polní dělostřelectvo dostatečně vybavené (přímý zásah stropu věže nebo horní části trupu dělostřeleckým granátem ráže víc jak 100mm zničí nebo alespoň dlouhodobě vyřadí z boje i většinu moderních tanků).\n\nNejstaršími protitankovými zbraněmi pěchoty byly běžné pušky a kulomety vybavené průbojným střelivem s tvrdým, kaleným ocelovým jádrem. Balistický výkon a dopadová energie průbojných střel z ručních palných zbraní však velmi rychle přestala stačit k přebití rychle se zvyšující tloušťky a kvality tankového pancéřování. Císařské Německo jako první zavedlo v roce 1918 specializovanou protitankovou zbraň – protitankovou pušku Tankgewehr M1918 ráže 13,25mm a náboj 13,2mm TuF Mauser. Jednoranná zbraň měla dvoučlennou obsluhu, vážila 16,6 kg a na vzdálenost 100 metrů probila 25 mm ocelový plát a na 500 metrů 20 mm plát.\n\nDruhým protitankovým prostředkem pěchoty byly trhavé ruční granáty, s cílem zvětšit účinnost – spojované do svazků. I zde se však velmi rychle dosáhla mez použitelnosti tohoto bojového vybavení – hmotnost svazku granátů omezovala jeho hod na několik metrů.\n\nRelativně nejúčinnějším prostředkem pro boj s tanky (v době první světové války) byla polní děla, kanóny i houfnice. Na první typy tanků postačila běžná trhavá munice pro polní děla, ale se zdokonalováním tanků přestala stačit jejich přesnost, průbojnost i rychlost palby. V Německu, které nejvíce pocítilo účinnost tanků, vznikla idea protitankového kanónu, ale kapitulace zabránila vzniku byť jen prototypu takové zbraně.\n\nV meziválečném období vznikl především protitankový kanón jako specializovaný typ dělostřelecké zbraně určen přednostně pro boj s tanky. Protitankový kanón byl konstruován pro přímou palbu na pohyblivé obrněné cíle. Typický protitankový kanón se vyznačuje vysokou počáteční rychlostí střely, která zajišťuje probití pancíře tanku, nízkou siluetou, která umožňuje dobré maskování a krytí v terénu a dělá z něho hůře zasažitelný cíl, velkým odměřem vrchní lafety, což umožňuje vést palbu ve větším prostoru bez nutnosti manipulovat s celým kanónem, obvykle je vybaven poloautomatickým klínovým závěrové systémem, což umožňuje vysokou rychlost palby (krátkodobě až 30–35 výstřelů za minutu). Důležitým požadavkem je i nízká celková hmotnost zbraně, což zvyšuje pohyblivost zbraně v terénu (nesmíme zapomenout, že většina tehdejších děl byla stále tažena koňmi). Požadavek nízké hmotnosti však omezuje použitelný kalibr zbraně a proto většina protitankových kanónů předválečného období měla malou ráži – do 50 mm, jen výjimečně větší.\n\nVýsledkem snah konstruktérů je několik zbraní, s nimiž armády vstoupily do bojů druhé světové války. K nejstarším zbraním patří francouzský 25mm protitankový kanón Hotchkiss, dále stojí za zmínku švédský 37mm protitankový kanón Bofors, zavedený v mnoha armádách západní Evropy a v Polsku, sovětský 37mm protitankový kanón M1930 (1-K) vytvořený na základě licence německé firmy Rheinmetall, německý 37mm protitankový kanón 3,7 cm Pak 36 (je velmi příbuzný předešlému sovětskému), britský 40mm protitankový kanón Ordnance QF 2 pounder a starší (z roku 1920) 47mm kanón OQF 3-pounder gun, který však výkonově silně zaostával.\n\nK nejmodernějším a nejvýkonnějším zbraním patřil sovětský 45 mm protitankový kanón M1937 (53-K) a německý 50mm protitankový kanón PaK 38.\n\nAni konstrukce relativně účinných protitankových kanónů však neřešila nejvážnější problém – poskytnout pěchotě účinnou protitankovou zbraň použitelnou v první linii obrany a schopnou doprovázet pěchotu i v útoku. Velmi rychle se ukázalo, že běžné ráže střeliva pěchotních zbraní nemají potřebný výkon a je třeba zkonstruovat nové náboje s velmi vysokým balistickým výkonem, vysokou počáteční rychlostí a vysokou dopadovou energií a k nim samozřejmě příslušné zbraně.\n\nProblém protitankových pušek byl řešen ve více zemích.\n\nV Polsku vznikla protitanková puška Karabin przeciwpancerny wz. 35 pro náboj 7,92mm DS, v Německu protitanková puška Panzerbüchse 38 (PzB 38) pro náboj 7,92×94 mm a těžká protitanková puška (ve skutečnosti malorážní kanón) 2,8/2 cm Schwere Panzerbüchse 41 (sPzB 41) pro náboj 28x 190 mm, ve Velké Británii vznikla protitanková puška Boys anti-tank rifle pro náboj Kynoch.55 Boys (13,97 x 99mm), ve Finsku protitanková puška (ve skutečnosti malorážní kanón ) Lahti L-39 pro náboj 20x138mm Solothurn Long, v Japonsku protitanková puška (ve skutečnosti opět malorážní kanón ) 97-Shiki (Type 97) ráže 20x 125 mm. Do vysokého stupně byly rozpracovány protitankové pušky i v Československu, ale vývoj byl dokončen až během německé okupace a zbraň se dostala do výzbroje německých jednotek SS jako M.SS-41. Vývoj protitankové pušky začal i v Sovětském svazu a dostal se do stádia zavádění protitankové pušky PTR-39 ráže 14,5mm konstrukce Rukavišnikova, ale po úspěšné německé zpravodajské akci (sovětské rozvědce byla podstrčena dezinformace o vysoké tloušťce pancířů německých tanků) byla v roce 1940 puška z výzbroje vyřazena. Od roku 1941 byly zavedeny pušky PTRD a PTRS.\n\nVšechny předválečné protitankové pušky měly stejné nectnosti – nízkou průbojnost (jen kolem 30mm na vzdálenost 100 metrů), vysokou hmotnost – typicky více než 15 kilogramů, ale například Lahti L-39 až 49,5 kg, velmi vysoký zpětný ráz… Výjimkou je pouze německá těžká protitanková puška 2,8/2 cm Schwere Panzerbüchse 41, která na 100 metrů probila až 75mm plát a na 500 metrů stále 40mm, vážila však také 229 kg a svou konstrukcí (včetně ochranného štítu) patří spíše k malorážným protitankovým kanónům.\n\n"}
{"id": "586429", "url": "https://cs.wikipedia.org/wiki?curid=586429", "title": "Rastattský mír", "text": "Rastattský mír\n\nRastattský mír je označení pro mírovou smlouvu mezi Rakouskem a Francií, uzavřenou 7. března roku 1714 v německém městě Rastattu. Tato dohoda navazovala na předchozí utrechtský mír z 11. dubna 1713 a ukončovala válku o španělské dědictví.\n\nPodle této smlouvy Rakousko obdrželo od Španělska Neapolsko, Milánsko a Sardinii v Itálii, dalším důležitým ziskem bylo pro něj Španělské Nizozemí. Francouzské království ve prospěch Rakouska bylo nuceno odevzdat Freiburg a několik dalších drobných oblastí u svých východních hranic, naopak získalo pevnost Landau.\n\nZa Francii dohodu vyjednal a podepsal maršál Claude de Villars, za Rakousko princ Evžen Savojský.\n\nRakousko začalo jednat o této smlouvě s Francií v situaci, kdy ho utrechtským mírem opustili jeho spojenci, zejména Velká Británie. Ti se obávali možného spojení Rakouska a Španělska v osobě císaře Karla VI. Obě znepřátelené strany byly navíc válečným konfliktem značně vyčerpané a bylo nepravděpodobné, že jeho pokračování jim může přinést v dohledné době nějaké výsledky. Pro Francouzské království znamenal rastattský a také utrechtský mír ztrátu dominantního velmocenského postavení v Evropě. Říše rakouských Habsburků dosáhla podpisem smlouvy největšího územního rozsahu ve své historii. Navíc vyjednáváním v Rastattu získala mnohem více než se jí nabízelo utrechtským mírem, jehož vyjednávání se také původně účastnila. Rastattský mír je spojován se změnami v evropské politice, spojenými s příklonem k tzv. politice rovnováhy sil.\n\nHlavním cílem spojenecké aliance Rakouska, Velké Británie, Pruska, Nizozemí, Savojska a dalších států ve válkách o španělské dědictví bylo zabránit hrozbě propojení Francie a Španělska, způsobené korunovací vévody Filipa z Anjou, vnuka francouzského krále Ludvíka XIV., španělským králem. Po počátečních francouzských úspěších se ve válce od roku 1702 začala postupně projevovat ekonomická převaha Nizozemí a Velké Británie. Velkou zásluhu na vznikající převaze protifrancouzských spojenců měl také mimořádný vojenský talent jejich dvou hlavních velitelů vévody z Marlborough a prince Evžena Savojského. Francouzi a Španělé byli opakovaně poráženi v námořních i pozemních bitvách. V roce 1706 musela francouzská vojska vyklidit Flandry a v tom samém roce Itálii, rakouskému arcivévodu Karlovi se dokonce podařilo na dva měsíce obsadit Madrid a prohlásit se španělským králem. Tažení Rakouska a jeho spojenců na Paříž bylo však zastaveno u Malplaquet roku 1709.\n\nDalším úspěchům protifrancouzské koalice zabránily volby ve Velké Británii, kde nástup vlády toryů znamenal propuštění vévody z Marlborough z armády a postupné omezování anglické účasti ve válce. Rozhodujícím okamžikem ve válce se stala smrt císaře Josefa I. roku 1711. Císařem se stal Karel VI., který byl zároveň i uchazečem o španělský trůn ze strany protifrancouzských spojenců. Možné propojení Španělska a jeho kolonií s Rakouskem bylo zcela nepřijatelné hlavně pro Velkou Británii. S ukončením konfliktu souhlasili i Nizozemci, ohrožení postupem francouzské armády po jejím vítězství v bitvě u Denainu 24. července 1712. Následná jednání mezi Francií, Španělskem, Velkou Británií, Nizozemím, Savojskem a Pruskem byla zakončena tzv. utrechtským mírem z 11. dubna 1713. Rakouští diplomaté své podpisy ke smlouvě z důvodu přehnaných francouzských požadavků odmítli připojit.\n\nPo odstoupení Velké Británie z válečných operací roku 1712 se ministři a rádci Karla VI. nemohli shodnout na dalším rakouském postupu. Největší vliv měl na císaře nejvyšší český kancléř Jan Václav Vratislav z Mitrovic, který si společně s prezidentem Dvorské válečné rady Evženem Savojským a druhým dvorním kancléřem hrabětem Philippem Ludwikem Sinzendorffem byl vědom obtížnosti dalšího pokračování ve válce. Bylo jim jasné, že kdyby k mírovým jednáním přistoupilo i Nizozemí, tak by Rakousko ve válce pravděpodobně pokračovat nemohlo. Hlavním plánem těchto politiků a zvláště Vratislava z Mitrovic bylo vzdát se nároku na Španělsko, které bez podpory místních obyvatel a silného námořnictva Rakousko nemohlo udržet. Další součástí plánu bylo ponechat si italské državy, hlavně Milánsko, a bývalé Španělské Nizozemí případně vyměnit za Bavorsko, francouzského spojence obsazeného Rakušany. Tento plán však narážel na odpor rádců, které si Karel VI. přivedl ze Španělska.\n\nNakonec hrabě Sinzendorff, který se účastnil za Rakousko mírových jednání mezi mocnostmi na přelomu roku 1712 a 1713 a také počátkem roku 1713 dostal od vídeňského dvora pokyn učinit Francii podle potřeby určité ústupky. Francouzští diplomaté si to vyložili jako projev slabosti a začali stupňovat své požadavky. Požadovali od Rakouska vyklizení italských měst Mantovy, Mirandoly a Comacchia, odškodnění svého spojence bavorského kurfiřta Maxe Emanuela Sardinií a Lucemburskem a také aby se císař vzdal titulu španělského krále. Tyto požadavky byly pro Karla VI. a jeho ministry nepřijatelné. 11. dubna 1713 tedy ostatní země podepsaly utrechtský mír bez Rakouska, které setrvalo ve válce.\n\nRakousku zbývali pouze spojenci ze Svaté říše římské, jeho armáda se kromě rakouských vojáků skládala také z vojsk saských, hesenských a hannoverských a jejího velení se v květnu roku 1713 opět ujal Evžen Savojský. Francouzská armáda pod velením markýze Villarse měla zhruba dvojnásobnou převahu a převzala iniciativu, 20. srpna dobyla Landau a 1. listopadu donutila ke kapitulaci Freiburg. Poté se armády rozešly do svých zimních ležení.\n\nFrancie sice dosáhla určitých úspěchů, ale celkově ji válka značně finančně vyčerpávala, zvlášť v situaci, kdy musela bojovat na nepřátelském území. Rakousko na tom bylo podobně. Úpadek jeho armády dokumentuje fakt, že během tažení si jeho vojáci vařili k jídlu žaludy a jejich dragounští koně museli jíst spadané listí. Proto již v době, kdy byl dobýván Freiburg, byli oba nepřátelští vojevůdci prostřednictvím falckého kurfiřta Jana Viléma Falcko-Neuburského v kontaktu. 1. listopadu byla mezi nimi domluvena schůzka, která se uskutečnila 26. listopadu na bádenském zámku Rastatt a tím začala vlastní mírová jednání.\n\nPříznivou atmosféru mírových jednání ovlivnil přátelský vztah obou protivníků, prince Evžena Savojského a maršála Villarse. Lepší vyjednávací pozici měl habsburský vojevůdce, který jako nejvlivnější ministr Karla VI. měl plnou důvěru svého panovníka. Navíc se mohl opřít o zkušený tým zde přítomných diplomatů a na dálku také o informace druhého dvorního kancléře a jednoho z vedoucích ministrů tzv. Tajné konference hraběte Sinzendorffa. Francouzští politici naopak nebyli jednotní, maršál Villars musel na dálku svádět boj s Versailleskou opozicí v čele s ministrem zahraničí Jeanem-Baptistem Torcym, který byl zastáncem tvrdšího protirakouského postupu. Villars si byl vědom slabosti svého postavení a snažil se vyjednat pro Francii příznivý mír co nejrychleji. Sám při tom dělal chyby, např. nebyl dobře informován o všech detailech vyjednávání. Jeho protivník si toho byl dobře vědom.\n\nV prosinci 1713 začalo jednání váznout, když Francouzi odmítali vrátit do říšských rukou pevnost Landau, vyjednavači se nemohli shodnout ani na odškodnění pro bavorského kurfiřta Maxe Emanuela a jeho bratra Josefa Klementa. Následný přepracovaný návrh dohody byl odmítnut francouzským ministrem Torcym a i samotným Ludvíkem XIV. a další jednání zcela zablokoval požadavek z Versailles na odškodnění jeho uherského spojence, sedmihradského knížete Františka II. Rákócziho.\n\nPo přerušení na začátku února se nakonec přece jenom ukázalo, že vůle ukončit válku na obou stranách převažuje. Schůzky byly na konci měsíce obnoveny a již po týdnu jednání byla dohoda 6. března 1714 hotova. Jako oficiální datum podpisu byl však stanoven až 7. březen, den svátku svaté Perpetuy, křesťanské světice, jejíž jméno je symbolem věčného míru.\n\nOficiální mírová smlouva byla ale podepsána až po jejím schválení říšskými stavy a přeložení této dohody z francouzštiny do latiny. Stalo se tak ve švýcarském městě Baden 7. září 1714.\n\nZajímavý byl vztah obou hlavních vyjednavačů rastattského kongresu maršála Villarse a Evžena Savojského. Ačkoli proti sobě několikrát stáli na bitevním poli, mimo jiné v nejkrvavější bitvě 18. století u Malplaquet, byli dobří přátelé. Poznali se už v roce 1687 při vojenském tažení v Uhrách, zvláštní je, že vojenské schopnosti pozdějšího slavného rakouského vojevůdce na Villarse v té době příliš velký dojem neudělaly. V kontaktu byli i v posledních několika letech 17. století, kdy byl markýz Villars francouzským velvyslancem ve Vídni. Oba je spojovala např. osobní odvaha a schopnost v kritickém okamžiku bitvy nasadit svůj vlastní život.\n\nDůkazem jejich stále trvajícího přátelství může být i to, že se při úvodním setkání v Rastattu upřímně a vřele objali. Během mírového vyjednávání v Rasttatu pak zcela opomíjeli složitý protokol diplomatického vyjednávání plný ceremoniálních záležitostí, typický pro tehdejší barokní období. Často se navštěvovali, vtipkovali spolu a po večerech hráli karty nebo poslouchali hudební představení. Při vlastních diplomatických jednáních však tvrdě hájili zájmy svých států. Chování svého protějšku popisoval maršál Villars v dopise do Francie tímto způsobem: „Jsme zde, princ Evžen a já, v těsných osobních vztazích. Jeho charakter nezná žádnou přetvářku a on mi sděluje zcela svobodně své mínění o všem, vyjma záležitostí týkajících se jeho panovníka“.\n\nRakousko si mírovým jednáním v Rastattu dokázalo dohodnout mnohem lepší podmínky, než mu nabízela Francie prostřednictvím utrechtského míru. Podle toho také vypadalo přivítání Evžena Savojského ve Vídni 19. března 1714 – jinak velmi rezervovaný císař Karel VI. ho veřejně objal a políbil. Nejdůležitější bylo rozšíření jeho říše o Španělské Nizozemí, zmenšené pouze o oblast Geldern (ta připadla Prusku) a severní pevnostní bariéru, kterou získalo Holandsko. Dále rakouští Habsburkové získali Milánské vévodství, Sardinii, Neapolsko, Mantovu, Comacchio, Mirandolu a tzv. Stato dei Presidi, území zahrnující dřívější opěrné body Španělska na toskánském pobřeží. Ten bod utrechtské smlouvy, který popisoval přenechání některých lombardských území Savojsku, nebyl v rastattské smlouvě vůbec zmíněn. Karel VI. už nemusel odškodňovat knížete Rákócziho a oproti utrechtskému míru ani bavorského kurfiřta Maxe Emanuela. Císař se však musel vzdát svých spojenců ve španělském Katalánsku, kteří byli v září 1714 poraženi. Proto i když se formálně nevzdal nároku na Španělsko (jeho podpis je na oficiální smlouvě doprovázen např. tituly král Cordoby, Korsiky a podobně), bylo jasné, že šance na jeho získání jsou velmi malé.\n\nHranice Francie se v podstatě vrátily do stavu daného rijswijskou smlouvou z roku 1697, to znamená, že se příliš nezměnily. Ludvík XIV si sice mohl ponechat pevnost Landau, ale musel vrátit město Freiburg a několik dalších míst na pravém břehu Rýna.\n\nŘíše rakouských Habsburků dosáhla podpisem smlouvy největšího územního rozsahu ve své historii. Její území bylo ale rozdrobené a v důsledku toho obtížněji udržitelné. Všechna území, jež zahrnovala, byla spojována pouze osobou panovníka, katolickou vírou a tzv. pragmatickou sankcí. Dlouhý válečný konflikt se také negativně projevil na stavu rakouského hospodářství a míře jeho státního zadlužení. Francie ztratila svou velmocenskou převahu nad ostatními státy v Evropě a navíc i ji válka velmi vyčerpala. Územní zisky ze španělského dědictví posílily jeho soupeře Rakousko a zejména Velkou Británii. Francouzský průmysl byl ochromen daněmi a ve státě byl nedostatek potravin. Státní dluh francouzského království se zvýšil ze 150 milionů livrů v roce 1683 na téměř tři miliardy livrů v době ukončení války a Francii tak hrozil státní bankrot. Na španělský trůn sice usedl Filip V., vnuk francouzského krále Ludvík XIV., místo císaře Karla VI., ale Ludvík XIV. nedosáhl svého původního cíle, kterým bylo spojení francouzského a španělského království.\n\nRastattská a utrechtská mírová dohoda byly součástí velkých změn v evropské mezinárodní politice. V Evropě se začala prosazovat tzv. politika rovnováhy sil na kontinentě, která střídala snahy politiků a panovníků ovládat rozsáhlá území několika států jednou dynastií, jak tomu bylo např. v případě Habsburků. Rozhodující úlohu v této politice rovnováhy hrála Velká Británie, jejíž vzrůstající ekonomická síla ji umožňovala podílet se na vytváření koalic států a zamezit tak případnému vzrůstu jakéhokoli svého silného soupeře.\n\n"}
{"id": "586440", "url": "https://cs.wikipedia.org/wiki?curid=586440", "title": "Budětice (hrad)", "text": "Budětice (hrad)\n\nBudětice (též \"Džbán\") jsou zřícenina hradu v katastrálním území obce Budětice v Plzeňském kraji. Nachází se asi jeden kilometr severně od Budětic na jihozápadním vrcholu vrchu \"Džbán\" (618 m n. m.) mezi Buděticemi a Vlkonicemi. Od roku 1964 jsou zbytky hradu chráněny jako kulturní památka. \n\nHrad byl založen pravděpodobně ve druhé polovině 13. století pány z Budětic. Hrad jeho poslední majitel, Bohuslav z Budětic, po roce 1291 opustil a přestěhoval se na blízký hrad Rabí a Budětice ponechal svému osudu. Hrad následně zpustl a v současnosti jsou na místě vidět jen základy věže a obranné valy v okolí, které byly odkryty po roce 1945.\n\nS výjimku východní strany bylo staveniště hradu obehnáno příkopem. Na jižní straně oválného staveniště stála okrouhlá věž, ke které ze severu přiléhala užší strana kamenného paláce. Ostatní budovy a opevnění byly pravděpodobně dřevěné. Tomáš Durdík hrad typologicky zařadil mezi šlechtické variace hradů přechodného typu.\n\n\n\n"}
{"id": "586442", "url": "https://cs.wikipedia.org/wiki?curid=586442", "title": "Přástevník medvědí", "text": "Přástevník medvědí\n\nPřástevník medvědí (\"Arctia caja\") je noční motýl z čeledi přástevníkovitých, jeden z nejznámějších zástupců této čeledi. Je hojně rozšířen v celé holarktické oblasti včetně Česka. Obývá většinou okraje lesů a zahrady od nížin po vrcholky hor, nejhojnější je ale v podhůří do nadmořské výšky 600 metrů. Vytváří pouze jednu generaci, která létá od června do září s tím, že přezimovávají do příštího roku housenky. Housenky nejsou v potravě nikterak vybíravé a holdují mnoha druhům rostlin, občas se vyskytují na zahrádkách a polích, díky čemuž byly zařazeny mezi škůdce.\n\nRozpětí křídel dosahuje přibližně 5 až 7 cm, délka předního křídla je mezi 2,5 až 3 cm. Výrazné zbarvení dospělců pomáhá varovat případné predátory, jelikož dává najevo, že motýl není k jídlu vhodný. Jeho tělní tekutiny obsahují jedovaté látky, takže ho většina predátorů není schopna konzumovat. V případě napadení motýl ke všemu roztáhne překvapivě zadní křídla, což predátora zažene či případně dá přástevníkovi čas ulétnout. Navíc má schopnost aktivní obrany proti echolokaci predátorů. Housenky se brání pomocí chlupů, vyrůstajících po celém těle, a v případě napadení stočením do klubíčka a pádem z listu na zem.\n\nPřástevníka medvědího popsal v roce 1758 Carl Linné. Byla provedena fylogenetická studie na základě morfologických dat: podle ní se v rámci čeledi přástevníkovitých (Arctiidae) řadí tento přástevník do tribu Arctiini a rod \"Arctia\" vykazuje nejvyšší příbuznost zřejmě s rodem \"Pericallia\". Oba rody mají svůj evoluční původ v západní Eurasii. Byly popsány následující poddruhy:\n\n\nSamičky snáší ve velkých plošných snůškách 200–1200, výjimečně až 1800 (dle některých zdrojů až 2000) vajíček. Z těch se v srpnu a září po 10 až 12 dnech líhnou housenky.\n\nHousenky jsou heliofilní, takže je možné je v poledních hodinách spatřit, jak se vyhřívají na slunci, často na svrchních stranách listů stromů a keřů. Jsou polyfágní. Na podzim přijímají potravu asi šest týdnů, přičemž se dvakrát až třikrát svlékají a před přezimováním dosahují velikosti kolem 1,5 cm. Přezimování probíhá v polodorostlé podobě, a proto je housenka nejvíce žravá na jaře, kdy potřebuje získat energii na přeměnu a doplnění živin po zimě. Housenky se pohybují poměrně rychle, proto se pro ně používá lidové označení \"rychloběžnice\". Zatímco na podzim si housenky hledají úkryt k přezimování, na jaře místo vhodné k zakuklení.\n\nV umělých chovech až polovina housenek nezazimuje a ty pak dávají druhou generaci, která se líhne průběžně od listopadu až do ledna.\n\nNa začátku života jsou housenky červenohnědé s malými bílými skvrnami s dlouhými chlupy po celém těle. Výrazné zbarvení a chlupy chrání housenku před případnými predátory, z toho důvodu se housenka příliš neskrývá. V posledním instaru mění housenky svoje zbarvení na černý základ s bílými bradavkami. Housenky dorůstají velikosti až 6 cm.\n\nByl zaznamenán nejméně jeden případ vyrážky (dětské dermatitidy) po kontaktu malého chlapce s housenkou tohoto přástevníka.\n\nHousenka po zakuklení vytváří černou, lesklou kuklu nepravidelného tvaru, která se nachází v prostorném šedém zápředku mezi listy, který tvoří i chlupy housenky. Kukly se nachází na vegetaci těsně při zemi. Kukelní perioda je 15-38 dní.\n\nRozpětí křídel dosahuje přibližně 5 až 7 cm, délka předního křídla je mezi 2,5 až 3 cm. Dospělý motýl má přední křídla tmavě rudohnědá se síťovitě klikatou spojitou kresbou bílé barvy. Na předním okraji křídla se nacházejí dvě až tři samostatné bílé skvrny. Zadní křídla jsou naproti tomu zbarvena do rumělkově červené se třemi černými skvrnami v lemu o kovově modrém lesku a jednou až třemi skvrnami ve střední části křídla. Motýlí hlava má barvu rudohnědou stejně jako krk; zadeček je načervenalý s černými skvrnami na hřbetě. Nicméně zbarvení i kresba motýlů je velice variabilní, takže jen stěží se dají pozorovat dva jedinci se stejnou kresbou. Tyto variace se projevují ve dvou hlavních liniích. První je k potlačování tmavě čokoládového zbarvení křídel, takže motýli jsou světlí. Druhá variace má za následek potlačování světlých částí křídel, což ústí ke splývání tmavé kresby. Vyjma změn v kresbě předních křídel, se mění i kresba křídel zadních, takže tmavé skvrny jsou na zadních křídlech buď větší, či menší.\n\nSamičky jsou vždy větší než samečkové; samci mají tykadla krátce hřebenitá, samičky pilovitá. Dospělci se vyskytují na území Česka mezi červencem a srpnem, na jihu areálu rozšíření již v červnu.\n\nHousenky se živí různými druhy rostlin jako jsou kopřiva, jetel, borůvka, brusinka, vřes, pámelník, vrba, kalina, zimolez, kručinka, maliník, jeřáb, pampeliška lékařská či jitrocel kopinatý. Jelikož se housenky někdy krmí i na plodinách pěstovaných na zahrádkách a na polích, byly zařazeny mezi škůdce. Nevyskytují se však kalamitně, takže jejich škody jsou minimální. Jelikož se housenky živí listy rostlin, nepředstavují ani ve velkém množství nebezpečí pro lesy, ve kterých obvykle žijí. V přírodě projevují zvláštní náchylnost k požívání jedovatých rostlin (bohatých na alkaloidy či srdeční glykosidy) a ukládají je v těle na obranu před predátory.\n\nDospělí motýli sají nektar květin.\n\nPřástevník medvědí se vyskytuje ve všech typech krajiny a ve všech vertikálních stupních až do výšky 2000 metrů nad mořem, obývá tak celou holarktickou oblast. V praxi to znamená, že žije v prakticky celé Evropě až za polární kruh do Laponska, v Asii a v Severní Americe. Nejčastěji se vyskytuje v podhorských oblastech o nadmořské výšce do 600 metrů nad mořem. I když se na území Česka uvádí přástevník jako hojný druh, který není chráněn, k jeho pozorování v přírodě dochází jen náhodně. Většinou je spatřen poletující okolo světelného zdroje v noci kolem půlnoci. Z tohoto důvodu bývá často viděn sedět pod pouliční lampou či na zdi pod světlem. Oblíbené oblasti obývané přástevníkem jsou vlhčí křoviska, louky v okolí rybníků, bažiny, rašeliniště a okolí řek a potoků, okraje lesů, lesních cest, lučin a zahrad. V rámci svého areálu vytváří různě zbarvené formy. Tyto formy se klasifikují jako tzv. geografické rasy.\n\nI když v Česku nepatří mezi chráněné druhy, například ve Velké Británii bylo pozorováno, že se v 80. letech 20. století výrazně snížila jeho početnost a počet lokalit (podle některých zdrojů to bylo v té době asi o 28 %). Podle studie britského ústavu Rothamsted Insect Survey se jeho početnost v Británii v posledních 35 letech celkově snížila dokonce o 89 %.\n\nPřástevník medvědí je noční motýl, který je přitahován světlem, kde je také nejčastěji pozorován. Nicméně kolem světelného zdroje nekrouží celou noc, ale začíná se k němu stahovat kolem půlnoci a to občas ve velkém množství. Proč tomu tak je, ale není zatím uspokojivě prokázáno. Během dne naproti tomu motýli tráví čas sezením na trávě či mezi bylinami ve stinných a tmavých oblastech, kde ho chrání střechovitě složená přední křídla tak, že přední křídla překrývají zadní. V případě napadnutí roztáhne přední křídla, čímž ukáže zadní křídla s výraznou kresbou opticky rozdělující typickou siluetu nočního motýla, což má útočníka zastrašit.\nLiteratura uvádí, že housenka je schopná vydávat zvuk (stridulovat). V případě napadnutí housenky dochází k tomu, že se housenka stočí do klubíčka, čímž dochází k tomu, že spadne z listu na zem, kde zůstane nehybně ležet. Na ochranu před pozřením jí chrání chlupy, které z jejího těla vyrůstají.\n\nPáření probíhá v noci, samička po oplodnění naklade až 2000 vajíček, což jí řadí na přední místa nejplodnějších druhů mezi motýly. Z nakladených vajíček se v srpnu a září líhnou housenky. Na území Česka má přástevník medvědí jednu generaci, která létá od června do srpna v závislosti na nadmořské výšce.\n\nNápadná kresba na křídlech přástevníka medvědího má za cíl odrazovat případné predátory jako například sýkory, pavouky a sekáče. Kresbou tak vlastně říká, že není vhodnou potravou, jelikož jeho tělní tekutiny obsahují jedovaté látky a z toho důvodu je tento druh nepoživatelný. I tak se nicméně najdou predátoři, kteří se na přástevníka medvědího pokoušejí zaútočit. Pro tyto případy využívá přástevník varovný signál náhlého roztažení zadních křídel, které má predátory zastrašit a odehnat. Pokud se útočník rychlého otevření křídel nezalekne, umožňuje přástevníkovi moment překvapení aspoň pohotově uletět do bezpečí.\n\nPřástevníci navíc mají schopnost aktivní obrany proti echolokaci některých predátorů, zejména netopýrů. Vydávají zvláštní zvuky v rozsahu vlnové délky echolokačních signálů netopýrů, kterými tyto signály ruší anebo vytvářejí ve smyslových orgánech netopýrů falešné ozvěny.\n\nTento přástevník skutečně obsahuje v těle celou řadu toxinů a dráždivých látek, a to ve všech svých vývojových stadiích. Byly zaznamenány především histaminy a acetylcholin, v laboratorních podmínkách je schopen zabudovávat i srdeční glykosidy a pyrolysinové alkaloidy.\n\nHousenky často napadají paraziti jako například zástupci vosiček ze skupiny lumčíkovitých (Braconidae). Tyto vosičky nakladou za pomoci svého dlouhého kladélka do živé housenky vajíčka, ze kterých se vylíhnou malé larvy. Tyto larvy následně začínají požírat živou housenku zevnitř až do doby, než plně vyrostou. Následně se prokoušou z housenky ven a začnou si vytvářet své vlastní kokony na povrchu umírající housenky.\n\n\n"}
{"id": "586451", "url": "https://cs.wikipedia.org/wiki?curid=586451", "title": "Karel Boromejský Mádl", "text": "Karel Boromejský Mádl\n\nKarel Boromejský Mádl (15. srpna 1859 v Novém Bydžově – 20. listopadu 1932 v Potštejně) byl český historik a kritik umění, profesor na Umělecko-průmyslové škole v Praze. Patřil k předním kritikům generace 90. let 19. století.\n\nMádl absolvoval reálku v Praze a v letech 1880–83 žil ve Vídni, kde navštěvoval uměleckohistorické přednášky a semináře profesorů R. Eitelbergera von Edelberg a M. Thausinga v Rakouském muzeu pro umění a průmysl a Albertině. Není doloženo, že by byl řádným studentem univerzity. Ve Vídni pravděpodobně poznal i zakladatele vídeňské uměleckohistorické školy Franze Wickhoffa a prvního ředitele pražské Uměleckoprůmyslové školy Františka Schmoranze. \n\nV letech 1883 a 1884 navštívil Mnichov a Paříž, po roce 1884 pobýval ve Vídni. Od roku 1886 spolupracoval s nově založenou Galerií Ruch. Od roku 1888 byl spolupracovníkem redakce Ottova slovníku naučného. Podnikl četné studijní cesty do Rakouska, Německa, Francie, Itálie, Belgie, Holandska, Jugoslávie a dalších zemí.\n\nJeště ve Vídni (1882) Mádl psal o potřebě založit uměleckoprůmyslovou školu v Praze a krátce po jejím vzniku se stal roku 1886 docentem textilního umění a tajemníkem školy. Dějiny umění v té době přednášel na UPŠ Otakar Hostinský, který roku 1894 přešel na Univerzitu. Mádl se stal jeho nástupcem, byl jmenován profesorem a zároveň správcem knihovny. Na UPŠ přestal působit za války a v dalších letech se věnoval odborné uměleckohistorické práci. Roku 1917 byl jmenován vládním radou a od roku 1918 zastával funkci místopředsedy kuratoria Moderní galerie a člena komise pro navrácení bohemik z ciziny. Byl členem Umělecké besedy, Společnosti Národního divadla, Archeologické komise (1923), členem kuratoria UPM, čestným členem SVU Mánes (1929). Zemřel na cukrovku 20. 11. 1932 ve věku 73 let.\n\nVídeňská škola konstituovala dějiny umění jako samostatnou vědeckou disciplínu a s využitím poznatků archeologie, formální analýzy, kritického studia písemných pramenů a obecné historie kladla důraz na přesné určení autora, doby a místa vzniku uměleckého díla a jeho zařazení do historie umění. Mádlovy studie se od předchozí generace odlišují analytickým myšlením, bystrými komparacemi v domácím i evropském kontextu a pregnantními formulacemi..\n\nMádl působil od roku 1883 jako umělecký kritik Politiky a později, po smrti Tyrše r. 1884, byl až do roku 1917 kmenovým kritikem Národních listů. Kromě toho přispíval do Ruchu, Světozoru (mj. Matyáš Rejsek, Beneš z Loun), Květů, Zlaté Prahy, České revue, Almanachu ČAVU, časopisu Umění. Od roku 1919 byl redaktorem edice Světová knihovna v nakladatelství Jana Otty a po roce 1921 předsedou správní rady nakladatelství.\n\nOd roku 1887 publikoval pravidelně v Památkách archeologických a místopisných (mj. o románských rotundách) a od roku 1891 začal vydávat Přehled historie umění od starověku po současnost (nedokončeno). V roce 1897 vydal moderně koncipovaný Soupis památek historických a uměleckých v politickém okresu kolínském, publikoval objevné studie o freskách v kostele sv. Jiří (1890–92) a sv. Mikuláše (1896–97). Zabýval se uměleckou generací Národního divadla (Josef Mánes, Mikoláš Aleš) a od konce 90. let vystupoval jako mluvčí umělců kolem SVU Mánes. Po válce se věnoval zejména období baroka a publikoval monografii o sochách Karlova mostu.\n\n\n"}
{"id": "586455", "url": "https://cs.wikipedia.org/wiki?curid=586455", "title": "Kırklareli (provincie)", "text": "Kırklareli (provincie)\n\nKırklarelská provincie je území v Turecku patřící do Marmarského regionu, nicméně rozkládající se na břehu Černého moře. Hlavním městem je Kırklareli. Severní a severovýchodní část regionu patří mezi nejméně zalidněné oblasti v zemi. Rozkládá se na ploše 6 550 km a podle odhadů z roku 2007 zde žije 326 950 obyvatel.\n\nProvincie Kırklareli se administrativně člení na 8 distriktů:\n\n"}
{"id": "586457", "url": "https://cs.wikipedia.org/wiki?curid=586457", "title": "Hrdina Nik", "text": "Hrdina Nik\n\nHrdina Nik je historický román Eduarda Štorcha, který byl poprvé vydán v roce 1947. Jedná se o historický román, který je zasazen do konce starověku na území českého státu z doby konce okupování Avary (okupace od roku 557) a období Sámovy říše (vzniká 623) vrcholící bitvou u Wogastisburgu (631 n. l.). Děj knihy se opírá o stručné pasáže franské Fredegarovy kroniky Historia Francorum:\n\nV prvním díle (\"Lesní chlapci\") je popisován ojedinělý a tudíž neúspěšný odpor jednotlivých slovanských klanů proti utlačujícím Avarům, kteří vymáhají na domorodých obyvatelích vysoké dávky a odvádějí je též do otroctví. Jakékoliv vzepření tvrdě trestají, takže zůstává mnoho sirotků. Jedním z nich je právě \"Nik\" (tj. \"nikdo\"), který v otroctví strávil dětství, aby posléze unikl a Avarům škodil. Při varování jednoho rodu se potká s franským kupcem Sámem, který se snaží přemluvit jednotlivé kmeny ke společnému postupu. Nik založí družinu podobně postižených chlapců, která nyní již organizovaně trestá Avary a mezi ním a Sámem je vytvořeno pouto důvěry. Když je Nik zajat a odveden na avarský hrink, pomůže mu Sámo svou vyjednávací obratností k útěku, po kterém následuje povstání a vytlačení Avarů ze země. V druhém díle (\"Král Sámo Veliký\") objeví Nik se svou družinou zlaté údolí (vystupující ve Štorchově knize Bronzový poklad), kterým podporuje Sámovu vládu. Údolí objeví franští kupci, ale jsou poraženi a vyhnání ze země. Reakcí na tento čin je invaze franského krále Dagoberta I. do Sámovy říše, které slovanské kmeny nejprve podléhají, ale nakonec v bitvě u Wogastizburgu spojená vojska Dagoberta odrazí a vyženou z říše.\n\n\nNik je slovanský chlapec ve věku 13 až 14 let, který mládí strávil v zajetí jako otrok u Avarů. Obratně se pohybuje v lese, a tak snadno uniká před Avary, kteří krutě utlačují a vykořisťují domácí slovanské obyvatele. Je překvapen a zajat Avarem, který jede do Svatoslavova dvorce (dnes na území Prahy – \"Na Moráni\"). Nik vede Avara záměrně špatně, ale je prozrazen prostým uhlířem, který mu ukáže správnou cestu. Uhlíř dostane za úkol svázaného Nika hlídat, avšak Nik uteče. U Svatoslava právě rokují muži vedoucí okolní rody o odporu proti Avarům, když mezi ně přijde Sámo a pomocí alegorie jim vysvětlí, naznačí, že osamocený odpor bude Avary krutě potlačen, a proto nabádá k prozatímní poslušnosti, aby mohli slované v pravý čas povstat jako jeden muž. Přiběhne Nik a muže varuje před přijíždějícím Avarem a Sámo mužům nabídne výmluvu na ujednávání obchodu. Avar na rozkaz chána nařizuje vladykům za několik dní přivést všechny muže schopné boje. Nik prchá zpět k uhlířovi, aby ho Avar nemohl potrestat a zde se skamarádí s mladším uhlířovým synem Chloupkem. Avar přijede a Nik se pokusí o útěk, který se mu nezdaří. Avar Nika propustí a Nik získá svým statečným kouskem obdiv Chloupka i uhlíře. Avaři trestají rody, které nevydali požadované muže a přitom zabijí i uhlíře a jeho ženu. Chloupek odvede Nika do lesů ke skupině podobně postižených chlapců, kteří se zde pokoušejí ve skrytu přežít. Chlapci jsou unaveni, bez morálky a záhy jsou přepadeni Avary. Nik s Chloupkem je pomocí lsti osvobodí a stane se náčelníkem chlapců. Lesní chlapci škodí Avarům a obratem mizí v lesích. Opět se setkává se Sámem, který ho nabádá k opatrnosti a zároveň poukazuje na nutnost spojeného odporu. Avaři silným oddílem pronásledují Lesní chlapce, kteří se skryjí v Šáreckém hradišti u Džbánu. Jsou však nalezeni a v hradišti se jen těžko brání a jsou záhy vyhladovělí a žízniví. V noci se jim podaří získat trochu vody a její zbytek jako lest v zoufalství rozlévají na očích Avarů. Avarům zemře velitel a strachy od očarovaného hradiště odtáhnou. Nik se opět potká se Sámem, který mu sděluje, že přípravy ke vzpouře pokračují a že avarský chán je nemocný, což by mohlo povstání pomoci. Nikova družina je opět pronásledována Avary. Když je zajat Chloupek, vydá se Nik do rukou Avarů, aby ho vysvobodil, avšak oba jsou odvedeni na avarský hrink (velké opevněné tábořiště s třemi valy), kde je jejich chán. Chán ponechá Nikovi život, ale stane se z něj otrok. Nik je svědkem tvrdého vybírání daní. Chán je nemocen a Nik ho shodí z postele do říčky. Na útěku se schová v domě, kde uslyší známou píseň a nalezne svoji sestru Květu, která je zde otrokyní. Potká Sáma, ale je chycen. Květa se nabídne Sámovi jako otrokyně, když Nika zachrání. Chán rozhodne o tom, že Nik bude roztrhán koňmi, i když ho Nikův zásah uzdravil (studený zábal). Sámo však obratným jednáním vnukne chánovi myšlenku, aby Nika propustil (\"Orel much nelapá\"). Při věštění budoucnosti chán rozhodne o obětování nejkrásnější dívky, kterou se stane Květa. Sámo se utká s jejím majitelem, ale boj skončí z vůle chána nerozhodně. Sámo pomocí optického klamu přesvědčí chána, že Květa je čarodějnice, která umí nechat narůst zlato, avšak aby zůstalo narostlé, potřebuje k tomu byliny z lesa. Nik uteče na koních s Chloupkem do lesa, kde je sice dohoněn Avary, ale zachráněn svými Lesními chlapci. Květa Avarům též prchne a všichni se společně setkají i se Sámem. Chán vyjíždí na jih se vším vojskem, což Sámo se slovanským národem využijí k povstání, která Avary vytlačí ze země. Sámo se jako velitel nenechá vylákat do širých plání a odrazí chánovo vojsko. Poté je Sámo zvolen na Vyšehradě za krále a Nik se svými dvanácti chlapci odjíždí zpět do lesů.\n\nDruhý díl se odehrává o několik let později. Starý Chunzák je Avar, který byl po bitvě ošetřen slovanskými obyvateli a zůstal. Nyní je samotář, který žije u Sázavy. Nedaleko je Zlaté údolí, které objevili Nikovi Lesní chlapci, a kde je těženo zlato, které Nik posílá Sámovi. Nejen jako podporu králi, ale i jako věno pro svou sestru Květu, která se má stát Sámovou královnou. Starý Chunzák bezelstně prozradí franským kupcům přibližnou polohu Zlatého údolí. Pošle Chloupka pro pomoc na Vyšehrad a protrhne bobří hráz, čímž kupce zdrží a vojáci z Vyšehradu stihnou přijít na pomoc. Poražený vůdce kupců Dankwart ve vzteku prozradí, že král Dagobert se chystá díky zradě některých kmenů porazit Sámovu říši. Každý rok se koná na Vyšehradě sněm, kde Sámo získává poplatky a dávky a zároveň soudí různé rozepře mezi svými vladyky. Přijede i poselstvo Dagoberta vedené Sicharem, které se dovolává náhrady za kupce zabité u Zlatého údolí. Sámo se rozhodne kupce nevpustit, avšak oni se druhý den dostanou na Vyšehrad v přestrojení. Sámo je i na podruhé odmítne, nehodlá se podřídit králi Dagobertovi a naopak žádá zajištění bezpečnosti pro vlastní kupce v jeho mnohem nebezpečnější říši. Nabízí spojenectví proti Avarům, avšak Dagobert hodlá své křesťanství prosadit v pohanské Sámově říši mečem. Poselstvo je z Vyšehradu vyhnáno. Královna Květa má již v kolébce malého chlapce Slavoje. Starý Chunzák se vypraví na Vyšehrad, aby svou čest před králem obhájil. Setká se se starým poloslepým pěvcem Bořislavem, který hraje na gusle. V rozmluvě se zjistí, že právě Bořislav kdysi zachránil Chunzákovi život. Nik vyjíždí s žádostí o spojenectví proti Dagobertovi k Srbům. Nika jde k řece vyprovodit Sámo i Květa. Zde se potkávají s Chunzákem a Bořislavem, který podle příhody o zachránění Chunzáka pozná, že je to jejich otec. Dagobert rozdělí svá vojska, která úspěšně pronikají do Sámovy říše. Dagobertova spojená vojska však v rozhodující bitvě u Wogastisburgu podlehnou. Ve statečném boji zemřou téměř všichni členové Nikovy družiny Lesních chlapců včetně Nika samotného, kterému je na Vyšehradě postavena mohyla.\n\n\n"}
{"id": "586458", "url": "https://cs.wikipedia.org/wiki?curid=586458", "title": "Marianne Cope", "text": "Marianne Cope\n\nSvatá Matka Marianne Cope, pokřtěná Marie Anna Barbara Koob (23. ledna 1838, Heppenheim, Německo – 9. srpna 1918, Kalaupapa, Havaj) byla americká františkánská řeholnice německého původu, pracující jako ošetřovatelka malomocných na ostrově Molokai. Spolu se sv. Damienem de Veuter je patronkou malomocných, na rozdíl od něj se ale sama leprou nenakazila, což je vzhledem k mnohaletému kontaktu s chorobou mnohými pokládáno za zázrak. Byla blahoslavena 14. května 2005 papežem Benediktem XVI. s titulem Blahoslavená Marianne z Molokai, svatořečena byla dne 21. října 2012. Její svátek se slaví 9. srpna.\n\nNarodila se v Hesensku, po třech letech se ale její rodina přestěhovala do New Yorku, kde pracovala jako tovární dělnice. Po smrti svého otce ve věku 24 let byla zbavena rodinných závazků a mohla proto vstoupit mezi terciáře františkánského řádu. Pracovala v nemocnicích, v listopadu 1883 byla spolu s šesti dalšími řeholnicemi povolána do Honolulu, aby pečovala o malomocné. Nabídku Marianne Cope přijala, založili zde nemocnici Kaka'ako v O'ahu, do níž se měli shromáždit malomocní z celých ostrovů. Nejvážnější případy se pak přesouvaly na ostrov Molokai. V roce 1888 odešla na Molokai sama, aby pomáhala otci Damienovi. V Kalaupapa, kde bylo leprosárium umístěno, založila školu pro dívky, po smrti otce Damiena spravovala celou kolonii. V Kalaupapa zemřela a je tam také pohřbena. Na její památku byla v Honolulu založena nemocnice a školící středisko pro ošetřovatelky malomocných, které dnes slouží jako dívčí gymnázium.\n\n"}
{"id": "586465", "url": "https://cs.wikipedia.org/wiki?curid=586465", "title": "Nader Rahmati", "text": "Nader Rahmati\n\nNader Rahmati (* 18. dubna 1966) je bývalý íránský zápasník, volnostylař. V roce 1994 zvítězil na Asijských hrách a v roce 1995 vybojoval 4. místo na mistrovství světa. V roce 1992 startoval na letních olympijských hrách v Barceloně a v kategorii do 48 kg vypadl ve třetím kole.\n\n"}
{"id": "586468", "url": "https://cs.wikipedia.org/wiki?curid=586468", "title": "Madžíd Torkán", "text": "Madžíd Torkán\n\nMajid Torkan (* 15. listopadu 1964) je bývalý íránský zápasník, volnostylař. V roce 1990 vybojoval zlato, v roce 1985 stříbro a v roce 1989 bronz na mistrovstbví světa. Třikrát, v roce 1983, 1989 a 1991, zvítězil a v roce 1992 byl druhý na mistrovství Asie. V roce 1986 zvítězil na Asijských hrách. V roce 1988 na letních olympijských hrách v Soulu vypadl v kategorii do 52 kg ve čtvrtém kole a v roce 1992 na hrách v Barceloně vybojoval ve stejné kategorii 7. místo.\n\n"}
{"id": "586470", "url": "https://cs.wikipedia.org/wiki?curid=586470", "title": "Kryštof 04", "text": "Kryštof 04\n\nKryštof 04 (také \"Kryštof 4\") je volací znak a všeobecně rozšířené označení vrtulníku a základny letecké záchranné služby (LZS) v Jihomoravském kraji. LZS byla v Brně poprvé uvedena do provozu 1. července 1988. Provozovatelem vrtulníku je od 1. ledna 2017 Policie ČR. Zdravotnickou část posádky LZS zajišťuje Zdravotnická záchranná služba Jihomoravského kraje, ostatní provozní pracovníky včetně pilotů zajišťuje Policie ČR.\n\nZkušební provoz letecké záchranné služby byl v Brně poprvé zahájen 1. července 1988. Základna se nacházela na Letišti Černovice. Prvním provozovatelem byl státní podnik Slov-Air, který pro LZS nasazoval vrtulník Mil Mi-2. V roce 1992 vznikla první nestátní letecká společnost na území Československa – společnost Alfa-Helicopter a k 1. lednu 1992 provoz letecké záchranné služby na stanici v Brně převzala. Zpočátku používala také stroj Mi-2, ale v průběhu roku 1992 byl na stanici střídavě používán i nový dvoumotorový vrtulník Bell 206L-3 (imatrikulace \"OK-XIS\"). Od března 1996 sloužil na stanici trvale modernější vrtulník Bell 206L-4 (\"OK-ZIU\"). V létě 1996 byl na stanici spuštěn nepřetržitý provoz, který ale byl po třech měsících kvůli vysokým nákladům a nízkému využití ukončen. 28. prosince 2003 ukončila na stanici provoz společnost Alfa-Helicopter a novým provozovatelem se stala společnost DSA. Ta pro LZS používala dvoumotorový vrtulník Eurocopter AS 355 F2 Ecureuil 2 (\"OK-AIA\"). K další změně došlo 1. ledna 2005, kdy provoz LZS převzala Letecká služba Policie ČR a do služby nasadila moderní dvoumotorový vrtulník Eurocopter EC 135 T2+ (\"OK-BYB\"). V listopadu 2006 se policejní letka přestěhovala do nových prostor v areálu Letiště Brno-Tuřany. K 1. lednu 2009 došlo k další změně a provoz letecké záchranné služby opět převzala společnost Alfa-Helicopter. Stanice letecké záchranné služby se nacházela vně areálu mezinárodního letiště Brno-Tuřany v jeho těsné blízkosti. V roce 2009 sloužil na stanici krátce stroj Bell 427, který byl 23. července 2009 nahrazen vrtulníkem Eurocopter EC 135 T2+ (\"OK-NIK\"). Vrtulník byl pokřtěn podle české olympioničky Nikoly Sudové, která se zároveň stala jeho kmotrou. Imatrikulační značku \"OK-NIK\" vrtulník získal podle jejího křestního jména Nikola.\n\nDo 29. února 2012 fungovala v nepřetržitém nočním provozu stanice Kryštof 09 v Olomouci. 1. května 2012 došlo ke změně a noční provoz byl na stanici v Olomouci ukončen a byl trvale zaveden na stanici Kryštof 04 v Brně. Ke změně došlo především pro lepší pokrytí Moravy v nočních hodinách. Jako záloha pro stanici Kryštof 04 sloužil vrtulník Bell 427 (\"OK-AHE\").\n\nProvozovatelem vrtulníku LZS Kryštof 04 je od 1. 1. 2017 Letecká služba Policie ČR. Základna je na mezinárodním letišti v Brně-Tuřanech. Letový provoz je zajištěn strojem Airbus Helicopters Eurocopter EC 135 T2+. Tento vrtulník s konstrukcí uzpůsobenou právě pro LZS a vysokým výkonem je vybavený moderním typem zástavby HEMS a jeho maximální rychlost je 251km/hod.\n\nLZS v Brně je dnes jednou ze čtyř základen v ČR, které mají nepřetržitý 24 hodinový provoz, i když zdravotnická část posádky slouží během noční služby i pro pozemní zásahy. Piloti letecké záchranné služby jsou díky tzv. brýlím pro noční vidění (NVG) schopni přistát v terénu i za úplné tmy. Noční zásahy do terénu spolu s urgentním transportem do specializovaného centra poskytuje Kryštof 04 i na základě požadavku ZZS okolních krajů, zejména krajů Vysočina, Pardubického, Olomouckého a Zlínského.\n\nVrtulník Kryštof 04 zasahuje kromě Jihomoravského kraje často také v části Zlínského kraje, který leteckou záchrannou službu neprovozuje. Akční rádius vrtulníků LZS má rozsah cca 70 km, který odpovídá doletové době zhruba 18 minut od vzletu.\n\n"}
{"id": "586476", "url": "https://cs.wikipedia.org/wiki?curid=586476", "title": "Sura (projekt)", "text": "Sura (projekt)\n\nSura je ruský projekt pro studium ionosféry, celý název je Víceúčelový radiokomplex Sura, nachází se poblíž města Vasilsursk v Nižněnovgorodské oblasti, 150 km od Nižného Novgorodu. Projekt je spravován Nižněnovgorodským vědeckovýzkumným radiofyzikálním institutem.\n\nV areálu se nachází:\n\nZařízení bylo spuštěno v roce 1981, jeho účelem je výzkum chování ionosféry a vlivu nízkofrekvenčních vln na ionosféru. \n\nFrekvence ohřevu od 4,5 do 9,3 MHz, výkonový stupeň se skládá ze tří vysílačů o jmenovitém výkonu 250 kW (0,25 MW) a 144 dipólových antén s rozměry 300x300 m. Ve středním rozsahu je výkon vysílače 24 dB.\nERP zařízení je 190 MW\n\nDalší podobná ruská zařízení jsou v Dušanbe (1 GW), Mončegorsku (10 MW) a v Nižném Novgorodu (20 MW)\n\n"}
{"id": "586478", "url": "https://cs.wikipedia.org/wiki?curid=586478", "title": "Ovajs Malláh", "text": "Ovajs Malláh\n\nOveis Mallah (* 22. září 1966) je bývalý íránský zápasník, volnostylař. V roce 1991 vybojoval bronz na mistrovstbví světa. V roce 1992 a 1993 vybojoval 2. místo na mistrovství Asie. V roce 1990 zvítězil a v roce 1994 vybojoval 3. místo na Asijských hrách. V roce 1992 na letních olympijských hrách v Barceloně vybojoval v kategorii do 57 kg 9. místo.\n\n"}
{"id": "586480", "url": "https://cs.wikipedia.org/wiki?curid=586480", "title": "Marko Marin", "text": "Marko Marin\n\nMarko Marin (: ) (* 13. března 1989, Gradiška, Socialistická federativní republika Jugoslávie) je německý fotbalový záložník a bývalý reprezentant srbsko-bosňáckého původu, od srpna 2018 hráč klubu CZ Bělehrad.\n\nMarin se narodil matce Borce a otci Rankovi. V Marinových dvou letech se rodina přestěhovala do Německa, poněvadž zde Marinova matka našla práci. Vyrostl ve městě Frankfurt nad Mohanem, kde začal hrát v místních fotbalových mužstvech. Jeho idolem byl fotbalista Dejan Savićević.\n\nPočátky Marinovy profesionální kariéry jsou spjaty s Borussií Mönchengladbach. Za tento tým odehrál svůj první zápas v německé Bundeslize dne 31. března 2007. Následně přestoupil do klubu Werder Brémy, jehož byl členem od 1. července 2009. Za Brémy debutoval o měsíc a jeden den později.\n\nV roce 2012 se upsal londýnské Chelsea FC. S Chelsea vyhrál Evropskou ligu 2012/13.\n\nV letním přestupovém období 2013 zamířil na roční hostování do španělského klubu Sevilla FC. Se Sevillou se probojoval opět až do finále Evropské ligy 2013/14, v němž jeho tým porazil portugalskou Benfiku Lisabon až v penaltovém rozstřelu (4:2, 0:0 po prodloužení).\n\nV srpnu 2014 odešel z Chelsea na hostování do ACF Fiorentina, ale na podzim si nepřipsal ani jeden start v Serii A. V lednu 2015 šel hostovat do belgického týmu RSC Anderlecht a od srpna 2015 šel na roční hostování do tureckého Trabzonsporu.\n\nV srpnu 2016 se rozloučil s Chelsea FC a posílil řecký Olympiakos Pireus.\n\nNastupoval za juniorské týmy Německa včetně reprezentací do 16 let (9 zápasů), 17 let (16 zápasů, 5 gólů), 18 let (4 zápasy, 2 góly) a 21 let (12 zápasů, 1 gól).\nTrenér Horst Hrubesch jej nominoval na Mistrovství Evropy hráčů do 21 let 2009 konané ve Švédsku, kde mladí Němci získali svůj premiérový titul v této kategorii.\n\nMarin nebyl nikdy pozván k reprezentaci Bosny a Hercegoviny a tak se rozhodl reprezentovat Německo. Za A-mužstvo Německa debutoval 28. 5. 2008 v přátelském utkání v Kaiserslauternu proti Bělorusku (remíza 2:2.\n\nKdyž v roce 2008 připravoval trenér Joachim Löw nominaci hráčů na EURO 2008 v Rakousku a Švýcarsku, dostal se Marin do užšího kádru sestaveného ze 26 hráčů, na šampionát však mohlo odjet jen 23. Marin se do nejužšího kádru nakonec nedostal, stejný osud potkal i záložníka Jermaina Jonese a útočníka Patricka Helmese.\n\nO dva roky později byl Marin nominován do reprezentace Německa pro MS 2010 v Jihoafrické republice. Tentokrát se do nejužšího kádru probojoval a odcestoval do Afriky. Zahrál si 29 minut v prvních dvou zápasech skupiny, pokaždé jako střídající hráč. V prvním zápase proti Austrálii se dostal do hry v 81. minutě místo Lukase Podolskiho, proti Srbsku vystřídal v 70. minutě Thomase Müllera.\n\n"}
{"id": "586481", "url": "https://cs.wikipedia.org/wiki?curid=586481", "title": "Askar Mohammadaján", "text": "Askar Mohammadaján\n\nAskari Mohammadian (* 22. září 1966) je bývalý íránský zápasník, volnostylař. V roce 1988 na letních olympijských hrách v Soulu v kategorii do 57 kg a v roce 1992 na hrách v Barceloně v kategorii do 62 kg vybojoval 2. místo.\n\n"}
{"id": "586484", "url": "https://cs.wikipedia.org/wiki?curid=586484", "title": "Anastasija Kapačinská", "text": "Anastasija Kapačinská\n\nAnastasija Alexandrovna Kapačinská ( , * 21. listopadu 1979, Moskva, Sovětský svaz) je ruská atletka, běžkyně, jejíž specializací je běh na 200 metrů a hladká čtvrtka.\n\nNa evropském šampionátu v Mnichově 2002 vybojovala stříbrnou medaili ve štafetě na 4×400 metrů. Ve finále hladké čtvrtky doběhla na pátém místě v čase 51,69 s.\n\nV roce 2003 vybojovala stříbrnou medaili na halovém MS v Birminghamu a v Paříži se stala mistryní světa v běhu na 200 metrů. O rok později se stala v Budapešti halovou mistryní světa v běhu na 200 metrů. Dopingová zkouška však v jejím organismu odhalila anabolický steroid stanozolol a později dostala dvouletý zákaz startu, který ji vypršel 30. března 2006.\n\nV roce 2008 na letních olympijských hrách v Pekingu doběhla ve finále běhu na 400 metrů na pátém místě. Stříbrnou olympijskou medaili získala ve štafetě na 4×400 m, když ruské kvarteto, za které dále běžely Julija Guščinová, Ludmila Litvinovová a Taťjana Firovová proběhlo cílem v čase 3:18,82 a nestačilo jen na americké kvarteto, které bylo o 28 setin sekundy rychlejší.\n\nNa Mistrovství světa v atletice 2009 v Berlíně skončila na stejné trati sedmá. V roce 2010 na mistrovství Evropy v Barceloně doběhla na poloviční trati na čtvrtém místě v čase 22,47 s. Společně s Antoninou Krivošapkovou, Xenijí Ustalovovou a Taťjanou Firovovou vybojovala zlaté medaile ve štafetě na 4×400 m.\n\nO rok později se probojovala na světovém šampionátu v jihokorejském Tegu do finále běhu na 400 metrů, kde obsadila výkonem 50,24 s 3. místo. Na stupních vítězů ji doplnily Američanka Allyson Felixová (stříbro) a Amantle Montshová z Botswany, která zvítězila časem 49,56 s. Druhý bronz přidala ve štafetě na 4×400 metrů.\n\n"}
{"id": "586492", "url": "https://cs.wikipedia.org/wiki?curid=586492", "title": "Historie zápasu v Česku", "text": "Historie zápasu v Česku\n\nZápas v českých zemích má letitou tradici. Existuje řada historických pramenů dokládající, že zápas patřil k oblíbeným kratochvílím již ve středověku, a to nejen mezi lidem prostým, ale i mezi urozenými pány. Velkým propagátorem zápasu byl také Miroslav Tyrš, i když nedlouho po jeho smrti přišel u Sokolů zápas v nemilost. Za zrod organizovaného zápasu v českých zemích je obecně považován rok 1895, kdy Fridolín Hoyer s Josefem Balejem založili \"Klub atletů Žižkov\", první klub zaměřený na těžkou atletiku.\n\nSvé jméno si český zápas vydobyl již před vznikem samostatného Československa, největší úspěchy jsou pak spojeny právě s obdobím Československa. Českoslovenští zápasníci vybojovali 15 olympijských medailí a řadu předních umístění. Zápas se tak stal třetím nejúspěšnějším olympijským sportem. Na tomto úspěchu měli samozřejmě podíl i slovenští zápasníci. \n\nZápas samozřejmě neměl jen příznivce. Jedním z těch, kdo doporučoval zápas zakázat, byl i Jan Ámos Komenský. Vycházel při tom z obav o lidské zdraví a ze stejného důvodu doporučoval zakázat též šerm či plavání. Negativně se však vyjadřoval k tzv. „tvrdému zápasu“, zápas v umírněné podobě naopak podporoval.\n\nKořeny zápasu na českém území sahají hluboko do minulosti. Zápas byl nezbytnou součásti výchovy budoucích rytířů. Veškeré vědomosti o zápase zanikli s rytířstvím jako takových. Neuchoval asi ani jako součást folklóru. Malé vodítko o způsobu boje lze nalézt v samotném slově zápas. Ve Švýcarsku se podařilo zachovat tradiční zápas zvaný Schwingen, kde se dva soupeři drží za pas snažíc jeden druhého povalit na zem. Slovo zápas tak s velkou pravděpodobností vzniklo ze způsobu boje za pas.\n\nZa prvního novodobého průkopníka zápasu v českých zemích lze považovat Adolfa Hájka. Ten se o zápase zmiňuje ve svém deníku, který se zachoval do dnešních časů, a to záznamem z 23. ledna 1847. Z Hájkových zápisků lze usuzovat, že zápas byl v Čechách pěstován již v první polovině 19. století. V té době ještě zejména jako součást cirkusových představení. Hájek ve svém deníku zároveň vyslovuje naději, že zápas vzbudí mezi lidmi všeobecný zájem a dojde k jeho rozšíření. Z toho by se dalo usuzovat na to, že zápas byl pěstován i v českoněmeckém Akademickém spolku (\"Akademický spolek – Akademischer Turnverein\"), jehož byl zakladatelem.\n\nTaké dr. Miroslav Tyrš se zápasu hojně věnoval - považoval ho za vůbec nejvšestrannější sport, protože se v něm spojují všechny prvky tělesné zdatnosti (síla, obratnost, vytrvalost) na všech částech těla zároveň. Podrobně jej proto popisuje ve své stěžejní knize \"Základové tělocviku (1869)\", kde uvádí i příklady chvatů a základní techniky. V jiné publikaci \"Tělocvičné názvosloví (1862)\" uvedl první ucelené názvosloví týkající se zápasu. Existují rovněž záznamy o Tyršově utkání s Janem Grossem a důkazem popularity zápasu v rámci Sokola jsou i četné dobové ilustrace. Zápas měl být také zařazen do programu I. Sokolského sletu, ten byl ale zakázán.\nPozději se ale zápas ocitl u Sokolů v nemilosti a od 90. let 19. století se vyvíjel, společně se vzpíráním, izolovaně. Za zrod organizovaného zápasu v Čechách je všeobecně považován rok 1895, kdy byl založen Fridolínem Hoyerem a Josefem Balejem \"Klub atletů Žižkov\", záhy se k nim přidává ještě Antonín Bína. Oba prvně jmenovaní začínali s těžkou atletikou v Sokole Žižkov, odkud byli se svým náčiním v roce 1891 vyhozeni. Samotnému založení Klubu atletů Žižkov předcházel ještě těžkoatletický kroužek, provozovaný od roku 1893. Klub sice, díky nevydařené organizaci mezinárodního turnaje v Schumannově cirkusu Na Smetance v Praze na Vinohradech, zanikl již dva roky po založení, ovšem jeho organizátoři se nevzdali a ještě ve stejném roce založili dva nové kluby \"K.A. Žižka Praha\" (Bína s Hojerem) a \"A.K. Bivoj Žižkov\" (Balej). Ve stejném roce vzniká, taktéž na Žižkově, ještě třetí klub a to A.K. Ctirad. Na počátku 20. století došlo k rehabilitaci zápasu v rámci Sokola a objevila se další střediska zápasu jako Plzeň, Brno, Pardubice a další. Odpovědní lidé začali také usilovat o spojení oddílů do vyšších celků.\n\nV roce 1897 byla založena \"Česká atletická amatérská unie\", v rámci které působila sekce těžké atletiky. 4. prosince 1903 odešla z ČAAU řada sportovců, vedena jejím tehdejším předsedou Františkem Malým. Ti zakládají konkurenční \"Český atletický svaz pro Království České\". V roce 1910 přichází jeden z nejúspěšnějších klubů K.A. Žižka Praha s návrhem reorganizace stávajícího stavu. Podle návrhu měla ČAAU organizovat lehkou a ČAS těžkou atletiku. Zároveň bylo navrženo přejmenování ČASu na Ústřední svaz těžké atletiky. Z návrhu se ujalo pouze vytvoření Ústředního svazu těžké atletiky a to vyčleněním těžkoatletické sekce ČAAU. Ke sloučení s ČAS však nedošlo a tak dualita ve vedení těžké atletiky přetrvala až do roku 1920, kdy byl vytvořen jednotný Československý svaz těžké atletiky pod vedením arch. Rudolfa Schindlera .\n\nV roce 1922 se ČSTA stal členem nově utvořené Mezinárodní amatérské federace zápasu (IAWF). Členem té vůbec první mezinárodní federaci byli Češi již od jejího vzniku v roce 1912 (ustavující kongres v Berlíně 1913) a jako jediní spolu s šermíři mohli vystupovat samostatně pod českým praporem a ne v rámci rakouské výpravy. Za první republiky zaznamenal zápas v Československu nebývalý rozkvět. Důkazem čehož jsou olympijské medaile Maudra, Urbana, Herdy a Klapucha. \n\nÚspěch zaznamenali zápasníci i na tzv. Pershingově olympiádě v r. 1919, kde nás reprezentovali Beránek, Balej, Halík, Dostál a Kopřiva. \n\nSvaz sdružoval v roce 1930 župy Pražskou, Západočeskou, Severočeskou, Moravsko-slezkou, Slovenskou a v roce 1928 uzavřel smlouvu o spolupráci i s Deutscher Hauptverband für der Schwerathletik in der ČSR, který sdružoval oddíly ze Sudet. V témže roce zápasilo jen v Praze ligovou soutěž 27 mužstev ve 3 skupinách. \n\nVrcholem jeho činnosti v tomto období bylo v roce 1931 uspořádání Mistrovství Evropy v zápase řecko-římském. Toto mistrovství skončilo sice velkou finanční ztrátou, nicméně bylo ze strany mezinárodní federace i účastníků velmi kladně hodnoceno.\n\nSvaz se i v tomto nelehkém období snažil i nadále vyvíjet aktivitu. V roce 1939 bylo evidováno 39 klubů. V roce se Mistrovství Čech a Moravy zúčastnilo 125 borců.\n\nV roce 1945 v rámci Československého svazu těžké atletiky zřízena komise pro znovuutvoření celostátního svazu zápasu. Utvořen pak byl 22. července 1946 a jeho předsedou byl zvolen Václav Zvěřina. V roce 1946 se také koná první poválečné mistrovství republiky v řecko-římském zápase. V roce 1947 se v pražské Lucerně uskutečnilo mistrovství Evropy v zápase řecko-římském, kde z československých zápasníků vybojoval bronzovou medaili František Kotrbatý. V roce 1950 se koná první poválečné mistrovství republiky v zápase ve volném stylu. V roce 1957 se zápas začal organizovat v rámci ČSTV, prvním předsedou sekce zápasu byl Eduard Trnka. Ve světě si stále větší oblibu získává zápas ve volném stylu a tak přichází rozhodnutí začít se i v Československu na tento styl specializovat. Z tohoto důvodu byl v roce 1957 pozván sovětský volnostylařský trenér Michal Morozov, který vedl školení asi dvacítky nejlepších československých trenérů a reprezentantů. V roce 1961 se pak českoslovenští reprezentanti poprvé účastnili mistrovství světa.\n\nOkolo roku 1950 začínají být organizovány, finančně bohatě dotované, Sportovní hry dělnické mládeže (později Sportovní hry mládeže). Ty dokázaly nejen k zápasu přilákat velké množství mladých zájemců. Již v roce 1952 se tak střetávalo na žíněnkách více jak 14 000 chlapců.\n\nV roce 1993 byl vytvořen samostatný \"Svaz zápasu České republiky\" a jeho předsedou se stal Vítězslav Mácha. V říjnu roku 1995 se v Praze uskutečnilo mistrovství světa v zápase řecko-římském. K této příležitosti vydala Česká pošta známku v nominální hodnotě 3 Kč.\n\nDlouhou dobu se jednalo o výhradně mužský sport, přesto se čas od času na zápasnických žíněnkách objevovaly i ženy. První zaznamenaný zápas žen proběhl v roce 1921 v pražské Lucerně a jeho vítězkou se stala Anči Hrdinková.\nPravidelně organizované turnaje a tréninky žen se však objevují až v 80. letech 20. století. V roce 1988 vzniká v Brně kroužek dívčího zápasu pod vedením Ludvíka Suchého a Vlastimila Hubáčka. V roce 1991 se v Brně konalo neoficiální mistrovství ČSFR žen a o rok později již první regulérní. V tomto roce také vybojovala Dana Durecová první úspěch na mezinárodním poli, když na mistrovství Evropy obsadila 4. místo. V roce 2019 vybojovala stříbrnou medaili na Mistrovství Evropy žen Adéla Hanzlíčková. \n\n"}
{"id": "586493", "url": "https://cs.wikipedia.org/wiki?curid=586493", "title": "Juliusz Tarnawa-Malczewski", "text": "Juliusz Tarnawa-Malczewski\n\nJuliusz Tadeusz Franciszek Tarnawa-Malczewski (4. říjen 1872 Martynow Nowy, Rakousko-Uhersko - 1940 Lvov, SSSR) byl polský generál.\n\nJuliusz Tarnawa-Malczewski studoval vojenskou školu ve Hranicích na Moravě. V roce 1893 vystudoval rakouskou technickou akademii. V roce 1909 se stal inženýrem ve Vídni. Poté působil na pevnostech v Krakově (1893–1895) a Přemyšli (1898–1908). \n\nV roce 1911 se stal majorem. Roku 1912 byl vůdcem praporu v Tarnopolu.\n\nTarnawa-Malczewski se účastnil první světové války v Krakově. Roku 1914 byl těžce raněn. Poté se stal náměstkem a šéfem inženýrství na Haličské frontě, poté se stal vůdce pluku střelecké pěchoty. Ke konci války byl v generálním štábu rakouské armády.\n\nV roce 1918 se Tarnawa-Malczewski vrátil do Polska. Pracoval jako zástupce šéfa generálního štábu. Působil v ministerstvu národní obrany.\n\nRoku 1924 prezident Stanisław Wojciechowski na návrh generála Władysława Sikorského povýšil Tarnawu-Malczewského na divizního generála. Do roku 1926 byl velitelem Varšavského vojenského okresu.\n\nPři Květnovém převratu byl Tarnawa-Malczewski zastáncem prezidenta Wojciechowského, zastával v té době několik dní post ministra vojenství ve třetí vládě Wincentyho Witose. Po jeho porážce byl zatčen, poté propuštěn a donucen opustit armádu. Poté přednášel na univerzitě ve Lvově.\n\nPo ruské okupaci Lvova byl 27. září 1939 Tarnawa-Malczewski zatčen NKVD. O rok později byl zastřelen.\n"}
{"id": "586499", "url": "https://cs.wikipedia.org/wiki?curid=586499", "title": "Kristian Petrlík", "text": "Kristian Petrlík\n\nKristian Petrlík (20. listopad 1842 Chlum u Hlinska – 31. březen 1908 Praha) byl profesorem inženýrského stavitelství na Císařské a královské české vysoké škole technické v Praze. Dvakrát (ve funkčních obdobích 1892–1893 a 1904–1905) byl jejím rektorem.\n\nVystudoval reálku v Chrudimi a později v Praze v Ječné. Pokračoval ve studiu silničního a vodního stavitelství na Polytechnickém ústavu v Praze, které zakončil v roce 1867. Poté pracoval na stavbě dráhy císaře Františka Josefa (Praha–Vídeň). V letech 1868–1870 se vrací na techniku jako asistent. Byl zakladatelem a prvním předsedou \"Spolku posluchačů inženýrství\".\n\nV letech 1870–1874 pracoval jako inženýr při stavbě Duchcovsko-podmokelské dráhy. Pro schopnosti, které zde prokázal, byl jmenován inspektorem železnic a dohlížel na stavby v Dolních Rakousích (například dráha Leobersdorf–St. Pölten nebo dráha Pöchlarn–Kienberg-Gaming) až do roku 1879. V tomto roce byl jmenován mimořádným a v roce 1884 řádným profesorem vodního stavitelství, stavitelství tunelů a encyklopedie inženýrského stavitelství na Císařské a královské české vysoké škole technické v Praze.\n\nV roce 1893 byl zvolen předsedou Spolku architektů a inženýrů, v letech 1894–1897 redigoval (spolu s Janem Koulou jeho časopis \"Zprávy Spolku architektů a inženýrů\" .\n\nV letech 1900–1902 byl předsedou správní rady Elektrických podniků hlavního města Prahy .\n\nPřispíval do českého i německého odborného tisku.\n\nJe autorem publikací:\n\nByl jedním z redaktorů Ottova slovníku naučného pro inženýrské stavitelství.\n\nJeho pozůstalost je uložena v archivu NTM.\n\n\n\n"}
{"id": "586506", "url": "https://cs.wikipedia.org/wiki?curid=586506", "title": "Třída Cassard", "text": "Třída Cassard\n\nTřída Cassard je třída raketových torpédoborců francouzského námořnictva. Jedná se o protiletadlovou variantu torpédoborců třídy \"Georges Leygues\" od nichž se liší především instalací vypouštěcího zařízení amerických řízených střel Standard SM-1MR, sejmutého ze dvou starých torpédoborců třídy \"Surcouf\" (třída T 47). Obě postavené torpédoborce jsou stále v aktivní službě.\n\nTřída se skládá ze dvou jednotek – \"Cassard\" vstoupil do služby v roce 1988 a \"Jean Bart\" v roce 1991. Oba postavila loděnice DCN v Lorientu.\n\nJednotky třídy \"Cassard\":\n\nHlavňovou výzbroj představuje 100mm kanón Creusot-Loire v dělové věži na přídi, dva 20mm kanóny a čtyři 12,7mm kulomety. K boji proti vzdušným cílům slouží jednoduché odpalovací zařízení protiletadlových řízených střel Standard SM-1MR se zásobou 40 střel a dosahem 45 km. Střely Standard by přitom měly nahradit nové střely Aster 30. To doplňuje ještě protiletadlový systém krátkého dosahu Sadral, využívající 39 kusů střel Mistral s dosahem 5 km. Dvě šestinásobná vypouštěcí zařízení jsou po stranách hangáru. Torpédoborce rovněž nesou dva čtyřnásobné kontejnery protilodních střel MM40 Exocet a dva 550mm protiponorkové torpédomety KD 59E, pro které nesou zásobu 10 torpéd.\n\nTorpédoborce mají přistávací palubu a hangár pro uskladnění jednoho vrtulníku. Pohonný systém tvoří čtyři diesely SEMT-Pielstick 18PA6 V280 BTC. Nejvyšší rychlost je 29,5 uzlu. Dosah je 8000 námořních mil při rychlosti 18 uzlů.\n\n"}
{"id": "586511", "url": "https://cs.wikipedia.org/wiki?curid=586511", "title": "Ali Akbarnejad", "text": "Ali Akbarnejad\n\nAli Akbarnejad (* 16. září 1967) je bývalý íránský zápasník, volnostylař. V roce 1992 na letních olympijských hrách v Barceloně v kategorii do 68 kg vybojoval 4. místo. \n\n"}
{"id": "586512", "url": "https://cs.wikipedia.org/wiki?curid=586512", "title": "Paleorhinus", "text": "Paleorhinus\n\nPaleorhinus byl značně rozšířený rod fytosaurního plaza, žijícího v období svrchního triasu na území Severní Ameriky, Evropy a severní Afriky. Tito starobylí plazi krokodýlovitého vzhledu byli obojživelnými dravci a dosahovali délky až kolem 4 metrů. Zkameněliny druhu \"P. arenaceus\" byly objeveny na polské lokalitě v Krasiejowě. Dalšími druhy jsou \"P. bransomi\", \"P. fraasi\" a \"P. ehlersi\". Indický rod \"Parasuchus\" bývá občas také zahrnován do rodu \"Paleorhinus\".\n\n"}
{"id": "586520", "url": "https://cs.wikipedia.org/wiki?curid=586520", "title": "Amír'rezá Chádem", "text": "Amír'rezá Chádem\n\nAmír'rezá Chádem (Chádim) Azgádí (: ) nebo (: ), (* 10. ledna 1970 v Mašhadu, Írán) je bývalý íránský zápasník volnostylař, olympijský medailista z let 1992 a 1996.\n\nPochází ze zápasnické rodiny. Jeho otec Mohamed se účastnil olympijských her v Římě v roce 1960 ve volném stylu a mladší bratr Rasúl patřil k nejlepším volnostylařům své doby. V íránské seniorské reprezentaci se poprvé objevil v roce 1990 a v roce 1992 startoval na olympijských hrách v Barceloně ve velterové váze jako úřadující mistr světa. V základní skupině prohrál v pátém kole postup do finále s Korejcem Pak Čang-sunem. V boji o třetí místo uspěl proti Dagestánci Magomedsalamu Gadžijevovi a získal bronzovou olympijskou medaili. Po olympijských hrách přestoupil do střední váhy, ve které se dlouho neprosazoval. V roce 1996 však uspěl v íránské nominaci a startoval na olympijských hrách v Atlantě. Turnajem postoupil do čtvrtého kola, ve kterém poprvé zaváhal v zápase s Chadžimuradem Magomedovem z Ruska. V opravách uspěl, v boji o třetí místo působil na rozhodčí aktivněji a ti ho po vyrovnaném zápase s Turkem Sebahattinem Öztürkem zvolili vítězem. Získal druhou bronzovou olympijskou medaili. V roce 2000 se po dlouhé době objevil v íránské nominaci na olympijských hrách v Sydney. Po postupu z relativně snadné základní skupiny prohrál oba své další zápasy a skončil na 4. místě. Následně ukončil sportovní kariéru.\n\n"}
{"id": "586522", "url": "https://cs.wikipedia.org/wiki?curid=586522", "title": "Attila Bartis", "text": "Attila Bartis\n\nAttila Bartis (* 22. ledna 1968, Târgu Mureş, Sedmihradsko, Rumunsko) je maďarský spisovatel a fotograf.\n\nJeho otec Bartis Ferenc byl básník. V roce 1984 se odstěhoval do Budapešti. V roce 1997 získal literární cenu Tibora Déryho a v roce 2002 cenu maďarského spisovatele Sándora Máraie. V současné době je hostem výtvarného programu DAAD.\n\n\n\n\n"}
{"id": "586525", "url": "https://cs.wikipedia.org/wiki?curid=586525", "title": "IEEE 802.1Q", "text": "IEEE 802.1Q\n\nIEEE 802.1Q (též VLAN Tagging) je v informatice standard vyhlášený pracovní skupinou IEEE 802.1, který umožňuje jednu fyzickou ethernetovou síť rozdělit na více logických sítí (tzv. VLAN) pomocí rozšíření hlavičky ethernetového rámce o další položky. Shortest Path Bridging začleněna do IEEE 802.1Q-2014\n\nIEEE 802.1Q vkládá do hlavičky ethernetového rámce 32bitovou položku, která definuje virtuální síť (VLAN) a umožňuje tak rozdělit fyzickou síť na více logických sítí. Označené ethernetové rámce jsou pak doručeny pouze těm zařízením, která patří do dané virtuální LAN sítě. Označit rámec může již vysílající stanice, případně ji může přidat (nebo odebrat) switch na základě prakticky libovolných kritérií. Značky jsou často přidávány na základě připojení do fyzického portu switche.\n\nPříkladem využití může být hotová LAN síť, kterou je nutné z nějakého důvodu rozdělit na menší podsítě. Pomocí VLAN je možné síťový provoz v jednotlivých VLAN od sebe oddělit bez toho, aby bylo nutné fyzicky oddělit jednotlivé kabely a switche (ovšem za předpokladu, že to switch umožňuje, tzn. že je s managementem).\n\nFormát rámce se popisuje pomocí oktetů, což je osmice bitů. Zde je tabulka ve které je zobrazen rozdíl v rámci s využitím VLAN a bez nich.\n\n\n\n"}
{"id": "586526", "url": "https://cs.wikipedia.org/wiki?curid=586526", "title": "Mádl", "text": "Mádl\n\nMádl (Madl) příjmení:\n\n\n"}
{"id": "586527", "url": "https://cs.wikipedia.org/wiki?curid=586527", "title": "Třída Georges Leygues", "text": "Třída Georges Leygues\n\nTřída Georges Leygues je třída raketových torpédoborců francouzského námořnictva. V letech 1979–1990 bylo do služby zařazeno sedm lodí této třídy. Jejich hlavním úkolem je ničení ponorek. Protiletadlovou variantou této třídy jsou dvě jednotky třídy \"Cassard\".\n\nVšech sedm jednotek této třídy postavila loděnice Arsenal de Brest v Brestu. Poslední trojice měla modernější elektroniku a zvětšený můstek.\n\nJednotky třídy \"Georges Leygues\":\n\nHlavňovou výzbroj představuje 100mm kanón Creusot-Loire v dělové věži na přídi a dva 20mm kanóny. K boji proti vzdušným cílům slouží osminásobné odpalovací zařízení protiletadlových řízených střel Crotale EDIR, umístěné na střeše hangáru. Neseno je celkem 26 střel Crotale. Torpédoborce rovněž nesou dva čtyřnásobné kontejnery protilodních střel MM40 Exocet a dva 550mm protiponorkové torpédomety se zásobou 10 torpéd. Jsou vybaveny přistávací plochou a hangárem pro uskladnění dvou protiponorkových vrtulníků Westland Lynx.\n\nPohonný systém je koncepce CODOG. Tvoří čtyři diesely SEMT Pielstick 16PA6-CV280 a dvě plynové turbíny Rolls-Royce Olympus TM3B. Nejvyšší rychlost je 30 uzlů. Dosah je 9500 námořních mil při ekonomické rychlosti 17 uzlů.\n"}
{"id": "586529", "url": "https://cs.wikipedia.org/wiki?curid=586529", "title": "Rackets", "text": "Rackets\n\nRackets nebo racquets (americká angličtina) je rychlý halový sport velmi podobný squashi, ale hraje se s tvrdším míčkem o průměru 2,5 cm a váze 28 g a dřevěnými, střívky vypletenými raketami dlouhými kolem 76 cm a vážícími 255 g. Soutěží se ve dvouhře i ve čtyřhře. Původně vznikla na vězeňských dvorech a širší oblibu si tento sport získal, když byl v 19. století zaveden na veřejných školách v Anglii. Angličané už téměř 200 let světovým soutěžím v rackets dominují.\n\nKurt je uzavřený. Přední stěna a boční stěny jsou 9 m vysoké, zadní stěna má poloviční výšku. Povrch podlahy i stěn je tvrdý a hladký. Na přední stěně je připevněno dřevěné prkno, jehož horní hrana 68 cm (2,25 stopy) nad podlahou tvoří \"čáru hry\". Další čára na přední stěně ve výši 3 m (9,5 stopy) nad podlahou je \"čára podání\".\n\nBodovat může pouze podávající. Při podání musí zahrát míček z podávacího boxu tak, aby se odrazil od přední stěny nad čárou podání do podávacího území. Hráč přijímající podání musí míček zasáhnout dříve, než dvakrát spadne na podlahu, a odrazit ho nad čáru hry na přední stěně. Vyhraje-li výměnu podávající, získává bod, v opačném případě ztratí podání a podává soupeř. Hráč, který jako první dosáhne 15 bodů, vítězí ve hře.\n\n\n\n"}
{"id": "586530", "url": "https://cs.wikipedia.org/wiki?curid=586530", "title": "Archosauromorpha", "text": "Archosauromorpha\n\nArchosauromorfové (\"mající tvar vládnoucích ještěrů\") jsou velmi rozšířenou skupinou plazů z podtřídy Diapsida. První zástupci této skupiny se objevili v období prvohorního permu asi před 260 miliony let. Hojnými se stali v následujícím triasu, kdy se celosvětově rozšířili. Také dnes jsou poměrně hojní a zahrnují mj. krokodýly, šupinaté (ještěry a hady) a hatérie. Podle moderní klasifikace patří do této skupiny navíc také ptáci. Nejpopulárnější vyhynulou skupinu pak tvoří nepochybně neptačí dinosauři.\n"}
{"id": "586533", "url": "https://cs.wikipedia.org/wiki?curid=586533", "title": "Jiří Weinberger", "text": "Jiří Weinberger\n\nJiří Weinberger (* 2. července 1946, Brno) je český básník, textař, esejista, překladatel, analytik a konzultant.\n\nVystudoval matematickou statistiku na Matematicko-fyzikální fakultě Univerzity Karlovy v Praze a herectví na LŠU, kde ho ovlivnil zejména Ivan Vyskočil.\n\nJiří Weinberger se věnuje v profesním životě teorii i praxi projektového managementu kde je jedním ze zastánců použití počítačových simulací pro optimalizaci a řízení projektů, jakožto přístupu odstraňujího řadu problémů tradičních metod projektového managementu, především síťové analýzy.\n\nPodle doc. Jaroslava Tomana zaujímá Jiří Weinberger výjimečné místo mezi autory, kteří:\n\"\"... nonsensovou poetiku svých sbírek, vesměs adresovaných věkově univerzálnímu čtenáři, obohacují o reflexi, epickou konstrukci a zejména o postmoderní synkrezi různých literárních žánrů a druhů umění: slovesného, dramatického, výtvarného a hudebního, umocňující recipientův smyslový a emocionálně-estetický zážitek.\"\"\n\"\"Tvorba J. Weinbergera reprezentuje postmoderní básnictví, vymykající se (...) apriornímu typologickému zařazení. Její osobitost tkví v prolnutí absurdně humorného a smysluplného zření reality, v němž ve vzácné symbióze koexistují nezávazný humor a závažné sdělení. Je projevem autorova poučeného hledačství a tvořivého experimentu, vyhlašujícího (...) boj konvenci a stereotypu ve všech jejich podobách. Svou recepční otevřeností, nedourčeností a pluralitou je schopna komunikovat se čtenáři všech věkových kategorií a aktivizovat jejich imaginaci a myšlení. Její výrazný melodický aspekt ji předurčil k autorskému čtení, ke zhudebnění a scénickým montážím pro kabaretní vystoupení (...), na nichž básník úspěšně participuje také jako textař písniček, zpěvák a herec\"\" \nJeho tvorba obsahuje následující díla a aktivity:\n"}
{"id": "586538", "url": "https://cs.wikipedia.org/wiki?curid=586538", "title": "Chorvatská abeceda", "text": "Chorvatská abeceda\n\nChorvatská abeceda je založena na práci „Kratka osnova horvatsko slavenskoga pravopisanja“ Ljudevita Gaje z roku 1830. Protože byla její tvorba ovlivněná i češtinou, je její výslovnost je podobná jako v češtině. Výjimkou jsou některé znaky pro typické západní jihoslovanské hlásky (ć, đ), které byly vypůjčeny z jiných abeced tehdejších evropských jazyků. Je také známá pod názvem \"Gajica\" podle svého autora.\n\nChorvatština používá písmen latinky a přidané znaky: \"ž š č ć đ\" (+ spřežku \"dž\")\n\n\n\n\n\n\n\n\n"}
{"id": "586539", "url": "https://cs.wikipedia.org/wiki?curid=586539", "title": "Discovery History", "text": "Discovery History\n\nDiscovery History je televizní kanál od společnosti Discovery Networks UK.\n\nTento kanál byl původně znám jako kanál Discovery Civilisation a byl určen pro poznávání historie a civilizací, ať už starých, či současných. 1. listopadu 2007 byl kanál Discovery Civilisations změněn na kanál Discovery Knowledge. Tento kanál se specializoval na programy o historii, biologii, inženýrství a kriminalitě.\n\nDiscovery Knowledge +1 zahájil vysílání v platformě Sky na kanále 551; 30. června 2008, byl ale 20. ledna 2009 přesunut na kanál 557, aby uvolníl místo novému kanálu Investigation Discovery.\n\n7. listopadu 2010 byl kanál Discovery Knowledge nahrazen kanálem o historii se jménem Discovery History.\n\nTímto rebrandem se stal kanál \"jediným britským kanálem zaměřeným na faktickou historii\", protože podobné kanály History a Yesterday vysílají spíše pořady zaměřené na realitu.\n\n\n\n"}
{"id": "586540", "url": "https://cs.wikipedia.org/wiki?curid=586540", "title": "Heinola", "text": "Heinola\n\nHeinola je jihofinské město v provincii Päijät-Häme. Leží asi 130 km severovýchodně od Helsinek. Rozkládá se na 839,34 km² a má přibližně 20 000 obyvatel. Je jednojazyčné, mateřským jazykem 97,9 % obyvatel je finština.\n\nHeinola byla založena roku 1776 a městem se stala v roce 1839. Až do krajské reformy v roce 1997 byla součástí Mikkelského kraje. Poté připadla do kraje Jižní Finsko. Na začátku roku 1997 se sloučila s obcí Heinolan maalaiskunta (Heinola-venkov). Kraj Jižní Finsko byl v roce 2010 zrušen a Heinola je dnes součástí provincie Päijät-Häme.\n\n"}
{"id": "586542", "url": "https://cs.wikipedia.org/wiki?curid=586542", "title": "Agnes Grey", "text": "Agnes Grey\n\nAgnes Grey je první román anglické spisovatelky Anne Brontëové, sestry Emily a Charlotty Brontëových. Román vyšel v roce 1847 stejně jako romány Jana Eyrová a Na Větrné hůrce, proto nebyl tak doceněn. Úspěchu se dočkal až Annin druhý román \"Dvojí život Heleny Grahamové\" (The Tenant of Wildfell Hall).\n\nMladá Agnes Greyová žila s matkou, otcem a starší sestrou Mary na faře, kde její otec pracoval. Rodina se ale dostala do finančních potíží, proto se Agnes rozhodne stát se vychovatelkou, aby tak mohla alespoň trochu přispět do rodinné pokladny. První pracovní místo získá v zámožné rodině Bloomfieldových. Jejich děti jsou rozmazlené a neposlušné, neschopné se něco naučit. Jejich matka, jež přehlíží všechny jejich chyby, vidí vinu v Agnes, a proto ji propustí. Agnes se vrací domů na faru a je pevně rozhodnuta ve své práci guvernantky pokračovat. Tentokrát se dostane do rodiny Murrayových, která je na společenském žebříčku ještě výše. Vychovává starší dívky, Matyldu a Rosalii, které jsou sice o trochu lepší než její předchozí svěřenci, ale ani tak to nemá Agnes lehké. Koníčkem starší, krásné, ale pyšné Rosalie je koketování. Objektem jejího zájmu se stává Edward Weston, kterého Agnes tajně miluje. Avšak dál v sobě živí naděje, že k ní pociťuje alespoň malou náklonnost. Mezitím je Rosalie požádána o ruku bohatým mužem a ona jeho žádost přijímá kvůli jeho bohatství. Agnes odjíždí domů, protože stav jejího churavějícího otce se rychle zhoršuje. Avšak přijíždí pozdě, její otec zemřel. Spolu s matkou, která by zůstala sama, protože Mary se již provdala, se rozhodne založit si školu. Agnes odjede zpět k Murrayovým, ale po šesti týdnech dá výpověď. Odjíždí za matkou do města, kde vybudují školu. Agnes je však nešťastná. Stále žije v nadějích, že ještě někdy pana Westona potká, ačkoliv rozum jí říká, že je to nesplnitelné. Jednoho dne se jde brzy ráno projít po pláži. Potká zde pana Westona. Ten ji začne pravidelně navštěvovat a po nějakém čase ji požádá o ruku. Agnes s radostí přijímá.\n"}
{"id": "586545", "url": "https://cs.wikipedia.org/wiki?curid=586545", "title": "New Delhi metalo-beta-laktamáza", "text": "New Delhi metalo-beta-laktamáza\n\nNew Delhi metalo-beta-laktamáza (zkráceně NDM-1) je nově identifikovaný enzym, který činí bakterie rezistentní na antibiotika ze skupiny karbapenemů. Gen pro tvorbu tohoto enzymu je členem skupiny genů, které jsou odpovědny za produkci beta-laktamázových enzymů nazývaných karbapenemázy. Tyto enzymy inaktivují širokou škálu beta-laktamových antibiotik. Bakterie nesoucí gen NDM-1 jsou novináři někdy zmiňovány jako „superbakterie“. Britská organizace Health Protection Agency však tvrdí, že „většina izolátů s NDM-1 je rezistentní na všechna standardní nitrožilní antibiotika pro léčbu závažných infekcí“.\n\nNDM-1 byl poprvé identifikován v prosinci 2009 u pacienta hospitalizovaného v Novém Dillí s infekcí \"Klebsiella pneumoniae\". Jeho výskyt byl detekován u bakterií v Indii, Pákistánu, Spojeném království, Spojených státech a Belgii. Nejčastějšími organizmy produkujícími tento enzym jsou gramnegativní bakterie \"E.coli\" a \"Klebsiella pneumoniae\", gen se ovšem může přenášet i na jiné bakterie horizontálním přenosem. Výskyt rezistentních gramnegativních bakterií je v kontrastu s běžnějšími rezistentními bakteriemi jako MRSA, které jsou grampozitivní.\n\nKarbapenemy jsou třída beta-laktamových antibiotik, která byla dosud schopna zabíjet bakterie inhibicí syntézy jedné z vrstev buněčné stěny. Karbapenemy byly vyvinuty jako antibiotika méně citlivá na inaktivaci beta-laktamázami, které produkují bakterie rezistentní na antibiotika, jako je penicilin. Gen \"bla\" způsobuje produkci karbapenemázy NDM-1, která hydrolyzuje a inaktivuje tato karbapenemová antibiotika. Karbapenemázy jsou zvláště nebezpečným mechanismem rezistence, protože mohou inaktivovat širokou škálu různých antibiotik. Enzym NDM-1 je třída B metalo-beta-laktamáz; jiné typy karbapenemáz patří do třídy A nebo D beta-laktamáz. Karbapenemáza třídy A \"Klebsiella pneumoniae\" je nejčastějším typem tohoto enzymu a byla poprvé detekována v Severní Karolíně v roce 1996, od té doby se rozšířila po celém světě. Pozdější publikace ukázala, že \"Enterobacteriaceae\" produkující karbapenemázu se v USA staly běžné.\n\nEnzym inhibuje tato antibiotika:\n\nRezistence způsobované tímto genem proto napomáhá expanzi bakterií, které ho nesou, v lidském hostiteli, protože umožňuje omezení jejich soutěže s populacemi citlivými na původní antibiotickou léčbu (rezistentní bakterie budou mít převahu nad citlivými).\n\nEnzym NDM-1 byl nazván podle Nového Dillí ( New Delhi), hlavního města Indie, a byl poprvé popsán Yongem a spol. v prosinci 2009 u Švéda, který onemocněl rezistentní bakteriální infekcí, kterou se nakazil v Indii. Infekce byla neúspěšně léčena v nemocnici v Novém Dillí a po repatriaci pacienta do Švédska byl identifikován kmen karbapenem-rezistentní bakterie \"Klebsiella pneumoniae\" nesoucí nový gen. Autoři z toho vyvodili, že nový mechanismus rezistence „zjevně pochází z Indie, ale je k dispozici málo dat, která by napověděla, jak moc je rozšířen“. V březnu 2010 zjistila studie v nemocnici v Bombaji, že většina karbapenem-rezistentních bakterií izolovaných u pacientů nese gen \"bla\".\n\nV květnu 2010 byl v Coventry ve Velké Británii hlášen případ infekce \"E. coli\" s NDM-1. Pacientem byl muž indického původu, který o 18 měsíců dříve navštívil Indii, kde se podroboval dialýze. Při počátečních testech byla bakterie rezistentní na všechna testovaná antibiotika, pozdější testy zjistily, že je citlivá na tigecyklin a kolistin. Autoři varovali, že mezinárodní cestování a využívání zdravotní péče ve více státech může vést k „rychlému rozšíření NDM-1 s potenciálně vážnými důsledky“.\nV červnu 2010 byly v USA hlášeny tři případy izolátů \"Enterobacteriaceae\" s popsaným rezistenčním mechanismem. Podle CDC „všechny tři izoláty byly od pacientů, kteří nedávno přijímali lékařskou péči v Indii“. Američtí experti ovšem tvrdí, že není jasné, zda je tento kmen jakkoli nebezpečnější než existující rezistentní bakterie jako MRSA, které jsou již v USA běžné.\n\nV červenci 2010 hlásil tým v Novém Dillí soubor tří případů bakterie \"Acinetobacter baumannii\" produkujících NDM-1, který se objevil na jednotce intenzivní péče v nemocnici v Čennaí (Indie) v dubnu 2010. Stejně jako v předchozím případě byly bakterie plně rezistentní na všechna aminoglykosidová, beta-laktamová a chinolonová antibiotika, byly však citlivé na tigecyklin a kolistin. Široké spektrum antibiotické rezistence je způsobeno tím, že bakterie nesou několik různých genů rezistence navíc k NDM-1.\n\nV srpnu 2010 byla v časopisu \"The Lancet Infectious Diseases\" publikována studie mezinárodního týmu. Ta prověřila vznik a rozšíření bakterií nesoucích gen \"bla\". Hlásila 37 případů ve Velké Británii, 44 izolátů v Chennai, 26 v Harijáně a 73 na různých dalších místech Pákistánu a Indie. Analýza bakteriálních kmenů ukázala, že mnoho z nich má gen \"bla\" v plazmidech, což umožňuje jeho snadný horizontální přenos mezi různými kmeny bakterií. Všechny izoláty byly rezistentní na více různých tříd antibiotik, včetně beta-laktamových, fluorchinolonových a aminoglykosidových, většina však byla citlivých na polymyxinové antibiotikum kolistin.\n\nZačátkem srpna 2010 byla objevena sloučenina GSK-299423, která je výrazně účinná proti rezistentním bakteriím, kterým brání v reprodukci. Může se tedy stát léčivem proti bakteriím s NDM-1.\n\nV srpnu 2010 byla také ohlášen první smrtelný případ. V Belgii zemřel Belgičan pákistánského původu, který se zranil při automobilové nehodě v Pákistánu, byl tam hospitalizován a následně převezen do Belgie.\n\nRoku 2014 bylo objeveno, že molekula aspergillomarasmin A z plísně aspergillus obnovuje rezistenci.\n\nGeny blaNDM-1 se ale vyskytují i na odlehlých místech.\n\nIndické ministerstvo zdravotnictví zpochybnilo závěr časopisu Lancet, že gen pochází z Indie nebo Pákistánu, označilo ho za „nefér“ a tvrdí, že léčba v indických nemocnicích je zcela bezpečná. Indičtí politici označili spojování nového rezistenčního genu z Indií za „škodlivou propagandu“ a obvinili nadnárodní korporace z toho, čemu říkají „selektivní zlomyslnost“. Hlavní autor studie vydané v roce 2010 v časopisu \"The Lancet Infectious Diseases\", který působí na University of Madras, tvrdí, že nesouhlasí s tou částí článku, která radí lidem, aby se vyhýbali chirurgickým zákrokům v Indii. Politici z Indické lidové strany místo toho tvrdí, že článek v časopisu je lživý a představuje pokus odradit „lékařské turisty“ z Indie. Indické ministerstvo zdravotnictví vydalo prohlášení, že se „silně ohrazuje“ proti nazývání enzymu „New Delhi“.\n\nV kontrastu s tím časopis \"Journal of Association of Physicians of India\" vydal v březnu 2010 editorial, který ze vzniku tohoto genu viní široké zneužívání antibiotik v indickém systému zdravotnictví. Tvrdí, že indičtí lékaři „dosud nebrali antibiotickou rezistenci vážně“ a zmiňuje malou kontrolu nad předepisováním antibiotik lékaři nebo dokonce farmaceuty. \"Times of India\" tvrdí, že mezi experty panuje obecná shoda, že Indie potřebuje jak lepší systém kontroly nad používáním antibiotik, tak i centrální registr rezistentních infekcí.\n\n"}
{"id": "586547", "url": "https://cs.wikipedia.org/wiki?curid=586547", "title": "Rackets na Letních olympijských hrách 1908", "text": "Rackets na Letních olympijských hrách 1908\n\nTurnaj v rackets na Letních olympijských hrách 1908 byl jedinou oficiální soutěží tohoto sportu v rámci olympijských her. Na Letních olympijských hrách 1908 proběhly ve dnech 27. dubna – 1. května celkem dvě soutěže, dvouhra a čtyřhra, jichž se zúčastnilo dohromady sedm hráčů pocházejících pouze ze Spojeného království.\n"}
{"id": "586548", "url": "https://cs.wikipedia.org/wiki?curid=586548", "title": "Povodně v Pákistánu 2010", "text": "Povodně v Pákistánu 2010\n\nPovodně v Pákistánu začaly v červenci 2010 po rozsáhlých deštích, které vedly k vylití několika velkých řek z břehů v provincii Highbury Pahtunhva v Pákistánu. Povodním podlehlo nejméně 2000 lidí, více než 722 000 domů bylo těžce poškozeno nebo zcela zničeno, kolem 4 milionů lidí přišlo o své domovy a povodněmi bylo postiženo zhruba 20 milionů lidí, kteří jsou závislí na potravinové pomoci. V důsledku záplav bylo zatopeno více než 160 000 čtverečních kilometerů což je více než součet při zemětřesení a tsunami v Indickém oceánu 2004, zemětřesení v Kašmíru 2005 a zemětřesení na Haiti 2010. Avšak počet obětí v každé z těchto tří katastrof byl mnohem vyšší než je zatím počet mrtvých při těchto povodních. Záplavami byla ovlivněna přibližně jedna pětina celkové výměry půdy v Pákistánu.\n\nPříčinou povodní byly monzunové deště, které byly popsány jako nejsilnější v posledních 80 letech. Podle meteorologické služby v Pákistánu za 36 hodin spadlo 300 mm srážek a více než 500 000 lidí muselo opustit svoje domovy. V některých místech voda stoupla na 5,5 metru a lidé byli nuceni k útěku na střechu. Záplavy zničily nejméně 45 mostů a zaplavily více než 15 000 domácností. Hlavní silnice, která spojuje Pákistán s Čínou, byla uzavřena kvůli pádu mostu.\n\nGenerální tajemník OSN Pan Ki-mun řekl, že to byla nejhorší katastrofa, jakou kdy viděl, a požádal o okamžitou pomoc v nouzi ve výši 460 000 000 dolarů; 20% obdrželi dne 15. srpna 2010. O dva dny později 17. srpna organizace U.N. vyjádřila obavy, že podpora přichází příliš pomalu, zatímco Světová zdravotnická organizace uvedla, že více než deset milionů lidí ovlivněných povodněmi bylo nuceno pít nepitnou vodu.\n\nRozsáhlé škody na infrastruktuře a významné poškození zemědělských plodin ohrožují pákistánskou ekonomiku. Škody na strukturách a náhradách škod se odhadují na více než 4 miliardy USD, škody na pšenici se odhadují na více než 500 milionů USD. Na místě hrozí propuknutí epidemie cholery.\n\nPákistán vyzval mezinárodní charitativní organizace s žádostí o pomoc v boji proti přírodním katastrofám. Na pomoc postiženému obyvatelstvu bylo přiděleno 150 lodí a 21 vrtulníků. Americké velvyslanectví v Pákistánu poskytlo sedm vrtulníků na pomoc při záchranných operacích. Pomáhat začala také Organizace spojených národů. Zástupce pákistánské armády uvedl, že ve všech postižených oblastech jsou umístěni vojáci, kteří chrání tisíce lidí. Premiér Yusuf Raza Gilani navštívil postižené provincie a dal pokyn pákistánskému námořnictvu pomoci při evakuaci povodněmi postižených osob.\n\n"}
{"id": "586550", "url": "https://cs.wikipedia.org/wiki?curid=586550", "title": "Požáry lesů a rašelinišť v Rusku 2010", "text": "Požáry lesů a rašelinišť v Rusku 2010\n\nNa konci července a začátkem srpna 2010 vznikla v Rusku a v celém centrálním federálním svazu řada požárů kvůli vlně veder a nedostatku srážek, které místo toho způsobily povodně v Pákistánu. Požáry rašelinišť nedaleko Moskvy doprovázel silný zápach hořících látek a kouř v Moskvě. Od 6. srpna 2010 se požáry dotkly 20 regionů: středního Ruska a krajů v okolí Volhy, poloostrova Čukotka a Dagestánu. Požáry rašelinišť byly zaznamenány v oblasti Moskvy, Sverdlovska, Kirova a v dalších regionech. Uvolnilo se přes 250 miliónů tun oxidu uhličitého.\n"}
{"id": "586551", "url": "https://cs.wikipedia.org/wiki?curid=586551", "title": "Roque na Letních olympijských hrách 1904", "text": "Roque na Letních olympijských hrách 1904\n\nTurnaj v roque na Letních olympijských hrách 1904 byl jedinou oficiální soutěží tohoto sportu v rámci olympijských her. Zápasy na Letních olympijských hrách 1904 proběhly 3. – 8. srpna a zúčastnili se jej pouze čtyři američtí hráči.\n"}
{"id": "586554", "url": "https://cs.wikipedia.org/wiki?curid=586554", "title": "Eric Prydz", "text": "Eric Prydz\n\nEric Sheridan Prydz (narozen 19. července 1976) je švédský DJ a producent, nyní žijící v Los Angeles. V roce 2010 DJ Magazín vyhlásil výsledky své každoroční ankety \"Top 100 DJ\", ve které se Prydz umístil na 30. místě. Některé své singly vydává pod svou přezdívkou \"Pryda\".\n\nV roce 2004 vydal svůj singl „Call on Me“, se samply ze singlu „Valerie“ od Steava Winwoodse, který zaznamenal úspěch v britské a německé hitparádě, ve které se udržel pět respektive šest týdnů.\n\nZnám je také za svůj remix písně „Another Brick in the Wall, Part II“ od skupiny Pink Floyd, který pojmenoval „Proper Education“ a která byla později nominována na cenu Grammy v roce 2008 v kategorii \"Nejlepší remix\".\n\nSingl Pjanoo, vydaný v létě roku 2008, obsadil v Británii druhé místo v pořadí nejvíce stahovaných písní a byl také použit v teaseru hry Grand Theft Auto: The Ballad of Gay Tony.\n\nNějaký čas také spolupracoval s DJským triem Swedish House Mafia, avšak poté, co se přestěhoval do Londýna se její člen (Sebastian Ingrosso) nechal slyšet, že Eric Prydz již není členem.\n\n"}
{"id": "586556", "url": "https://cs.wikipedia.org/wiki?curid=586556", "title": "Seznam ministerských předsedů Rakouského císařství", "text": "Seznam ministerských předsedů Rakouského císařství\n\nV Rakouském císařství byla funkce předsedy rady ministrů vytvořena v roce 1848. Předchůdkyní ministerské rady byla státní rada vedená císařem, v níž nejvýraznější ministři zaujímali vedoucí roli. Takovými ministry byli např. v letech 1805-1809 Johann Philipp Stadion nebo Klemens Wenzel Metternich, kterému byl roku 1821 propůjčen titul státní kancléř.\n\nMinisterská rada byla jmenována a rozpouštěna císařem, bez parlamentní kontroly. Po smrti Felixe Schwarzenberka se plně etabloval neoabsolutismus, prezident ministerské rady nebyl jmenován a byl nahrazen předsedajícím ministrem ministerské konference, což byl oficiální název vlády. Po rakousko-uherském vyrovnání získala každá polovina říše svého ministerského předsedu.\n\n\n\n\n"}
{"id": "586557", "url": "https://cs.wikipedia.org/wiki?curid=586557", "title": "Seznam nejvyšších budov v San Franciscu", "text": "Seznam nejvyšších budov v San Franciscu\n\nSeznam třiceti nejvyšších budov stojících v San Franciscu (Kalifornie, USA). Platný v roce 2018.\n\n"}
{"id": "586558", "url": "https://cs.wikipedia.org/wiki?curid=586558", "title": "Sakrální stavba", "text": "Sakrální stavba\n\nSakrální stavba (z latinského \"Sacer\" – „svatý“) (svatostánek) je stavba sloužící pro náboženské nebo rituální úkony. Existuje mnoho různých druhů náboženských staveb; např. v křesťanství sakrální stavba slouží k uctívání a chvále Boha – může se jednat o katedrálu, kostel, kapli, boží muka i kříž u cesty. Nejstarší dřevěnou sakrální stavbou v České republice je kostelík Panny Marie u města Broumov. Tato stavba vznikla už v roce 1177 a je jednou z nejstarších dřevěných staveb v Evropě.\n\n"}
{"id": "586561", "url": "https://cs.wikipedia.org/wiki?curid=586561", "title": "Belárie", "text": "Belárie\n\nBelárie je původně vila čp. 262 (dnes Pod Belárií 262/13) v Modřanech, postavená v roce 1917 pražským drogistou Vítkem. Později se název přenesl na celou kolonii domků ležící na severozápadním okraji Modřan u Modřanské ulice v dolní části svahu ostrohu s Tyršovou čtvrtí, nedaleko Vltavy. Spolu s celými Modřany byla připojena k Praze 1. ledna 1968 a je součástí městského obvodu Praha 4, nyní též městské části Praha 12. Je zahrnuta do základní sídelní jednotky Modřany-sever.\n\nNázev Belárie má kořeny v latině (nejspíše v \"„belle aeria”\", což znamená \"„krásný, do vzduchu čnějící”\", možný je však také původ od výrazu \"„belle aer”\", \"„krásný vzduch”\"; málo pravděpodobná je odvozenina od \"„bellare”\", \"„bojovat”\"). V severovýchodní Itálii vznikl kolem roku 1359 pod jménem Bellaria opevněný statek, kolem kterého později vzniklo město (dnes dvojměstí Bellaria-Igea Marina v provincii Rimini). Zvučný název se později rozšířil v různých variantách po celé Evropě a jsou jím nazývány především vyhlídky, vily s krásným výhledem a hotely.\n\nNa jihozápadních svazích nad Vltavou mezi starými Modřany a Hodkovičkami se pěstovalo již ve 12. století víno (první zmínky o tamějším viničním domě pocházejí z darovací listiny Soběslava II. z roku 1178). Poslední část modřanské vinice na jižním svahu zanikla vinou silných mrazů v roce 1929 a obnovena byla až v roce 1989.\n\nPozemky na severozápadním svahu téhož vrchu zakoupil v roce 1917 pražský drogista Vítek. Svou vilu čp. 262 nazval \"Bellárie\" a na okolních pozemcích si zařídil rozsáhlé zahradnictví. Po roce 1945 bylo Vítkovo zahradnictví znárodněno a pozemky zarostly křovím a plevelem. Na části z nich byla později zřízena zahrádkářská kolonie.\n\nKolem Vítkových pozemků vyrostlo po roce 1917 množství dalších rodinných vil a vzniklá osada se vymezila názvy ulic Nad Belárií (pojmenovaná roku 1932, stejně jako příčná ulice Pod Belárií) a Pod vinicí. Název Belárie se pro osadu běžně používal již od 30. let. \n\nAutobusová zastávka na Modřanské ulici nesla nejméně od roku 1948 název Bellarie který byl později počeštěn na Belárie (ještě v roce 1937 měla linka X po Hodkovičkách zastávky U pily, Potravní daň a Poříční stráž). 26. května 1995 byla podél zmodernizované Modřanské ulice prodloužena tramvajová trať od Braníka na sídliště Modřany. Název zastávky Belárie se z autobusové zastávky přenesl i na tramvajovou zastávku, od 1. července 1998 do 1. září 2009 byly v zastávce Belárie (v ulici Mezi vodami) ukončeny příměstské linky PID 341 a 342 směrem do Dolních Břežan.\n\nAčkoliv v blízkosti Belárie vyrůstaly velké průmyslové podniky (Mikrotechna, Chirana), sama vilová čtvrť se do roku 1989 téměř nerozvíjela. Po roce 1989 však začal na jejích krajích stavební boom a vzniklo tak množství několikapatrových kancelářských a firemních objektů (např. Nestlé, DVAN apod.).\n\nVelké prvorepublikové vily v osadě byly často přebudovány na ubytovací zařízení a názvu Belárie využili i developeři k výstavbě nových bytových komplexů u řeky. Tím se název Belárie rozšířil i na pozemky mezi ulicemi Modřanská a Vltavanů, až na břeh řeky Vltavy.\n\nV prvním desetiletí 21. století začal na pobřeží Vltavy pod Belárií vznikat také rozsáhlý prostor pro sportovní a volnočasové aktivity. 10. května 2007 byla otevřena nová cyklostezka z Komořan na Zbraslav a kolem ní začalo vznikat mnoho rekreačních objektů. \n\n"}
{"id": "586562", "url": "https://cs.wikipedia.org/wiki?curid=586562", "title": "Kroket na Letních olympijských hrách 1900", "text": "Kroket na Letních olympijských hrách 1900\n\nTurnaj v kroketu na Letních olympijských hrách 1900 byl jedinou oficiální soutěží tohoto sportu v rámci olympijských her. Na Letních olympijských hrách 1900 proběhly 28. června – 4. července tři soutěže, jednotlivců ve hře s jednou koulí, jednotlivců ve hře se dvěma koulemi a dvoučlenných družstev. Turnaje se zúčastnilo sedm mužů a tři ženy, z celkového počtu deseti hráčů jich devět pocházelo z Francie, poslední byl Belgičan. Všechny medaile získali francouzští sportovci.\n"}
{"id": "586564", "url": "https://cs.wikipedia.org/wiki?curid=586564", "title": "Jean-Dominique Bauby", "text": "Jean-Dominique Bauby\n\nJean-Dominique Bauby (23. dubna 1952 Francie - 9. března 1997 Francie) byl francouzský novinář, šéfredaktor časopisu Elle.\nVe věku 43 let (8. prosince 1995) utrpěl mozkovou příhodu. Ochrnul, oněměl, postihl ho syndrom uzamčení (\"locked-in syndrom\"), jediný jeho způsob komunikace bylo mrkání očními víčky. Jeho terapeutka Claude Mendibil, s ním pomocí mrkání komunikovala, a tak ji mrkáním \"nadiktoval\" knihu Skafandr a motýl.\n\n\"Skafandr a motýl\" (Francouzsky \"Le Scaphandre et le papillon\") autobiografie, popisující Baubyho končící život, kdy je bezmocně upoután na nemocniční lůžko. Novela vyšla ve Francii v roce 1997 a stala se okamžitě bestsellerem, v Česku vyšla roku 2008 ( v překladu od Jitky Řihánkové).\nV roce 2007 Julian Schnabel knihu zadaptoval do filmové podoby, v hlavních rolích: Mathieu Amalric a Emmanuelle Seigner.\n"}
{"id": "586567", "url": "https://cs.wikipedia.org/wiki?curid=586567", "title": "Kryštof 07", "text": "Kryštof 07\n\nKryštof 07 (také \"Kryštof 7\") je volací znak a všeobecně rozšířené označení vrtulníku letecké záchranné služby (LZS) v Plzeňském kraji, sídlící na Letišti Plzeň-Líně. LZS byla v Plzni do provozu poprvé uvedena 17. července 1990. Provozovatelem vrtulníku je Armáda České republiky. Zdravotnickou část posádky LZS zajišťuje také armáda. Tísňové výzvy jsou přijímány a koordinovány zdravotnickým operačním střediskem Zdravotnické záchranné služby Plzeňského kraje.\n\nZkušební provoz letecké záchranné služby byl v tehdejším Západočeském kraji poprvé zahájen 17. července 1990. Provozní stanice se nacházela na letišti v Plané u Mariánských Lázní. Prvním provozovatelem byl státní podnik Slov-Air, který pro LZS nasazoval vrtulník Mil Mi-2. K 1. květnu 1991 se středisko letecké záchranné služby stěhuje na letiště v Líních u Plzně a novým provozovatelem se stává Československá armáda, přesněji 1. letka velení a průzkumu Líně. Volací znak byl Záchrana 214 a pro LZS byly používány stroje Mi-2 ve žlutočerné kamufláži. V roce 1992 je 1. letka velení a průzkumu Líně začleněna do 11. vrtulníkového pluku Líně. 1. ledna 1993 je zaveden nový volací znak Kryštof 07 a středisko formálně začíná provozovat Armáda České republiky. Od roku 1993 se na stanici střídají armádní vrtulníky Mil Mi-2 a Mil Mi-17. V roce 1994 získávají vrtulníky červenobílý nátěr a v témže roce je na stanici zkoušen zapůjčený moderní západní vrtulník BK 117. Koncem roku 1994 se 11. vrtulníkový pluk stěhuje do Přerova a v Líních zůstávají tři stroje Mi-2 a dva vrtulníky Mi-17. Tím došlo také ke zřízení Leteckého střediska záchranné služby. Hlavní změna spočívala v rozdělení zaměstnanců na letecký a zdravotnický personál.\nV březnu 1997 vyhrála společnost Aerocentrum výběrové řízení na provoz letecké záchranné služby v Západočeském kraji. K 1. dubnu 1997 oficiálně ukončuje Armáda České republiky provoz LZS, avšak nový soukromý provozovatel nebyl schopen zajistit vrtulník a armáda tak provozuje LZS až do 17. dubna. Nový provozovatel používal pro LZS vrtulník Bell 222, který byl pronajatý z Německa. S tímto vrtulníkem také létali piloti z Německa. Provoz byl už od počátku velmi chaotický a v dubnu 1997 byly v Plzni demonstrativně připraveny stroje Mi-2 a PZL Kania společnosti Helicopter, aby v případě potřeby zahájily ihned činnost. Později se vrtulníky Bell 222 vracejí zpět do Německa a pro LZS jsou opět používány stroje Mi-2 a nově také stroj Mil Mi-8. Na podzim roku 1997 se středisko LZS stěhuje do Koterova, hangár v Líních je odprodán a armádní vrtulníky odlétají na Letiště Praha-Kbely. \n\nKvůli problémům se zajištěním letecké záchranné služby ukončuje v prosinci 1997 soukromý provozovatel činnost a 20. prosince na středisko v Koterově přilétá vrtulník Ministerstva vnitra České republiky a dočasně se stává novým provozovatelem Letecká služba Policie ČR s vrtulníkem Bell 412.\n\nPočátkem roku 1998 je hangár v Líních odkoupen armádou a od 1. května 1998 provozuje středisko v Líních opět Armáda České republiky. LZS zajišťuje 63. vrtulníková letka, která je vyčleněna z 6. základny dopravního letectva TGM Kbely. Poprvé se ve službě objevují vrtulníky W-3A Sokół. 1. ledna 2004 dochází k reorganizaci ozbrojených sil a letecká záchranná služba je jako odloučená 233. letka součástí 23. základny vrtulníkového letectva. K 1. říjnu 2008 dochází k další velké změně, 233. letka je zrušena a vrtulníky se stávají součástí 24. základny dopravního letectva. V Líních tak zůstal pouze jeden vrtulník zajišťující nadále leteckou záchrannou službu.\n\nProvozní stanice letecké záchranné služby v Plzeňském kraji se nachází v areálu letiště v Líních u Plzně. V současné době (2012) slouží na stanici trvale vrtulník PZL W-3A Sokół. Provoz stanice je nepřetržitý s normou vzletu do čtyř minut od přijetí tísňové výzvy během dne, v nočních hodinách pak s normou vzletu do 10 minut od přijetí tísňové výzvy. Během dne vrtulník zajišťuje leteckou záchrannou službu pro oblast Plzeňského a Karlovarského kraje, který LZS neprovozuje. V nočních hodinách zajišťuje sekundární a ambulanční lety LZS pro území celé České republiky, převážně ale pro oblast Čech. Posádka vrtulníku Kryštof 07 létá v pětičlenném složení – dva piloti, palubní inženýr, lékař a zdravotnický záchranář. Tísňové výzvy jsou přijímány a vyhodnocovány zdravotnickým operačním střediskem Zdravotnické záchranné služby Plzeňského kraje. Akční rádius vrtulníků LZS má rozsah cca 70 km, který odpovídá doletové době zhruba 18 minut od vzletu.\n\nVrtulníky W-3A Sokół odporují normám Evropské unie o provozu vrtulníků ve prospěch letecké záchranné služby. Stroje užívané pro LZS musí být dle norem dvoumotorové vrtulníky výkonnostní třídy A1. Vrtulínky W-3A Sokół nejsou v této kategorii certifikovány. Kontroverzním tématem je také provoz LZS zajišťovaný armádou. Letecká záchranná služba je v Evropě zajišťována téměř výhradně nestátními provozovateli.\n\nI přesto, že se jedná o vrtulník provozovaný armádou, má červenobílé barevné značení jako civilní letouny. Není tedy v typických vojenských barvách. Takzvaná antikamufláž má umožnit lepší viditelnost vrtulníku v terénu při zásahu, čímž se zlepšuje úroveň bezpečnosti zasahujícího personálu letecké záchranné služby. V roce 2012 v tomto zbarvení létají tři vrtulníky W-3A Sokół.\n\n\n"}
{"id": "586570", "url": "https://cs.wikipedia.org/wiki?curid=586570", "title": "Miloš Holaň", "text": "Miloš Holaň\n\nMiloš Holaň (* 22. dubna 1971 Bílovec) je český hokejový trenér a bývalý obránce, který nastupoval v české extralize i v NHL. V roce 1993 obdržel Zlatou hokejku.\n\nV sezoně 1988/89 se poprvé objevil v dresu mateřských Vítkovic v československé nejvyšší soutěži. V dresu tohoto klubu působil až do roku 1993 (kromě období 1990-92, kdy narukoval do HC Dukla Trenčín, se kterou získal v sezoně 1991/92 mistrovský titul), kdy byl oceněn Zlatou hokejkou a byl draftován klubem NHL Philadelphia Flyers jako 77. celkově (3.kolo). Po draftu se rozhodl odejít do zámoří.\n\nVe své první sezoně v NHL 1993/94 nastoupil za Philadelphii pouze v osmi utkáních, většinu času strávil na farmě v AHL - Hershey Bears. Za tento klub nastupoval i v úvodu sezony 1994/95, kdy byl v rámci NHL vyměněn za Anatolije Semjonova do Mighty Ducks of Anaheim. V tomto klubu, který působil v soutěži teprve druhým rokem, se již český obránce prosadil do hlavního mužstva. V něm začal i další sezonu, během které ale u něj lékaři objevili leukémii a tak musel Holaň kariéru přerušit - do NHL se mu již později prosadit nepodařilo. Byl prvním českým hokejistou, který hrál za Anaheim.\n\nV sezoně 1998/99 se dokázal vrátit do profesionálního hokeje, když v české extralize hájil barvy Vítkovic. Poslední sezonu kariéry 1999/2000 rozdělil mezi extraligový Třinec a druholigový německý klub EHC Freiburg.\n\nPo skončení hráčské kariéry se věnuje trénování. Působil jako trenér HC Sareza Ostrava, poté v letech 2004-2006 jako asistent trenéra HC Vítkovice, poté vedl jako hlavní trenér norský celek Lillehammer IK, slovenský klub HKm Zvolen, prvoligový Beroun, pražskou Spartu, Mladou Boleslav. V červnu 2012 nastoupil na pozici hlavního trenéra v ukrajinském klubu HC Berkut Kyjev. Po roce klub opustil. V letech 2013-15 vedl rakouské mužstvo VEU Feldkirch. V sezoně 2015/16 pak běloruský HK Něman Grodno a v další sezóně slovenskou Duklu Trenčín.\n\nOd ledna 2017 vedl HC Dynamo Pardubice, kterým pomohl udržet extraligovou příslušnost i pro sezónu 2017/2018, ve které byl ale od mužstva odvolán. Od ledna 2019 do února 2020 byl trenérem prvoligového týmu HC RT Torax Poruba.\n\n\n\nMá stříbrnou medaili mistrovství Evropy do 18 let 1989 v SSSR. Dvakrát se objevil v dresu československé reprezentace do 20 let na světovém šampionátu této věkové kategorie - v roce 1990 ve Finsku i o rok později v Kanadě získal bronzovou medaili.\n\nDva starty si připsal i na seniorském mistrovství světa, když za český národní tým hrál na MS 1993 v Německu (bronz) a o rok později i na šampionátu v Itálii (7. místo). Celková bilance v reprezentaci - 35 utkání/7 branek.\n\n"}
{"id": "586575", "url": "https://cs.wikipedia.org/wiki?curid=586575", "title": "Věra Janoušková", "text": "Věra Janoušková\n\nVěra Janoušková (25. června 1922, Úbislavice – 10. srpna 2010, Praha) byla česká sochařka, kolážistka, malířka a grafička.\n\nVěra Janoušková (roz. Havlová) se narodila v rodině venkovského kantora jako nejmladší ze tří sester. Na doporučení učitelky, která objevila její kreslířský talent, se přihlásila ke zkouškám na UPŠ v Praze na obor malba a přestože napoprvé neuspěla, atmosféra školy ovlivnila její rozhodnutí věnovat se výtvarnému umění. Po roční praxi v Odborné škole kamenicko-sochařské v blízkých Hořicích, kde navštěvovala kurzy výtvarné teorie a měla možnost kreslit a modelovat (prof. Plichta) byla v roce 1942 přijata na UPŠ do sochařského ateliéru prof. Karla Dvořáka.\n\nPo válce v roce 1945 přechází do ateliéru prof. Josefa Wagnera, kde se jejími spolužáky stávají Eva Kmentová, Olbram Zoubek, Miloslav Chlupáč, Zdeněk Palcr a Vladimír Janoušek. UPŠ nahrazovala za války uzavřenou Akademii výtvarných umění a proto v roce 1945 získala statut vysoké školy (VŠUP). Jako profesoři zde vyučují mj. Nebeský, Filla, Tichý, Kaplický, Bauch, Lauda, ve škole i na poválečných pražských výstavách mají studenti možnost seznámit se s moderním evropským uměním. Janoušková vstřebává nejrůznější vlivy od strukturální abstrakce po pop art, nejbližší jejímu cítění je ale sochařská tvorba Gutfreunda, Picassa a Dubuffeta.\n\nPo absolvování studia v roce 1948 se Věra Havlová provdala za Vladimíra Janouška a spolu s ním odjela na roční stipendijní pobyt v Akademii výtvarných umění v Sofii. Následují cesty za antickým uměním do Řecka (1958), do Rumunska, Itálie, Egypta a pobyty v Paříži (1959/60). Na přelomu 50. a 60. let se společenská atmosféra poněkud uvolňuje. V roce 1960 je zakládající členkou tvůrčí skupiny UB 12 a vystavuje sochy na společné výstavě. Její první samostatná výstava v roce 1962 (kterou tehdejší režim celkem třikrát hrozil zavřít)\nvzbudila zájem teoretiků – Chalupeckého, Šetlíka, Lamače.\n\nPo velmi plodném období 60. let, kdy manželé Janouškovi prezentují své dílo doma i v zahraničí, je\nokupace v srpnu 1968 následovaná dvěma dekádami tvrdé „normalizace“ pro oba pohromou. Příležitosti vystavovat jsou vzácné a konají se pouze v neoficiálních prostorách nebo daleko mimo Prahu, veřejné zakázky neexistují, kontakty se zahraničím jsou přerušeny. O emigraci Janouškovi neuvažují, vždy převáží silná vazba k zemi a přátelské prostředí unvnitř společenství výtvarníků podobně zahnaných do nedobrovolné izolace. V 80. letech se Věra Janoušková podílí na vzniku neoficiálního sborníku „Šedá cihla“ (vyd. Jazzová sekce, ed. Karel Srp) a stává se členkou Nové skupiny výtvarníků. Janouškovi pracují střídavě v ateliérech v Praze-Košířích a ve Vidonicích u Pecky.V roce 1986 umírá Vladimír Janoušek a Věra prožívá dlouhou osobní krizi, tvoří hlavně koláže a ojediněle sochy se silným existenciálním akcentem.\n\nPo roce 1989 může být dílo obou manželů opět představeno širší veřejnosti. Věra Janoušková získává pevné místo v kontextu moderního českého sochařství, konají se souborné výstavy jejích soch i koláží (NG, GHMP, Mánes, Museum Kampa, Litoměřice, Karlovy Vary), znovu vystavuje v zahraničí (Evropa, USA, Asie), je jí uděleno čestné občanství Nové Paky, stává se členkou obnovené Umělecké besedy (1990). V roce 2004 zakládá Nadaci Věry a Vladimíra Janouškových a vkládá do ní značnou část výtvarného díla obou sochařů.\n\nVěra Janoušková zemřela 10. srpna 2010 v Praze ve věku 88 let.\n\nJedna z prvních prací Věry Janouškové, důležitá v kontextu jejího pozdějšího díla, byla figurální tapisérie „Odysseus“(1948), šitá z útržků látky na staré dece. Zdrojem inspirace bylo antické umění i rozměrné látkové koláže Rogera Bissiéra, vystavené na přehlídce francouzského moderního umění v Praze roku 1947. „Odysseus“ a následující „Autoportrét se sochou“ a „Pierot a Kolombína“ předznamenávají pozdější barevné papírové koláže i sochy-koláže sestavené z barevných smaltů.\n\nStejně silné a podnětné bylo seznámení s tvorbou Picassa, Giacomettiho a Dubuffeta, vlámských expresionistů (Permeke, de Smet), M. Mariniho a Fritze Wotruby. Raná sochařská tvorba Věry Janouškové v první polovině 60. let je pozoruhodná úsilím o hledání tvaru a výrazu, experimentováním s různými materiály a jejich vzájemnou kombinací, zdůrazňuje někdy objem, jindy vertikalitu, povrch je výrazně strukturován nebo je\nasambláží nalezených předmětů, často hraje významnou roli barevnost. Janoušková postupně opouští modelování a sochy spíše skládá z jednotlivých prvků. Jinou linií tvorby jsou čisté a téměř bílé nefigurální motivy vytvořené z osinkocementu, některé určené jako plastiky do veřejného prostoru.\n\nPočínaje rokem 1963 upoutala Janouškovou výrazná barevnost smaltovaného plechu a menší fragmenty zprvu komponovala jako součást povrchu plošných závěsných figur ze sádry nebo osinkocementu. Krátce nato se naučila řezat plech plamenem a svařovat a vytváří série barevných figur sešívaných jako prostorové koláže pomocí svářečského drátu z částí použitých a odhozených smaltovaných předmětů.\n\nNejznámější a nejvíce oceňovaná figurální tvorba Věry Janouškové je reflexí její tíživé sociální situace a osobních emocí v 70. a 80. letech, kdy ve vynucené izolaci bez možnosti vystavovat žila velká část její generace. I když samotné sochy charakterizuje nahodilost a hravost, improvizace s použitým materiálem a často určitá nedokončenost ponechávající prostor pro fantazii, vždy se jedná o tvorbu vážnou a autorka rozhodně odmítala, že by vědomě tvořila věci groteskní nebo humorné.\n\nZcela originální a důležitou součástí tvorby Věry Janouškové od 70. let až do roku 2010 jsou její figurální papírové koláže. Již od počátku při jejich tvorbě využívá kombinace nejrůznějších postupů včetně frotáže, propalování, trhání a kresby, útržky papírů vrství nebo muchlá až do tvaru nízkého reliéfu. Jako materiál jí slouží papíry stržené z plakátovacích ploch, barevné časopisy, staré střihy i průhledný hedvábný papír. Charakterizuje je výrazná barevnost stejně jako smaltové sochy, ale v osobní krizi po smrti manžela tvoří jen pochmurné jednobarevné koláže – stíny a k někdejší barevnosti se opět\nvrací až. v 90. letech. Tehdy vzniklo také několik osinkocementových figurálních plastik\ns povrchem pokrytým papírovou koláží a kresbou.\n\nVěra Janoušková vytvořila také množství sochařských kreseb a známá je i její tvorba grafická.\n\n\n\n\n\n\n"}
{"id": "586580", "url": "https://cs.wikipedia.org/wiki?curid=586580", "title": "Klebsiella pneumoniae", "text": "Klebsiella pneumoniae\n\nKlebsiella pneumoniae je gramnegativní, nepohyblivá, zapouzdřená, laktózu fermentující, fakultativně anaerobní tyčinkovitá bakterie tvořící součást běžné flóry v ústech, trávicím traktu a na kůži. Je klinicky nejvýznamnějším členem rodu \"Klebsiella\" z čeledi \"Enterobacteriaceae\". Je blízkou příbuznou bakterie \"K. oxytoca\", od které se liší svou indol-negativitou a schopností růst jak na melezitóze, tak na 3-hydroxybutyrátu. Přirozeně se vyskytuje v půdě a zhruba 30 % kmenů dokáže za anaerobních podmínek fixovat dusík. Její dusíkový fixační systém byl jakožto u volně žijícího diazotrofa důkladně studován.\n\nČlenové rodu \"Klebsiella\" na svém povrchu vykazují typicky dva druhy antigenů. První, antigen 0, je součástí lipopolysacharidu (LPS), který existuje v 9 varietách. Druhým je antigen K, kapsulární polysacharid s více než 80 varietami. Oba přispívají k patogenitě a tvoří základ pro sérotypizaci.\n\nDánský vědec Hans Christian Gram (1853–1938) vyvinul v roce 1884 techniku dnes známou jako Gramovo barvení, aby od sebe odlišil \"K. pneumoniae\" a \"Streptococcus pneumoniae\".\n\n\"Klebsiella\"nese jméno podle německého bakteriologa Edwina Klebse (1834–1913).\n\nMultirezistentní \"Klebsiella pneumoniae\" je při laboratorních testech \"in vivo\" ničena intraperitoneálním, intravenózním nebo intranasálním podáním fágů.\n\n\"K. pneumoniae\" může způsobovat pneumonii.\n\nVýzkum prováděný na King's College v Londýně vyvozuje, že molekulární mimikry mezi HLA-B27 a dvěma povrchovými molekulami na bakterii \"Klebsiella\" jsou příčinou ankylozující spondylitidy.\n\nInfekce bakteriemi \"Klebsiella\" se obecně vyskytují hlavně u lidí s imunitním systémem oslabeným nevhodnou stravou (alkoholiků a diabetiků). Mnoho z těchto infekcí lidé získávají při hospitalizaci v nemocnici (nozokomiální infekce). Nejčastějším infekčním onemocněním způsobovaným bakteriemi \"Klebsiella\" mimo nemocnice je pneumonie.\n\nVyskytují se nové rezistentní kmeny \"K. pneumoniae\", čím dál častěji jako nozokomiální infekce.\n\nBakterie \"Klebsiella\" jsou druhým nejčastějším (po \"E. coli\") původcem infekce močových cest u starších lidí. Jsou také oportunním patogenem u pacientů s chronickým onemocněním plic, střevním onemocněním, atrofií sliznice nosní a rhinoskleromem. Nejvýznamnějším zdrojem infekce je stolice, druhým pak kontakt s kontaminovanými nástroji.\n\nPodle informací publikovaných European Center for Disease Prevention and Control (ECDC) je u \"K. pneumoniae\" antibiotická rezistence vážným problémem. V roce 2010 byla míra rezistence na antibiotika „poslední instance“ 15 %, zatímco o pět let dříve jen okolo 7 %. V některých evropských státech je rezistentních skoro 50 % kmenů. V řadě států EU je 15–50 % kmenů zjištěných u infekcí v krevním řečišti rezistentních na karbapenemy.\n\n"}
{"id": "586581", "url": "https://cs.wikipedia.org/wiki?curid=586581", "title": "Kriket na Letních olympijských hrách 1900", "text": "Kriket na Letních olympijských hrách 1900\n\nTurnaj v kriketu na Letních olympijských hrách 1900 byl jedinou oficiální soutěží tohoto sportu v rámci olympijských her. Na Letních olympijských hrách 1900 proběhl 19. a 20. srpna jeden zápas týmů reprezentujících Velkou Británii a Francii, z něhož vzešel olympijským vítěz – britský tým. Za Velkou Británii hráli hráči z klubu Devon and Somerset Wanderers, francouzské družstvo Union des Sociétés Françaises de Sports Athlétiques bylo složeno především z Britů žijících v Paříži.\n\nNa programu bylo kriketové klasické, tedy vícedenní utkání se čtyřmi potenciálními směnami (inningsy). Zvláštností však byl počet hráčů (12), oba týmy tedy hrály s 11 wickety (brankami). Časový limit zápasu byl jen dva dny (přitom vícedenní kriket obvykle trvá v rozsahu 4-5 dní). Tým Velké Británie v 1. směně získal 117 přeběhů, Francie pak odpověděla 78. Ve 2. inningsu zapsali Britové 145 přeběhů ku pěti ztraceným brankám a pustili Francii zpět na pálku. Francie potřebovala tedy 185 k výhře, ale po ztrátě 10 branek měla na kontě pouhých 11 přeběhů. Pak se snažili utkání dobránit k remíze, ale pouze 5 minut před koncem druhého a posledního hracího dne získala Británie i poslední branku a vyhrála celý zápas o 158 přeběhů. Utkání se hrálo za minimální pozornosti diváků i velkých novin. Oficiální tehdejší olympijská brožura popisovala kriket jako „obskurní sport jen pro zasvěcence“. \n\nKriket byl zvažován i pro program Her I. olympiády v Aténách 1896 či pro Londýn 1908, ale nikdy se nesešel dostatečný počet účastníků. Začátkem 21. století proběhly určité spekulace o budoucím zařazení kriketu zpět na LOH prostřednictvím nového rychlého formátu hry Twenty 20 (zápas zde trvá asi tři hodiny).\n"}
{"id": "586582", "url": "https://cs.wikipedia.org/wiki?curid=586582", "title": "Yalova", "text": "Yalova\n\nYalova je město v Turecku, administrativní centrum stejnojmenné provincie. Rozkládá se při východním pobřeží Marmarského moře. Podle informací z roku 2009 zde žije 92 166 obyvatel. Město je častým cílem turistů, a to jak domácích (zejména z nedalekého Istanbulu), tak ze zahraničí.\n"}
{"id": "586589", "url": "https://cs.wikipedia.org/wiki?curid=586589", "title": "Přípravné řízení", "text": "Přípravné řízení\n\nPřípravné řízení je jedna z fází trestního řízení. Hlavním smyslem přípravného řízení je prověřit podezření ze spáchání trestného činu, shromáždit o činu a jeho pachateli přesvědčivé důkazy, aby na závěr této fáze trestního řízení mohla být podána státním zástupcem obžaloba k soudu prvního stupně.\n\n\nVšechny vyjmenované subjekty se svou činností různou měrou podílejí na průběhu a výsledku přípravného řízení\n\nPřípravné řízení se obecně dále dělí na prověřování a vyšetřování. Policie hraje v obou klíčovou roli. Prověřuje všechny okolnosti, které nasvědčují spáchání trestného činu – zejména přijatá oznámení o spáchání trestného činu. Zároveň sama vlastní operativní činností přispívá k odhalování dosud skryté (latentní) kriminality. Pokud zjištěné informace nasvědčují tomu, že se skutek stal a že ho spáchala konkrétní osoba zahájí Usnesením o sdělení obvinění dle § 160 odst.1 trestního řádu trestní stíhání pro konkrétní trestný čin (vyšetřování). Jestliže se policejní orgán domnívá, že dosud získané a shromážděné důkazy v dostatečné míře potvrzují, že se skutek stal, je trestným činem a že jej spáchala konkrétní osoba, prostřednictvím Návrhu na podání obžaloby předá státnímu zástupci kompletní spis.\n\nStátní zástupce je obecně v přípravném řízení považován za garanta zákonnosti. Pouze on má pravomoc povolit policii některé zásahy, které významnou měrou zasahují do práv a svobod jednotlivce. Kromě toho může státní zástupce policejní orgán úkolovat, žádat doplnění spisu nebo některé vyšetřovací úkony provést sám. Po ukončení vyšetřování policií je spis předán státnímu zástupci. Pokud státní zástupce neshledá žádné formální či obsahové nedostatky, podává obžalobu vůči konkrétnímu obviněnému k soudu prvního stupně. Tím fakticky přípravné řízení končí a trestní řízení se posouvá do fáze řízení před soudem.\n\nZkrácené přípravné řízení /ZPŘ/ představuje zvláštní formu přípravného řízení, při které nedochází k zahájení trestního stíhání obviněného. ZPŘ lze konat o trestných činech náležejících v prvním stupni do příslušnosti okresního soudu, na něž zákon stanoví trest odnětí svobody s horní hranicí nepřevyšující 5 let (§179a odst. 1. TŘ). Lhůta ke skončení ZPŘ je 14 dnů, počíná běžet sdělením podezření – jedná se o obdobu zahájení trestního stíhání. Lhůtu 14 dnů lze na základě souhlasu státního zástupce prodloužit, nejdéle však o 10 dnů. Po obdržení zprávy od policejního orgánu, státní zástupce podá soudu návrh na potrestání. Výsledkem ZPŘ je trestní příkaz, proti kterému lze podat do 8 dnů odpor. Je-li odpor podán oprávněnou osobou v zákonné lhůtě, trestní příkaz se ve věci ruší a nařizuje se hlavní líčení.\n\nExistuje i zkrácené přípravné řízení, které se koná ve lhůtě 48 hodin. V této lhůtě podá státní zástupce soudu návrh na potrestání obviněného. Soud má dalších 24 hodin na to, aby ve věci rozhodl. Buď rozhodne o vazbě obviněného nebo se souhlasem státního zástupce a obviněného ve věci nařídí hlavní líčení. V takovém případě může být obviněný potrestán již ve lhůtě tří dnů od spáchání trestného činu. O tom, který ze způsobů zkráceného přípravného řízení policejní orgán využije rozhoduje státní zástupce na základě informací, které mu policejní orgán k věci a osobě pachatele předá.\n\n"}
{"id": "586590", "url": "https://cs.wikipedia.org/wiki?curid=586590", "title": "Metodika vývoje softwaru", "text": "Metodika vývoje softwaru\n\nMetodologie vývoje softwaru je souhrn různých postupů, pravidel a nástrojů používaných pro návrh, plánování a řízení vývoje softwaru a zároveň obor, který se zabývá vytvářením, porovnáváním a ovlivňováním jednotlivých metodik vývoje softwaru.\n\nMetodika vývoje softwaru je jeden konkrétní postup používaný pro vývoj softwaru. Metodikou se též rozumí využití určitého frameworku a dalších specifických postupů pracovním týmem nebo celou organizací při vývoji aplikačního software nebo informačního systému.\n\nPrvní formalizovaný metodický framework pro vývoj informačních systémů byl sestaven v roce 1960 pod jménem SDLC (Systems development life cycle). Hlavní myšlenkou SDLC bylo \"nastavit vývoj informačních systémů velmi účelným, strukturovaným a metodickým způsobem, což vyžadovalo, aby všechny fáze vývoje od nápadu až po dodání finálního systému byly provedeny postupně a vždy v nezměněné formě\". Hlavním cílem tohoto metodického frameworku bylo \"vyvinout rozsáhlé funkční obchodní systémy pro velké obchodní konglomeráty. Typickou aktivitou informačních systémů bylo hromadné zpracování dat a složité aritmetické výpočty, tzv. \".\n\nMetodické frameworky softwarového vývoje se používají k návrhu, plánování a řízení procesu vývoje informačního systému, což zahrnuje např. i předběžnou definici výstupů a artefaktů, které budou vytvářeny a dodány projektovým týmem v rámci vývoje či údržby aplikace.\n\nV průběhu let byla vyvinuta široká škála takových frameworků, přičemž každý z nich měl své silné i slabé stránky. Každý z dostupných metodických frameworků je vhodný pro jiné typy projektů s ohledem na jejich technické, organizační, projektové a další potřeby.\n\nMetodické frameworky jsou často vázané na nějakou organizaci, které je dále rozvíjí, podporují a propagují jejich využití. Metodické frameworky jsou často definovány pomocí formální dokumentace. Mezi některé z nich patří např.:\n\nPři praktickém nasazení frameworků softwarového vývoje došlo k rozvoji dalších specifických postupů mezi které patří:\n\nKaždý metodický framework softwarového vývoje předepisuje specifické přístupy jak vyvíjet a udržovat software. Od počátků informačních technologií vzniklo mnoho vývojových postupů. Mezi nejvýznamnější z nich patří:\n\nVodopádový model je sekvenční vývojový proces, ve kterém je vývoj nahlížen jako neustále se svažující tok (jako když teče vodopád) fázemi analýzy požadavků, návrhu, implementace, testování (validace), integrace a údržby. Jako první formální popis vodopádového modelu je často citován článek který publikoval v roce 1970 Winston W. Royce (1929–1995), ačkoli Royce pojem „vodopádový“ ve svém článku nepoužil. Royce paradoxně představil tento model jako příklad chybného, nefungujícího modelu.\nHlavními principy vodopádového přístupu:\n\nVývoj pomocí vytváření prototypů je takový přístup k vývoji software, kde dochází k vývoji neúplných verzí software, tzv. prototypů.\nZákladní principy prototypového přístupu:\n\nInkrementální přístup je vhodný pro kombinaci sekvenčních a iteračních metodik softwarového vývoje. Cílem je omezit projektová rizika rozdělením projektu na menší segmenty a zjednodušuje možnost zavedení změn během procesu vývoje.\nZákladní principy inkrementálního přístupu:\n\nSpirálový přístup je proces vývoje software, který kombinuje prvky designového přístupu a prototypového přístupu tak, aby zkombinoval výhody obou konceptů shora-dolů (prototypování) a zdola-nahoru (designování).\nZákladní principy spirálového přístupu:\n\nRapid Application Development (RAD) je takový přístup k vývoji software, který zahrnuje iterativní vývoj prototypů. RAD byl původně použit k označení procesu vývoje software, který zavedl James Martin v roce 1991.\n\nZákladní zásady RAD :\n\nMezi ostatní metodické přístupy a techniky patří:\n\nSoftwarové metodiky se dotýkají různých témat, kterými jsou také:\n\nPohledový model je framework který poskytuje různé úhly pohledu na systém a jeho prostředí, které mají být použity během procesu vývoje software. Pohledy jsou grafickou reprezentací jednotlivých úhlů pohledu.\n\nPohledy slouží k pochopení velmi složitých systémů a organizaci jednotlivých prvků problému a řešení do patřičných domén podle odbornosti. Při konstrukci systémů odpovídají úhly pohledu často schopnostem a odpovědnostem jednotlivých částí organizace.\n\nSpecifikace složitých systémů jsou tak rozsáhlé, že není v silách jednotlivce porozumět všem aspektům specifikací. Navíc má každý účastník procesu různé cíle v rámci systému a tedy i různé důvody pro přezkoumání specifikací systému. Např. manažer bude klást odlišné otázky ohledně sestavení systému, než jaké položí implementátor. Koncept frameworku pohledů tak slouží k poskytnutí odpovídajícího úhlu pohledu na specifikace daného složitého systému. Tyto úhly pohledu uspokojí vždy cílovou skupinu se zájmem o určitý soubor charakteristik systému. S každým úhlem pohledu je spojen specifický druh jazyka s přizpůsobenou slovní zásobou a specifický způsob prezentace pro cílovou audienci daného pohledu.\n\nGrafické znázornění aktuálního stavu poskytuje velmi účinný nástroj pro prezentaci informací jak uživatelům, tak i vývojářům systému.\n\nModel bývá vytvořen většinou až po provedení pohovoru označovanému business analýza. Pohovor probíhá tak, že zprostředkující klade řadu otázek formulovaných tak, aby byly získány potřebné informace popisující celkový proces. Tazatel zprostředkovává získání informací, ale jsou to především účastníci pohovoru, kdo poskytuje informace. Tazatel by měl mít určité povědomí o popisovaných procesech, ale to není tak důležité jako mít strukturovanou metodiku která podporuje kladení otázek expertům. Metodika je velmi důležitá, jelikož obvykle dochází ke zpracování informací od celého týmu tazatelů a výsledky od všech tazatelů do sebe při kompletaci musí zapadat.\n\n"}
{"id": "586593", "url": "https://cs.wikipedia.org/wiki?curid=586593", "title": "Henri Dutrochet", "text": "Henri Dutrochet\n\nHenri René Joachim Dutrochet (14. listopadu 1776 Néons-sur-Creuse – 4. února 1847 Paříž) byl francouzský botanik.\nDutrochet studoval medicínu od roku 1802 na pařížské univerzitě, kde v roce 1806 promoval na doktora. Od roku 1808 působil jako vojenský lékař ve Španělsku. Po onemocnění tyfem žil u Chateau-Renault. Od roku 1810 se věnoval vědecké činnosti a žil v Paříži.\n\nDutrochet objevil princip osmózy. Jako jeden z prvních botaniků se věnoval dělení buněk. Všiml si také souvislosti mezi přítomností chlorofylu v rostlinách a fotosyntézou. Od roku 1831 byl členem Akademie věd v Paříži.\n\nJe po něm pojmenován maskarénský endemický rostlinný rod Trochetia (Malvaceae).\n\n"}
{"id": "586628", "url": "https://cs.wikipedia.org/wiki?curid=586628", "title": "Ebba Jungmarková", "text": "Ebba Jungmarková\n\nEbba Anna Jungmark (* 10. března 1987, Onsala, Halland) je švédská atletka, jejíž specializací je skok do výšky.\n\nPrvní mezinárodní úspěch zaznamenala na evropském olympijském festivalu mládeže v Paříži 2003, kde se umístila na sedmém místě. V roce 2005 skončila na juniorském mistrovství Evropy v litevském Kaunasu ve finále na 12. místě. O rok později se zúčastnila juniorského mistrovství světa v Pekingu, kde skončila pátá za výkon 184 cm. V roce 2007 získala bronzovou medaili na mistrovství Evropy do 23 let v Debrecínu, kde ve finále skočila 189 cm. Stříbro získala Řekyně Adonía Steryíouová a zlato Ruska Světlana Školinová.\n\nVe stejném roce se také zúčastnila světového šampionátu v japonské Ósace, kde se ale neprobojovala do finálových bojů. V roce 2009 se podělila s Němkou Julií Wannerovou na ME do 23 let v litevském Kaunasu o 5. místo. Na Mistrovství Evropy v atletice 2010 v Barceloně neprošla sítem kvalifikace, kde překonala 190 cm. K postupu do finále bylo potřeba skočit 192 cm.\n\nV roce 2011 vybojovala na halovém ME v Paříži bronzovou medaili. Ve finále třetím pokusem překonala 196 cm. Na MS v atletice 2011 v jihokorejském Tegu nepřekonala kvalifikační limit 195 cm a do finále nepostoupila.\n\n\n"}
{"id": "586632", "url": "https://cs.wikipedia.org/wiki?curid=586632", "title": "Wake Me Up When September Ends", "text": "Wake Me Up When September Ends\n\nWake Me Up When September Ends („Vzbuďte mne, až skončí září“) je píseň americké punkrockové skupiny Green Day. Byla vydána jako čtvrtý singl z jejich sedmého alba \"American Idiot\". Singl dosáhl ve Spojených státech na šestou příčku, čímž se stal druhým singlem, kterým Green Day pronikli do Top 10. Také se umístil na osmé příčce v Kanadě a Velké Británii, zatímco v Austrálii dosáhl třináctého místa.\n\nO smyslu písně se vedlo hodně debat. Objevily se názory, že je psána k událostem z 11. 9. V poznámkách k textu je ale 10. 9. a sám Billie Joe Armstrong potvrdil, že píseň byla psaná jako památka na jeho otce (jazzový hudebník a řidič kamionu), který zemřel na rakovinu jícnu v roce 1982, kdy bylo Armstrongovi 10 let. \n\nV této písni se Armstrong zmiňuje své bolestné dětství a vzpomíná na den, kdy jeho otec zemřel. Po této traumatické události se nikdy opravdu nezotavil a nemůže uvěřit, že 20 let uteklo tak rychle.\n\nV Live DVD Bullet in Bible (Kulka v bibli) začal Billie Joe Armstrong opravdu plakat, když tuhle píseň hráli. Billie uvedl: „Snažil jsem se bojovat. Zpíval jsem na pódiu a dalších 60 000 lidí zpívá spolu s tebou, to bylo prostě ohromující...“\n"}
{"id": "586638", "url": "https://cs.wikipedia.org/wiki?curid=586638", "title": "Phytosauria", "text": "Phytosauria\n\nPhytosauria (\"rostlinní ještěři\"), někdy také zahrnovaní do čeledi Parasuchidae, byli rozsáhlou skupinou menších až obrovských (délka 2-12 metrů, v průměru 3-4 metry) obojživelných plazů, podobných krokodýlům. Tito štíhlí predátoři s protáhlou tlamou žili v období svrchního triasu, asi před 240 až 200 miliony let. Krokodýlům se nejenom podobali, ale zřejmě žili také podobných způsobem života. Nebyli však tak dobře přizpůsobeni životu ve vodě jako současní krokodýli. Předchůdci krokodýlů v té době byli pohybliví běžci na suché zemi a svoji ekologickou roli sladkovodních predátorů zaujali až po vyhynutí phytosaurů v období jury. Z hlediska funkčnosti jsou čelisti fytosaurů konvergentní s čelistmi dnešních gaviálů a úzkonosých krokodýlů.\n\nZástupci fytosauridů byli ve své době velmi rozšíření a jejich fosilie jsou dnes známé ze Severní Ameriky (zejména Alberta), Evropy, Indie, Maroka, Thajska a Madagaskaru.\n\n"}
{"id": "586642", "url": "https://cs.wikipedia.org/wiki?curid=586642", "title": "Terezínské krematorium", "text": "Terezínské krematorium\n\nTerezínské táborové krematorium bylo uvedeno nacisty do provozu 7. září roku 1942 v prostoru nacházejícím se jižně za hradbami města Terezína směrem na Bohušovice nad Ohří na levém břehu Ohře (fakticky jen nedaleko od stálého terezínského hřbitova) v Bohušovické kotlině.\n\nZemřelí vězni byli v tomto prostoru zpočátku pohřbíváni do země do jednotlivých i hromadných hrobů, vzniklo zde tak velké židovské pohřebiště respektive velký židovský hřbitov, kde bylo pochováno asi 9000 osob. Vzhledem k přibývajícímu počtu mrtvých nacisté posléze přistoupili k vybudování krematoria.\n\nKrematorium primárně sloužilo ke kremaci tělesných ostatků nejen zemřelých vězňů židovského původu nebo židovské národnosti z terezínského ghetta, které se nacházelo ve městě v nedaleké Velké pevnosti, sekundárně však bylo používáno i pro zpopelňování mrtvol pocházejících z věznice pražského gestapa, která se nacházela v Malé pevnosti na pravém břehu řeky Ohře. Až do počátku dubna 1945, kdy bylo přímo v Litoměřicích zřízeno další krematorium, zde kromě toho byli zpopelňováni i další zemřelí vězni pocházející z litoměřickéko koncentračního tábora, kteří zde tehdy byli využíváni pro stavbu podzemní továrny Richard nacházející se pod Radobýlem a Bídnicí u Litoměřic. Celkem zde bylo zpopelněno přibližně 30000 osob, menší část byla uložena do uren v kolumbáriu, které se nacházelo v mohutných zdech zdejší pevnostní fortifikace, větší část (asi z 22 000 zemřelých osob) jejich popela nacisté v listopadu 1944 nasypali přímo do řeky Ohře. Na místě, kde se tak stalo bylo po 2. světové válce zřízeno pietní místo, tuto smutnou skutečnost v těchto místech dodnes připomíná malá tryzna. Pietně bylo upraven i celý prostor, kde se nacházel židovský hřbitov, pohřebiště s krematoriem, všechna tato místa dnes pietně spravuje státní kulturní instituce Památník Terezín. V bývalém krematoriu je dnes možno zhlédnout stálou výstavní expozici \"Úmrtnost a pohřbívání v terezínském ghettu\".\n\n\n\n"}
{"id": "586643", "url": "https://cs.wikipedia.org/wiki?curid=586643", "title": "Prázdniny (film)", "text": "Prázdniny (film)\n\nPrázdniny (v anglickém originále:The Holiday) je americký film Nancy Meyers z roku 2006. Jedná se o romantickou komedii, zasazenou do období Vánoc.\n\nFilm vypráví o příběhu pěti lidí. Iris (Kate Winslet) je novinářka pracující v redakci listu \"The Daily Telegraph\" a žijící na malém městě v Surrey nedaleho od Londýna. Při vánoční firemní party se dozvídá, že se její bývalý přítel Jasper (Rufus Sewell), do kterého je však stále zamilovaná, bude ženit. Zlomená odjíždí do svého domu v Surrey, kde propadá smutku a neštěstí, dokud ji přes internet nekontaktuje Američanka Amanda (Cameron Diaz) z Los Angeles. Amanda, která je úspěšnou a majetnou režisérkou filmových trailerů, se právě rozešla se svým přítelem (Edward Burns). Bere si dovolenou a začíná hledat místo, kde by mohla v poklidu strávit Vánoce. Našla si na internetu náhodně Irisin dům v Anglii. Iris jí e-mailem navrhla čtrnáctidenní výměnu domů i automobilů. Amanda na navrženou výměnu přistoupí a tak letí letadlem do skromného domku ve střední Anglii, zatímco Iris se v opačném směru nastěhuje do Amandiny luxusní vily v Los Angeles.\n\nIris si velké vily užívá, zatímco Amanda se v domku na samotě nudí a ještě večer v den příjezdu chystá odjezd zpět do USA, dokud u jejích dveří nezabouchá přiopilý Irisin bratr Graham (Jude Law), který ale vůbec nemá tušení, že je jeho sestra pryč a že v jejím domě bydlí někdo jiný. Amanda se Grahamovi zalíbí, on jí také a oba spolu pro ně nečekaně stráví noc. Druhý den Amanda opravdu chystá odjezd domů, přesto si jej rozmyslí a zůstane celých 14 dní v Anglii, v naprosté většině časem stráveným s Grahamem. Za tu dobu zjistí, že Graham má dvě malé dcery Sophii a Olivii (Miffy Englefield a Emma Pritchard) a že je vdovec. Po čtrnácti dnech strávených v Anglii se Amanda rozhoduje, že s Grahamem zůstane.\n\nV Los Angeles se mezitím Iris seznamuje s bývalým uznávaným scenáristou Arthurem Abbottem (Eli Wallach). S devadesátiletým mužem slaví chanuku, tráví s ním hodně času a společně ho se svým novým kamarádem, skladatelem filmové hudby Milesem (Jack Black), připravuje na slavnost, kterou mu chystá Spolek filmových scenáristů. Miles se mezitím nečekaně dozvídá, že ho jeho přítelkyně, herečka Maggie (Shannyn Sossamon), podvádí, a tak se s ní také rozchází. Iris nakonec společně s Milesem stráví celé Vánoce a množství času a z přátelství se postupně stává náklonnost, jež přerůstá v lásku. Vše na okamžik zkomplikuje nečekaný Jasperův příjezd do Los Angeles, tomu však Iris nakonec sdělí, že je na dobro se vším konec.\n\nFilm končí v domě v Anglii, kde všichni společně (Miles, Iris, Amanda, Graham, Sophia a Olivia) tráví Silvestra.\n\nFilm obdržel cenu Teen Choice Award a na stejnou cenu byla nominována i Cameron Diaz. Na Irish Film and Television Award byla nominována Kate Winslet a Cameron Diaz byla také nominována na cenu ALMA Award. Spolu s Judem Lawem byla Cameron Diaz také nominována na nejlepší polibek ve filmu při udělování cen MTV Movie Award a NRJ Ciné Award.\n\nPokud si pořádně prohlédneme videotéku, kterou probírá Iris u Amandy doma, najdeme v ní i film \"Enigma\", ve kterém hrála Kate Winslet. Ve filmu se v cameo rolích objevují i Dustin Hoffman, Lindsay Lohan a James Franco. Ve filmu se spolu znovu objevují Rufus Sewell a Shannyn Sossamon, kteří společně hráli ve filmu \"Příběh rytíře\" s Heathem Ledgerem, který se natáčel na území České republiky.\n\n"}
{"id": "586644", "url": "https://cs.wikipedia.org/wiki?curid=586644", "title": "Seznam olympijských medailistů v zápase ve volném stylu – muži zrušené disciplíny", "text": "Seznam olympijských medailistů v zápase ve volném stylu – muži zrušené disciplíny\n\n"}
{"id": "586650", "url": "https://cs.wikipedia.org/wiki?curid=586650", "title": "Josef Tittel", "text": "Josef Tittel\n\nJosef Tittel (6. října 1849 Německá Loděnice - 7. února 1929 Olomouc) byl kněz, církevní historik, vyučující na teologické fakultě v Olomouci a její několikanásobný děkan a kanovník olomoucké kapituly.\n\n\n\n"}
{"id": "586651", "url": "https://cs.wikipedia.org/wiki?curid=586651", "title": "Fujuzuki", "text": "Fujuzuki\n\nFujuzuki (: ) byl osmý torpédoborec třídy \"Akizuki\" japonského císařského námořnictva za druhé světové války. Byl dokončen v květnu 1944 jako osmá jednotka třídy \"Akizuki\" a následně se věnoval převážně doprovodu těžkých jednotek císařského námořnictva. Dne 12. října 1944 byl zasažen torpédem z ponorky USS \"Trepang\" a následně až do 20. listopadu opravován v Kure. V rámci operace \"Ten-gó\" doprovázel ve dnech 6. a 7. dubna 1945 bitevní loď \"Jamato\" na jejím sebevražedné cestě k Okinawě. Byl jedním ze čtyř torpédoborců, které jako jediní přežily následující letecké útoky Američanů, během kterých byla potopena \"Jamato\" a spolu s ní i dalších pět doprovodných plavidel. \"Fujuzuki\" byl během této operace pouze lehce poškozen. Dne 20. srpna byl těžce poškozen po najetí na minu a již nikdy nebyl opraven. Po japonské kapitulaci byl odstrojen a potopen jako vlnolam u Takamacu.\n\n\"Fujuzuki\" patřil k druhé sérii torpédoborců třídy \"Akizuki\". Ta byla původně navržena jako třída protiletadlových doprovodných plavidel. Nakonec ale bylo rozhodnuto instalovat jeden čtyřhlavňový torpédomet typu 92 model 4 s celkovou zásobou osmi 610mm torpéd typu 93.\n\nHlavní hlavňovou výzbroj \"Fujuzuki\" – a hlavní identifikační znak třídy \"Akizuki\" – představovalo osm víceúčelových 100mm děl typu 98 s délkou hlavně 65 ráží ve čtyřech dvouhlavňových věžích. K jejich zaměřování sloužil jeden 4,5 metrový stereoskopický dálkoměr typu 94 nad můstkem.\n\n\"Fujuzuki\" nesl po dokončení celkem pět 25mm trojčat: dvě na vyvýšené platformě před torpédometem, dvě na platformě za torpédometem a jedno mezi zadním stožárem a třetí dělovou věží (na místě bývalého druhého zaměřovače typu 94 u starších jednotek). Pravděpodobně někdy na přelomu let 1944 a 1945 došlo k instalaci dalších dvou 25mm trojčat na plošiny vedle můstku, neboť během operace \"Ten-gó\" byl jimi již \"Fujuzuki\" vybaven.\n\n\"Fujuzuki\" nesl po dokončení metrový přehledový radar proti vzdušným i hladinovým cílům typu \"21 Gó\" (s rozměrnou otočnou anténou modelu 7 o rozměrech 3,6 x 3 metry) na předním stěžni a metrový přehledový radar \"13 Gó\" pro sledování vzdušných cílů na zadním stěžni. Radar \"21 Gó\" byl někdy před dubnem 1945 nahrazen za centimetrový přehledový radar pro sledování vzdušných i hladinových cílům typu \"22 Gó\" s anténou ve tvaru dvou trychtýřů a rovněž byl na přední stěžeň instalována druhá anténa radaru \"13 Gó\", jak dokládají fotografie.\n\n\"Fujuzuki\" byl dokončen 25. května 1944 a následně byl zařazen do výcvikové 11. \"suirai sentai\" ( ~ eskadry torpédoborců) \"Rengó kantai\".\n\nVe dnech 29. až 30. června 1944 podnikl plavbu z Jokosuky na Čičidžimu. Dne 15. července byl přiřazen ke 41. \"kučikutai\" (駆逐隊 ~ divize torpédoborců) u které pak strávil celou svoji kariéru. 41. \"kučikutai\" tehdy náležela k 10. \"suirai sentai\" 3. \"kantai\" (艦隊 ~ loďstvo). Ještě téhož dne \"Fujuzuki\" vyplul z Kure na další transportní misi, tentokrát k Okinawě, kam doplul 17. července.\n\nDne 29. července 1944 vyplul z Jokosuky jako doprovod letadlové lodě \"Zuihó\". Spolu s ní poskytoval krytí konvoji č. 4804 mířícímu na Čičidžimu. Dne 1. srpna konvoj úspěšně doplul do cíle a \"Fujuzuki\" se vrátil do Kure, kam dorazil 4. srpna. Téhož dne byly ale zbytky konvoje, které zůstaly na Čičidžimě rozprášeny letadly a hladinovými plavidly americké TF 58.\n\nMezi 21. a 25. zářím 1944 se \"Fujuzuki\" podrobil nutným opravám v jokosuckých docích. Dne 11. října vyplul spolu se sesterským \"Šimocuki\" a lehkým křižníkem \"Ójodo\" z Jokosuky. Cestou do Haširadžimy byl svaz kolem 21:00 dne 12. října napaden ponorkou USS \"Trepang\". Cílem šesti vystřelených torpéd měl být \"Ójodo\". Všechna torpéda svůj cíl minula, ale jedno z nich zasáhlo \"Fujuzuki\" na přídi. Příď torpédoborce se zbortila a zásah poškodil i přední dělovou věž. Následující opravy probíhaly od 14. října do 20. listopadu v docích v Kure. Kvůli tomuto poškození a následným opravám \"Fujuzuki\" zmeškal bitvu u Leyte.\n\nDne 23. listopadu 1944 doprovodil \"Fujuzuki\" spolu se sesterským \"Suzucuki\" letadlovou loď \"Džunjó\" z Kure do Saseba. Dne 25. listopadu vypluly oba torpédoborce ze Saseba, aby \"Džunjó\" doprovodily přes Mako (zastávka 27. listopadu) do Manily, kam dorazily 30. listopadu. Již následujícího dne vyplul trojčlenný svaz zpátky do Mako, kam dorazil 3. prosince. Dne 5. prosince se v Mako ke svazu přidala bitevní loď \"Haruna\" a následujícího dne celý svaz – doplněný navíc torpédoborcem \"Maki\" – vyplul zpět do Japonska. Po půlnoci na 9. prosince byl svaz napaden ponorkami USS \"Sea Devil\", USS \"Plaice\" a USS \"Redfish\", kterým se povedlo zasáhnout \"Džunjó\" třemi torpédy a \"Maki\" jedním. Obě zasažené lodě se ale udržely na hladině a ráno 10. prosince všechny lodě dopluly do Saseba. Následujícího dne \"Fujuzuki\" a \"Suzucuki\" eskortovaly \"Haruna\" ze Saseba do Kure, kam dorazily 12. prosince.\n\nV následujících měsících prošel \"Fujuzuki\" údržbou a tréninkem ve Vnitřním moři. Dne 31. ledna 1945 najel u Óita na písečnou mělčinu. Lehké poškození bylo poté opraveno v Kure, kde byl v docích od 23. do 27. února.\n\nS vyloděním Spojenců na Okinawě schválilo počátkem dubna 1945 císařské námořnictvo zoufalý pokus o likvidaci spojeneckých sil v okolí ostrova – operaci \"Ten-gó\". Jako doprovod bitevní lodě \"Jamato\" na její sebevražedné misi se podílel i \"Fujuzuki\". Svaz \"čúdžó\" ( ~ viceadmirál) Seiiči Itóa vyplul z Tokujamy odpoledne 6. dubna. Po poledni 7. dubna byl svaz napaden celkem 386 letadly z letadlových lodí americké TF 58. Kolem 12:47 byl \"Fujuzuki\" zasažen dvěma neřízenými raketami, které ale neexplodovaly. \"Fujuzuki\" byl jedním ze čtyř torpédoborců, které byly po skončení útoků plavbyschopné. Po střetnutí s letadly převzal \"Fujuzuki\" posádku torpédoborce \"Kasumi\" dvěma torpédy poslal imobilizovaný \"Kasumi\" ke dnu. Sám \"Fujuzuki\" byl pouze lehce poškozen raketami a postřelováním z palubních zbraní útočících letadel. Padlo 12 mužů posádky a dalších 12 bylo zraněno. Dne 8. dubna se \"Fujuzuki\" vrátil do Saseba, kde byl následně opraven.\n\nDne 1. června 1945 byla 41. \"kučikutai\" podřízena 31.  \"sentai\" ( ~ eskadra) \"Rengó kantai\". Téhož dne připlul \"Fujuzuki\" do Modži (dnes část Kitakjúšú). Dne 20. srpna najel \"Fujuzuki\" v Modži na minu – pravděpodobně jednu z leteckých min svržených bombardéry B-29 Superfortress v rámci operace \"Starvation\". Exploze miny poškodila záď a \"Fujuzuki\" již nebyl opraven. Pouze z něj byla sňata výzbroj a v takovém stavu se v Modži dočkal japonské kapitulace.\n\nDne 20. listopadu 1945 byl \"Fujuzuki\" vyškrtnut ze seznamu lodí japonského námořnictva a následně byl jeho trup použit jako vlnolam v Takamacu.\n"}
{"id": "586656", "url": "https://cs.wikipedia.org/wiki?curid=586656", "title": "Seznam olympijských medailistů v pólu", "text": "Seznam olympijských medailistů v pólu\n\nPólo bylo jako olympijský sport zařazeno na program olympijských her 1900, 1908, 1920, 1924 a naposled na olympijských hrách 1936. Dnes v seznamu olympijských sportů není.\n"}
{"id": "586657", "url": "https://cs.wikipedia.org/wiki?curid=586657", "title": "Eduard Dominik", "text": "Eduard Dominik\n\nEduard Dominik (21. května 1854 Březsko – 2. dubna 1919 Olomouc) byl kněz, biblista, profesor Nového zákona na teologické fakultě v Olomouci a její několikanásobný děkan a kanovník olomoucké kapituly.\n\n\n"}
{"id": "586658", "url": "https://cs.wikipedia.org/wiki?curid=586658", "title": "Marcel Carné", "text": "Marcel Carné\n\nMarcel Carné (18. srpna 1906, Paříž, Francie – 31. října 1996, Clamart, Francie) byl francouzský filmový režisér, jeden z hlavních představitelů francouzského poetického realismu, reprezentovaného v jeho díle především snímky z konce 30. let \"Nábřeží mlh\" a \"Den začíná\". Jeho film \"Děti ráje\" z poloviny let čtyřicátých je často označován za jeden z nejlepších francouzských filmů všech dob.\n\nNarodil se a vyrůstal v Paříži, po neradostném dětství se nechal okouzlit tehdy stále ještě poměrně novým uměním – kinematografií.\n\nZačínal jako filmový kritik koncem 20. let a později se režisérské řemeslo učil jako asistent několika režisérů (mj. René Claira). Během 30. let již natáčel vlastní tvorbu, nejprve krátké filmy a později i dlouhometrážní. Do poloviny této dekády se datuje počátek jeho plodné spolupráce se slavným básníkem Jacquesem Prévertem (autor scénářů). Z jejich společné dílny vzešly Carného nejlepší a nejslavnější filmy \"Nábřeží mlh\" (\"Le Quai des brumes\", 1938) s Jeanem Gabinem a \"Děti ráje\" (\"Les enfants du paradis\", 1945) s Jean-Louisem Barraultem a Pierrem Brasseurem, který měl premiéru krátce po osvobození Francie od nacistické okupace. Po válce spolupracoval s dalšími slavnými herci (mj. Gérardem Philipem). Od 50. let umělecká úroveň jeho filmů poněkud klesala, jeho poetiku navíc odmítli tvůrci nastupující Nové vlny.\n\nZemřel v úctyhodném věku 90 let v Clamartu na okraji Paříže, pochován je na hřbitově Saint Vincent na Montmartru.\n\n\n"}
{"id": "586660", "url": "https://cs.wikipedia.org/wiki?curid=586660", "title": "Josef Hanel", "text": "Josef Hanel\n\nJosef Hanel (18. března 1823, Razová u Benešova na Bruntálsku – 16. dubna 1903, Olomouc) byl kněz, moralista, vyučující na teologické fakultě v Olomouci a její několikanásobný děkan a kanovník olomoucké kapituly.\n\nPo studiích na gymnáziu v Opavě a teologické fakultě v Olomouci byl r. 1846 vysvěcen na kněze. R. 1851 získal doktorát z teologie, o dva roky později se stal profesorem morálky na olomoucké teologické fakultě a byl pětkrát jejím děkanem. Roku 1881 se stal sídelním kanovníkem olomoucké kapituly, r. 1882 proboštem kostela sv. Mořice v Olomouci, r. 1891 prelátem arcijáhnem kapituly a r. 1895 byl zvolen kapitulním děkanem. Byl pochován ve svém rodišti.\n\n"}
{"id": "586663", "url": "https://cs.wikipedia.org/wiki?curid=586663", "title": "Generální stavy", "text": "Generální stavy\n\nGenerální stavy byl legislativní sněm tří francouzských stavů (šlechty, duchovenstva a třetího stavu), který fungoval jako poradní sbor francouzských králů bez výraznějších vlastních pravomocí. Sněm sehrál rozhodující úlohu při vypuknutí Velké francouzské revoluce.\n\nPočátky generálních stavů spadají do roku 1302, kdy se vyšší šlechta rozhodla společně prosazovat své zájmy. To vedlo ke vzniku i ostatních stavů. Svolány byly také například roku 1614, kdy měly za úkol řešit náboženské rozpory, rozdělení úřadů a špatnou finanční situaci země.\n\nStavy byly svolávány a rozpouštěny králem, jednání jednotlivých stavů probíhalo odděleně.\n\nGenerální stavy byly také svolány králem Ludvíkem XVI., dne 5. května 1789; tyto volby zástupců generálních stavů se staly počátkem Velké francouzské revoluce. Vedly totiž k tomu, že se třetí stav zorganizoval v Národní shromáždění a, navzdory protestům krále, přizval i stav první a druhý a tím se úřad sněmu generálních stavů na vždy rozpustil.\n\n"}
{"id": "586669", "url": "https://cs.wikipedia.org/wiki?curid=586669", "title": "Polo", "text": "Polo\n\nPojem Polo má různé významy:\n\n\n"}
{"id": "586671", "url": "https://cs.wikipedia.org/wiki?curid=586671", "title": "Carolin Hingstová", "text": "Carolin Hingstová\n\nCarolin Tamara Hingst (* 18. září 1980, Donauwörth, Bavorsko) je německá atletka, jejíž specializací je skok o tyči.\n\nV roce 2001 vybojovala bronzovou medaili na mistrovství Evropy do 23 let v Amsterdamu a na světovém šampionátu v kanadském Edmontonu obsadila desáté místo. V témže roce se stala také vítězkou exhibičního mítinku Pražská tyčka. O rok později skončila na mistrovství Evropy v Mnichově v kvalifikaci. Sítem kvalifikace neprošla také na MS v atletice v Paříži 2003, na halovém MS v Budapešti 2004 a na letních olympijských hrách v Athénách.\n\nV roce 2005 skončila na halovém ME v Madridu těsně pod stupni vítězů, na čtvrté místě, když překonala napodruhé 465 cm. Na mistrovství světa v Helsinkách obsadila ve finále desáté místo. V roce 2007 na halovém ME v Birminghamu a na světovém šampionátu v japonské Ósace neprošla kvalifikací. O rok později reprezentovala na letních olympijských hrách v Pekingu, kde se umístila výkonem 465 cm na šestém místě. Na Mistrovství Evropy v atletice 2010 v Barceloně skončila jedenáctá.\n\n\n"}
{"id": "586677", "url": "https://cs.wikipedia.org/wiki?curid=586677", "title": "Henschel", "text": "Henschel\n\nHenschel und Sohn byla německá společnost se sídlem ve městě Kassel, která se ve 20. století proslavila jako výrobce letadel, lokomotiv, nákladních automobilů, autobusů, trolejbusů, bojových vozidel a zbraní včetně řízených střel.\n\nV roce 1935 začal Henschel vyrábět tanky Panzer I. Během druhé světové války (1939-1945) se zde ve velkém vyráběly tanky Panzer III a později Tiger a Tiger II. Díky tomu byla továrna častým cílem spojeneckých náletů.\n\n"}
{"id": "586678", "url": "https://cs.wikipedia.org/wiki?curid=586678", "title": "Konvokace věřitelů", "text": "Konvokace věřitelů\n\nObčanský zákoník § 1711 se snaží chránit dědice před tím, že by nevěděl, jaké dluhy má povinnost v rámci dědického řízení zaplatit. Dědic se může pokusit ochránit majetek pozůstavitele dvěma způsoby. Kromě výhrady soupisu může dědic soudu navrhnout, aby provedl svolání  (konvokaci) věřitelů.\n\n„\"Konvokace věřitelů je nástroj, jehož použití přichází v úvahu, nasvědčuje-li dle dosavadního průběhu zjišťování objemu dluhů zůstavitele, že tyto převyšují obvyklou cenu jím zanechaného majetku a dědicům (státu) je tak dána možnost rozhodnout se, zda v dědictví (pozůstalosti) zjištěný majetek zůstavitele bude vydán věřitelům, kteří jeho prostřednictvím uspokojí své pohledávky, nebo se rozhodnou navrhnout likvidaci dědictví (pozůstalosti)\".“[1]\n\n„\"Institutu konvokace věřitelů můžou využít pouze dědicové zůstavitele, kteří využili výhrady soupisu (tedy i stát) nebo správce pozůstalosti. Tento návrh musí být podán ještě před skončením řízení o pozůstalosti, to znamená před rozhodnutím soudu o potvrzení dědictví. Pozdější návrh by neměl žádné právní účinky. Účelem tzv. svolání věřitelů je možnost zjistit a vyhledat dluhy zůstavitele i ostatních případných pasiv pozůstalosti. Účelem tzv. svolání věřitelů je možnost zjistit a vyhledat dluhy zůstavitele i ostatních případných pasiv pozůstalosti\".“[2] \n\n„\"Svolání neboli konvokace věřitelů se provádí usnesením, které se jako vyhláška vyvěsí na úřední desce soudu (elektronicky i písemně) a po dobu nejméně 30 dní na úřední desce visí. Vyhláška desátým dnem vyvěšení supluje doručení všem věřitelům. Známým věřitelům se vyhláška doručí. Ve vyhlášce se stanoví lhůta minimálně tří měsíců, ve které se věřitelé soudu nebo soudnímu komisaři mohou přihlašovat. Řádným přihlášením pohledávky se míní její oznámení, vyčíslení, doložení titulu.\"\n\n\"Po uplynutí lhůty pro přihlašování věřitelů končí toto sub-řízení a soud – soudní komisař má k dispozici všechny přihlášené věřitele a jejich pohledávky. Práva ostatních nepřihlášených věřitelů zanikají, je-li pozůstalost přihlášenými pohledávkami vyčerpána. Soud – soudní komisař nařídí jednání a nechá dědice vyjádřit se k pohledávkám, některé uznají, některé neuznají\".“[3] „\"Osoby, které využily konvokace, nejsou povinny do skončení řízení uspokojovat věřitele\".“[4]\n\n„\"Věřitelé přihlašují nejenom pohledávky peněžité, ale i ty ostatní, které vznikly před smrtí zůstavitele. Existuje i možnost přihlásit pohledávku podmíněnou vázanou třeba na odkládací podmínku nebo pohledávku, která ještě není splatná, jelikož smrt zůstavitele nemá vliv na splatnost pohledávky\".\"[5]\n\n„\"Důvodová zpráva jako další posílení ochrany dědice uvádí, že dědic bude mít možnost vyjádřit se k přihlášeným pohledávkám. Dědic bude mít současně zaručeno, že při vyčerpání pozůstalosti na úhradu přihlášených pohledávek se nemůže dodatečně objevit žádný další (nepřihlášený) věřitel, který by mohl vznášet nároky vůči dědici a jeho majetku\".“[6]\n\n----[1] Rohan Jiří- Dluhy zůstavitele v rámci řízení o dědictví (pozůstalosti) a otázky související, dle právní Úpravy před a po 1. 1. 2014, Právnická fakulta Masarykovy Univerzity, Katedra občanského práva, Brno, 2015, s.54 \n\n[2] Cedidlová Kateřina- Povinnost dědiců k úhradě dluhů zůstavitele, Univerzita Palackého v Olomouci - Právnická fakulta, Olomouc, 2016, s.37\n\n[3] JUDr. Gajdošíková Jarmila- Komentář zákona 89/2012 Sb., občanský zákoník, § 1711[3] Kateřina Cedidlová - Povinnost dědiců k úhradě dluhů zůstavitele, Univerzita Palackého v Olomouci - Právnická fakulta, Olomouc, 2016, s.37\n\n[4] Cedidlová Kateřina - Povinnost dědiců k úhradě dluhů zůstavitele, Univerzita Palackého v Olomouci - Právnická fakulta, Olomouc, 2016, s.35\n\n[5] TLÁŠKOVÁ Šárka, In SVOBODA Karel (ed). \"Zákon o zvláštních řízeních soudních. Komentář\". 1. Vydání.\n\n[6] Novotná Monika, Novotný Petr - Nový občanský zákoník - Dědické právo: 2., aktualizované vydání, Grada, Praha, 2017, s.123\n"}
{"id": "586685", "url": "https://cs.wikipedia.org/wiki?curid=586685", "title": "Seznam olympijských medailistů v lakrosu", "text": "Seznam olympijských medailistů v lakrosu\n\nLakros byl na programu olympijských her 1904 (dva účastníci – Kanada a USA, vítěz Kanada) a 1908 (dva účastníci – Kanada a Velká Británie, vítěz Kanada), jako ukázkový sport 1928 (tři účastníci – Kanada, USA a Velká Británie, vítěz nebyl vyhlášen), 1932 (dva účastníci – Kanada a USA, vítěz USA), a 1948 (dva účastníci – USA a Velká Británie, vítěz nevyhlášen – remíza).\n"}
{"id": "586695", "url": "https://cs.wikipedia.org/wiki?curid=586695", "title": "Engel", "text": "Engel\n\nEngel (Engelová) může být:\n\n"}
{"id": "586700", "url": "https://cs.wikipedia.org/wiki?curid=586700", "title": "Špatná výchova", "text": "Špatná výchova\n\nŠpatná výchova (ve španělském originále La mala educación) je španělský dramatický film z roku 2004 režiséra Pedra Almodóvara o dvou přátelích ze školy (a milencích), kteří se po letech znovu shledali. Tématy filmu jsou vražda, pohlavní zneužívání katolickými knězi, transsexualita, zneužívání drog a metafikce.\n\nNa počátku šedesátých let 20. století objeví dva chlapci Enrique a Ignacio v církevní škole různé nové věci – lásku, kino, strach. Svědkem a zároveň aktérem těchto událostí je otec Manolo, ředitel školy a učitel literatury. Když otec Manolo objeví city, které k sobě chlapci chovají, vyhodí Enriqua ze školy (má na něj mít špatný vliv), protože sám našel zalíbení v Ignaciovi. Když se vyhnání Enriquea snaží Ignacio zabránit, slíbí Manolovi, že udělá všechno, o co řekne. Poté co Manolo Ignacia sexuálně zneužije, tak stejně Enriquea vyžene.\n\nV roce 1980 jsou oba chlapci již dospělí. Enriquea, úspěšného filmového režiséra, navštíví cizinec, herec, který hledá práci a předstírá, že je Enriqueho první láska a spolužák Ignacio. \"Ignacio\" s sebou donesl krátkou povídku o jejich životě ve škole. Povídka také obsahuje fiktivní podobu jejich shledání po letech.\n\nEnrique chce adaptovat Ignaciův příběh do filmu, ale ten si klade jako podmínku, že bude hrát Zaharu, hlavní postavu transsexuála. S tím Enrique nesouhlasí a zároveň si uvědomuje, že Ignacio, kterého znal v dětství, a dnešní Ignacio jsou oba úplně jiní lidé. Proto odcestuje do Galicie za Ignaciovou matkou, kde se dozví, že je Ignacio již čtyři roky mrtvý a že muž, který za ním přišel, je ve skutečnosti Ignaciův bratr Juan.\n\nEnrique se pak rozhodne natočit film s Juanem v roli Zahary, aby zjistil, co má v úmyslu. Mezi Juanem a Enriquem se vyvine milenecký vztah. Enrique přepíše scénář tak, že otec Manolo, kterého se Ignacio pokoušel vydírat, aby získal peníze na svou operaci změny pohlaví, Ignacia zavraždí. Když je scéna natáčena, Juan se nečekaně rozbrečí.\n\nNatáčení vidí Manuel Berenguer, což není nikdo jiný než otec Manolo, který přestal sloužit církvi, oženil se a měl děti. Manuel odhalí Enriquemu, že nový konec filmu není zas tak daleko od pravdy: pravý Ignacio Manuela vydíral, tomu se nějak podařilo sehnat peníze, ale zároveň se začal zajímat o Ignaciova mladšího bratra Juana. Juan a Manuel mezi sebou začali udržovat vztah a po čase zjistili, že oba chtějí vidět Ignacia mrtvého. Juan sehnal velmi čistý heroin, po jehož požití Ignacio zemřel na předávkování. Enrique je šokovaný. Nezajímají ho Juanovy chabé výmluvy o tom, proč zabil svého bratra. Než se rozloučí, Juan dá Enriquemu nedopsaný dopis, který mu Ignacio psal, než zemřel.\n\nV epilogu je zmíněno, že Enrique film dotočil a sklidil s ním velký úspěch. I přes smutek a vinu za svého bratra, Juan také sklidil úspěch a dokonce si vzal ženu. Manuel zemřel při autonehodě, kterou způsobil Juan a splnil tak svůj slib, který učinil dříve během filmu.\n\n"}
{"id": "586701", "url": "https://cs.wikipedia.org/wiki?curid=586701", "title": "King's College London", "text": "King's College London\n\nKing's College London je veřejnou vysokou školou ve Spojeném království, jednou ze zakládajících institucí Londýnské univerzity a zároveň třetí nejstarší univerzitou ve Velké Británii . Založena byla v roce 1829 králem Jiřím IV. a vévodou z Wellingtonu.\n\nHlavní areál King's College London se nachází na ulici Strand v centru Londýna. Akademické aktivity univerzity jsou organizovány do devíti fakult, které jsou rozděleny do mnoha oddělení, center a výzkumných diviz. King's je členem řady akademických organizací, včetně sdružení Association of Commonwealth Universities, Evropské asociace univerzit, asociace Russell Group, a je součástí tzv. \"zlatého trojúhelníku\" nejprestižnějších britských univerzit. Univerzita má přibližně 25 tisíc studentů, 6113 zaměstnanců a celkový příjem 604 milionů liber v roce 2013/14, z čehož 172 milionů liber pochází z výzkumných grantů a smluv.\n\nKing's College London je jedna z nejlepších univerzit na světě. V akademickém roce 2015/2016 se univerzita umístila na 19. světovém místě, 5. místě ve Velké Británii a 7. místě v Evropě (QS World University Ranking), dále pak na 27. světovém místě, 7. místě ve Velké Británii a 8. místě v Evropě (Times Higher Education World University Ranking). V žebříčku Research Excellence Framework 2014 měřící kvalitu výzkumu na Britských vzdělávacích institucí, který produkuje Times Higher Education, se univerzita celkově umístila na 6. místě. V oboru právo se King's v tom samém žebříčku umístil jako nejlepší ve Velké Británii. V žebříčku \"The New York Times\", který řadí univerzity podle toho jak často z nich přední světové firmy nabírají absolventy, se King's umístil na 22. světovém místě a 5. místě ve Velké Británii. Dle žebříčku \"The Sunday Times\" je King's 6. nejnáročnější univerzitou pro přijetí ve Velké Británii. Prestižní obory jako Medicína, Právo nebo Anglická Literatura mají obvykle 15 uchazečů na jedno místo v ročníku. Pro akademický rok 2014/2015 univerzita přijala 13% uchazečů.\n\nMezi absolventy a zaměstnanci této instituce je 12 nositelů Nobelovy ceny .\n\n\n\n\n"}
{"id": "586704", "url": "https://cs.wikipedia.org/wiki?curid=586704", "title": "Dožádání", "text": "Dožádání\n\nDožádání je institut procesního práva spočívající v provedení procesního úkonu jiným než procesním soudem či správním úřadem (tj. jiným než tím, který vede řízení). Takovým úkonem může být například výslech svědka, místní šetření apod.\n\nDožádání se provádí z důvodu hospodárnosti řízení, například pokud by dotyčný úkon mohl provést příslušný soud či správní úřad jen s obtížemi nebo se zvýšenými náklady, popřípadě pokud jej vůbec v obvodu procesního soudu (správního úřadu) provést nelze.\n\nSoud (správní úřad) provádějící dožádání se označuje jako \"dožádaný soud\" (\"dožádaný správní úřad\"). Soud (správní úřad), který vede řízení a požádal o provedení dožádání, se označuje jako \"dožadující soud\" (\"dožadující správní úřad\").\n"}
{"id": "586711", "url": "https://cs.wikipedia.org/wiki?curid=586711", "title": "Jeu de paume na Letních olympijských hrách 1908", "text": "Jeu de paume na Letních olympijských hrách 1908\n\nTurnaj v jeu de paume na Letních olympijských hrách 1908 byl jedinou oficiální soutěží tohoto sportu v rámci olympijských her. Na Letních olympijských hrách 1908 byly uspořádány zápasy v dnech 18.–23. května a zúčastnilo se jich jedenáct hráčů, devět Britů a dva Američané. Zlatou medaili vybojoval Jay Gould II (USA).\n\nVenkovní verze jeu de paume, označovaná jako longue paume, byla jako neoficiální sport součástí LOH 1900. Pod anglickým názem real tennis bylo jeu de paume coby neoficiální sport předvedeno také na LOH 1924.\n"}
{"id": "586718", "url": "https://cs.wikipedia.org/wiki?curid=586718", "title": "Pjotr Tokmakov", "text": "Pjotr Tokmakov\n\nPjotr Michajlovič Tokmakov (rusky \"Пëтр Михайлович Токмаков\"; ? – 1921) byl důstojník Ruské armády, vůdce Tambovského povstání z let 1918–1921. \n\nNarodil se ve vesnici Inokovka. V roce 1904 narukoval do armády, kde bojoval v rusko-japonské válce. Poté zůstal v Petrohradě, kde získal medaili za statečnost. \n\nBěhem první světové války bojoval Tokmakov na Haličské frontě. Byl vyznamenán Řádem sv. Anny 4. stupně a do konce války se stal poručíkem.\n\nPo uzavření brestlitevského míru se Tokamakov vrátil do rodné Tambovské gubernie. Roku 1918 zde zorganizoval partyzánský oddíl a vstoupil do Zelené armády.\n\nStal se velitelem několika jednotek najednou. Tambovské povstání vedl do roku 1921, kdy byl zabit v akci.\n\nJeho hrob není doposud znám.\n"}
{"id": "586719", "url": "https://cs.wikipedia.org/wiki?curid=586719", "title": "Selkupové", "text": "Selkupové\n\nSelkupové ( , selkupsky \"сёль'куп\"; \"söl'kup\" – \"söl\" znamená země, \"kup\" člověk), též Osťáko-Samojedi, jsou národ čítající přibližně 4 300 příslušníků žijících na západní Sibiři podél řeky Taz a na středním toku Obu a Jeniseje, tedy v Ťumenské oblasti (Jamalo-něnecký autonomní okruh), Tomské oblasti a v Krasnojarském kraji.\n\nSelkupové jsou mongoloidní rasy, avšak mongoloidní rysy jsou méně nápadné než u severních Samojedů (Něnci). Jsou menšího vzrůstu (do 160 cm) a mají krátkou lebku. Oči i vlasy mají tmavé. Na rozdíl od ostatních Samojedů jsou vousatí.\n\nSelkupština náleží do uralské jazykové rodiny, do jižní větve samojedských jazyků. Je to jediný živý jazyk z jižních samojedských jazyků. Má tři dialekty: severní (tazovský), rozšířený podél řek Taz a Jenisej, centrální (tymský) podél řek Tym, Vasjugan a Vach a jižní (ketský) kolem řek Ket a Ob.\n\nPředci Samojedů obývali oblast severozápadně od pohoří Ural a během 1. tisíciletí př. n. l. začali migrovat na východ a jihovýchod.\n\nOd 15. století se dostali Selkupové, a jiné národy žijící v jejich blízkosti (Něnci, Mansové, Chantové) pod vládou tatarského Sibiřského chanátu a byli nuceni odvádět daně (většinou v podobě kožešin). V roce 1598 skončila nadvláda Tatarů a Selkupové přešli a celé území bývalého chanátu přešlo pod nadvládu Ruského carství. Ani Selkupové se nevyhnuli ruským výběrčím daní a byli podmaněni Rusy. Sebevražda byla často lepší než život v otroctví.\n\nChristianizace Selkupů začala v 18. století. Větší pozornost byla však věnována jejich rusifikaci než náboženství. Selkupové dostávali ruská jména. Jejich náboženství však nebylo tolik ovlivněno – tradiční šamanismus byl donedávna praktikován.\n\nVe 30. letech 20. století byli Selkupové nuceni vládou Sovětského svazu se usadit ve vesnicích a kolchozech. Jejich tradiční náboženství (šamanismus) bylo zakázáno a děti byly posílány do internátních škol. To u dětí vedlo k odcizení z jejich tradičního životního prostředí a jejich kultury.\n\nAčkoli se dnes většina Selkupů v současnosti hlásí k pravoslavné církvi, původním náboženstvím byl šamanismus. Hlavními funkcemi šamana (\"tetypy\") bylo léčit nemocné, předpovídat úspěšnost lovu a připravit obětiny dobrým duchů. Šamanův oděv se skládá z pláště pošitého kovovými ozdobami a obrazy zvířat-pomocníků (například hadi, ještěrky, ptáci a jiná zvířata), kovové čelenky. Šamani používali ke svým obřadům šamanský buben či různé kouzelné písně.\n\nSelkupové uctívali duchy přírody – lesů, vody a také duchy předků. Jejich obrazy byly ukládány v malých posvátných přístřešcích v lese kde jim lidé zanechávali obětiny v podobě zvířat, jídla a domácích potřeb. Tyto posvátné přístřešky také sloužily jako speciální zdroj pomoci – v těžkých časech si zde Selkupové uložené věci vypůjčili. Ty později vrátili.\n\nSelkupové byli tradičně polokočovní či usedlí lovci a rybáři. U řeky Ob hlavně rybařili (plotice, štika, jeseter). U řek Tym a Taz se naopak živili lovem lesní zvěře (los, rosomák, sobol, veverky). Podle vzoru Něnců a Evenků se severní Selkupové navíc živili kočovným chovem sobů. Jedno stádo čítalo přibližně 10–30 sobů. Jižní Selkupové se kromě lovu a rybolovu také živili i zemědělstvím – pěstováním tabáku (\"çope\") a ječmene (\"laaria\"). Kromě lovu, rybolovu, chovu sobů a zemědělství si Selkupové obstarávali potravu sběrem lesních plodů – bobulí, ořechů a různých kořenů a hlíz.\n\nSelkupští kočovní pastevci sobů žili tradičně v kónických stanech – čumech. Ty se dají snadno rozložit i složit, proto byly praktické pro kočující pastevce. Jsou tvořeny kuželovitou konstrukcí z dřevěných tyčí nebo úzkých kmenů které se přikryjí plachtou či kůžemi v zimě, nebo stromovou kůrou v létě. Uprostřed stanu je ohniště, postele jsou ze suchých větví a rohoží které se přikryjí kožešinami. Usedlí Selkupové žijí v obydlích zvaná \"karamo\" – dřevěné chýše z části zabudované v zemi (hlavně ve strmých kopcích), a v zemnicích (\"poi-mot\") ve tvaru čtyřbokého komolého jehlanu ze stromových kmenů pokrytých stromovou kůrou.\n\nSáně tažené psy, soby a lyže jsou tradiční zimní dopravní prostředky. V létě se Selkupové přepravovali na řece pomocí vydlabaných člunů a větších lodí (\"Ilimki\") ve kterých se mohlo jak stát tak i sedět a mohly unést 8–10 lidí. Dnes jsou běžné moderní dopravní prostředky jako motorové čluny a sněžné skútry.\n\nPro selkupský folklór jsou příznačná zejména vyprávění – \"tentyl\" a \"čaptä\" – pohádky o bohatýrech kteří vítězí nad zlými duchy.\n\nTakovýmto bohatýrem je například \"Iča\", kterého v jedné selkupské pohádce chytí duch lesa (\"mačil' loz\") a chce ho sníst. Avšak hrnec ve kterém chtěl Iču vařit byl příliš malý a tak se duch vydal pro větší. Mezi tím Iča zabil duchovy dcery a s popelem z ohniště se ukryl na strom. Když se duch vrátil rozzlobil se a začal Iču hledat. Našel ho na stromě a chtěl strom pokácet ale zvířata mu ukradla sekeru. Iča se nabídl že mu sám skočí do úst. Duchovi se tento nápad líbil a tak co nejvíce otevřel ústa a čekal pod stromem. Iča mu do obličeje nasypal popel z ohniště a tak ho oslepil. Iča ducha zabil a chtěl jej spálit. Jak duch hořel z ohně vyletovaly jiskry které se proměňovaly v komáry. Takto se podle Selkupů zrodili komáři.\n\nZ hudebních nástrojů u jižních Selkupů (také Chantů a Mansů) existuje brumle vyrobená s jelení kosti či paroží, a sedmistrunná harfa (nazývaná \"labuť\", \"jeřáb\" či \"husa\") – \"toorsapl juche\", jejíž dřevěné tělo připomíná tvarem ptáka s dlouhým krkem. U severních Selkupů je znám pouze šamanský buben používaný k šamanským obřadům (i jižními Selkupy).\n\nV zimě nosili Selkupové oděvy z kůže a kožešiny, letní oblečení bylo z kůží ryb nebo z plátna utkaného z kopřivových vláken. Zimní oděv se skládá z kožešinové párky (\"par\"), na kterou muži oblékali sobí plášť (\"sokky\"), kožených bot (\"pemy\") a čepice (\"uky\") z sobí, liščí či veverčí kožešiny. Ženy si také často pokrývaly hlavu šátkem. Oděvy byly velmi málo zdobené. Muži nosili pouze pásek z kůže zdobený kovovými destičkami na kterém visel nůž se zdobenou pochvou.\n\nHlavní potravinou tradiční selkupské kuchyně bylo rybí maso, ale také zvěřina, jako los či jeleni, a ptáci: husy, kachny, tetřívci a koroptve. Ryby byly obvykle jezeny syrové, nakrájené na plátky a usušené (jukola) či usušené a rozdrcené (\"pors\"). Ryby se často také nasolily. Pokud nebyla sůl, vykopala se díra do země, kam se ryby naskládaly a na ně se položily jahody či borůvky. Poté se ryby nechaly zkvasit. V 19. století se k Selkupům žijícím u řek Ob a Ket dostal od Rusů chléb a čaj. V severnějších regionech nahrazovali čaj vývarem ze zimolezu.\n\n"}
{"id": "586726", "url": "https://cs.wikipedia.org/wiki?curid=586726", "title": "Zbrojíř", "text": "Zbrojíř\n\nZbrojíř je souhrnné označení pro řemeslníky zhotovujívící zbraně, jejich příslušenství nebo střelivo. \nZbrojíř může být specializovaným kovářem, jeho profese se jako samostatné profilují již ve starověkém Římě a dále ve středověku. Na rozdíl od kováře, který pracuje většinou technikami kování a tváření se železem či ocelí, (zřídka dalšími kovy), zbrojířská řemesla se zabývají soustružením kovů, pilováním, tepáním, probíjením, zatloukáním měkkého kovu do tvrdšího (niello) a dalšími technikami, využívají rovněž drahé či ušlechtilé kovy (damaskování čepelí mečů nebo šipek do šípů). Zbrojíři ovládají i práci se dřevem, kostí, nerosty, textiliemi nebo kůží. Zbraně je totiž často nutné osadit, vytvořit rukojeti, záštity či násady a pochvy. Složité jsou zejména výrobní a výzdobné techniky luků, kuší (tetivy dodávali provazníci) a prachovnic. \n\nVe vyspělých zemích a městech došlo k dalším specializacím, často s latinským označením zbrojíře:\nZbrojíř je dle zákona 119/2002 Sb. v platném znění osoba, která v rámci svého pracovního zařazení zabezpečuje plnění povinností při přechovávání, skladování nebo používání zbraní nebo střeliva, a která je držitelem zbrojního průkazu příslušné skupiny. V době, kdy zbrojíř nemůže vykonávat svou funkci, přebírá jeho povinnosti uvedené v § 40 odst. 1. zákona o zbraních odpovědný zástupce fyzické osoby, byl-li ustanoven, anebo odpovědný zástupce nebo člen statutárního orgánu právnické osoby.\n\nZbrojíř nevyráběl zbroje, jak může název navozovat. Touto činností se zabývali brníř (vyrábějící brnění), helméři zhotovující přilby, ostrožníci zhotovující ostruhy, štítaři kovající štíty, nebo platnéř (kovající plátové zbroje). Ozbrojit se obdobně neznamená obléci se do zbroje, ale vzít si zbraň. Zbrojíř tím, že vyráběl zbraně, umožňoval zbrojení.\n"}
{"id": "586728", "url": "https://cs.wikipedia.org/wiki?curid=586728", "title": "Fotoepilace", "text": "Fotoepilace\n\nFotoepilace, někdy také mylně nazývána jako trvalá epilace, je epilace provedená pomocí laseru nebo IPL světlem. Přestože cíl fotoepilace je shodný s klasickou epilací, tedy odstranění nechtěného ochlupení, prostředky a způsob dosažení výsledku je výrazně odlišný. Oproti klasické epilaci, kdy se odstraňuje ochlupení nebo vlasy klasickými metodami - krémy, pinzetou, voskem atd., fotoepilace používá metodu selektivní fototermolýzy.\n\nFotoepilace je často v hovorové řeči zaměňována s fotodepilací, jejíž provedení by bylo v praxi velmi komplikované až nelogické. Epilace se od depilace liší následovně: depilace je pouhé zkrácení chloupku nad povrchem pokožky, jeho kořínek se neodstraní a chloupek tak pokračuje v růstu i nadále, pokud tedy mluvíme o depilaci, máme na mysli \"holení\" pomocí žiletky nebo břitvy. Epilace je na rozdíl od toho způsob odstranění chloupku i s jeho kořínkem, tedy vytržením z jeho folikulu pomocí dříve zmíněných metod (pinzetou, krémy, voskem atd.). Depilace nijak neovlivňuje životní cyklus chloupku, kdežto epilace ano.\n\nMelanin je barvivo zodpovědné za zbarvení chloupků i pokožky. Z hlediska principu IPL epilace je zcela zásadní. Nejvíce melaninu se nachází v koříncích chloupků, v pouzdře, ze kterého vyrůstají. Čím více melaninu, tím je chloupek či kůže tmavší. Výjimkou jsou blond, zrzavé nebo šedé chloupky, které obsahují malé množství melaninu (na ty není IPL epilace účinná). Ideální je, když je mezi zbarvením chloupku a pokožky vysoký kontrast, a to z důvodu, že IPL světlo je soustředěno právě na melanin. Vysoký kontrast zajistí, že IPL světlo je pohlceno chloupkem a ne samotnou pokožku. V případě velmi tmavé pokožky by bylo IPL světlo pohlceno pokožkou samotnou a mohlo by dojít k popálení.\n\nIntenzivní pulzní světlo je zkracováno jako IPL podle anglického názvu \"Intense Pulsed Light\". \n\nJedná se o širokospektrální světelný výboj, podobný laserovému paprsku, který produkuje xenonová výbojka. Ta je umístěna ve světlovodivé komoře, která usměrňuje světelný tok a v ideálním případě je vyrobena z tzv. safírového skla. V závislosti na použitém krystalu (filtru) dochází k různým lomům světla a k produkci různých vlnových délek. Nastavením frekvence při emisi fotonů a také intenzitě (výkonu) světla je možné dosáhnout léčení ošetřované pokožky v dermatologii, epilaci v kosmetických salonech i v pohodlí domova nebo též k omlazování pleti.\n\nIntenzivní pulzní světlo se dnes používá jako jedna z metod epilace. IPL chloupek odstraní zničením vlákna včetně kořínku prostřednictvím selektivní fototermolýzy, to znamená, že dojde k zahřátí chloupku, aniž by se poškodila okolní tkáň.\n\nIPL technologie redukuje růst chloupků, neodstraňuje je však permanentně. Redukce ochlupení a doba trvání epilace IPL metodou závislosti na konkrétní partii těla, množství melaninu (zbarvení chloupku) a odstínu pokožky. Kromě epilace lze dosáhnout celkového omlazení pokožky - fotorejuvanci. IPL má svůj význam také v léčbě Rosacei, akné, pigmentových a stařeckých skvrn a dalších diagnóz. \n\nTechnologie IPL epilace umožňuje zničení buněk vlasového váčku prostřednictvím výběrové neboli selektivní fototermolýzy. Tmavý pigment, který se nazývá melanin, dodává chloupku jeho zbarvení. Dovede pohlcovat intenzivní pulzní světlo ( IPL ) pulzního světelného systému neboli laseru. Vlasový folikul se rozehřeje asi na 70°C, buňky v něm jsou tepelně zničeny a nakonec vypuzeny z těla bez toho, aby byly poškozeny okolní tkáně. Dojde-li k úplnému poškození folikulu, z místa už nemůže vyrůst další chloupek - odstranění je trvalé. Fotoepilace je vhodná pro muže i ženy.\n"}
{"id": "586730", "url": "https://cs.wikipedia.org/wiki?curid=586730", "title": "Firemní magazín", "text": "Firemní magazín\n\nFiremní magazín je reklamní tiskovina. Samostatný obor marketingové komunikace vydávání firemních magazínů je nazýván \"editorial marketing, content marketing, branded content\" nebo \"corporate publishing\". První zmínky o českých firemních magazínech přináší magazín Typografie z roku 1937, který publikoval článek Reklamní magaziny. V období před rokem 1989 byly v Čechách publikovány vnitrofiremní tituly, např. Metrostav noviny nebo ČKD noviny.\n\nFiremní časopisy jsou standardním nástrojem marketingového mixu velkých společností a doplňují reklamní kampaně. Mezi hlavní benefity firemního periodika patří: dobrovolnost, rozsah reklamního sdělení, důvěryhodnost, fyzičnost, možnost opakovaného použití. Díky periodicitě firemní časopisy oslovují svoje čtenáře/zákazníky pravidelně a dokáží měnit povědomí o produktu nebo službě. Hlavním cílem firemních časopisů je podpořit prodej výrobku nebo služby klienta, vysvětlovat, informovat zákazníky, motivovat je a bavit. Tento marketingový nástroj v sobě kombinuje část public relations, reklamy, marketingového žurnalismu a one-to-one komunikace.\n\nV roce 2010 vychází v Čechách 500 firemních titulů. Nejlepší české společnosti, pravidelně vyhodnocované sdružením Czech Top 100, vydávají zpravidla více než jeden vlastní titul. Celý trh v roce 2010 lze vyčíslit na 500 milionů korun. Na trhu operuje do deseti specializovaných agentur pro vydávání firemních časopisů, část firem si svoje firemní periodika vydává svépomocí.\n\nFiremní magazíny se dělí dle cílové skupiny čtenářů na zákaznické (B2C určené fyzickým osobám), obchodní (B2B určené právnickým osobám) a interní (B2E určené zaměstnancům Vnitropodnikové časopisy). Dále můžeme magazín dělit dle periodicity (měsíčník, čtvrtletník, atd.), počtu stran a formátu, ale rozlišení dle čtenářů je dominantní. Firemní média zahrnují jak časopisy, noviny, newslettery tak firemní knihy, brožury, elektronické magazíny nebo obsah sociálních sítí.\n\nFiremní časopisy jsou každoročně hodnoceny v české národní soutěži Zlatý středník, kterou pořádá volné sdružení profesionálů v oboru public relations PR klub. Mezi tradiční vítěze napříč ročníky patří časopisy Vodafone/ČiliChili, ČEZ/Čez News, Volvo/LIV, Velux/Výhledy nebo Bernard/Vlastní cestou.\n\nNejpropracovanější firemní časopisy najdeme ve Velké Británii a Německu. Evropské fórum firemního vydávání sdružuje nejvýznamnější lokální asociace a vydavatelské agentury www.icpfonline.org. V Anglii vychází přes 1000 firemních titulů, obrat trhu je 334 milionů liber. Německy mluvící země sdružují přes 3 100 firemních titulů, obrat trhu je 2,5 miliard dolarů (údaje z roku 2008).\n\nÚčinnost firemního magazínu Efektivita firemního periodika jako nástroje marketingové komunikace ukazuje nezávislý průzkum britské Asociace vydavatelských agentur 25 minutes. Rozsáhlou studii srovnávající firemní magazíny s ostatními médii zpracovala agentura Mildward Brown.\n\n"}
{"id": "586731", "url": "https://cs.wikipedia.org/wiki?curid=586731", "title": "Rüsselsheim am Main", "text": "Rüsselsheim am Main\n\nRüsselsheim am Main (do 30. července 2015 \"Rüsselsheim\")je největší město okresu Groß-Gerau v hospodářsko-technologické oblasti Rýn-Mohan v německé spolkové zemi Hesensko. Jde o jedno ze sedmi měst se zvláštním postavením v Hesensku, leží na řece Mohan pouze několik kilometrů před ústím řeky v Mohuči, která je však už hlavním městem spolkové země Porýní-Falc, zatímco Rüsselsheim leží v Hesensku, jehož hlavním městem je Wiesbaden. K městu také náleží dvě předměstí – Bauschheim a Königstädten. Rüsselsheim znám především jako sídlo automobilky Opel.\n\nV roce 2013 mělo město 60 929 obyvatel, k 31. prosinci 2015 se jejich počet zvýšil na 63 030.\n\nVe své historii neslo měst několik jmen, která se postupem času vyvinula až do dnešní podoby Rüsselsheim\n\nVe znaku města lze najít stříbrný „Doppelhaken“ (dvojitý hák, stylizovaný do podoby písmene Z) a dvě stříbrné hvězdy, to vše na modrém pozadí. „Doppelhaken“ je také nazýván „Wolfsangel“ (vlčí hák), protože je možné, že v minulosti se používal právě k zabíjení vlků. Dvě hvězdy značí příslušnost Rüsselsheimu k historickému hrabství Katzenelnbogen, jehož znakem byly právě ony dvě stříbrné hvězdy.\n\n\nNejslavnější firmou a zaměstnavatelem ve městě je automobilka Opel, která těží z ideální polohy města na křižovatce důležitých dálničních a železničních cest. Dále také ve městě působí automobilka Hyundai a americká technologická firma Electronic Data Systems (EDS).\n\n\n\n"}
{"id": "586737", "url": "https://cs.wikipedia.org/wiki?curid=586737", "title": "Intenzivní pulzní světlo", "text": "Intenzivní pulzní světlo\n\nIPL je zkratka pro intenzivní pulsní světlo ( ). Jedná se o širokospektrální světelný výboj, podobný laserovému paprsku, který produkuje xenonová výbojka. Ta je umístěna ve světlovodivé komoře, která usměrnuje světelný tok a v ideálním případě je vyrobena z tzv. safírového skla. Vlnová délka bývá zpravidla v rozmezí 490nm – 1200nm a pro různá užití IPL se vkládají mezi ošetřované místo a světelný zdroj různé barevné filtry, které omezují rozsah vlnových délek emitovaného světla. V závislosti na použitém krystalu (filtru) dochází k různým lomům světla a k produkci různých vlnových délek. Nastavením frekvence při emisi fotonů a také intenzitě (výkonu) světla je možné dosáhnout léčení ošetřované pokožky v dermatologii, trvalé epilaci v kosmetických salonech nebo též k omlazování pleti.\n\nPro zintenzivnění účinků IPL se stroje a technologie využívající pulzní světlo čím dál častěji začínají rozšiřovat o lékařskou radiofrekvenci, používanou též pro neinvazivní liposukci. Radiofrekvenční (RF) záření unipolární, bipolární nebo tripolární při ošetření IPL současně pozitivně působí na kožní kolagenovou vrstvu. Takové zařízení, které při jednom ošetření používá současně IPL a RF se nazývá Elight.\n\n"}
{"id": "586740", "url": "https://cs.wikipedia.org/wiki?curid=586740", "title": "Emancipace (rozcestník)", "text": "Emancipace (rozcestník)\n\nEmancipace může označovat:\n\n\n"}
{"id": "586741", "url": "https://cs.wikipedia.org/wiki?curid=586741", "title": "Pouzdřanská step – Kolby", "text": "Pouzdřanská step – Kolby\n\nNárodní přírodní památka Pouzdřanská step – Kolby se nachází v katastrálním území obcí Pouzdřany a Uherčice v okrese Břeclav. Rozkládá se na ploše 47,09 ha a tvoří ji východní, jižní a částečně západní úbočí Uherčické nové hory (kóta 306,7 m n. m.) a část její plošiny na temeni směrem k vrchu Strážná (294 m n. m.) ve Starovické pahorkatině.\n\nPředmětem ochrany dle vyhlášky Ministerstva životního prostředí č. 151/2014 Sb. jsou:\n\nPodloží je tvořeno paleogenními jílovci a pískovci flyšového pásma, na západě náležející pouzdřanské jednotce, na východě ždánické jednotce, nesouvisle překrytými spraší a sprašovými hlínami. Údolí a úpady vyplňují deluviofluviální hlinitopísčité sedimenty. Půdy reprezentují pararendzina typická a kambizemní, v části Kolby hnědozem typická a luvizem typická.\n\nNa kavylové stepi dominuje kavyl sličný, kostřava walliská a smělek štíhlý, dále je to koniklec velkokvětý, kosatec nízký, sesel pestrý, vlnice chlupatá, kozinec rakouský. V místech s dominující ostřicí nízkou je to kavyl Ivanův, sinokvět měkký, oman mečolistý či pelyněk pontický. Na svazích s teplomilnými trávníky roste válečka prapořitá, kostřava žlábkatá, hrachor chlumní, vítod větší, vstavač vojenský, sasanka lesní a hvězdnice chlumní. V lesích je to habr obecný, javor babyka, v jejich podrostu dymnivka nízká, pupkovec pomněnkový, strdivka jednokvětá, lilie zlatohlávek a další.\n\nNa odumírajících či již odumřelých kavylech roste choroš travní, v lesích je z hub zastoupen zvláště chráněný hřib královský, dále hřib rudonachový, ohnivec zimní, hvězdovka vlasohlavá či palečka zimní.\n\nRezervace je významnou hmyzí lokalitou. Nápadným a významným druhem je kobylka sága, dále pak střevlík uherský, řada druhu střevlíčků, majek či chrobáků, vzácní hlodáči (Trox cadaverinus a Trox eversmannii), kozlíček písečný, teplomilné druhy nosatců, tesaříci či krasec třešňový, vázaný na ovocné stromy a keře. V lesním porostu byl nalezen roháč obecný. Mezi motýli je zastoupena nesytka šalvějová, vřetenuška čtverotečná, modrásek vičencový, okáč kostřavový, píďalky zelenopláštník smldníkový, vlnočárník mařinkový, kropenatec pelyňkový a drsnokřídlec bělopásý, můry hnědopáska panonská, světlopáska pelyňková či jasnobarvec hledíkový. Podrobně byli v rezervaci zkoumáni mravenci a lokalita je jedinečnou z arachnologického hlediska. Je to jediné místo výskytu pavučenky vývrtkové a cedivečky Dictyna vicina v ČR. Mezi další zástupce patří mikardie bělostuhá, cedivečka stepní, zápřednice ostruhová a další druhy plachetnatek a skálovek. Z obratlovců tu žije ještěrka zelená, z ptáků vlha pestrá, pěnice vlašská, strnad luční, bramborniček černohlavý, krutihlav obecný či ťuhýk obecný, v lesích lejsek bělokrký, žluva hajní, včelojed lesní či strakapoud prostřední.\n\n"}
{"id": "586743", "url": "https://cs.wikipedia.org/wiki?curid=586743", "title": "Dániel Kiss", "text": "Dániel Kiss\n\nDániel Kiss (* 12. února 1982, Budapešť) je maďarský atlet, jehož specializací jsou krátké překážkové běhy.\n\nV roce 2006 na mistrovství Evropy ve švédském Göteborgu doběhl ve finále běhu na 110 metrů překážek na sedmém místě. Reprezentoval na letních olympijských hrách 2008 v Pekingu, kde skončila jeho cesta ve čtvrtfinálovém běhu. Na MS v atletice 2009 v Berlíně se umístil v semifinále časem 13,45 s na celkovém 12. místě a do finále nepostoupil. V roce 2010 skončil na halovém MS v katarském Dauhá v běhu na 60 metrů překážek na posledním, osmém místě. Největší úspěch své kariéry zaznamenal na mistrovství Evropy v Barceloně, kde vybojoval časem 13,39 s bronzovou medaili.\n"}
{"id": "586745", "url": "https://cs.wikipedia.org/wiki?curid=586745", "title": "Záhada Blair Witch 2", "text": "Záhada Blair Witch 2\n\nZáhada Blair Witch 2 (orig. \"Book of Shadows: Blair Witch 2\") je americký hororový film z roku 2000, pokračování filmu \"Záhada Blair Witch\". Plánováno bylo i další pokračování, ale zatím k jeho natočení nedošlo.\n\nPříběh začíná v Burkittsvilleu v Marylandu, kam film \"Záhada Blair Witch\" přitáhl skupinu mladých turistů – Tristen a Stephena, kteří zkoumají čarodějnici z Blair kvůli své knize, wiccanku Ericu, Kim, která přišla, protože si myslí, že film je „cool“, a Jeffa, vedoucího skupiny. Všichni společně plánují navštívit různá místa spjatá s Blair Witch.\n\nJejich první zastávkou je zřícenina domu Rustin Parra. Jeff má nekonečnou zásobu kamer, aby mohl zaznamenat vše, co se stane. Skupina začne pít alkohol, než je přerušena další skupinou, která předstírá, že má povolení obývat ruiny. Jeffova skupina je dokáže poslat pryč pomocí lži – tvrdí, že předtím viděli na Coffin Rock něco, z čeho měli strach. Když odejdou, Jeffova skupina se opije.\n\nVzbudí se druhý den ráno bez vzpomínek na pět hodin z noci. Všechny papíry z výzkumu Tristen a Stephena jsou roztrhané a padají na jejich tábořiště a Jeffovy kamery jsou rozbité. Kim má vidění, ve kterém nalezne pásky z kamery. Když se skupina hádá o tom, jak je možné, že jsou pásky v pořádku, zatímco kamery jsou zničené, Tristen zjistí, že krvácí. V nemocnici se dozví, že utrpěla potrat. Když Tristen nechce zůstat v nemocnici, všichni se vydají do Jeffova domu – ve skutečnosti bývalé továrny na košťata, do které se dá dostat pouze přes starý most.\n\nJeff svůj dům sleduje kvůli bezpečnosti kamerami, a když se otevřou dveře, ozve se jako alarm psí štěkot. Zatímco Tristen a Stephen jdou spát, Erica, Kim a Jeff jdou prozkoumat filmové pásky. Na nich místy vidí různé záblesky, ale nejsou schopni nastavit obraz tak, aby zjistili, co to je. V jedné chvíli uvidí nahou ženu. Erica pak jde uvařit do kuchyně kávu, kde potká Stephena. Ten jí řekne, že Tristen měla sen, jak zraňuje své dítě. Erica a Tristen pak zjistí, že jsou obě označeny červenými písmeny. Erica pak nehty rozřízne Stephenovo břicho. V další vteřině sedí Erica a Stephen naproti sobě u stolu, oba rozrušení. Jeff mezitím zjistí, že nahá žena na filmu je Erica. Ta si nic nepamatuje a nechápe, jak je to možné. Kim pak zjistí, že má na těle stejné červené nápisy jako Erica.\n\nKim se vydá koupit pivo, při čemž se nepohodne s pokladní Peggy. Na cestě zpět nějací chlapci rozbijí zadní okno Jeffovy dodávky, kterou Kim jede. Pak Kim zahlédne sedm dětí oblečených ve starých šatech. Rozrušená Kim narazí do stromu, vyleze z auta a uslyší pláč. Když se vrátí k Jeffovi domů, zjistí, že má u sebe pilník, který předtím používala Peggy v obchodě. Je od krve a Kim si nemůže vzpomenout, že by ho brala. Myslí si ale, že je to její krev, protože jí krvácí prst. Mezitím má Tristen sny Elly Kedward (Blair Witch). Kim potom řekne Jeffovi, co se stalo, a při tom má vidění, jak je zabit elektrickým proudem. Jeff stále neučinil žádný pokrok ohledně filmových pásek.\n\nDruhý den ráno se Stephen a Tristen chystají odjet, Erica je má odvézt na letiště. Když si jde za Jeffem pro klíče od auta, náhle se ztratí. Nikdo ji nemůže najít. V pokoji, kde Erica prováděla zaříkávání, pouze naleznou všechno její oblečení na podlaze uprostřed kruhu ze svíček. Nakonec ji naleznou venku pouze ve spodním prádle, ale ona uteče. Most k domu se pak zhroutí a Stephen musí vyšplhat zpět.\n\nPozději toho dne zavolá šerif, aby jim oznámil, že druhá skupina turistů byla zavražděna a jejich těla byla postavena do tvaru pentagramu. Myslí si, že je za to odpovědný Jeff. Později se Jeffovi zdá, že vidí Ericu, jak jí hlavu sovy, která předtím vletěla do domu.\n\nKim nalezne v Jeffově stole složky o každém z nich. Jeff tvrdí, že o nich nic neví. Všichni se začnou hádat. Pak zavolá šerif, aby Jeff přišel ke dveřím. Ten nechápe, jak tam může šerif být, když je most pryč, ale na kameře zjistí, že je zase tam. Šerif ale u dveří není. Místo toho tam jsou psi, kteří štěkají stejně jako Jeffův alarm. Jeff je pak chce zastřelit, ale, když se vrátí, nejsou tam. Krátce na to skupina přijde na to, že Erica je mrtvá.\n\nSkupina se pak snaží přijít na to, co se stalo. Tristen pak řekne, že by měli pustit pásky pozpátku. Když to udělají vidí se, jak mají všichni společný sex. Poznají také, že Tristen byla posedlá a vedla je, aby zabili druhou skupinu turistů. Po zhlédnutí videa obviní Tristen ze všeho, co udělali. Ta se rozčílí a uváže si okolo krku provaz, nazývá Stephena slabochem a dobírá si i Kim a Jeffa. Stephen ji pak strčí z římsy a ona se oběsí.\n\nSkupina je pak vyslýchána na policii, každý ve své místnosti. Kim ukáží video, na kterém v obchodě bodá pilníkem do Peggyina krku. Jeffovi ukáží video, kde chystá svíčky a Eričino oblečení a pak ji cpe do šatníku. Stephenovi ukáží video, kde obviňuje Tristen ze zabití jejich dítěte, Jeff ji obviňuje z toho, že ji posedla Elly Kedward, Tristen to odmítá, Stephen ji pak shodí z římsy a proklíná ji. Všichni tři tvrdí, že to nikdy neudělali. Předpokládá se, že je všechny posedla Elly Kedward, a tak je zodpovědná za jejich činy.\n\nPo obrovském úspěchu \"prvního dílu\" chtěl Artisan natočit pokračování, dokud bude popularita filmu stále na vrcholu. Nicméně Haxan Films, tvůrce prvního dílu, nebyl připraven na pokračování a raději chtěl počkat.. Artisan se proto rozhodl pokračovat sám a najal na místo režiséra Joea Berlingera, který předtím (i potom) točil pouze opravdové dokumenty. Režiséři prvního filmu Daniel Myrick a Eduardo Sánchez pracovali jako výkonní producenti, ale později uvedli, že na výslednou podobu snímku měli malý vliv a nebyli s jeho finální verzí spokojeni.\n\nCo se týče stylu, je \"Záhada Blair Witch 2\" opakem své předchůdkyně – málo využívá dokumentární postupy a více vypadá jako klasický vysokorozpočtový horor, proti kterému měla \"Záhada Blair Witch\" působit. Berlinger prohlásil, že původně natočil film více nejednoznačně, ale Artisan ho později sestříhal a přetočil některé scény, aby film vypadal více jako \"tradiční\" horory, čímž vytvořili více komerční snímek. Berlinger v komentářích na DVD opakovaně zmiňuje svůj nesouhlas se změnami studia.\n\nBěhem marketingové kampaně \"Záhady Blair Witch 2\" se nikdo nepokusil předstírat, že se jedná o \"pravdivý příběh\". Byly vydány nějaké reklamní \"dokumenty\" od D. A. Sterna (podobné vytvořil i k prvnímu filmu), které obsahovaly falešné policejní zprávy a rozhovory týkající se událostí ve filmu. Postavy ve filmu si ponechaly svá původní křestní jména, ale příjmení byla mírně pozměněna – podobně jako v prvním díle (tam ale postavám zůstaly jejich vlastní jména).\n\n"}
{"id": "586748", "url": "https://cs.wikipedia.org/wiki?curid=586748", "title": "Hádecká planinka", "text": "Hádecká planinka\n\nNárodní přírodní rezervace Hádecká planinka je součástí Chráněné krajinné oblasti Moravský kras. Rozkládá se na výměře 83,16 ha v brněnském katastrálním území Maloměřice a v katastru obce Kanice v okrese Brno-venkov. Tvoří ji část krasové plošiny a svah lemující Hádeckou plošinu na Ochozských plošinách, které navazují na lom Hády. Geomorfologicky náleží Drahanské vrchovině. Důvodem ochrany jsou lesní a lesostepní společenstva nejjižnější části Moravského krasu s chráněnými a ohroženými druhy rostlin a živočichů a povrchové i podzemní krasové jevy. Území rezervace bylo výrazně ovlivněno těžbou vápenců, dřeva a pastvou dobytka, stejně tak i výstavbou radiokomunikační věže a přístupové komunikace k ní. Rezervací prochází naučná stezka.\n\nPodloží je převážně budováno devonskými a spodnokarbonskými hádsko-říčskými vápenci a křtinskými vápenci. Na západní hranici se vyskytují devonská bazální klastika, přesmyknutá přes vápence. Na hádsko-říčské vápence diskordantně nasedají jurské vápence se silicity. V části Šumbera je vyvinuto drobné škrapové pole. Půdní pokryv tvoří renzina typická, na východě v nadloží spraše pak luvizem typická.\n\nRezervace zahrnuje několik biotopů. Jednak jsou to subpanonské úzkolisté a širokolisté stepní trávníky na hraně lomu, které směrem na sever přecházejí v lesostep a posléze v les. Roste zde mimo jiné chráněný kosatec pestrý, kavyl Ivanův, růže bedrníkolistá nebo kriticky ohrožený hadinec nachový. Teplomilnou vegetaci představují též šípákové doubravy, ve stromovém patře s dubem pýřitým, dubem cerem, dubem zimním a jeřábem břekem, v keřovém patře je typický klokoč zpeřený, dřín jarní, dřišťál obecný, hloh jednosemenný, v bylinném patře je zastoupena bělozářka větvitá, kamejka modronachová a třemdava bílá, na světlinách pryšec mnohobarvý, oman mečolistý.\n\nVětšinu území rezervace pokrývají lesy – panonské a panonsko-karpatské dubohabřiny, vzhledem k poloze na pomezí květenných oblastí též s hercynskými prvky. V nich převládá dub zimní a habr obecný, méně buk lesní či lípa velkolistá; v bohatém keřovém patře roste dřín jarní, svída krvavá, řešetlák počistivý, brslen bradavičnatý, zimolez obecný; z bylin jsou hojné hájové druhy jako hrachor jarní, plicník lékařský, tolita lékařská, medovník velkokvětý, strdivka jednokvětá, kopytník evropský, ostřice chlupatá, lipnice hajní a některé vstavačovité (kruštík širolistý, hlístník hnízdák či silně ohrožený vstavač osmahlý).\n\nNa chladnějších svazích v suťových lesích dominuje lípa velkolistá, lípa malolistá, javor mléč a javor klen, v podrostu lýkovec jedovatý, samorostlík klasnatý či kakost smrdutý.\n\nSeverní hranice rozšíření tu mají někteří zástupci drobníčků, klíněnek, píďalek (žlutokřídlec bledý, žlutokřídlec hnědavý) a můr – hnědopáska panonská, blýskavka lesklá. Velmi vzácná je osenice podbělová. Z brouků tu žije roháč obecný. Druhově četní jsou ptáci, zjištěno bylo celkem 52 druhů, nejhojnějšími jsou sýkora koňadra, sýkora babka, pěnkava obecná, budníček menší, pěnice černohlavá. Z malých savců je nejhojnější norník rudý, myšice křovinná a myšice lesní.\n\n\n"}
{"id": "586749", "url": "https://cs.wikipedia.org/wiki?curid=586749", "title": "Orthorexie", "text": "Orthorexie\n\nOrthorexie (latinsky \"orthorexia nervosa\") je psychická porucha, při které se člověk (ve větší míře, než která je považována za „normální“) upíná na zdravou stravu. Orthorektikem je ten, komu myšlenky na zdravé stravování zabírají většinu času a při porušení svých stravovacích zásad se cítí provinile.\n\nPoprvé ji popsal v roce 1997 doktor Steven Bratman z Colorada v knize \"Health Food Junkies\" (\"Fanatici zdravé výživy\") jako fixaci na zdravou výživu. Původně pojem koncipoval pozitivně a upozorňoval na to, že bychom neměli pít alkohol, jíst chemicky upravované potraviny nebo že bychom měli chodit brzo spát, ale časem se jeho příznivci začali radikalizovat, takže i on sám se od nich distancoval, protože jeho doporučení hnali to do extrému.\n\nJiná definice ji má za zaujatost zdravou (racionální nebo „prostou“, tj. průmyslově a velkovýrobně nezpracovanou) stravou a vytvoření si striktních zdravých stravovacích návyků do míry, ve které začnou ovlivňovat život daného jedince. S tím souvisí i upuštění od průmyslově upravovaných potravin (zejména těch bohatých na tzv. „éčka“ neboli přídatné látky), nebo takto zpracovaných potravinových výrobků obsahujících kontroverzní látky nebo ingredience s problematickým nebo nevyjasněným přínosem pro lidský organismus. V anglických pramenech se pro tuto poruchu používá termín healthy eating disorder (česky přibližně: \"porucha zdravé výživy\").\n\nOrthorexie je klasifikována jako porucha příjmu potravy, jiné zdroje o ní hovoří o obsesi, fóbii nebo dokonce jako o nemoci či „vážné psychologické poruše“.\n\nV případě, že daný jedinec věnuje zdravému stravování většinu svého času, cítí silné výčitky v případě porušení svých zásad nebo je zdravá výživa nástrojem k překonání jeho osobních problémů, pak jej můžeme označit za orthorektika. K diagnostice této poruchy se používá 10otázkový Bratmanův dotazník nebo Bratmanův rozšířený dotazník ORTO-15.\n\nDefinice zdravé potravy je u jedinců postižených touto poruchou čistě subjektivní. Ačkoliv prvotní motivací je touha být zdravý, k rozvoji orthorexie mohou vést také další příčiny, jako je např. vrozená dispozice k perfekcionismu, nutkání mít vše pod kontrolou, únik před vlastním strachem, snaha o štíhlou postavu, využívání jídla k utváření vlastní identity apod. Sklony k orthorexii mohou mít také ortodoxní vyznavači alternativních výživových směrů, jako je veganství, makrobiotika apod., dále striktní zastánci biopotravin a lidé, v jejichž profesi je vyžadován mladistvý vzhled a dokonalý fyzický stav (např. modelky, herci, sportovci ad.).\n\nOrthorexia nervosa až do nedávné minulosti spadala do kategorie „ostatní poruchy příjmu potravy“, ale v současnosti, kdy se objevuje větší množství pacientů, se začíná léčit samostatně. Orthorexia nervosa doposud nepatří do poslední revize sjednoceného psychiatrického manuálu (\"Diagnostic and Statistical Manual\", DSM), resp. její páté revize, plánované na rok 2013. V případě, že by přibyla mezi tyto mentální poruchy, budou pacienti trpící orthorexií (stejně jako pacienti trpící ostatními psychologickými poruchami) léčeni chemickou cestou a budou jim předepisovány psychotropní látky takové intenzity, jež podle uvážení psychiatra bude nejlépe vyhovovat úsilí překonat tuto poruchu, respektive ji alespoň udržovat v přijatelných mezích.\n\nOrthorexie je předmětem jisté kontroverze, která vychází z potenciálně chybného výkladu této poruchy. Ta se ocitá mezi dvěma extrémy – odhodlání takto postiženého jedince narušit své stravování až k poškození svého zdraví na jedné straně a snahu zahrnout trend racionální výživy mezi psychologické nemoci na straně druhé.\n\nPodle dietologů může být tato porucha nebezpečná, setká-li se pojem „zdravá výživa“ se špatnou interpretací nebo bude-li se lpění pouze na některých zdrojích výživy přehánět do krajních poloh, kdy bude například vynecháváním jedné látky zanedbávána důležitá skupina živin. U některých případů se projevy orthorexie shodují s projevy anorexie.\n\nPokud by se orthorexie přehodnotila jako psychická porucha, její léčba by pravděpodobně byla cestou psychotropních farmaceutik. Vznikl by pak paradox v tom, že takto diagnostikovaným pacientům, snažících se pomocí zdravé výživy dostat ze svého organismu přídatné látky a chemikálie v průmyslově zpracovávaných potravinách, by se v rámci jejich léčby vpravovaly do jejich těla látky právě tohoto charakteru.\n\n\n"}
{"id": "586752", "url": "https://cs.wikipedia.org/wiki?curid=586752", "title": "Profesionálové z CI5", "text": "Profesionálové z CI5\n\nProfesionálové z CI5 (v anglickém originále CI5: The New Professionals) je britský kriminální televizní seriál, vyprávějící o zvláštním oddělení britské policie CI5. Hrdiny jsou agenti Sam Curtis (Collin Wells), Chris Keel (Kal Weber) a Tina Backus (Lexa Doig) a jejich velitel oddělení Harry Malone (Edward Woodward).\n\nSeriál navazuje na sérii \"Profesionálové\". Nebyl ovšem tak úspěšný; v letech 1998–1999 bylo natočeno jen 13 dílů. Původně měl být šéfem CI5 Bodie ze starých \"Profesionálů\", k čemuž ale nedošlo.\n"}
{"id": "586753", "url": "https://cs.wikipedia.org/wiki?curid=586753", "title": "Autobus do Podbořan", "text": "Autobus do Podbořan\n\nAutobus do Podbořan (2010) je druhé sólové album Petra Linharta, frontmana kapely Majerovy brzdové tabulky. Nahrál ho s doprovodnou kapelou 29 Saiten a několika hosty. Obsahuje 13 Linhartových autorských písní a \"Zatopené doly\" – Linhartem a Markem Štifterem zhudebněnou báseň Quida Maria Vyskočila z počátku 20. století.\n\nBooklet v grafickém stylu autobusového jízdního řádu vytvořili Karel Haloun a Luděk Kubík.\n\n\nPetr Linhart se ve svých písních inspiruje konkrétními místy a událostmi, většinou z krajiny západních Čech. \"Crowna\" je o obci Krouna a železničním neštěstí z roku 1995, píseň \"Továrna\" je inspirována opuštěnou továrnou v Mezivodí (Velké Hamry). V písni \"Helga Braun\" je načrtnut příběh z Mariánských Skoků (těch se týká už starší Linhartova píseň \"Maria Stock\" z alba \"Sudéta\"), kterého se osudově dotklo vysídlení Němců z Československa v roce 1945. \"Měsíc se nasytí tmou\" je obraz krajiny u Nahořečic a Kostrčan, \"Annenruhe\" je příběh z Moravské Třebové 19. století, ze kterého se stala pověst, která pak byla o sto let později nečekaně potvrzena. \"Kapucínka\" je o stejnojmenných skalách u Lubence. Příběh \"Marie Löwy\" se odehrává v Žihli.\n\n\n"}
{"id": "586755", "url": "https://cs.wikipedia.org/wiki?curid=586755", "title": "Habrůvecká bučina", "text": "Habrůvecká bučina\n\nNárodní přírodní rezervace Habrůvecká bučina je chráněné území, které je součástí Chráněné krajinné oblasti Moravský kras. Rozkládá se na výměře 85,21 ha v katastrálním území obce Habrůvka v okrese Blansko. Tvoří ji část plošiny a svahy kóty Košův žlíbek (511 m n. m.) na pravém břehu Křtinského potoka na Rudické plošině v Drahanské vrchovině. Důvodem ochrany jsou lesní porosty (bučiny a dubové bučiny) na vápencích. Předmětem ochrany je i naleziště křemenných geod v rudických vrstvách a četné povrchové a podpovrchové krasové jevy. Na území rezervace se již od středověku prováděla těžba a zpracování nerostných surovin, což dokládají například zbytky šachtové pece či milířů.\n\nNa území se také nachází řada ohrožených rostlin (sklenobýl bezlistý, okrotice červená, korálice trojklaná) a živočichů (holub doupňák).\n\nZ důvodu ochrany přirozených bučin bylo území dne 23. 6.1975 vyhlášeno státní přírodní rezervací ministerstvem kultury ČSR. Národní přírodní rezervací se území vyhlásilo 01.04.2008 Ministerstvem životního prostředí ČR.\n\nÚzemí se nachází v Jihomoravském kraji, v okrese Blansko. Celé toto území je zahloubené do údolí se strmými stráněmi. Nejlépe se sem dostanete autem. To můžete zanechat poblíž závory, která brání vjezdu vozidel do lesa. Poměrně pohodlně se sem dá také dostat pěšky z Adamova. Jsou to necelé 4 km. Město navíc leží na velmi frekventované vlakové trati, která vede přes města jako je Brno či Blansko. Po cestě uvidíte spoustu památek a přírodních zajímavostí. Mezi ty nejnavštěvovanější patří Stará huť u Adamova nebo Býčí skála, která je známá nálezem bronzového býčka. Neméně zajímavé je i velké množství jeskyní, do kterých můžete zkusit vlézt.\n\nPočátky významnějších zásahů člověka na území Habrůvecké bučiny je spojováno s těžbou železných rud a následnou výrobou železa a dřevěného uhlí. K využívání rud docházelo již ve starší době železné. Území však bylo i nadále využíváno. O těžbě a zpracování surovin z průběhu středověku svědčí i zachované zbytky šachtové pece na pálení vápna, malého hutního celku z 9. století a zbytky středověkých milířů na pálení uhlí. Byly zde nalezeny také zbytky slovanské malohradištní železné hutě, která byla s pomocí keramiky datována na přelom 10.-11. století. V jejich blízkém okolí lze také vidět náznaky komunikací, milířišť a důlní pole. Těžba pokračovala až do novodobých dějin. Od konce 19. století se zde již netěží, avšak pozůstatky těžby jsou zde patrné téměř na každém kroku. Nedaleko Habrůvecké bučiny se nachází Františkova huť a taktéž i hutě sklářské. Z důvodu ochrany přirozených bučin bylo území dne 23. 6.1975 vyhlášeno státní přírodní rezervací ministerstvem kultury ČSR. Národní přírodní rezervací se území vyhlásilo 01.04.2008 Ministerstvem životního prostředí ČR \n\nHabrůvecká bučina spadá pod provincii Česká vysočina, Českomoravskou soustavu, podsoustavu Brněnská vrchovina, celek Drahanská vrchovina, podcelek Moravský kras, okrsek Rudická plošina. Rudická plošina je rozrušena tektonickými zlomy a erozní činností v bezvodá údolí. Většina těchto údolí tvoří hranici NPR.\n\nV Habrůvecké bučině jsou patrné také krasové jevy. Z nich se tu vyskytují převážně povrchové závrty a mělké deprese. Nejvyšší bod rezervace je 511 m n. m. a nachází se v její severovýchodní části. Nejnižší bod je ve výšce 334 m n. m.\n\nMatečními horninami jsou zde devonské josefovské a lužánecké vápence, jurské spongolity, věkově neurčené konglomeráty a přeplavené sedimenty typu rudických vrstev. Josefovské vápence mají tmavošedou až černou barvu. Lažánecké vápence mají tmavě až světle šedou barvu. Rudické vrstvy představují složitý sedimentární komplex jílovitých a písčitých hornin. Většina vznikla v období spodní křídy, kdy vyplnily krasové závrty. Některé části vrstev obsahují také křemenné geody (kulovité tvary s dutým vnitřkem, zpravidla vyplněné krystaly odrůd křemene), které mohou být až 40 cm velké. Zbarvení těchto geod bývá různé - z minerálů se zde vyskytují zejména fialový ametyst, žlutý citrín a čirý křišťál. Na lokalitě se nacházejí i četné zkameněliny, především ježovek a amonitů.\n\nNejvětší půdotvornou roli měly v minulosti kvartérní sedimenty, svahové a sprašové hlíny. Ty se vyskytují po celém území Habrůvecké bučiny. \n\nJsou zde převážně minerálně velmi chudé substráty. Nachází se zde především rendzina, pararendzina, terra calcis, hnědá lesní půda, ilimerický podzol, okrová lesní půda, sprašová hlína. Co se týká půdních druhů, tak jsou tu především jílovitohlinité, hlinité a písčitohlinité o mírné až silné kyselosti Ph. \nKlimatické poměry jsou určeny především geografickou polohou, avšak je mírně ovlivněn i členitým terénem. Podle Quittovy klasifikace území spadá do oblasti mírně teplé MT 10. Ta je charakteristická dlouhým, teplým a mírně suchým létem, krátkou zimou, mírně teplou, suchou až velmi suchou s krátkým trváním sněhové pokrývky. Podle klasifikace ČHMÚ území spadá do mírně teplé oblasti B (méně než 50 letních dnů, průměrná červencová teplota 15 °C a vyšší).\n\nPrůměrný roční spad srážek je 644 mm. Průměrná roční teplota je 7,5 °C. Nejteplejší měsíc je červenec, kdy je průměrná teplota 17,5 °C. Nejchladnější měsíc je leden s průměrnou teplotou -3 °C. Délka vegetačního období je 158 dní.\n\nCelé území spadá do povodí Olomučanského potoka. Ten se vlévá do Křtinského potoka. Nicméně na území nejsou žádné stálé vodní toky ani žádné stojaté vody.\n\nDruhová skladba dřevin je přirozená či přírodě blízká. Většina porostu je stejnověká, a to přibližně 150–200 let. Dominantní dřevinou (94 % porostu) je buk lesní (\"Fagus sylvatica\") s příměsí dubu zimního (\"Quercus petraea\"). Zřídka lze narazit i na lípu malolistou (\"Tilia cordata\"), jedli bělokorou (\"Abies alba\"), jilm horský (\"Ulmus glabra\"), habr obecný (\"Carpinus betulus\"), javor klen a mléč (\"Acer pseudoplatanus, Acer platanoides\"), místy ještě pozůstatky stanovištně nepůvodních, v minulosti vysazovaných hospodářských dřevin jako smrk ztepilý (\"Picea abies\"), douglaska tisolistá (\"Pseudotsuga menziesii\") a modřín opadavý (\"Larix decidua\"), které jsou postupně odtěžovány. Keřová složka téměř chybí, avšak objevuje se líska obecná (\"Corylus avellana\"), dřín svída (\"Cornus mas\"), brslen bradavičnatý (\"Euonymus verrucosa\"), zimolez pýřitý (\"Lonicera xylosteum\"), hloh jednoblizný (\"Crataegus monogyna\") a obecný (\"Crataegus laevigata\"), dřišťál obecný (\"Berberis vulgaris\"), srstka angrešt (\"Grossularia uva-crispa\"), bez černý (\"Sambucus nigra\"), řešetlák počistivý (\"Rhamnus cathartica\").\n\nV bylinném podrostu je typická sasanka hajní (\"Anemone nemorosa\"), dále je tu z jarních bylin jaterník trojlaločný (\"Hepatica nobilis\"), bažanka vytrvalá (\"Mercurialis perennis)\" a kyčelnice devítilistá (\"Dentaria enneaphyllos\"), z letních svízel vonný (\"Galium odoratum\"), ostřice chlupatá (\"Carex pilosa\"), bika bělavá (\"Luzula luzuloides)\". V Habrůvecké bučině se nachází i chráněné druhy rostlin. Kriticky ohrožený je sklenobýl bezlistý (\"Epipogium aphyllum\"). Silně ohrožené jsou okrotice červená (\"Cephalanthera rubra\") a korálice trojklaná (\"Corallorhiza trifida\"). Mezi ohrožené druhy spadá okrotice dlouholistá (\"Cephalanthera longifolia\"), okrotice bílá (\"Cephalanthera damasonium\"), dřín obecný (\"Cornus mas)\", kruštík tmavočervený (\"Epipactis atrorubens\"), lilie zlatohlávek (\"Lilium martagon\"), vemeník dvojlistý (\"Platanthera bifolia)\".\n\nZe zoologického hlediska se na území Habrůvecké bučiny nachází zvířena evropská a eurosibiřská. Můžete zde potkat motýly, jako je skvrnopásník jilmový, šedokřídlec říjnový a hřbetozubec tmavoúhlý. Najdete zde i střevlíky: \"Abax ovalis\", střevlík zlatolesklý (\"Carabus auronitens\"), střevlík hajní (\"Carabus nemoralis\"), \"Molops piceus\", střevlíček kovový (\"Pterostichus burmeisteri).\"\n\nPlži se tu nacházejí: páskovka žíhaná (\"Ceapea vindobonensis\"), kuželovka skalní (\"Pyramidula rupestris\"), zrnovka (\"Pupilla triplicata\"), závornatka (\"Claustilia parvula\"), skalnice lepá (\"Faustina faustina\"), zemoun skalní (\"Aegopis verticulus\"), jantarka obecná (\"Succinea putris\"), vlahovka narudlá (\"Monachoides incarnata\"), hlemýžď zahradní (\"Helix pomatia\"), srstnatka karpatská (\"Trichia lubomirskii\").V kategorii obratlovců zde můžeme najít: obojživelníky (ropuchu obecnou (\"Bufo bufo\"), skokana hnědého (\"Rana tamporaria\")), plazy (slepýš křehký (\"Anguinus fragilis\"), ještěrka obecná (\"Lacerta agilis\")), ptáky (jestřáb lesní (\"Accipiter gentilis\"), krkavec velký (\"Corvus corax\"), čáp černý (\"Ciconia nigra\"), holub doupňák (\"Columba oenas\")), ale i savce (norník rudý (\"Clethrionomys glareolus\"), myšice křovinná (\"Apodemus sylvaticus\"), myšice lesní (\"Apodemus microps\"), kuna skalní (\"Martes foina\"), jezevec lesní (\"Meles meles\"), liška obecná (\"Vulpes vulpes\"), srnec obecný (\"Capreolus capreolus\"), prase divoké (\"Sus scrofa\"), muflon (\"Ovis musimon\"), jelen evropský (\"Cervus elaphus\")).\n\nMezi silně ohrožené druhy patří slepýš křehký (\"Anguinus fragilis)\", ještěrka obecná (\"Lacerta agilis\"), čáp černý (\"Ciconia nigra\"), holub doupňák (\"Ciconia nigra\"). Z kategorie ohrožených zvířat zde můžeme najít čmeláka (\"Bombus\"), mravence (\"Formicidae\"), ropuchu obecnou (\"Bufo bufo\"), jestřába lesního (\"Accipiter gentilis\"), krkavce velkého (\"Corvus corax\") a veverku obecnou (\"Sciurus vulgaris\").\n\nPři výměně nepůvodních dřevin za dřeviny původní by se mělo využít pokud možno přirozeného zmlazení. Místy lze použít individuální ochranu vzácných dřevin. Uměle vysazovat stromy pouze pokud se neočekává, že by se na místě zvládly obnovit samy. Při umělém vysazování je vhodné vysazovat dřeviny zde přirozené, avšak zastoupené pouze okrajově. Tyto dřeviny je vhodné chránit proti okusu zvěří.\nVýchovné zásahy by se měly omezit pouze na nutné zásahy nutné druhové skladby. V jiných porostech by se provádět neměla, protože není cílem hospodářský les, nýbrž les přirozený. Pro mnoho zvířat je nutné zanechat či posilovat možnost hnízdění či přežívání v dutinách stromů. Za těmito účely je vhodné, aby se nesnižovaly počty jedlí v porostu. Případně je možné hnízdícím ptákům pomoci zavěšením budek. V době hnízdění větších ptáků je potřeba omezit lesnickou a hospodářskou činnost v okolí.  Vjezdy těžké techniky je nutné předem konzultovat se Správou CHKO Moravský kras. \n\n"}
{"id": "586757", "url": "https://cs.wikipedia.org/wiki?curid=586757", "title": "345 California Center", "text": "345 California Center\n\n345 California Center je postmoderní mrakodrap v centru kalifornského města San Francisco. Má 48 pater a výšku 211,8 metrů, je tak 5. nejvyšší mrakodrap ve městě. Byl dokončen v roce 1986 a za designem budovy stojí firma Skidmore, Owings and Merrill. V budově se nachází hotel, kancelářské a obchodní prostory.\n\n"}
{"id": "586758", "url": "https://cs.wikipedia.org/wiki?curid=586758", "title": "Robert C. Tucker", "text": "Robert C. Tucker\n\nRobert C. Tucker (29. května 1918, Kansas City, Missouri, USA – 29. července 2010, Princeton, New Jersey, USA) byl americký politolog, historik, pedagog a diplomat, expert na dějiny a politiku Sovětského svazu a Ruska.\n\nV letech 1949-1953 pracoval jako atašé na americkém velvyslanectví v Moskvě. Mezi jeho nejvýznamnější díla patří: \"Politická kultura a vůdcovství v sovětském Rusku\", \"Stalin jako revolucionář: 1879-1929\" (1973) a pokračování,\n\"Stalin u moci: Revoluce shora, 1928-1941\" (1992), \"Politika jako vůdcovství\" (1995) a \"Filozofie a mýtus Karla Marxe\" (1961). Jeho biografie Stalina jsou považovány za nejlepší práce o tomto diktátorovi vůbec.\n\nByl také zodpovědný za prosazování teorie \"vojenského komunismu\" o vlivu vojenských funkcionářů na jednotu a působnost strany. V posledním období svého života byl emeritním profesorem politiky a mezinárodních studií na univerzitě v Princetonu.\n\nByl ženatý s Ruskou Eugeniou (Jevgenijou) Tuckerovou, narozenou v Moskvě, která s ním v roce 1953 emigrovala do USA, kde později vyučovala ruštinu na Princetonské univerzitě.\n\n"}
{"id": "586759", "url": "https://cs.wikipedia.org/wiki?curid=586759", "title": "Marcel Desailly", "text": "Marcel Desailly\n\nMarcel Desailly (*7. září 1968, Accra, Ghana) je bývalý francouzský fotbalový obránce či defenzivní záložník a reprezentant ghanského původu. Pelé ho roku 2004 zařadil mezi 125 nejlepších žijících fotbalistů.\n\nZa francouzský národní tým odehrál celkem 116 zápasů a vstřelil 3 góly.\n\n\n\n\n"}
{"id": "586760", "url": "https://cs.wikipedia.org/wiki?curid=586760", "title": "Ahmed es-Sikeli", "text": "Ahmed es-Sikeli\n\nAhmed es-Sikeli (احمدلسقيلي), známý jako Admirál Petr byl vysoký státní úředník a admirál Sicílie za vlády Viléma I. Sicilského (1154–1166).\n\nAdmirál Petr pocházel z Džerby. Byl eunuch, záhy konvertoval z islámu ke křesťanství a stal se admirálem královské flotily Sicilského království za vlády normanského krále Viléma I. \n\nProslavil se zejména v průběhu znovudobývání Afriky Saracény. V roce 1159 vedl sicilskou flotilu 160 lodí proti Saracénům, kteří okupovali Baleárské ostrovy. Se stejnou flotilou se snažil osvobodit obklíčenou Mahdii, avšak odplul zpět krátce poté, co se zapojil do boje. Arabské zdroje uvádějí, že flotilu rozptýlila vichřice. Naproti tomu sicilský kronikář Hugo Falcandus tvrdí, že Petr byl křesťanem pouze podle jména a oblečení, zatímco v srdci zůstal Saracénem. Pravdou však je, že po této události Petr neupadl v nemilost, ale naopak byl povýšen, stal se komořím.\n\nV roce 1162 se po smrti „emíra emírů“ Maia z Bari stal členem triumvirátu, který vládl Sicílii královým jménem. Dalšími členy byli Matouš z Ajella a biskup Palmer. Král Vilém I. zemřel 7. května 1166. Vilém II. Sicilský byl korunován sicilským králem, ale vzhledem k jeho nízkému věku se královna Markéta stala regentkou. Markéta vyhlásila generální amnestii a zrušila daň uvalenou na rebelující města. Její prvořadou starostí bylo obsadit uprázdněné místo po kancléři Maiovi dostatečně silnou osobností. \n\nSama protežovala admirála Petra, narazila však na silný odpor šlechty. Zklamaná postojem domácích feudálů, požádala svého bratrance Rothruda, arcibiskupa v Rouenu, aby jí poslal některého ze svých francouzských příbuzných z matčiny strany, aby jí pomohl vládnout. Jeden z jejích bratranců, Gilbert z Graviny, byl již na jihu, ale spojil se se šlechtou v odporu vůči admirálu Petrovi a královně. Admirál zhodnotil situaci jako neudržitelnou, vrátil se do Tunisu i s velkou částí královského pokladu a konvertoval zpět k islámu. \n\n"}
{"id": "586762", "url": "https://cs.wikipedia.org/wiki?curid=586762", "title": "Děvín – Kotel – Soutěska", "text": "Děvín – Kotel – Soutěska\n\nNárodní přírodní rezervace Děvín – Kotel – Soutěska je součást Chráněné krajinné oblasti Pálava, tvoří ji oblast na severu Pavlovských vrchů kolem nejvýznamnějších bradel – Děvína, kóta 548,7 m n. m. a Kotle, mezi nimiž leží sníženina Soutěska. Rozkládá se na katastrálních územích obcí Pavlov, Horní Věstonice, Perná a Klentnice. Důvodem ochrany jsou skalní, stepní, křovinné a lesní ekosystémy na vápencovém podkladu, které se vyznačují bohatou flórou a faunou. Vrch Děvín je významnou geologickou lokalitou s inverzí vegetačních stupňů. Z území NPR jsou známa lidská sídliště již z mladší doby kamenné, doloženo je sídliště z mladší doby bronzové, na Děvičkách stojí hrad z 13. století a poblíž vrcholu Kotle je situován Neuhaus. Mezi projevy lidské činnosti se řadí staré kamenolomy, oblast byla intenzivně zemědělsky využívána. Na vrcholu Děvína bylo vojenské signální zařízení, v roce 1976 přibyl televizní vysílač. Armáda do roku 2004 všechny nevyužívané budovy odstranila.\n\nVrchy Děvín a Kotel jsou nejvýznamnějšími bradly Pavlovských vrchů. Na Děvínu dvě oddělené šupiny ernstbrunnských vápenců tvoří řadu útesů a skalek, šupiny jsou odděleny vápnitými jílovci a glaukonitickými pískovci klementského souvrství a pálavského souvrství svrchní křídy. Na úbočí Děvínu jsou holocenní a pozdně glaciální souvrství s hojnou měkkýší faunou. V Soutěsce jsou zastoupeny klentnické vrstvy, a to tmavými jílovci. Na zvětralých vápencích vzniká rendzina typická a litická, dále černozem typická, spraše a pararendziny.\n\nPanonské dubohabřiny na severozápadním a jihovýchodním úpatí Děvína a Kotle se vyznačují jarním aspektem geofytů, jako je dymnivka nízká, křivatec nejmenší a sněženka podsněžník, v teplomilných doubravách, vyznačujících se bohatých keřovým a bylinným patrem převládá dub pýřitý. Severozápadní svahy se suťovými lesy jsou nápadné omějem vlčím pravým, nad nimi je pruh reliktních pěchavových lipin. Ve skalách nad Soutěskou se nachází jediná lokalita písečnice velkokvěté v ČR. Spolu s ní tu roste hvozdík Lumnitzerův, svízel rakouský a starček celolistý. Na jihovýchodním svahu Děvína je nejsilnější populace kosatce nízkého v Česku. Krajinným typem je tam krasová lesostep se šípákovými doubravami a suchomilnými křovinami s převládajícím dřínem jarním. Ve skalních trávnících jsou zastoupeny sukulenty a jarní efeméry – netřeskovec výběžkatý srstnatý, bělorozchodník skalní, rozchodník ostrý, lomikámen trojprstý a rozrazil časný.\nZ území rezervace bylo dosud popsáno 630 druhů a poddruhů cévnatých rostlin, z toho 50 zvláště chráněných. Je tu jediné naleziště v ČR violky nejmenší, početně nejsilnější moravská populace kosatce písečného, dále tu roste hnědenec zvrhlý, len chlupatý, devaterka poléhavá, hořec křížatý, kavyl Ivanův, koulenka prodloužená, kozinec rakouský, lilie zlatohlávek, medovník velkokvětý, oman oko Kristovo, pryskyřník ilyrský, vstavač nachový, zlatovlásek obecný či zvonek boloňský.\nZe zvláště chráněných druhů hub je to náramkovitka žlutozelená, pět vzácných druhů hvězdovek (např. hvězdovka bradavková a lahvicová), žaludice lysá, ohnivec zimní a ohnivec jurský.\nNa výhřevných svazích se objevuje střevlík uherský, saranče modrokřídlá, kudlanka nábožná, kobylka sága, jasoň dymnivkový, martináč hruškový, vřetenuška pozdní, osenice tmavá – nový druh pro ČR, na severních svazích pak kovolesklec horský či osenice velká. Hojný je roháč obecný či výkalník vrubounovitý. Nápadně rudé samce pavouků zastupuje stepník rudý a skákavka rudopásá. Křižák strakatý a plž drobnička žebernatá tu mají jedinou lokalitu v ČR. Ještěrka zelená, užovka hladká a slepýš křehký využívají vhodné prostředí skalní stepi. Z ptáků v rezervaci hnízdí dudek chocholatý, strakapoud prostřední, datel černý, žluva hajní, lejsek bělokrký a lejsek šedý. Na Kotli je jediné místo zimního výskytu zedníčka skalního. Pukliny skalních stěn jsou vhodné pro netopýra pestrého, dále jsou tu netopýr stromový, netopýr velkouchý a netopýr černý.\nV roce 1876 se pro neutěšený stav muselo přistoupit k umělému zalesňování, kdy na Kotli byla vysazována borovice černá, trnovník akát a pajasan žláznatý. Na temeni Děvína byly zakládá jasanové porosty. Poslední zalesňování proběhlo v roce 1952. Koncem 19. století byla na Děvíně založena obora, ve které byli nejdříve daňci, které pak vystřídali mufloni a kozy bezoárové. Obora byla zrušena roku 1996 odstěhováním koz, zůstali zde mufloni, kterých v roce 2001 žilo na Děvíně téměř 100. Zvěř v oboře narušovala půdní povrch, nejcennější plochy suchých trávníků a bránila přirozenému zmlazování dřevin. K cílům současného lesního hospodaření v rezervaci patří zejména odstranění nepůvodních dřevin, zvláště akátu a pajasanu.\n\n"}
{"id": "586764", "url": "https://cs.wikipedia.org/wiki?curid=586764", "title": "Seznam olympijských medailistů v řecko-římském zápase – muži zrušené disciplíny", "text": "Seznam olympijských medailistů v řecko-římském zápase – muži zrušené disciplíny\n\n"}
{"id": "586765", "url": "https://cs.wikipedia.org/wiki?curid=586765", "title": "UK Horizons", "text": "UK Horizons\n\nUK Horizons byl britský televizní kanál, který, jako součást sítě kanálů UKTV, vysílal hlavně dokumenty BBC. Většina pořadů od BBC bylo kvůli komerčním účelům zkráceno. Jeho jméno bylo odvozeno z názvu dosud vysílajícího pořadu BBC \"Horizons\", který tvořil jádro pořadů v prvních letech vysílání. UK Horizons spustil své vysílání 1. listopadu 1997 spolu s kanály UK Arena (dnes \"Alibi\") a UK Style. Tento kanál kaké vytvářel rozšířené verze nejsledovanějších pořadů BBC, jako například pořadů Top Gear, či Tomorrow's World. Původní editor kanálu byl Bryher Scudamore a jeho zástupce Eddie Tulasiewicz. 8. března 2004 byl kanál nahrazen novými kanály UKTV Documentary(dnes \"Eden\") a UKTV People(dnes \"Blighty\").\n\n"}
{"id": "586769", "url": "https://cs.wikipedia.org/wiki?curid=586769", "title": "555 California Street", "text": "555 California Street\n\n555 California Street je mrakodrap v centru kalifornského města San Francisco. Má 52 pater a výšku 237,4 metrů, je tak 4. nejvyšší mrakodrap ve městě. Po svém dokončení v roce 1969 se stal nejvyšší budovou ve městě až do roku 1972, kdy jej překonal Transamerica Pyramid. Do roku 2005 se jmenoval \"Bank of America Center\", protože po svém dokončení sloužil jako sídlo firmy Bank of America. Za designem budovy stojí firma Skidmore, Owings and Merrill. V budově se nachází převážně kancelářské prostory, které obsluhuje 38 výtahů.\n\n"}
{"id": "586770", "url": "https://cs.wikipedia.org/wiki?curid=586770", "title": "GT/s", "text": "GT/s\n\nGT/s znamená Giga Transfers per Second. Jedná se o jednotku výkonu sběrnic (takt sběrnice), například FSB či sběrnic grafických karet. Číslo je bezrozměrný údaj, který říká, kolikrát za sekundu je sběrnice schopná efektivně přenést data. Neříká, o jak velký blok dat se jedná, to závisí na šířce sběrnice.\n\nNapříklad 64bit sběrnice je při výkonu 1,6GT/s schopná přenést až 12,8GB/s, jedná se ale o maximální teoretický výkon bez započtení paritních dat pro opravy chyb, režie sběrnice, atd.\n"}
{"id": "586771", "url": "https://cs.wikipedia.org/wiki?curid=586771", "title": "Žralok hedvábný", "text": "Žralok hedvábný\n\nŽralok hedvábný () je druh žraloka z čeledi modrounovitých, pojmenovaný podle své jemné kůže. Žije v tropických vodách celého světa, nejčastěji na kraji kontinentálních šelfů v hloubkách do padesáti metrů. Dorůstá obvykle délky 2,5 metru, maximálně až 3,5 metru. Je to oportunistický rychlý predátor, který loví především různé ryby, zvláště tuňáky, makrely a sardinky. Potravu doplňuje o hlavonožce a korýše.\n\nV roce 2009 změnil Mezinárodní svaz ochrany přírody jeho stupeň ohrožení z málo dotčený na téměř ohrožený a v roce 2017 na zranitelný. Důvodem je pomalá reprodukce a rybolov, ať už cílený nebo nezáměrně jako tzv. \"bycatch\".\n"}
{"id": "586772", "url": "https://cs.wikipedia.org/wiki?curid=586772", "title": "Lukáš Hejda", "text": "Lukáš Hejda\n\nLukáš Hejda (* 9. března 1990, Bílovec) je český fotbalový obránce či záložník a reprezentant, od července 2012 působící v týmu FC Viktoria Plzeň. Nastupuje na pozici stopera, může hrát i defenzivního záložníka.\n\nSvoji fotbalovou kariéru začal v klubu ŠSK Bílovec, odkud přestoupil do FC Baník Ostrava. V roce 2006 absolvoval stáž v anglickém mužstvu Reading FC. Následně zamířil do Sparty Praha.\n\nDo sestavy A-týmu poprvé nakoukl v sezoně 2009/10, kdy dostal šanci v několika ligových a pohárových zápasech. S mužstvem získal v témže ročníku mistrovský titul. Na podzim 2011 vybojoval se Spartou Český Superpohár a objevil se v několika zápasech předkol Ligy mistrů UEFA. Celkem v dresu \"Letenských\" odehrál 12 ligových střetnutí, gól nedal.\n\nPřed jarní částí ročníku 2010/11 Gambrinus ligy zamířil společně s Lukášem Třešňákem na hostování ze Sparty do klubu FK Baumit Jablonec, opačným směrem odešel taktéž hostovat Tomáš Pekhart. Za Jablonec nastoupil k šesti zápasům v lize, ve kterých se střelecky neprosadil.\n\nV červenci 2012 odešel na hostování do klubu 1. FK Příbram. Poprvé střelecky se prosadil 18. září 2011 v domácím zápase proti Mladé Boleslavi (výhra 2:0). Druhý gól dal 18. března 2012 opět do sítě Mladé Boleslavi, tentokrát skončilo utkání remízou 2:2. Za Příbram během roku nastoupil k 19 ligovým střetnutím.\n\nPřed ročníkem 2012/13 přestoupil za cca 12 milionů Kč do Viktorie Plzeň, společně s ním přišel na hostování ze Sparty Martin Zeman.\n\nV základní skupině B Evropské ligy 2012/13 byla Plzeň přilosována k týmům Atlético Madrid (Španělsko), Hapoel Tel Aviv (Izrael) a Académica de Coimbra (Portugalsko). V prvním utkání Plzně 20. září 2012 na domácí půdě proti portugalskému týmu Académica de Coimbra se Hejda neobjevil, Plzeň vyhrála 3:1. V dalším utkání 4. října s Atléticem Madrid nastoupil na několik posledních minut, španělský celek zvítězil doma 1:0 gólem v samotném závěru. 25. října cestovala Plzeň do Izraele k utkání proti Hapoelu Tel Aviv a většinu prvního poločasu byla pod tlakem soupeře. Lukáš Hejda střídal na hřišti v 88. minutě Marka Bakoše, střetnutí skončilo výsledkem 2:1 pro hosty, Plzeň si s 6 body upevnila druhou příčku za vedoucím Atléticem Madrid. 14. února 2013 v jarní vyřazovací části Evropské ligy 2012/13 nastoupil na několik závěrečných minut v šestnáctifinále proti domácímu italskému mužstvu SSC Neapol. Plzeň zvítězila v Neapoli 3:0. V osmifinále zasáhl do domácího utkání proti tureckému celku Fenerbahçe Istanbul, Plzeň poprvé v tomto ročníku Evropské ligy prohrála doma (0:1). Do odvety 14. března v Istanbulu nenastoupil, Viktoria remizovala 1:1 a vypadla z Evropské ligy.\n\n19. dubna 2013 se podílel jedním gólem na domácím vítězství Plzně 2:0 nad 1. FK Příbram (za kterou nastupoval v předchozí sezóně 2011/12), když dorazil do sítě hlavičku stopera Václava Procházky. Byl to jeho první ligový gól v dresu Plzně. Sezónu Gambrinus ligy 2012/13 završil ziskem ligového titulu.\n\nV prvním soutěžním zápase nastoupil za Viktorii 12. července 2013 v Superpoháru proti FK Baumit Jablonec (prohra 2:3). Nastoupil ve třetím předkole Ligy mistrů v Estonsku 30. července 2013 proti JK Nõmme Kalju (místo Václava Procházky, který si odpykával karetní trest) a v 92. minutě uzavřel skóre na konečných 4:0, když od něj změnil směr letu míč hlavičkovaný Mariánem Čišovským (portál Uefa.com připsal tento gól Čišovskému). Plzeň zvítězila jednoznačně 4:0. Zahrál si i v základní skupině Ligy mistrů, kde se viktoriáni střetli s německým Bayernem Mnichov, anglickým Manchesterem City a ruským CSKA Moskva.\n\nV létě 2014 prodloužil s mužstvem smlouvu do konce ročníku 2016/17. V prvním soutěžním zápase nastoupil za Viktorii 18. července 2014 v Superpoháru proti AC Sparta Praha (prohra 0:3). V 10. kole vstřelil v zápase proti FK Teplice ve 49. minutě jediný vítězný gól zápasu. 1. 11. 2014 dal ve šlágru 13. kola proti AC Sparta Praha ve 12. minutě po rohovém kopu první gól zápasu, utkání skončilo důležitou výhrou 2-0. Dvě kola před koncem ročníku 2014/15 získal s mužstvem Plzně mistrovský titul.\n\nS Viktorkou se představil v základní skupině Evropské ligy UEFA, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). V konfrontaci s těmito týmy Západočeši získali čtyři body, skončili na třetím místě a do jarní vyřazovací části nepostoupili. Za Plzeň v základní skupině Evropské ligy odehrál čtyři utkání, chyběl v obou zápasech proti Dinamu Minsk. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit.\n\nPřed ročníkem 2016/17 spojil svou další budoucnost s klubem smlouvu do léta 2019.\n\nS Viktorkou postoupil přes ázerbájdžánský Qarabağ FK (remízy 0:0 a 1:1) do 4. překola – play-off Ligy mistrů UEFA, což znamenalo jistou podzimní účast Plzně v evropských pohárech. 4. předkolo LM Západočeši proti bulharskému PFK Ludogorec Razgrad výsledkově nezvládli (prohra 0:2 a remíza 2:2) a museli se spokojit s účastí ve skupinové fázi Evropské ligy UEFA. Viktorka byla nalosována do základní skupiny E společně s AS Řím (Itálie), Austria Vídeň (Rakousko) a FC Astra Giurgiu (Rumunsko).\n\nV prvním kole odehrál Hejda za Viktorku celý zápas a Plzeň remizovala 15. 9. 2016 na domácí půdě s AS Řím 1:1. K dalšímu zápasu základní skupiny cestovala Plzeň 29. září 2016 do Rakouska, kde se střetla s Austrií Vídeň. Hejda nastoupil i tentokrát na celé střetnutí, které skončilo bezbrankovou remízou. Ani ve třetím zápase Plzeň nezvítězila, když 20. 10. 2016 podlehla doma Astře Giurgiu 1:2. V Odvetě hrané 3. listopadu 2016 předvedla Viktorka velmi kvalitní výkon, ale v konečném důsledku jen remizovala se soupeřem 1:1. V dalším střetnutí Plzeň definitivně ztratila naději na postup, když podlehla římskému AS v poměru 1:4. Z výhry se Západočeši radovali až v posledním střetnutí hraném 8. prosince 2016, kdy před domácím publikem otočili zápas proti Austrii Vídeň z 0:2 na 3:2, přestože od 18. minuty hráli oslabeni o jednoho hráče. Plzeň touto výhrou ukončila 14 zápasovou sérii bez vítězství v Evropské lize. Viktoria skončila v základní skupině na třetím místě.\n\nAktuální k 18. prosinci 2018\nHejda byl stabilním členem českých mládežnických reprezentací od kategorie do 16 let.\n\nV A-týmu České republiky debutoval pod trenérem Pavlem Vrbou 3. června 2014 v přátelském utkání na Andrově stadionu v Olomouci proti Rakousku (prohra 1:2).\n\n\n"}
{"id": "586776", "url": "https://cs.wikipedia.org/wiki?curid=586776", "title": "Konec pana Y", "text": "Konec pana Y\n\nKonec pana Y (2006) je román britské autorky Scarlett Thomas. Kniha vypráví příběh studentky PhD. Ariel Manto, která se ve své výzkumné práci věnuje obskurnímu spisovateli Thomasovi E. Lumasovi, jehož dílo \"Konec pana Y\" obestírá tajemství. Najde extrémně vzácný výtisk románu T. Lumase \"Konec pana Y\" v antikvariátu. Kniha je dle legendy prokletá – každý, kdo si ji přečtl, zemřel nedlouho poté.\n\nCentrem Lumasovi knihy je „Troposféra“ – místo, kde je celé vědomí připojeno a kde se můžete připojit k myslím dalších lidí a číst jejich myšlenky. Kniha obsahuje recept na homeopatický vzorec, který Lumasův hrdina používá pro vstup do troposféry. Ariel použije recept a následně vstoupí do troposféry sama.\n\n\"Konec pana Y\" je myšlenkový experiment zabalený v současně-dobrodružný román, který klade otázky o myšlení, jazyku, osudu, a řeší limity Bytí a času.\n\nKniha byla nominována na Le Prince Maurice Prize 2008 a Orange Prize 2008.\n"}
{"id": "586777", "url": "https://cs.wikipedia.org/wiki?curid=586777", "title": "Clark Davis", "text": "Clark Davis\n\nClark Davis (* 15. května 1957 Calgary, Kanada) je bývalý kanadský zápasník, volnostylař. V roce 1979 obsadil druhé místo na Panamerických hrách. V roce 1982 a 1985 vybojoval stříbrnou medaili na mistrovství světa. V roce 1982 a 1986 zvítězil na hrách Commonwealthu. Dvakrát startoval na olympijských hrách. V roce 1984 v Los Angeles obsadil v kategorii do 90 kg 4. místo, v roce 1988 v Soulu v kategorii do 100 kg vypadl ve třetím kole.\n\n"}
{"id": "586778", "url": "https://cs.wikipedia.org/wiki?curid=586778", "title": "Stagonolepis", "text": "Stagonolepis\n\nStagonolepis byl poměrně rozšířený rod étosaurního plaza, žijícího v období svrchního triasu na území Jižní Ameriky, Skotska a Polska (lokalita Krasiejów).\n\n\"Stagonolepis\" dosahoval asi třímetrové délky a byl pomalu se pohybujícím býložravým čtvernožcem, jehož tělo bylo chráněno sérií zkostnatělých štítků. Ty jej chránily před útoky dravých tekodontů, žijících ve stejné době (například rod \"Polonosuchus\"). V poměru ke své velikosti měl stagonolepis velmi malou hlavu, dosahující délky jen asi 25 cm (méně než 10% celkové délky těla). V přední části čelistí neměl tento plaz žádné zuby, místo toho mu tlama vybíhala v nahoru ohnutý rypec. Ten mu zřejmě pomáhal vyrývat rostliny i s kořeny, podobně jako to dělají dnešní vepři. Kolíkovité zuby v zadní části čelistí byly vhodným nástrojem k rozmělnění tuhé vegetace, jako byly přesličky, kapradiny a cykasy.\n\nNový výzkum anatomie předních končetin ukazuje, že tento archosauromorf zřejmě dokázal svými silnými pažemi s výraznými drápy aktivně rozhrabávat povrch a dostával se tak k rostlinné potravě pod zemí.\n\nV současnosti jsou popsány tři platné druhy rodu \"Stagonolepis\": \"S. robertsoni\" (1844), \"S. wellesi\" (1989) a \"S. olenkae\" (2010).\n\n\n"}
{"id": "586779", "url": "https://cs.wikipedia.org/wiki?curid=586779", "title": "Taro Tsujimoto", "text": "Taro Tsujimoto\n\nTaro Tsujimoto je neexistující hokejový hráč, který byl legálně draftován týmem NHL Buffalo Sabres v roce 1974 v jedenáctém kole jako celkově 183. hráč.\n\nGenerální manažér Sabres George \"Punch\" Imlach byl značně frustrován zdlouhavým procesem draftování probíhajícím přes telefon, což byla snaha udržet vybrané hráče v tajnosti před konkurenční WHA. Imlach se rozhodl pobavit se na účet ligy a jejího prezidenta Clarence Campbella, a našel běžné japonské jméno v telefonním seznamu. Když na něj následně v 11. kole přišla řada, draftoval hvězdného centra Tara Tsujimota z týmu Japonské hokejové ligy Tokyo Katanas. Imlach vybral pro tým jméno \"Katanas\", protože katana je stejně jako šavle (anglicky \"sabre\") druhem meče. NHL volbu oficiálně uznala a tak byla též oznámena všemi významnými médii včetně časopisu \"The Hockey News\".\n\nImlach svůj vtip oznámil až o několik týdnů později. NHL nakonec označila ve svých záznamech Tsujimota jako \"neplatnou volbu\" (Campbell to nepovažoval za tak vtipné jako Imlach), ale až poté co se Tsujimoto objevil v několika publikacích vydaných NHL. Tsujimoto je také stále veden v záznamech Sabres mezi hráči, které tým draftoval.\n\nTaro se stal oblíbeným vtípkem mezi fanoušky a zaměstnanci Sabres. Po mnoho let po této volbě fanoušci v Buffalo Memorial Auditorium skandovali \"We Want Taro\" (My chceme Tara), když se hra stala příliš jednostrannou. Navíc se po mnoho let věšeli ze zábradlí transparenty s nápisem \"Taro Says...\" (Taro říká...) spolu se zesměšňujícím komentářem proti soupeřícímu týmu nebo některému hráči soupeře.\n"}
{"id": "586781", "url": "https://cs.wikipedia.org/wiki?curid=586781", "title": "One Astor Plaza", "text": "One Astor Plaza\n\nOne Astor Plaza je mrakodrap v newyorské čtvrti Manhattan. Má 54 podlaží a výšku 227 metrů. Výstavba probíhala v letech 1968–1972 podle návrhu firmy Kahn & Jacobs . V budově sídlí firma Viacom a televizní stanice MTV má zde svá studia. Budova disponuje 179 487 m převážně kancelářských prostor.\n\n"}
{"id": "586790", "url": "https://cs.wikipedia.org/wiki?curid=586790", "title": "Trollobijce", "text": "Trollobijce\n\nTrollobijce je trpaslík v Knihách ze světa Warhammeru a fiktivní postava ve hrách systému Games workshop. Trollobijce je trpaslík, který se provinil nějakým strašlivým zločinem. Za trest je vyhoštěn ze svého národa a musí hledat smrt v boji s nejhoršími obludami jaké existují, nebo boj proti beznadějné přesile. V knihách ze světa Warhammeru je to hlavně Gotrek Gurnisson a Snory Nosohryz. Údělem trollobijců je zemřít co nejslavnější smrtí.\n"}
{"id": "586795", "url": "https://cs.wikipedia.org/wiki?curid=586795", "title": "Emma Claessonová", "text": "Emma Claessonová\n\nEmma Claessonová (* 14. prosince 1977) je švédská reprezentantka v orientačním běhu, jenž v současnosti žije v Borlange. Jejím největším úspěchem je individuální bronzová medaile ze závodu v longu na Mistrovství světa v orientačním běhu. V současnosti běhá za švédský klub Stora Tuna IK.\n\n"}
{"id": "586799", "url": "https://cs.wikipedia.org/wiki?curid=586799", "title": "Code civil", "text": "Code civil\n\nNapoleonský Občanský zákoník nebyl v Evropě první. Předešel ho bavorský kodex Codex Maximilianeus bavaricus civilis z roku 1756, ale i pruský Allgemeines Landrecht (1794) a západohaličský zákoník z roku 1797. Byl to ale první moderní zákoník přijatý v evropském měřítku, rozšířený díky tzv. Napoleonským válkám, který ovlivnil mnoho jiných zemí Evropy i zámoří. \n\nByl koncipovaný řadou právních expertů své doby (Tronchet, Bigot de Prémaneneu, Cambacérès, Malleville aj.), přičemž Napoleon Bonaparte často zasahoval do utváření jednotlivých návrhů a projevoval značný zájem o závěry komise. Po svém vyhlášení obsahoval 2281 článků a definitivně odstraňoval feudalismus a jakékoliv stopy lenního práva. Mezi jinými pak např. potlačil práva prvorozených a stanovil dělbu majetku mezi všechny dědice mužského pohlaví, formálně uznal oprávněnost dřívějšího prodeje státních pozemků zkonfiskovaných církvi a emigrantům či stanovil další podmínky dědictví a rozvodů.\n\nZákoník je založen na idejích přirozeného práva a lze v něm zároveň nalézt výrazné vlivy římského práva, např. už jeho samotné členění vychází z justiniánské kodifikace.\n\nKodex se skládal ze tří knih (dnes bychom řekli \"částí\"), každá z nich se dělila na tituly (\"hlavy\"):\n\n\nTato trojdílné uspořádání volně navazuje na trojdílnost římského práva v Gaiových \"Institucích\". Zároveň uskutečňuje postuláty směru přirozeného práva podobně, jako jiná kodifikace civilního práva té doby, rakouský kodex ABGB (Všeobecný zákoník občanský z roku 1811). Podle záměru tvůrců zákoníku měla systematika dát záruku tří nejdůležitějších přínosů revoluce: osobní svobody (kniha I.), nedotknutelnosti soukromého vlastnictví (kniha II.) a svobody smluvní (kniha III.). Ty ustavily fundamentální postuláty revoluční buržoazie a tím základy vytvářející se kapitalistického hospodářství.\n\nCode Civil zaručil všem mužským obyvatelům hlavní požadavky revoluce:\n\nprostřednictvím zásad (maxim):\n"}
{"id": "586800", "url": "https://cs.wikipedia.org/wiki?curid=586800", "title": "Skrzyczne", "text": "Skrzyczne\n\nSkrzyczne je se svou výškou 1257 m n. m. nejvyšší horou Slezských Beskyd. Leží v bočním rameni pásma Baraniej Góry. Hora je charakteristická svým tvarem a také telekomunikačním vysílačem, díky čemu je velmi dobře rozeznatelná. Patří mezi vrcholy Koruny hor Polska.\n\nNa vrcholu se nachází chata PTTK vybudovaná v roce 1933 a přestavěná v letech 1950 a 1998. Skrzyczne je dostupné několika turistickými značkami, a také dvousedačkovou lanovkou ze Szczyrku postavenou v letech 1958–59. Ta je rozdělena na dva úseky: Szczyrk - Hala Jaworzyna a Hala Jaworzyna - Skrzyczne. Na úbočích hory se také nachází mnoho sjezdovek o různé obtížnosti.\n\nNa vrcholu je od konce 90. let 87metrový vysílač. Vysílač je viditelný i z některých vyšších kopců v Moravskoslezských Beskydech a je tam díky němu možno přijímat Polskou televizi.\n\n"}
{"id": "586801", "url": "https://cs.wikipedia.org/wiki?curid=586801", "title": "Chrastavec rolní", "text": "Chrastavec rolní\n\nChrastavec rolní (\"Knautia arvensis\") je vytrvalá luční bylina z čeledě zimolezovitých. Je jedním ze 60 druhů rodu chrastavec.\n\nVyskytuje se, kromě luk, na polích, mezích, okrajích stromových porostů a ve světlých lesích na pasekách, je nejrozšířenějším druhem celého rodu. Roste od nížin až po horské oblasti. Vyhovují mu sušší, vápenité půdy. Vyskytuje se od západní Evropy přes Střední Asii až k západní Sibiři, roste i za polárním kruhem. Byl zavlečen a je hojně rozšířen v Severní Americe, hlavně v severní polovině USA.\n\nChrastavec rolní je bylina se vzpřímenou, slabě rýhovanou, řídce vidlanovitě rozvětvenou, dole srstnatou, nahoře lysou lodyhou dosahující výšky 30 až 150 cm. Lodyžní listy jsou trochu tuhé, šedozelené, matné. Čepele jsou rozdělené lyrovitě nebo zpěřeně do kopinatých, celokrajných úkrojků mírně chlupatých. První dva přízemní listy jsou nedělené, stejně jako někdy i ostatní.\n\nRostlina má silný kůlovitý kořen, vespod jako useknutý, z kterého vyrůstají šikmé větevnaté oddenky. Na konci loňského oddenku vyrůstá květní lodyha a po jejím odkvětu vyroste vedle růžice přízemních listů, z růžice příští rok vyroste nová lodyha a vedle nová listová růžice.\n\nDrobné květy jsou nahloučeny do mnohokvětých strboulů na dlouhých a chlupatých stopkách. Strbouly složené z 85 až 100 oboupohlavných květů jsou veliké asi 4 cm nebo složené z 55 až 60 výhradně samičích květů mají v průměru do 2 cm. Jedinec jen se samičími květy (má zakrslé tyčinky) nebyl u chrastavce rolního dosud na území ČR zjištěn, přestože u jiných druhů se vyskytuje hojně.\n\nZákrov strboulů je složen z více řad zelených, široce kopinatých a chlupatých listenů. Stopkovitě zúžený květní kalich má 8 pérových štětin, rozeklaná čtyřcípá koruna je modré nebo růžově fialové barvy. Větší obvodové květy mají tyčinky i čnělky poměrně krátké a z korun málo vyčnívají, kdežto menší vnitřní květy mají čnělky a tyčinky o hodně delší než korunu. Květ má spodní semeník ze dvou plodolistů a 4 volné tyčinky.\n\nTvar a zbarvení květenství někdy ovlivňují houboví parazité – peronospory nebo sněti.\n\nChrastavec rolní je přísně cizosprašný. Hlavním mechanismem zabraňujícím samosprašení je dichogamie typu protandrie. Jednotlivé květy dozrávají postupně, od obvodu do středu. Nejen v jednom květu, ale v celém květenství nejdříve vyčnívají z korun jen tyčinky, jejichž prašníky postupně dozrávají a produkují pyl. Až je v celém květenství veškerý pyl vyprášen, tyčinky se zmenší. Začnou dozrávat vajíčka v semeníku a z koruny postupně vystupují pestíky, čnělky s bliznami.\n\nPo opylení hmyzem (většinou včely a motýli) vyroste jednosemenný plod, 5 až 6 mm dlouhá štětinatá nažka. Rostlina je považována za myrmekochorní, šíření semen v největší míře zabezpečují právě mravenci. Chrastavec rolní se může šířit semeny nebo klonálně prostřednictvím rozvětveného podzemního oddenku, rostlina vytvoří více postranních listových růžic.\n\nSlouží jako živná rostlina pro tesaříky \"Vadonia unipunctata\" a \"Agapanthia intermedia\".\n\nJe to nektarodárná i pylodárná rostlina. Nektarium květu chrastavce vyprodukuje za 24 hodin 0,27 mg nektaru s cukernatostí 37 %. Cukerná hodnota, tedy množství cukru vyprodukovaného v květu za 24 hodin, je 0,10 mg. Nektar obsahuje sacharózu, fruktózu i glukózu. Pylové rousky chrastavce jsou většinou jasně růžové, mohou však být i modré. Druhový med chrastavce není znám.\n\nV ČR se vyskytují čtyři poddruhy chrastavce rolního, které se určují na základě morfologických znaků. Protože u jednotlivých poddruhů existuje morfologická variabilita a u rozlišovacích znaků dochází k překrývání, je určení poddruhů, mimo krkonošského endemitu, složitou záležitostí.\n\n\nChrastavec rolní jako takový není ohroženým druhem. Nicméně poddruh „chrastavec rolní krkonošský“ patří v České republice mezi kriticky ohrožený, je chráněn Vyhláškou ministerstva životního prostředí č. 395/1992 Sb., kde je v Příloze č. II označen za kriticky ohrožený.\n\n\n \n"}
{"id": "586807", "url": "https://cs.wikipedia.org/wiki?curid=586807", "title": "Seznam oper hraných v Prozatímním a Národním divadle", "text": "Seznam oper hraných v Prozatímním a Národním divadle\n\nTento seznam shrnuje údaje o operních představeních odehraných v Prozatímním divadle a v Národním divadle v Praze od otevření Prozatímního divadla (sezóna 1862/63) do sezóny 2016/2017. Tyto údaje jsou obsaženy (pro Národní divadlo) v databázi inscenací a denních programů \"Archiv ND\" a (pro Prozatímní divadlo) v příručce \"Prozatímní divadlo 1862-1883\".\n\nZachycuje představení souboru Prozatímního či Národního divadla na domovské scéně, pobočných scénách, a pokud jsou ve zmíněných zdrojích zaznamenána, i na zájezdech. Nejsou naopak uváděny tituly a započtena představení hraná na jevištích Národního divadla hostujícími soubory.\n\nTento seznam umožňuje přehled o historické šíři repertoáru nejvýznamnější české operní scény a o relativní úspěšnosti jednotlivých operních děl, skladatelů, hudebních směrů nebo národních škol. Je indikativní i pro české prostředí jako celek.\n\nVedle samotných oper jsou uvedena i obdobná hudebně dramatická díla: jednak scénicky provedená oratoria (např. Lisztova \"Svatá Alžběta\", Dvořákova \"Svatá Ludmila\", Beethovenův \"Kristus na hoře Olivetské\") a operety.\n\nVedle nejběžnějšího českého názvu jsou uvedeny ostatní názvy, pod kterými se byla opera v Prozatímním či Národním divadle hrána, ale nikoli jen pravopisné varianty. Sporadicky od 60. let a ve větší míře od počátku 90. let 20. století jsou opery světového repertoáru uváděny v originále nebo v jiných jazycích (např. Martinů \"Julietta\" v angličtině). V tom případě je uveden nejznámější český název a cizojazyčný jen tehdy, je-li v praxi vžitější (např. \"Don Giovanni\") nebo nebyl-li český název v praxi Národním divadlem nikdy používán (např. \"Man and Boy:Dada\").\n\nV době Prozatímního divadla bylo běžné uvádět i samostatné akty oper. I ty registruje publikace \"Prozatímní divadlo 1862-1883\", a proto jsou započteny v seznamu. Naproti tomu v Národním divadle bylo uvádění jednotlivých aktů jen velmi výjimečné a mělo jinou povahu. Do seznamu proto není započteno, stejně jako nejsou započtena provedení např. jen předeher nebo samostatných árií.\n\nByla-li daná opera uváděna již v Prozatímním divadle, je v závorkách za celkovým počtem představení uvedeno rozdělení mezi inscenace v Prozatímním divadle a v Národním divadle.\n\nTento údaj je převzat z uvedených zdrojů. Nová nastudování byla identifikována (zejména pro období před rokem 1918) na základě divadelních cedulí nebo jiných nepřímých údajů. Jako samostatné jsou započítány i inscenace převzaté Prozatímním divadlem při jeho založení ze Stavovského divadla, inscenace převzaté z repertoáru Divadla 5. května při jeho fúzi s Národním divadlem roku 1948 a inscenace převzaté z repertoáru Státní opery Praha při její fúzi s Národním divadlem k 1. lednu 2012. (Naopak některé inscenace Národního divadla převzala při svém osamostatnění roku 1992 Státní opera Praha). Čísla v závorkách opět rozlišují inscenace v Prozatímním divadle a Národním divadle. Některá nastudování Prozatímního divadla přešla do Národního divadla, naopak inscenace \"Libuše\" a \"Hugenotů\" určené pro Národní divadlo po jeho požáru dočasně převzalo Prozatímní divadlo.\n"}
{"id": "586814", "url": "https://cs.wikipedia.org/wiki?curid=586814", "title": "Francisco Herranz", "text": "Francisco Herranz\n\nFrancisco Herranz byl španělský falangista, který spáchal v roce 1969 v Madridu demonstrativní sebevraždu.\n\nHerranz byl spoluzakladatelem, funkcionářem a jeden čas velitelem milice Falangy. Dne 23. listopadu 1969 se před kostelem Santa Barbara v Madridu zastřelil na protest proti tehdejší politice frankistického režimu, kterou označoval za zradu. V době sebevraždy mu bylo podle různých zdrojů 55 či 52 let.\n\nJeho sebevražda byla nejvýraznějším falangistickým protestem proti mocenskému nástupu neokapitalistických technokratů okolo Opus Dei a jejich liberální politice.\n\n"}
{"id": "586815", "url": "https://cs.wikipedia.org/wiki?curid=586815", "title": "Atmosférické blokování", "text": "Atmosférické blokování\n\nBlokování je stav atmosféry Země, při kterém dochází k přerušení zonálního proudění vysokou tlakovou výší (anticyklónou) v mírných zeměpisných šířkách. Poprvé bylo blokování popsáno už v roce 1904. Od té doby vznikaly početné synoptické studie blokování.\n\nUniverzální definice blokování zatím nebyla přesně stanovena, především proto, že se jedná o komplexní jev. Nejznámější definici blokování stanovil na základě kritérií D. F. Rex. Tato definice nepokrývá všechny případy blokování, neboť vylučuje situace s blokováním, které mají krátké trvání. Blokování bylo původně identifikováno vizuální kontrolou synoptických map. Tento postup vyžadoval určité množství subjektivity. \n\nD. F. Rex si byl tohoto problému vědom, a proto stanovil kritéria, aby byl proces identifikace blokování co nejobjektivnější: \n\nRexova definice blokování, která se skládá z jednoduchých kritérií, je však obtížně přeložitelná do počítačového programu.\n\nAtmosférickým blokováním se zabývá americké Centrum pro klimatické předpovědi (Climate Prediction Center, CPC), které je součástí Národního úřadu pro oceán a atmosféru (National Oceanic and Atmospheric Administration, NOAA). \n\nCPC uvádí tyto charakteristiky atmosférického blokování: \n\nZnázorněna je absolutní topografie a anomálie geopotenciální výšky (v gpm) hladiny 500 hPa.\n\n\n\n"}
{"id": "586816", "url": "https://cs.wikipedia.org/wiki?curid=586816", "title": "U.S. Route 2 ve státě Washington", "text": "U.S. Route 2 ve státě Washington\n\nU.S. Route 2 je jedna ze státních dálnic ve Spojených státech, jejíž západní segment začíná v Everettu, ve státě Washington a končí na Horním Michiganském poloostrově. Ve Washingtonu silnice začíná na křižovatce s Washington State Route 529 v centru Everettu. 525,23 kilometru slouží ve státě jako hlavní komunikace. Někde je silnice venkovskou dvouproudovkou, ve městech a jejich okolí pak má proudy čtyři. Část úseku je zároveň také částí mezistátní Interstate 90. Nejvýchodnějším městem na silnici ve Washingtonu je Newport na hranici s Idahem, kam dále silnice pokračuje.\n\nZápadním koncem cesty je křižovatka s Washington State Route 529, která v centru města Everett nese název Maple Street. Nedaleko křižovatky se nachází muzeum a sídlo zdravotnické společnosti Group Health Cooperative. Silnice pokračuje se čtyřmi proudy, přičemž část vedoucí na východ se jmenuje Hewitt Avenue a ta na západ zase California Street a to až ke křižovatce s mezistátní dálnicí Interstate 5. Dále silnice pokračuje po mostu Hewitt Avenue Trestle přes řeku Snohomish na ostrov Ebey. Vyvýšená čtyřproudová rychlostní silnice pak dorazí až ke křižovatce s Homeacres Road a 20th Street SE.\n\n20th Street SE pak pokračuje mezi oběma směry až ke křižovatce Washington State Route 204, která vede k městu Lake Stevens. Po křižovatce silnice sjíždí z podstavce na jihovýchod, kde severně od města Snohomish křižuje bývalý úsek U.S. Route 2, Bickford Avenue, čímž začíná objížďka města Snohomish. Po zákrutu na východ přichází křižovatka s Washington State Route 9. Silnice pak opět zatáčí na jihovýchod, kde překračuje Centennial Trail a řeku Pilchuck ještě před podjezdem pod Three Lakes Road, vedoucí do města Three Lakes.\n\nV Monroe pak na silnici končí Washington State Route 522, která je hlavní komunikací do průsmyku Stevens a do horského města Leavenworth pro obyvatele okolí Seattlu. Po míli zde končí další státní silnice, Washington State Route 203. Krom toho začíná v Monroe nejzápadnější úsek souběžnosti silnice s železniční tratí Northern Transcontinental společnosti Burlington Northern Santa Fe.\n\nZatímco silnice vede přes města Sultan, Startup a Gold Bar, zatímco údolí řeky Skykomish, ve kterém vede, se zužuje a stoupá do Kaskádového pohoří. Po výjezdu z Gold Baru se ze silnice stává stoupající a klikatící se horská cesta. Projíždí kolem města Index a dalších stále menších a menších vísek. Ještě než se dostane do města Baring, překračuje hranice okresu a dostává se do okresu King. Silnice pokračuje ve svém stoupání a dostává se k městu Skykomish, poslednímu celoročně fungujícímu městu na západě Kaskádového pohoří.\n\nNa východ od města Skykomish se údolí stane údolím řeky Tye. Silnice se dostává k vesnici Scenic, kde se nachází západní konec nejdelšího železničního tunelu v USA, Kaskádového. Konečný vzestup do průsmyku Stevens začíná.\nV nejvyšším bodě průsmyku, ve výšce 1 238 metrů, silnice vstupuje do okresu Chelan. V průsmyku se nachází lyžařské středisko světové třídy, které je přístupné právě pouze touto silnicí. Také ji zde překračuje turistická a jezdecká stezka Pacific Crest Trail.\n\nDolu pak následuje řeku Wenatchee, se kterou dospěje k městu Wenatchee, kde překračuje řeku Columbia. Severně po jejím břehu pak následuje souběžnost s U.S. Route 97, než se „dvojka“ opět otočí k východu a přejíždí přes řídce obydlená území západně od města Spokane. Ve Spokane následuje pětikilometrová souběžnost s mezistátní dálnicí Interstate 90. Tu pak U.S. Route 2 opouští na exitu Division Street, po které projíždí centrem města. Z centra silnice pokračuje severně, později zatáčí na severozápad a ihned po výjezdu z města Newport opouští stát Washington.\n"}
{"id": "586818", "url": "https://cs.wikipedia.org/wiki?curid=586818", "title": "Kobe Bryant", "text": "Kobe Bryant\n\nKobe Bean Bryant (23. srpna 1978 Filadelfie, Pensylvánie – 26. ledna 2020 Calabasas, Kalifornie) byl americký profesionální basketbalista, který hrál na pozici menšího křídla, tzv. střílejícího rozehrávače, v týmu Los Angeles Lakers. Je považován za jednoho z nejlepších basketbalistů všech dob.\n\nDo profesionální ligy NBA se rozhodl vstoupit přímo ze střední školy. V roce 1996 byl vybrán týmem Charlotte Hornets jako 13. volba draftu. V téže sezóně byl vyměněn do Los Angeles Lakers. Poprvé na sebe upozornil v roce 1997 vítězstvím ve smečovací soutěži Slam Dunk Contest.\nCelkem vyhrál pět titulů NBA. Třikrát se Shaquillem O’Nealem, který v Los Angeles Lakers působil v letech 1996–2004. \n\nZemřel ráno 26. ledna 2020 po zřícení své helikoptéry v kalifornském Calabasasu společně s třináctiletou dcerou Giannou a dalšími sedmi lidmi na palubě.\n\nByl nejmladším ze tři dětí a jediným synem hráče Philadelphia 76ers Joea Bryanta a Pamely Bryantové. Také byl synovcem Johna Coxe, amerického basketbalisty, který se ovšem v NBA příliš neprosadil. Jméno mu dali po slavném steaku Kobe, který je dovážen ze stejnojmenného města v Japonsku. Když bylo Bryantovi šest let, jeho otec ukončil kariéru v NBA a odešel i s rodinou do Itálie, kde začal hrát v nejvyšší italské lize. Pro celou rodinu to mělo zásadní význam a Kobe se zde naučil plynně italsky a španělsky. Vždy na léto odjížděl na letní tábory do USA, kde se učil hrát basketbal. Jeho dědeček mu posílal videa basketbalových utkání, která mohl studovat a podle nich se zdokonalovat. Bryant hrál basketbal od tří let, ale nechybělo mnoho a mohl začít hrát fotbal. Z toho však nakonec sešlo. I přesto byl jeho nejoblíbenějším týmem AC Milán. V roce 1991 jeho otec ukončil profesionální kariéru, a tak se celá rodina navrátila do USA.\n\nStřední škola Lower Merion High School nikdy neměla výjimečné hráče až do jeho příchodu. Po skvělých výsledcích na této škole si ho trenér Philadelphia 76ers pozval na testy. Na těchto testech hrál jeden na jednoho proti Jerrymu Stackhousovi. Po výhře národního titulu v maturitním ročníku se Bryant rozhodl jít ze střední školy přímo do NBA.\nToto rozhodnutí udělalo do té doby pouze šest hráčů. V dnešní době je to naprosto běžné, např. Tracy McGrady, LeBron James, Dwight Howard, Amare Stoudemire. Později se Kobe nechal slyšet, že kdyby šel na vysokou školu, jeho kroky by vedly na univerzitu Duke.\n\nJako první rozehrávač, který přišel přímo ze střední školy, byl Bryant vybrán jako 13. v prvním kole týmem Charlotte Hornets. Ale přestože si ho vybrala Charlotte, Kobe hrál od začátku v Lakers, a to díky výměně za Vlada Divace. V Lakers se začal vypracovávat po boku legend jako Lerry Drew anebo Michael Cooper.\n\nVe své první sezoně se dostával na řadu až po Eddiem Jonesovi a Nicku van Exelovi. Bryant se na začátku sezóny stal nejmladším hráčem, který kdy vstoupil do ligy, a v průběhu sezóny se stal i nejmladším hráčem v základu. Při Slam Dunk Contest (soutěž ve smečování) v roce 1997 se umístil na prvním místě.\nVe druhé sezóně se stal nejmladším hráčem v základu v All-Star game. V této sezóně se také přesunul z pozice rozehrávače na pozici křídla.\nNa začátku třetí sezony při výměně van Exela a Jonese se Bryant přesunul zpět na místo rozehrávače. V této sezóně podepsal šestiletý kontrakt na 70 milionů dolarů. Už v mládí ho experti srovnávali s Michaelem Jordanem a Magicem Johnsonem. Bohužel jeho výsledky v play-off tomu vůbec nenasvědčovaly.\n\nMizérie s play-off se měla změnit s příchodem trenéra Phila Jacksona. Po letech zlepšování se stal Bryant jedním z předních rozehrávačů. Dostal se do All-Star game i do výběrů NBA. Lakers se náhle staly hlavními favority na zisk titulu. Kaliforňany hnaly především dva důležité aspekty: souhra Bryant-O´Neal a taktika trenéra Jacksona, s níž získal šest titulů s Chicago Bulls. Tyto aspekty se ukázaly jako funkční, a tak přišlo období let 2000–2002, kdy Lakers vyhráli třikrát za sebou titul, čímž vytvořili dobře fungující dynastii.\n\nPo třech letech nadvlády přišly roky, kdy Lakers vycházeli zkrátka. V sezóně 2002–2003 se Bryant znovu dostal do výběrů NBA a Lakers vypadli v druhém kole proti San Antonio Spurs.\nDalší sezónu byl Bryant zatčen za sexuální napadení. To zapříčinilo že promeškal několik zápasů na začátku. V posledním zápase základní části proti týmu Portland Trail Blazers Bryant proměnil dva koše v poslední sekundě čtvrtiny a díky němu Lakers vyhráli zápas i titul v Pacifické divizi. V playoff, se třemi budoucími členy síně slávy (O´Neal, Malone, Payton), se Lakers dostali až do finále, kde však podlehli Detroitu Pistons. Po sezóně Phil Jackson neprodloužil kontrakt a nahradil ho Rudy Tomjanovich. Také byl vyměněn Shaquille O´Neal za Lamara Odoma, Carona Butlera a Briana Grant do Miami Heat. Den nato Bryant odmítl podepsat s Los Angeles Clippers a prodloužil s Lakers smlouvu na sedm let.\n\nV této sezóně Bryant doplácel na hříchy loňského roku. Kouč Jackson ve své knize o své poslední sezóně popisuje Bryanta jako „netrénovatelného“. V půlce sezóny Rudy Tomajnovich odešel od týmu kvůli zdravotním problémům a nahradil ho bývalý asistent trenéra Frank Hamblen. I přesto všechno byl Bryant druhý nejlepší ve skórování v lize. Ale zdar Kobeho Bryanta nedolehl na tým a ten se poprvé za několik dekád nedostal do playoff.\nSezóna 2005–2006 by se dala nazvat jako křižovatka v životě Kobeho Bryanta. I přes problémy s Bryantem se k týmu vrátil Phil Jackson. Tito dva si dali za cíl dostat Lakers zpět do playoff.\n22. ledna 2006 Bryant zažil svůj nejlepší zápas v životě proti Torontu Raptors. Bryant dal 81 bodů což je druhý největší počet v historii NBA. Rekord drží Wilt Chamberlain, který dal v jednom zápase 100 bodů.\nLakers zakončili sezónu v prvním kole playoff proti Phoenixu Suns. Po sezóně si zranil koleno a tak byl neschopen hrát mistrovství světa 2006.\nV sezóně 2006–2007 se Bryant po deváté dostal do All-Star výběru a stal se MVP All-Star game 2007. 28. ledna 2007 udeřil Manu Ginobiliho loktem do obličeje a byl za to suspendován na jeden zápas. To samé se mu stalo 6. března 2007, kdy stejně udeřil Marka Jariče a opět dostal jednozápasový trest. Lakers se probojovali do playoff, kde znovu podlehli Phoenixu Suns.\n\nNa začátku této sezóny Bryant žádal o přestup za podmínky, že se nevrátí jeho první trenér Jerry West. West se sice nevrátil, ale po rozmluvě s Jacksonem Bryant žádost stáhl. Bryant vedl svůj tým na první místo konference a za svoje výkony v průběhu základní části si vysloužil MVP award (cena pro nejužitečnějšího hráče). V playoff se s Lakers probojoval až do finále, kde podlehli Bostonu Celtics.\n\nPo neúspěšném finále s Celtics Lakers vyhlásili útok na titul za pomoci Bryanta, Gasola a Bynuma. Vytrejdován byl také Ron Artest.\nLakers byli od začátku finále jasnými favority a od začátku sezony to také naplňovali. Bryant si konečně našel vysokou náhradu za O´Neala v podobě Paua Gasola a Andrewa Bynuma. Po vyřazení Utahu, Houstonu a Denveru v playoff je čekalo finále, kde narazili na Orlando Magic, které porazili v pěti zápasech a Bryant získal svůj čtvrtý prsten pro výherce NBA, ale první bez O´Neala. Bryant také získal Finals MVP award (nejužitečnější hráč finále)\nDalší rok Lakers byli možná větší favoriti než loni a znovu začali vyplňovat předpoklady laiků i expertů. Na konci základní části byli opět první v západní konferenci a cesta do finále byla opět otevřená. V prvním kole je čekal mladý tým Oklahoma City Thunder, ve druhém Utah Jazz a ve finále konference narazili na Phoenix Suns, který vyřadili v sedmi zápasech. Ve finále se znovu utkali s Bostonem Celtics pod vedením Rajona Ronda. S Bostonem je čekala další sedmi zápasová bitva, kterou také dotáhli k úspěšnému konci. Bryant získal další prsten a znovu byl vyhlášen jako Finals MVP.\n\nV dubnu 2016 ukončil kariéru.\n\n"}
{"id": "586819", "url": "https://cs.wikipedia.org/wiki?curid=586819", "title": "George W. Ackerman", "text": "George W. Ackerman\n\nGeorge W. Ackerman (1884 – 1962) byl americký vládní fotograf. Odhaduje se, že během své téměř 40leté kariéry u amerického ministerstva zemědělství pořídil více než 50 000 fotografií.\n\nAckerman začal pracovat jako fotograf pro Bureau of Plant Industry (předsednictvo rostlinného průmyslu) v roce 1910 za plat 900 dolarů ročně. V roce 1917 přešel k úřadu Federal Extension Service a v tomto postavení cestoval po celé zemi a fotografoval život na venkově. \n\nDesítky jeho negativů jsou v archivu National Archives and Records Administration, spadají do kategorie public domain a jsou k dispozici na úložišti obrázků Wikimedia Commons.\n\n"}
{"id": "586826", "url": "https://cs.wikipedia.org/wiki?curid=586826", "title": "György Bakos", "text": "György Bakos\n\nGyörgy Bakos (* 6. července 1960, Zalaegerszeg, Zala) je bývalý maďarský atlet, který se věnoval krátkým překážkovým běhům.\n\nPrvní mezinárodní úspěch si připsal v roce 1979 na juniorském mistrovství Evropy v Bydhošti, kde vybojoval stříbrnou medaili v běhu na 110 metrů překážek. Na halovém ME v Budapešti 1983 doběhl ve finále běhu na 60 metrů překážek jako pátý. Na prvním MS v atletice 1983 v Helsinkách se probojoval do finále, kde skončil v čase 13,68 s na šestém místě. V roce 1984 získal stříbrnou medaili na halovém ME ve švédském Göteborgu.\n\nO rok později se stal v Pireusu halovým mistrem Evropy v běhu na 60 metrů překážek, když ve finále zaběhl trať v čase 7,60 s. Stříbro vybojoval československý překážkář Jiří Hudec, který byl o osm setin sekundy pomalejší. Na ME v atletice 1986 ve Stuttgartu se umístil na posledním, osmém místě v čase 13,84 s. V roce 1987 doběhl pátý na halovém ME ve francouzském Liévinu a prošel do semifinále na světovém šampionátu v Římě. Na letních olympijských hrách 1988 v jihokorejském Soulu skončila jeho cesta ve čtvrtfinále.\n\nZúčastnil se také halového MS 1987 v Indianapolisu a halového MS 1989 v Budapešti, kde shodně neprošel rozběhem.\n"}
{"id": "586827", "url": "https://cs.wikipedia.org/wiki?curid=586827", "title": "Jindřich III. Minsterberský", "text": "Jindřich III. Minsterberský\n\nJindřich III. Minsterberský (29. dubna 1542 Olešnice – 10. dubna 1587 Olešnice) byl minsterberský, olešnický a bernštatský kníže pocházející z minsterberské větve pánů z Poděbrad.\n\nNarodil se jako syn minsterbersko-olešnického knížete Jindřicha II. a jeho druhé manželky Markéty Meklenburské. Po smrti svého otce v roce 1548 zdědil otcovu část olešnického knížectví. Protože měl v té době pouze šest let, jeho poručníky se stali jeho strýc braniborský biskup Jáchym Minsterberský a Jiří II. Lehnicko-Břežský. Spolu se svým mladším bratrem Karlem v roce 1568 odkoupili od svého zadluženého bratrance další část olešnického knížectví. Zemřel svobodný 10. dubna 1587 a 13. května 1587 byl pohřben v knížecí hrobce v Olešnici.\n\n\n"}
{"id": "586828", "url": "https://cs.wikipedia.org/wiki?curid=586828", "title": "Čou-čchü", "text": "Čou-čchü\n\nČou-čchü (tibetsky: འབྲུག་ཆུ།, , pchin-jinem \"Zhōuqǔ Xiàn\") je okres v autonomní prefektuře Kan-nan v provincii Kan-su v Čínské lidové republice. Má poštovní směrovací číslo 746300 a v roce 1999 měl 129 858 obyvatel.\n\nDne 8. srpna 2010 zde došlo k velkým sesuvům půdy, při kterých zahynulo nebo se ztratilo přes 1700 lidí.\n"}
{"id": "586833", "url": "https://cs.wikipedia.org/wiki?curid=586833", "title": "Křižíkova vodní elektrárna (Pardubice)", "text": "Křižíkova vodní elektrárna (Pardubice)\n\nKřižíkova vodní elektrárna v Pardubicích byla postavena Františkem Křižíkem roku 1911. Šlo o vodní elektrárnu u nového jezu s mostem přes Chrudimku před Winternitzovymi mlýny. Koryto řeky bylo výrazně sníženo a vystavěny kamenem obložené zdi z nedaleké Kunětické hory.\n"}
{"id": "586834", "url": "https://cs.wikipedia.org/wiki?curid=586834", "title": "David L. Wolper", "text": "David L. Wolper\n\nDavid L. Wolper (11. ledna 1928, New York – 10. srpna 2010, Beverly Hills) byl americký televizní producent.\n\nStudoval Drakeovu univerzitu v Des Moines a Univerzitu Jižní Kalifornie, ale studia nedokončil a začal se věnovat prodeji filmů. Jako první prodal více než 100 amerických televizních stanic dokument, který byl postaven na televizním záznamu z letu Sputniku, zakoupeném od sovětské společnosti Artkino.\n\nDo poloviny sedmdesátých let se již etabloval produkcí dokumentů společnosti National Geographic a speciálních dílů \"Podmořského světa\" oceánologa Jacqua Cousteaua.\n\nMimo jiné produkoval televizní seriály \"Kořeny\", \"Ptáci v trní\" a \"Sever a Jih\" a filmy \"Pan Wonka a jeho čokoládovna\" a \"L. A. - Přísně tajné\". Film \"Most u Remagenu\" vyráběl v roce 1969 v Československu, než ho musel se štábem opustit před dokončením po okupaci vojsky Varšavské smlouvy. Byl i producentem celé řady dokumentárních pořadů, z nichž \"The Hellstrom Chronicle\" (1971) o výzkumu hmyzu obdržel Oscara. Byl i producentem dokumentu \"Viděno osmi\" pořízeném na olympijských hrách v Mnichově v roce 1972. V oblasti dokumentu byl průkopníkem žánru dokumentární rekonstrukce.\n\nV roce 1984 byl producentem slavnostního zahájení olympijských her v Los Angeles a o dva roky později uspořádal obří oslavy v newyorském zálivu u příležitosti 100 let věnování sochy Svobody Spojeným státům.\n\nZa svůj přínos televizní tvorbě byl oceněn umístěním osobní hvězdy na Hollywoodském chodníku slávy. V roce 2003 vyšla s názvem \"Producer\" jeho biografie napsaná Davidem Fisherem.\n\n"}
{"id": "586836", "url": "https://cs.wikipedia.org/wiki?curid=586836", "title": "Deleatur", "text": "Deleatur\n\nDeleatur (lat. \"má být vypuštěno\", \"budiž vynecháno\"), popř. dele (\"znič\", \"vymaž\") je korekturní znaménko, kterým korektor označuje sazeči části textu k smazání (od jednoho písmene, přes slovo až po celé odstavce). Symbol této značky vychází z minuskulního \"d\" v kurentu, podobá se také řeckému písmenu théta. Nemá sice svou značku v Unicode, ale dá se nahradit tvarově velmi podobnou značkou pro německou měnovou jednotku fenik, což je skriptové minuskulní \"d\" vycházející z kurentu, které má ale na rozdíl od původního znaku svůj tah ukončen směrem dolů pod účaří): ₰ (U+20B0).\n"}
{"id": "586842", "url": "https://cs.wikipedia.org/wiki?curid=586842", "title": "Wernerův dům (Pardubice)", "text": "Wernerův dům (Pardubice)\n\nWernerův dům je renesanční dům v centru Pardubic, na nároží Pernštýnského náměstí a Bartolomějské ulice (č. p. 116).\n\nV 16. století byl první radnicí Pardubic nárožní třípodlažní renesanční dům č. p. 116, který je orientovaný z čelní strany do severní části náměstí a který je dnes zvaný Wernerův. Nejvýznačnějším vlastníkem domu byl obchodník a koželuh, v letech 1879–1888 starosta, Leopold Werner, jenž hostil taktéž skladatele Antonína Dvořáka, Marii Gebauerovou či Jana Gebauera. Z rodu Wernerova taktéž pochází malíř a grafik Ludvík Vacátko, proslavený především díly s tematikou koní.\n\nRoku 1909 byla obnovena malba tří postav školy Lucase Cranacha v opěrném oblouku, tzv. prampouchu, nad ulicí Bartolomějskou. Zadní trakt domu je ukončen patrovu budovou v pseudorenesančním stylu, která měla hlavní vstup původně z Wernerova náměstí. V roce 1964 se stal dům součástí památkové rezervace. Dům byl pod tlakem darován státu. Část Wernerova rodu odešla do Spojených států. Budova byla nákladně rekonstruována v 70. letech 20. století a nově byla doplněna interiéry socialistického bydlení pro zaměstnance památkového ústavu.\n\n"}
{"id": "586843", "url": "https://cs.wikipedia.org/wiki?curid=586843", "title": "Manmóhan Singh", "text": "Manmóhan Singh\n\nManmóhan Singh ( , * 26. září 1932, Paňdžáb) je indický politik za stranu Indický národní kongres, v letech 2004 až 2014 byl čtrnáctým premiérem Indické republiky. Je teprve druhým premiérem, který se ujal funkce poté, co úspěšně vládl celé své první pětileté období (tím prvním byl Džaváharlál Néhrú). Také je prvním Sikhem v této funkci.\n"}
{"id": "586846", "url": "https://cs.wikipedia.org/wiki?curid=586846", "title": "EA Guingamp", "text": "EA Guingamp\n\nEA Guingamp (celým názvem \"En Avant de Guingamp\", bretonsky \"War-raok Gwengamp\") je francouzský fotbalový klub sídlící ve městě Guingamp, který byl založen roku 1912. Domácím hřištěm je Stade du Roudourou s kapacitou 19 033 diváků.\n\n\n\"K únoru 2014\"\n\n\n"}
{"id": "586847", "url": "https://cs.wikipedia.org/wiki?curid=586847", "title": "Jean-Baptiste-Jacques Élie de Beaumont", "text": "Jean-Baptiste-Jacques Élie de Beaumont\n\nJean-Baptiste-Jacques Élie de Beaumont (1732 Carentan – 10. ledna 1786 Paříž) byl francouzský advokát.\n\nÉlie de Beaumont, který pocházel ze staré normandské protestantské rodiny, byl přijat do advokátní komory v roce 1752 a stal se advokátem parlamentu Normandie. Voltaire jej nazval \"filozofem utlačované nevinnosti\". Jeho ženou byla spisovatelka Anne-Louise Élie de Beaumont a vnukem geolog Léonce Élie de Beaumont.\n\n"}
{"id": "586854", "url": "https://cs.wikipedia.org/wiki?curid=586854", "title": "Synagoga v Podmoklech (Děčín)", "text": "Synagoga v Podmoklech (Děčín)\n\nSynagoga v Děčíně je secesní synagoga nacházející se v děčínské čtvrti Podmokly, na úpatí Pastýřské stěny.\n\nKonkrétní plány na výstavbu synagogy se rodily na konci 19. století, kdy spolek pro zřízení synagogy zahájil sbírku, do které přispěli i mnozí děčínští podnikatelé a mecenáši. Synagoga byla vystavěna roku 1907 v orientálně secesním slohu na pozemku v dnešní Žižkově ulici na svahu Pastýřské stěny na místě bývalé sportovní haly a téhož roku byla vysvěcena rabínem Maxem Freundem.\n\nZpustošení synagogy roku 1939 na poslední chvíli zabránil starosta dr. Kreissler, v roce 1941 synagogu obsadili nacisté a na její podlahu nakreslili mapu Anglie, v poválečných dobách nebyla využívána, od roku 1966 v ní pak sídlil archiv a budova chátrala. Synagogy se štěstí drželo i v dalších válečných letech: dochovala se jako jediná na severu země.\nMístní židovská obec byla obnovena až v roce 1993, kdy byl jejím předsedou zvolen Vilém Markovič. Synagogu získala židovská obec zpět v roce 1996. O rok později Markoviče na předsednickém postu vystřídal Vladimír Poskočil, který byl také hlavním iniciátorem rekonstrukce synagogy probíhající už od roku jeho zvolení. Začala urgentní obnovou střechy synagogy, renovace výzdoby interiéru kopírovala její vzhled na několika historických fotografiích, jež se dochovaly do současnosti.\n\nV rámci Programu záchrany architektonického dědictví bylo v letech 1995-2014 na opravu památky čerpáno 1 600 000 Kč.\n\nVelký shromažďovací sál v prvním patře se pyšní umělecky zpracovanou schránou na tóru (aron ha-kodeš) nalézající se tradičně u východní stěny synagogy, do které roku 2005 byla umístěna tóra darovaná ostravskou židovskou obcí – původní děčínská tóra totiž zmizela na začátku 2. světové války. V původním interiéru stálo ve dvou řadách jedenáct lavic, ve kterých byl prostor pro sezení 110 mužů; ženy měly svá místa nahoře v galerii, kam vedlo točité schodiště a kde se dnes konají umělecké výstavy. V současném interiéru slouží k sezení nové židle.\nVýznamnou součástí interiéru je také lustr z olovnatého křišťálu vyrobený v Kamenickém Šenově.\n\nVe druhém patře se nacházel byt šámese (správce synagogy), pod budovou je vystavěno také sklepení sloužící dnes setkáním členů děčínské židovské obce a jejich hostů.\n\n"}
{"id": "586859", "url": "https://cs.wikipedia.org/wiki?curid=586859", "title": "Lądek-Zdrój", "text": "Lądek-Zdrój\n\nLądek-Zdrój ( , ) je město v Polsku v Dolnoslezském vojvodství v okrese kladském ve gmině Lądek-Zdrój.\n\nMěsto má rozlohu 20,32 km². Rozkládá se ve výšce 430 m n. m. na jihozápadě Polska nedaleko českých hranic u řeky Biała Lądecka. Nachází se nedaleko Rychlebských hor a Králického Sněžníku. V roce 2008 žilo ve městě 6 026 obyvatel.\n\nMěsto bylo založeno v 1. polovině 13. století se souhlasem krále Přemysla Otakara II. Na město povýšeno roku 1282, nikdy nebylo opevněno. Nedaleko stával hrad Karpień, který byl zničen v roce 1443 knížetem opavsko-münsterberským Vilémem I. a měšťany vratislavskými.\n\nJsou zde jedny z nejstarších lázní v Evropě, založeny roku 1680. V roce 1897 byla uvedena do provozu železnice do Kladska. Patronem města je od roku 2005 Svatý Jiří.\n\n\n"}
{"id": "586862", "url": "https://cs.wikipedia.org/wiki?curid=586862", "title": "Daniel Herman", "text": "Daniel Herman\n\nDaniel Herman (* 28. dubna 1963 České Budějovice) je český politik a laicizovaný katolický kněz. Od ledna 2014 do prosince 2017 ministr kultury České republiky v Sobotkově vládě, v letech 2017 až 2019 místopředseda KDU-ČSL a v letech 2013 až 2017 poslanec Poslanecké sněmovny PČR. V letech 2010 až 2013 byl ředitelem Ústavu pro studium totalitních režimů a ještě předtím mluvčím České biskupské konference.\n\nNarodil se v roce 1963 v Českých Budějovicích, jeho matka byla sestřenicí Jiřího Bradyho a jeho sestry Hany. Je přímým potomkem Františka Dobrovského, bratra Josefa Dobrovského. Vystudoval Gymnázium Jírovcova, poté nastoupil na pedagogickou fakultu, kterou však po jednom roce opustil. V letech 1983–1989 byl sledován Státní bezpečností, která ho vedla v kategorii Prověřovaná osoba. V roce 1984 začal studovat teologickou fakultu v Litoměřicích, v roce 1989 byl vysvěcen na kněze. Po necelém roce v duchovní službě se na jaře 1990 stal sekretářem Miloslava Vlka.\n\nV letech 1996–2005 byl mluvčím České biskupské konference. Mezi lety 2005–2007 pracoval na Lince pomoci v krizi při Policejním prezidiu České republiky. V roce 2007 požádal o laicizaci. V civilní sféře pracoval pro ministerstvo vnitra a na ministerstvu kultury a jako vedoucí kanceláře Jana Švejnara. Dne 12. srpna 2010 byl zvolen ředitelem Ústavu pro studium totalitních režimů z deseti kandidátů. Ve středu 10. dubna 2013 byl Radou ÚSTR odvolán. Podle jeho nástupkyně Pavly Foglové Herman ÚSTR zadlužil a těsně před svým odvoláním v lednu vyplatil vysoké odměny za celý rok dopředu a zvýšil platy vybraným zaměstnancům. Podle Hermana však odměny byly plánované a finanční problémy vznikly vlivem neodpovědné personální politiky Pavly Foglové.\n\nDne 2. května 2014 rozhodl Obvodní soud pro Prahu 3, že Hermanovo odvolání je neplatné. Městský soud v Praze však toto rozhodnutí dne 21. ledna 2015 zrušil a vrátil zpět Obvodnímu soudu pro Prahu 3. Pravomocný rozsudek padl až 26. dubna 2017, kdy Městský soud v Praze rozhodl, že samotné odvolání Hermana z funkce ředitele bylo právně v pořádku, ale následná výpověď je neplatná. Později ale Nejvyšší soud, k němuž ÚSTR podal dovolání, rozhodl, že výpověď byla Hermanovi dána v souladu s právem a že pozice tiskového mluvčího, kterou si Herman nárokoval, má svá specifika, která v tehdejší době nesplňoval: \"Ze samotné povahy této práce potom vyplývá (samozřejmý) požadavek, aby ji vykonávala osoba, která není v otevřeném (navenek prezentovaném) názorovém střetu nebo dokonce sporu se zaměstnavatelem; výkon práce tiskového mluvčího v tomto směru vyžaduje vyšší míru loajality ve vztahu k zaměstnavateli, než kterou jsou povinni zachovávat ostatní zaměstnanci.\" (Rozhodnutí Nejvyššího soudu 21 Cdo 4279/2017).\n\nVe volbách do Poslanecké sněmovny PČR v roce 2013 kandidoval v Hlavním městě Praze jako lídr KDU-ČSL a byl zvolen poslancem. V lednu 2014 se stal kandidátem KDU-ČSL na post ministra kultury ve vládě Bohuslava Sobotky. Dne 29. ledna 2014 byl do této funkce jmenován. Daniel Herman se netají svou blízkostí k monarchismu; v listopadu 2015 byl prvním členem vlády ČR, který jako host vystoupil na sněmu Koruny České (monarchistické strany Čech, Moravy a Slezska) a ve svém projevu uvedl, že ve své kanceláři má místo portrétu prezidenta portrét bl. Karla, posledního českého krále, jehož je velkým ctitelem.\n\nDne 27. května 2017 byl na sjezdu KDU-ČSL v Praze zvolen novým místopředsedou strany. Funkci zastával do března 2019. Ve volbách do Poslanecké sněmovny PČR v roce 2017 byl lídrem KDU-ČSL v Praze. Neuspěl, díky preferenčním hlasům post poslance získal Jan Čižinský, který byl na kandidátce na druhém místě. Ve funkci ministra kultury ČR setrval do 13. prosince 2017, kdy byl novým ministrem jmenován Ilja Šmíd.\n\nV březnu 2018 byl po jednání celostátního výboru KDU-ČSL potvrzen jako kandidát na senátora pro obvod č. 44 - Chrudim ve volbách do Senátu PČR v říjnu 2018. Se ziskem 15,13 % hlasů skončil v prvním kole voleb na 2. místě a ve druhém kole se utkal s kandidátem ODS, hnutí STAN a hnutí STO Janem Teclem, se kterým však prohrál poměrem hlasů 36,10 % : 63,89 %. \n\nHerman podpořil rozhodnutí amerického prezidenta Donalda Trumpa uznat Jeruzalém za hlavní město Izraele a přesunout do Jeruzaléma americkou ambasádu, přestože východní Jeruzalém, který byl Izraelem anektován po Šestidenní válce v roce 1967, považují Palestinci za hlavní město svého Státu Palestina. Podle Hermana Trump „pouze vyslovil nahlas to, co je již 3 000 let faktem.“\nFaktem je, že Židé považují Jeruzalém za nejsvatější a své hlavní město od dob krále Davida, tedy již od 10. století př.o.l., a všichni zbožní Židé po celém světe se třikrát denně směrem k Jeruzalému modlí.\n\nVe volbách do Evropského parlamentu v květnu 2019 kandidoval na 28. místě kandidátky KDU-ČSL, ale nebyl zvolen. Díky podpoře kandidátky KDU-ČSL od Koruny České byl, spolu s Ninou Novákovou a Petrem Krátkým, jedním z několika monarchistů na společné kandidátce. V červenci 2019 se stal členem Rady vlády pro lidská práva.\n\nKauza Brady\n\n\n"}
{"id": "586864", "url": "https://cs.wikipedia.org/wiki?curid=586864", "title": "Brzeg", "text": "Brzeg\n\nBrzeg (německy \"Brieg\", česky \"Břeh\", slovensky \"Breh\") je město o rozloze 14,6 km v Opolském vojvodství, okrese Brzeg (\"Powiat brzeski\"). K 30. 6. 2008 zde žilo 36 384 obyvatel. První písemná zmínka o osadě pochází z roku 1234. \n\nMěsto na jižním břehu Odry, historicky v západní části Horního Slezska. Velké středověké lokační město se zámkem v severozápadní části, farním kostele na jihovýchodě, klášterním kostelem na severu. Uprostřed hlavního náměstí stojí renesanční radnice, vystavěná na místě starší radnice, připomínané prvně v r. 1358. Město chránily hradby s pravoúhlými baštami a věžemi, v 16. až 18. století doplněné bastionovým opevněním. U nedalekých Malujovic (něm. Mollwitz) 10. dubna 1741 porazilo pruské vojsko habsburskou armádu a ve výsledku pak Prusko získalo většinu Slezska a Kladsko.\n\nMěsto se pyšní významným renesančním zámkem, který postavil v letech 1544–1570 Franziskus Parr, do XVII. století byl sídlem rodu Piastovců. Velký trojkřídlý zámek na čtyřbokém půdorysu s arkádovým nádvořím, nyní slouží jako muzeum, v expozici mj. rakve a náhrobníky Piastovců. Dvoupatrová budova byla výrazně poškozena přestavbou na kasárna v 18. století, nákladně byla restaurována ve 3. třetině 20. století. Součástí zámku je náročně pojatá brána s renesanční sochařskou výzdobou, jižně od ní zámecká kaple s hrobkou Piastovců. Jižně od zámku jsou odhaleny zbytky středověké Vratislavské brány a jejího předbraní.\n"}
{"id": "586874", "url": "https://cs.wikipedia.org/wiki?curid=586874", "title": "The Business", "text": "The Business\n\nThe Business byla anglická Oi!/punková hudební skupina, založená v Lewishamu (jižní Londýn) v roce 1979. Založili ji spolužáci Steve Kent, Micky Fitz, Nick Cunningham a Martin Smith. První vystoupení absolvovali před svými kamarády v únoru 1980. V roce 1981 hráli společně s 4-Skins první Oi! koncert. Když začalo docházet ke špatnému označování Oi! coby hudby spojené s rasismem a extrémní pravicí, skupina se proti tomu postavila se svým turné \"Oi! proti rasismu a politickému extremismu…ale stále proti systému\". V roce 1981 debutovali se singlem „Harry May“, který se tři měsíce udržel na žebříčku britské nezávislé hitparády a dosáhl 13. místa. Původní sestava se rozpadla na konci stejného roku, v nové sestavě vystupují od ledna 1982. Dne 1. prosince 2016 zemřel na rakovinu frontman Micky Fitz a kapela tím pádem ukončila svou činnost.\n\n"}
{"id": "586875", "url": "https://cs.wikipedia.org/wiki?curid=586875", "title": "Seznam představitelů Nigérie", "text": "Seznam představitelů Nigérie\n\nToto je seznam představitelů nezávislé Nigérie od získání nezávislosti v roce 1960.\n\nGenerální guvernéři:\n"}
{"id": "586879", "url": "https://cs.wikipedia.org/wiki?curid=586879", "title": "Pěstování lesa", "text": "Pěstování lesa\n\nPěstování lesa je důležitý lesnický obor, který se zabývá péčí o lesní porosty od jejich vzniku až po smýcení . Součástí takto široce definovaného záběru jsou jednotlivé podobory: semenářství, školkařství, zakládání, obnova a výchova lesních porostů. Jde o soubor biotechnických opatření, která směřují k ekonomickému využívání dřevin a biocenózy lesa. Vysazování lesa ovšem snižuje místní dostupnost vody.\n\nPěstování lesů jako systematická činnost a vědní obor se začíná rozvíjet spolu s ostatními lesnickými obory (ochrana lesa, hospodářská úprava lesa, lesnická typologie...) zejména na konci 18. a na počátku 19. století. Za počátek systematického hospodaření v českých, moravských a slezských lesích se považuje vydání zemských lesních řádů (Čechy a Morava roku 1754, Slezsko roku 1756). Jejich dodržování bylo problematické, protože chyběli kvalifikovaní lesníci - lesní hospodáři. Proto bylo v roku 1850 vydáno nařízení o státních zkouškách pro lesní hospodáře a o zkouškách osob určených k ochraně lesů. V té době také dochází k rozvoji lesnického školství. Mezníkem otevírajícím moderní historii hospodaření v lesích se stal Rakousko-Uherský zákon č. 250/ 1852, který v pojetí lesního hospodářství zakotvil ekonomické procesy, které pak vedly k vytvoření lesního hospodářství jako samostatného hospodářského odvětví (na území nynější České republiky tento zákon platil až do roku 1960).\n\nV 19. století nebyla známá nebezpečí spočívající v ohrožení stejnověkých monokulturních lesů hmyzími škůdci nebo extrémními výkyvy počasí (bořivý vítr, mokrý sníh, sucho...), takže byly zakládány většinou lesy monokulturní a stejnověké. Došlo tak k zásadní změně druhového složení našich lesů. Byly zakládány borové a smrkové monokultury nebo lesy s převahou smrku a borovice, které v důsledku tehdejších finančně výnosových teorií byly pokládány za nejvýnosnější. Převládal holosečný hospodářský způsob a uměle založené kultury byly vychovávány šablonovitě. Rozvíjel se stanovištní průzkum a do popředí se dostala otázka zhoršování půdy související s pěstováním monokultur. Toto hospodaření umožnilo překonat kritický nedostatek dříví ale zároveň přineslo počátkem 20. století rozsáhlé kalamity (kůrovcová kalamita na Šumavě, mnišková kalamita atp.) a rozsáhlé polomy způsobené bořivým větrem, mokrým sněhem nebo námrazou. To podnítilo další bouřlivý rozvoj disciplín zabývajících se lesními ekosystémy (lesnická pedologie, lesnická typologie, lesnická zoologie, fytocenologie atp.). V důsledku nových poznatků docházelo postupně, na základě zkušeností, ke korekcím hospodaření s cílem druhově a prostorově lesy diferencovat. Do porostů byly vkládány meliorační a zpevňující dřeviny, porosty byly vychovávány prořezávkami a probírkami, byly zřizovány zpevňovací pásy, rozluky i závory s cílem zvýšit jejich stabilitu. Podrobně byly propracovány způsoby přirozené i umělé obnovy lesa, modely výchovy porostů i způsoby lesní těžby, stále s ohledem na prvotní cíl (trvale udržitelné, výnosově vyrovnané hospodaření zajišťující produkci obnovitelné suroviny - dříví).\n\nV lesním hospodářství od druhé poloviny 20. století sílí tendence využívání přirozených procesů (v různých podobách tzv. přírodě blízkého lesního hospodářství). Jedná se i o ekonomicky racionálnější přístup s jistým přínosem pro vlastníka lesa, o čemž svědčí stále větší množství zejména soukromých a společenstevních lesů, které tyto postupy využívají.\n\nBěhem druhé světové války sice docházelo v našich lesích ke zvýšeným těžbám způsobeným požadavky válečného hospodářství, ale celkově lesy tuto krátkou epizodu přestály poměrně v dobrém stavu, stejně jako poválečné znárodňování a násilnou kolektivizaci (na rozdíl od svých bývalých majitelů).\n\nV roce 1960 byl přijat nový lesní zákon (166/60Sb. o lesích a lesním hospodářství. Za základní hospodářský způsob stanovuje hosp. způsob maloplošný pasečný (podrostní), vyzdvihuje mimoprodukční funkce lesa a zakazuje holoseče širší než výška porostu [5]. Tento zákon ovšem nevyhovoval socialistickému hospodaření tehdejších podniků státních lesů. Proto byl již v roce 1977 schválen nový zákon o lesích (61/1977 Sb. ) který umožnil tzv. \"racionalizaci\" lesního hospodaření (větší holé seče, upuštění od striktně podrostního a maloplošného hospodaření). Přesto nelze říci, že by hospodaření tehdejších Státních lesů mělo zásadně negativní vliv na stav našich lesů. To ovšem neplatí o vlivu ležícím mimo pravomoci tehdejšího lesního hospodářství. Tím byly průmyslové imise a kyselé deště, které během 70. a 80.let 20. století způsobily odumření a rozpad rozsáhlých porostů zejména v horských polohách severních pohoří (Krušné hory, Jizerské hory, Krkonoše a Orlické hory částečně i další pohoří).\n\nPo roce 1989 byla asi nejvýznamnější změnou restituce (navrácení) zhruba 40% rozlohy lesů původním vlastníkům. Během 90. let minulého století skokově vzrostly pravomoce státních orgánů ochrany přírody (přijetí zákona 114/92Sb.) a byl také přijat nový zákon o lesích (289/1995 Sb.).\n\n\n"}
{"id": "586888", "url": "https://cs.wikipedia.org/wiki?curid=586888", "title": "Arugot", "text": "Arugot\n\nArugot ( עֲרוּגוֹת, doslova „\"Záhony\"“, v oficiálním přepisu do angličtiny Arugot) je vesnice typu mošav v Izraeli, v Jižním distriktu, v Oblastní radě Be'er Tuvja.\n\nLeží v nadmořské výšce 67 metrů v pobřežní nížině, v regionu Šefela.\n\nObec se nachází 15 kilometrů od břehu Středozemního moře, cca 38 kilometrů jihojihovýchodně od centra Tel Avivu, cca 43 kilometrů jihozápadně od historického jádra Jeruzalému a 2 kilometry východně od Kirjat Mal'achi. Arugot obývají Židé, přičemž osídlení v tomto regionu je etnicky převážně židovské.\n\nArugot je na dopravní síť napojen pomocí dálnice číslo 3, která tu probíhá zároveň pod označením dálnice číslo 40.\n\nArugot byl založen v roce 1949. Novověké židovské osidlování tohoto regionu začalo po válce za nezávislost tedy po roce 1948, kdy oblast ovládla izraelská armáda.\n\nZakladateli mošavu byla skupina Židů z Rumunska a Polska. Zpočátku byla místní ekonomika založena na zemědělství (chov dobytka a drůbeže). V současnosti zde je také rozšířené pěstování ovoce. V obci funguje obchod se smíšeným zbožím.\n\nJméno vesnice je inspirováno citátem z biblické Knihy Ezechiel 17,7 – „\"Byl však ještě jeden veliký orel s velkými křídly a bohatě opeřený. A hle, vinná réva upnula své kořeny k němu, i své větvoví k němu vztáhla, aby ji svlažoval mimo záhony, kde byla vysazena\"“\n\nPodle údajů z roku 2014 tvořili naprostou většinu obyvatel v Arugot Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1093 lidí. Během roku 2014 populace stoupla o 0,8 %.\n\n\n"}
{"id": "586892", "url": "https://cs.wikipedia.org/wiki?curid=586892", "title": "Chrám svatého Vladimíra (Kyjev)", "text": "Chrám svatého Vladimíra (Kyjev)\n\nChrám svatého Vladimíra (, , též ) je pravoslavný chrám Pravoslavné církve Ukrajiny, který se nachází v ukrajinském hlavním městě Kyjevě na bulváru Tarase Ševčenka. Do roku 2018 byl hlavním chrámem Ukrajinské pravoslavné církve Kyjevského patriarchátu.\n\nChrám byl postaven v letech 1862 až 1882 v tehdy moderním rusko-byzantském architektonickém stylu, který byl typický pro sakrální architekturu Ruského impéria. Byl vystavěn podle plánů architektů I. Schtroma, P. Sparra, R. Bemharta a K. Majevského. Má sedm kupolí a nejvyšší z nich měří 49 metrů. Slavnostne byl vysvěcen v roce 1896 za přítomnosti imperátora cara Mikuláše II. a jeho manželky. V období sovětské vlády byl chrám uzavřen a pravoslavné církvi byl navrácen v roce 1944 po osvobození Kyjeva od nacistické okupace.\n\nV současnosti je hlavním chrámem Ukrajinské pravoslavné církve Kyjevského patriarchátu, která je nezávislá na Ukrajinské pravoslavné církve Moskevského patriarchátu. Výrazné oživení v chrámu nastalo v roce 1988 v době oslav 1000. výročí přijetí křesťanství na Kyjevské Rusi v roce 988. Chrám (mimo doby bohoslužeb) je veřejně přístupný pro turisty, kteří zde obdivují hlavně nádherné mozaiky a fresky, které zobrazují světce ze staroruské historie (Svatý Vladimír, Svatá Olga a jiní).\n"}
{"id": "586894", "url": "https://cs.wikipedia.org/wiki?curid=586894", "title": "Robert Sabuda", "text": "Robert Sabuda\n\nRobert Sabuda (narozen 8. března 1965 Pinckney, Michigan, USA) se zabývá tvorbou plastických knih (knih s pop-up efektem). Jeho nejznámější výtvory jsou plastické ilustrace pro knihy Čaroděj ze země Oz a Alenka v říši divů, díky kterým se stal světově známý a uznávaný.\n"}
{"id": "586895", "url": "https://cs.wikipedia.org/wiki?curid=586895", "title": "Osada Havranů", "text": "Osada Havranů\n\nOsada Havranů je literární dílo Eduarda Štorcha, které bylo poprvé vydáno v roce 1930. Jedná se o historický román, který je zasazen do neolitu (mladší doba kamenná v pravěku, 6. tisíciletí př. n. l.) na území dnešní Prahy a jejího okolí. Pojednává o přátelství i těžkém životě pastevců a zemědělců, kteří loví a střetávají se nejen s divokými zvířaty, ale i s okolními rody.\n\nRod Havranů je chudý a v zimě strádá hlady. Jejich jedinou nadějí je mladá dívka Veveřice, za kterou by při vydání jinému muži mohli dostat velké výkupné. Člen rodu Divous z hladu rod Havranů zradí lovecké skupině Bobrů, kteří ukradnou Havranům domácí zvířectvo (ovce, kozy, krávy). Havranům se však podaří vše získat zpět, ale Divous musí rod opustit. V létě dojde s Bobry k usmíření. Sousední kmen Volavek neprávem zajme ovce a kozy pasoucí se na okrajovém rodovém území včetně Havranpírka. Havranpírko se na útěku utká s medvědem a Volavky ho za hrdinský čin propustí včetně zvířat. Spřátelí se se Sokolím okem z rodu Sokolů, kterému pomůže získat výkupné za Veveřici díky zlatu, které mu dal Divous, když ho Havranpírko chtěl zachránit.\nNepodařilo se a Divous zemřel.\n\n\nRod Havranů žije u Kunratického potoka, v nynější Dolní Krči (část Prahy). Rod je chudý, má jen tři poslední krávy, býka, jalovici, tele a několik ovcí, koz, vepřů a dva psy. Havranpírko byl jako malé nemluvně osvojen rodem a nyní ho dobře vychovává lovec Kňučák. Ozdobí si topůrko kamenné sekery zlatem, které měl od narození ve váčku. V zimě má rod hlad a náčelník (sachem) Černý havran jen těžko brání poslední obilí (ječmen, pšenice) určené pro setbu i zvířata před hladovými členy rodu, ze kterých nejvíc doráží Divous (Divoký havran), který si ze svého přídělu obilí místo placek dělal v zimě kvašený alkoholický nápoj. Divous nechtěně zraní Veveřici, dceru náčelníka, a odejde opilý na lov, kde potká skupinu sousedního rodu Bobrů, kteří z hladu loví na cizím území. Prozradí jim, že Havrani jdou druhý den na lov, takže domácí zvířectvo nebude hlídáno, čímž zradí svůj rod. Vedoucí skupiny je Bobřík, který se i přes zákaz rozhodne u Havranů loupit. Raněnému Havranpírkovi se podaří informovat lovce, kteří pronásledují Bobry až k řece Vltavě, kde se právě lámou ledy, a tak získají všechna zvířata zpět. V létě se přijde Bobřík omluvit, přinese dárky (tři beránky a tři štěňata), je zakopána válečná sekera a zároveň požádá o Veveřici, za kterou nabídne tři krávy.\n\nV dalším předjaří je opět hlad a z obavy o hlad dobytka pošle sachem ovce a kozy na krajní část svého území (u Botiče pod Kozincem). Avšak zde stále nenápadně ukrajují z rodového území Volavky a též sousedí se Sokoli. Zvířata se splaší, zaběhnou blíže k hranicím území, které Volavky prohlásí za své a zvířata zajmou. Havranpírko se snaží stádo bránit a je také zajat. Při pokusu o útěk je napaden medvědem, kterému obratně sváže přední tlapy, za kterýžto hrdinský čin ho rod Volavek propustí i se zvířaty. Rody se dohodnou o vyznačení hranic území. Divous se neúspěšně pokusí s rodem smířit a neúspěšně nabízí zlato, jehož hodnotu rod nezná. Havranpírkovi zachrání život Sokolí oko, který žije samotářsky v lese. K rodu přijdou kupci, kteří za kožešiny nabízejí sůl. Všimnou si zlata v topůrku sekyry a za zbytek v pytlíčku nechají rodu celý pytel soli, což považuje rod za bláznovství. Sokolímu oku se Veveřice líbí, avšak kupci za ní nabídnou pět krav. Havranípko zachrání život Sokolímu oku a uzavřou bratrství i přes to, že Havranpírko teprve započne vykonávat zkoušku dospělosti. Oba narazí v lese na těžce raněného Divouse a jeho mrtvou ženu Vrtilku, kteří se střetli s velkým medvědem. Divouse ošetřují a Havranpírko ráno zmizí. Sokolí oko zjistí, že sám zabil medvěda, který přežil střet s Divousem. Když Divous zemře, vrátí se Sokolí oko k rodu, kde má být o slavnosti slunce (slunovrat) provdána Veveřice. Havranpírko je přijat mezi muže a k překvapení všech nabídne za Veveřici deset krav, které získá od kupců výměnou za Divousovo zlato. Tím ji získá pro svého bratra Sokolího oka, který je velmi rád. Sachem Černý havran dá Havranpírkovi nové jméno dospělého muže – Bystrý havran.\n\nČásti knihy jsou inspirovány indiánskými zvyky (totem, válečná sekera, píseň pro plačící děcko). Zápas Havranpírka s medvědem u Volavek pak příhodou hajného a lovce medvědů v Nízkých Tatrách. Bajka o přátelství bratrů pak albánskou zkazkou Bílá medvědice od Karla Sellnera. Kniha byla předlohou pro film Osada havranů.\n\n"}
{"id": "586899", "url": "https://cs.wikipedia.org/wiki?curid=586899", "title": "Arthur Rackham", "text": "Arthur Rackham\n\nArthur Rackham (19. září 1867 - 6. září 1939) byl anglický ilustrátor. Pracoval jaro redaktor a kreslíř dětských časopisů, ilustroval více než třicet knih. Mezi nimi byly i Gulliverovy cesty, Alenka v říši divů či první sbírka hororových povídek E. A. Poea.\n"}
{"id": "586902", "url": "https://cs.wikipedia.org/wiki?curid=586902", "title": "Pavel Postyšev", "text": "Pavel Postyšev\n\nPavel Petrovič Postyšev (; , Ivanovo, Ruské impérium – 26. února 1939, Moskva, SSSR) byl sovětský státní i stranický činitel, organizátor stranické propagandy a publicista.\n\nNarodil se v rodině tkalce. Roku 1904 vstoupil do Ruské sociálně demokratické dělnické strany a ztotožnil se s jejím bolševickým křídlem. Později byl zatčen a vyslán na Sibiř. Stal se jedním z propagátorů bolševismu na Sibiři.\n\nV roce 1923 byl vyslán z Dálněvýchodní republiky, aby dohlížel na organizování výboru komunistické strany v Kyjevě. V roce 1925 se stal členem ústředního výboru komunistické strany na Ukrajině.\n\nZa své vlády dohlížel na tvorbu kolchozů a industrializaci na Ukrajině. V roce 1933 se stal prvním ministrem Charkova a Charkovské oblasti.\nRoku 1934 se stal tajemníkem strany regionálního výboru v Kujbyševě. Zde získal nechvalnou proslulost např. tím, že zastavil výdej školních sešitů jen proto, že byl na jejich deskách vyobrazen Lev Trockij, nebo že na čas zastavil dodávky jídla do města jen z toho důvodu, že v obchodě s potravinami byla objevena klobása, na níž byla vyříznuta svastika.\nRoku 1938 byl odstraněn ze všech vládních funkcí a byl zatčen. Byl držen ve vězení Butyrka, kde byl 26. února 1939 zastřelen ve spánku ve své cele. Tělo bylo zpopelněno v Donském klášteře.\n\nV roce 1956 byl v rámci destalinizace rehabilitován. Zřejmě mu pomohly sympatie ze strany Nikity Chruščova. Ten se o něm vyjadřoval jako o \"poctivém zásadovém bolševikovi\".\n\nV USA bylo publikováno, že byl jedním z organizátorů uměle vyvolaného hladomoru na Ukrajině. Jelikož byl jedním z nejmocnějších mužů Ukrajiny, tato myšlenka se v osmdesátých letech přenesla i do SSSR.\n\nPodle názoru Ukrajinské státní bezpečnosti byl jedním z organizátorů hladomoru. Dne 13. ledna 2010 uznal Kyjevský soud Postyševa, Stalina, Kaganoviče a Molotova vinnými z organizování genocidy na Ukrajině.\n"}
{"id": "586903", "url": "https://cs.wikipedia.org/wiki?curid=586903", "title": "Amtrak Cascades", "text": "Amtrak Cascades\n\nAmtrak \"Cascades\" je trasa osobního vlaku řízená společností Amtrak ve spolupráci s americkými státy Washington a Oregon a s kanadskou provincií Britská Kolumbie. Své jméno nese po Kaskádovém pohoří, které vede rovnoběžně s železnicí kousek na východ.\n\nKoridor nejprve vede 251 kilometrů mezi Vancouverem a Seattlem a dále 499 kilometrů přes Portland do Eugenu. Mezi Vancouverem a Portlandem pak denně jedou dva vlaky. Dále je zajištěno spojení mezi Portlandem a Eugenem a z každé stanice vyrážejí autobusy \"Amtrak Thruway Motorcoach\", které je spojují s městy bez železnice. Od března 2010 jezdí denně mezi Seattlem a Portlandem čtyři vlaky z nichž jeden jede z Vancouveru až do Eugenu.\n\nV roce 2011 přepravila železnice přes 850 tisíc cestujících, a je tak osmou nejvyužívanější železnicí Amtraku a vůbec nejvyužívanější mimo severovýchod Spojených států a Kalifornii.\n\n0 km – Pacific Central Station, Vancouver, Britská Kolumbie\nkanadsko-americká hranice \n100 km – Fairhaven Station, Bellingham\n142 km – Mount Vernon Amtrak Station, Mount Vernon, Washington\n- Stanwood Amtrak Station, Stanwood, Washington\n198 km – Everett Station, Everett\n224 km – Edmonds Station, Edmonds\n253 km – King Street Station, Seattle\n270 km – Tukwila Station, Tukwila\n315 km – Tacoma Amtrak Station, Tacoma\n373 km – Centennial Station, Olympia-Lacey\n404 km – Centralia Union Depot, Centralia, Washington\n473 km – Kelso Multimodal Transportation Center, Kelso, Washington\n538 km – Vancouver Amtrak Station, Vancouver, Washington\nwashingtonsko-oregonská hranice (řeka Columbia)\n554 km – Portland Union Station, Portland, Oregon\nSteel Bridge (řeka Willamette)\n578 km – Oregon City Amtrak Station, Oregon City\n637 km – Salem Station, Salem\n682 km – Albany Depot, Albany, Oregon\n752 km – Eugene Depot, Eugene\n\nTrasa Amtrak Cascades je spojením původních tras mezi Portlandem, Seattlem a Vancouverem. Původně ji společně provozovaly železniční společnosti Northern Pacific, Great Northern Railway a Union Pacific a později se vyvinula v jednu z nejoblíbenějších tras společnosti Amtrak.\n\nPři startu společnosti Amtrak v roce 1971 jezdily pravidelně tři vlaky mezi Portlandem a Seattlem, spojení do Vancouveru bylo přerušeno. Původně neměly tyto vlaky žádná jména, ale při nástupu oficiálního jízdního řádu v listopadu 1971 se jeden jmenoval \"Coast Starlight\" a pokračoval až do Los Angeles, zatímco zbylé dva nesly jména \"Mount Rainier\" a \"Puget Sound\".\n\nV roce 1972 Amtrak zavedl spojení mezi Seattlem a Vancouverem, jednalo se o vlak \"Pacific International\". Vlak byl pokaždé krátký, ale měl pro Amtrak velice netypické uspořádání, dokonce do něj patřil jeden z mála observačních vozů, které společnost měla.\n\nKoridor se rozrostl v roce 1980, kdy se stát Oregon rozhodl finančně podpořit spojení mezi Portlandem a Eugenem. Nový vlak byl pojmenován \"Willamette Valley\", ale kvůli neúspěchu byl zrušen už v dubnu 1982. Toto zrušení bylo následkem zrušení spoje \"Pacific International\" v září 1981.\n\nV roce 1994 zahájila společnost Amtrak šestiměsíční zkušební lhůtu nových moderních vozů od španělské společnosti Talgo na koridoru mezi Seattlem a Portlandem. Amtrak tento dočasný vlak pojmenoval \"Northwest Talgo\" a oznámil, že až zkušební půlrok skončí, bude zahájen provoz nového, tradičního spoje, který bude fungovat jako podpora vlaku \"Mount Rainier\". Pravidelný provoz byl odstartován v dubnu 1994 a společnost uspořádala exhibiční jízdu mezi Vancouverem a Eugenem. V říjnu téhož roku společnost představila náhradu za spoj \"Mount Adams\" a dohodla se se státem Oregon na prodloužení spoje \"Mount Rainier\" do Eugenu od června 1995, načež Oregon začal platit dvě třetiny z 1,5milionové dotace.\n\nV květnu 1995 se společnost Amtrak vrátila do Vancouveru, a to spojem zvaným \"Mount Rainier International\", který spojil západokanadskou metropoli se Seattlem. Stát Washington poté zařídil pronájem vozů Talgo podobných těm, které v roce 1994 prošly zkouškami. V říjnu 1995 se Amtrak rozhodl přejmenovat \"Mount Rainier\" na \"Cascadia\", čímž bylo zviditelněno, že vlak nyní operuje i ve státě Oregon.\n\nV roce 1998 byl zaveden třetí spoj mezi Seattlem a Portlandem, který nahradil dálkový spoj \"Pioneer\". Již na jaře 1998 používaly všechny spoje mezi Seattlem a Portlandem nebo Eugenem vozy Talgo, zatímco vlak směřující do Vancouveru pokračoval s tradičními vozy Amtrak. Pak se společnost rozhodla zbavit vlaky jejich individuálních jmen a přejmenovat je na \"Pacific Northwest\", jelikož probíhaly přípravy na obdržení stálých vozů Talgo, nikoli pouze pronajatých, které byly právě ve výrobě ve Spojených státech a jejich vlastníkem se měl stát stát Washington. Novou značku \"Amtrak Cascades\" společnost oznámila na konci jízdního řádu na podzim 2008 a nové vozy vyjely na koleje v prosinci téhož roku. Na konci roku 2000 společnost prodloužila druhý spoj do Eugenu.\n\nV roce 2004 vznikl program \"Rail Plus\", který umožňoval přestup na vlaky \"Sounder\" společnosti Sound Transit mezi Seattlem a Everettem.\n\nKoridor v dalších letech pokračoval v růstu, v roce 2006 přišel čtvrtý vlak mezi Portlandem a Seattlem a v srpnu 2009 vyjel dlouho očekávaný přímý spoj mezi Portlandem a Vancouverem, který odstranil nutnost přestupu v Seattlu. Tento spoj je hlavní částí projektu, který má zjistit, jestli je přímý spoj vhodným řešením. Protože si ale kanadská strana vyžádala 550 tisíc ročně na kontroly na hranicích, měl být spoj vyřazen v říjnu 2010. Zastupitelé státu Washington ale jednali s kanadskou vládou, která nakonec podpořila spoj na další rok dotací, která činila 800 tisíc dolarů.\n\n\"Cascades\" je unikátní vlak se speciálním nátěrem. Na jednom konci vlaku je lokomotiva EMD F59PH, kterou následuje 12 nebo 13 vozů od společnosti Talgo a na druhém konci vlaku je nepoháněná lokomotiva EMD F40PH, která je používaná jako řídicí vůz. Řídící vůz je speciálně upraven, aby splňoval požadavky Federální správy železnic.\n\nVětšina vozů Talgo je opravována v Seattlu, ale důležité opravy probíhají v Los Angeles a tak je možno občas vidět tyto vozy i u vlaku \"Coast Starlight\".\n\nŘídící vozy tohoto vlaku se liší od těch, které Amtrak přestavoval v minulosti. Dřívějším verzím, které jsou k vidění na několika koridorech společnosti Amtrak, se říká \"cabbage car\", což je sloučenina \"cab car\" pro řídící vůz a \"baggage car\" pro zavazadlový vůz. V těchto vozech je odstraněn motor a volné místo je použito jako zavazadlový prostor s posuvnými dveřmi. Vozy Talgo ale mají své vlastní zavazadlové prostory, takže v případě \"Cascades\" mají řídící vozy původní dveře od motoru. Neobvyklé je, že vozy Talgo mají v zavazadlových prostorech háky pro kola, na ostatních vlacích společnosti Amtrak musí být kola uložená v krabici.\n\nLokomotiva zbavená motoru je řídícím vozem, takže z ní je vlak ovládán na cestě na sever. Při jízdě na jih je strojvedoucí v lokomotivě s motorem. Řídící vozy mají na rozdíl od poháněných lokomotiv pětičíselné označení namísto tříčíselného. Ve vzácných případech je v provozu souprava s poháněnými lokomotivami na obou stranách, nebo souprava s jednou poháněnou lokomotivou, ale bez řídícího vozu na druhé straně.\n\nVozy pro cestující byly vyrobeny španělskou firmou Talgo a tak je \"Cascades\" jediným vlakem společnosti Amtrak, který užívá vozy od tohoto výrobce. Vozy jsou naklápěcí, takže vlak může překonávat zatáčky ve vyšších rychlostech. Jsou navrženy pro maximální rychlost 200 km/h, ale na trati vlaku \"Cascades\" je kvůli bezpečnosti povolena rychlost pouze 127 km/h. Plány pro budoucnost by měly povolenou rychlost zvýšit na 176 km/h.\n\nVozy Talgo jsou k sobě spojeny tím, že každý pár sdílí jednu nápravu s tím sousedním. To zabraňuje vylomení jízdní soupravy při vykolejení.\n\nTypický vlak se skládá ze zavazadlového vozu, dvou vozů obchodní třídy, jednoho bufetového nebo jídelního vozu, jednoho kavárnového vozu, šesti vozů standardní třídy a jednoho služebního vozu. Čtyři z pěti souprav nesou jméno po horách v Kaskádovém pohoří: Mount Rainier, Mount Baker, Mount Hood a Mount Adams. Ten pátý se jmenuje Mount Olympus, podle hory v Olympijském pohoří.\n\nJedna z těchto souprav, a to Mt. Adams, byla původně postavena jako předváděcí a pro možný vlak mezi Los Angeles a Las Vegas. Byla postavena s dalšími dvěma vozy standardní třídy, takže měla celkem 14 vozů. V této podobě jezdila několik let mezi Seattlem a Vancouverem a také měla jiné barevné schéma, když se na ní místo zelené, hnědé a krémové barvy objevily modrá, černá a stříbrná.\n\nVyrobena byla také šestivozová náhradní souprava, která má zavazadlový vůz, služební vůz, jídelní vůz, kavárnový vůz a dva vozy standardní třídy. Dva vozy z původní soupravy Mt. Adams a dva vozy z náhradní soupravy byly rozloženy do čtyř používaných souprav, což dává celkem čtyři třináctivozové a jednu dvanáctivozovou soupravu.\n\nV době Díkůvzdání na konci listopadu jsou provozovány vlaky navíc. Ty se skládají s obvyklých vozů společnosti Amtrak, někdy na nich bývají používány také dvoupatrové vozy Superliner.\n\nV srpnu 2007 se v jedné ze souprav Talgo objevila trhlina na vzpěře nápravy a Amtrak se společně s Washingtonským ministerstvem dopravy rozhodl dočasně stáhnout všechny soupravy Talgo a nahradit je vozy Amfleet a Horizon. Protože ale tyto obvyklé vozy flotily Amtrak nejsou naklápěcí, byla doba jízdy mezi Seattlem a Portlandem prodloužena o třicet minut na čtyři hodiny. Soupravy Talgo se začaly vracet už v září téhož roku, na konci října už byly v plném počtu a tak se vrátil obvyklý jízdní řád vlaku.\n\nTrať je dotována státy Washington a Oregon, s rozdělovacím bodem na Union Station v Portlandu. K červnu 2006 stát Washington dotoval čtyři vlaky denně ze Seattlu do Portlandu a zpět a dva vlaky denně ze Seattlu do Vancouveru a zpět. Oregon pak vyplácel peníze pro dva vlaky denně z Portlandu do Eugene a zpět.\n\nProtože vlak dotují společně ministerstva dopravy Washingtonu a Oregonu, místní dopravní společnosti nabízejí množství slev a výhod.\n\n\nVlak \"Cascades\" má také užitek z vylepšení železnice, která provádí společnost Sound Transit pro svůj vlak \"Sounder\". Nejdůležitějším projektem je \"Point Defiance Bypass\", což je vybudování nové trasy v Tacomě, která bude kratší, přímější a rychlejší než ta stará. Vlaky se navíc budou moci vyhnout tunelu Nelsona Bennetta, ve kterém je jen jedna kolej.\n\nPodle svého dlouhodobého plánu plánuje Washingtonské ministerstvo dopravy zvýšení frekvence spojů mezi Seattlem a Portlandem na třináct jízd tam i zpět denně a na čtyři až šest jízd tam i zpět denně mezi Seattlem a Bellinghamem, z nichž čtyři budou pokračovat dále do Vancouveru. Vlak cestuje po celém federálně plánovaném Pacifickém severozápadním koridoru, všechna zlepšení tedy mají vyústit ve vyšší povolenou rychlost na trati.\n\nVyšší povolená rychlost vyústí v následující změny doby jízdy:\n\nAby se dosáhlo vyšší pohotové rychlosti, musí být provedeno několik kroků v podobě projektů zlepšení trati. Musí být zlepšena hradla, návěstidla, některé přejezdy musí být změněny v nadjezdy nebo podjezdy, některé koleje musí být nahrazeny nebo vylepšeny, některé stanice musí být zvětšeny. Aby mohl být druhý zpáteční vlak mezi Seattlem a Bellinghamem prodloužen do Vancouveru, musí společnost Burlington Northern Santa Fe (BNSF) vylepšit některé tratě v Kanadě, což musela financovat vláda Britské Kolumbie. Této dohody mezi Britskou Kolumbií, BNSF a Amtrakem bylo dosaženo v březnu 2007. Projekt zahrnoval stavbu 3,35 kilometrů dlouhé vlečky v Deltě, která stála sedm milionů dolarů a nyní už je hotova.\n\nV prosinci 2008 vydalo Washingtonské ministerstvo dopravy (WSDOT) plány středního rozsahu, které podávají detaily o projektech, které musí být zrealizovány pro dosažení poloviny dlouhodobého plánu. WSDOT žádá o 900 milionů dolarů dotací pro projekty obsažené v plánech středního rozsahu na základě toho, že trať je jedním z koridorů, které mohou čerpat peníze na základě zákona o obnově z roku 2009. Časové rozvržení projektů závisí na tom, jak rychle budou federální dotace vyplaceny.\n\nV létě 2009 zažádal stát Oregon o federální dotace o výši 2,1 miliardy dolarů na přestavění nepoužívané Oregon Electric Railway, která běží souběžně s tratí vlaku \"Cascades\" mezi Portlandem a Eugenem a může být používána společností Amtrak.\n\nZdroj: Ministerstvo dopravy státu Washington\n"}
{"id": "586904", "url": "https://cs.wikipedia.org/wiki?curid=586904", "title": "Róbert Zeher", "text": "Róbert Zeher\n\nRóbert Zeher (* 12. února 1985, v Košicích) je slovenský fotbalový útočník, od roku 2013 působící v FC Lokomotíva Košice.\n\nSvoji fotbalovou kariéru začal v MFK Košice. Mezi jeho další angažmá patří: SFC Opava, FC Baník Ostrava, FK Chmel Blšany, 1. FC Slovácko, FK Baumit Jablonec, 1. FC Tatran Prešov, SK Sulko Zábřeh a FC Lokomotíva Košice.\n\n"}
{"id": "586907", "url": "https://cs.wikipedia.org/wiki?curid=586907", "title": "Rogers Cup 2010 – muži", "text": "Rogers Cup 2010 – muži\n\nTenisový turnaj na okruhu ATP Rogers Cup 2010 se konal ve dnech 7. - 15. srpna v kanadském Torontu venku na kurtech s tvrdým povrchem. Odměny činily 3 000 000 USD.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\n\n\nNásledující hráči obdrželi divokou kartu od pořadatelů ke vstupu do hlavní soutěže:\n\nNásledující hráč obdržel výjimku ke startu v hlavní soutěži:\n\nNásledující hráči postoupili z kvalifikace:\n\nNásledující hráči postoupili jak šťastní poražení z kvalifikace:\n\nV závorce je kolo, ve kterém hráči vypadli. Všechny nasazené páry měly v 1. kole volný los.\n\n\n"}
{"id": "586908", "url": "https://cs.wikipedia.org/wiki?curid=586908", "title": "Thomas Müller (fotbalista)", "text": "Thomas Müller (fotbalista)\n\nThomas Müller (13. září 1989, Weilheim in Oberbayern, Západní Německo) je německý fotbalista nastupující v dresu Bayernu Mnichov a německého reprezentačního mužstva. Mistr světa z roku 2014. Müller je obounohý fotbalista a univerzální ofenzivní hráč – může nastoupit jako ofenzivní záložník, jindy zase na pozici krajního útočníka.\n\nSvou dosavadní profesionální kariéru má Müller spojenou pouze s Bayernem Mnichov. Předtím hrál jen za TSV Pähl, a to v dětském věku. V Bayernu se postupně probojoval do základní sestavy. Po Mistrovství světa 2010, kdy jeho tržní cena mnohonásobně vzrostla, utnul spekulace ohledně odchodu a uzavřel s klubem kontrakt na pět let.\n\nS klubem slavil zisk ligového titulu sezóny 2012/13 již 6 kol před koncem soutěže, ve 28. kole německé Bundesligy. 11. května 2013 ve 33. kole přispěl jedním gólem k vítězství 3:0 nad Augsburgem.\n\n5. prosince 2012 v základní skupině F Ligy mistrů 2012/13 pomohl svým gólem k výhře 4:1 nad BATE Borisov. Bayern oplatil běloruskému soupeři prohru 1:3 z prvního vzájemného zápasu ve skupině. 2. dubna 2013 již vsítil gól během čtvrtfinálového klání s Juventusem Turín, zápas skončil výhrou Bayernu 2:0. Stejným výsledkem dopadla i odveta v Turíně a německý klub postoupil se skóre 4:0 dál. V prvním zápase semifinále 23. dubna 2013 byl u výhry 4:0 nad Barcelonou, která byla dosud poměrně suverénní. Müller odehrál stejně jako jeho spoluhráči velmi dobré utkání, sám dal dva góly a na jeden přihrál. Bayern si zajistil výbornou pozici do odvety. Thomas se trefil jednou i v odvetě 1. května, Bayern zvítězil na Camp Nou 3:0 a suverénním způsobem postoupil do finále. Po zisku titulu ve finále LM nad Borussií Dortmund (výhra 2:1) se mohl radovat i z vítězství v DFB-Pokalu. Ve finále 1. června 2013 porazil Bayern VfB Stuttgart 3:2 a získal tak treble (tzn. vyhrál dvě hlavní domácí soutěže plus titul v Lize mistrů resp. PMEZ) jako sedmý evropský klub v historii. Müller v zápase jednou skóroval.\n\nS Bayernem vyhrál v prosinci 2013 i Mistrovství světa klubů v Maroku, kde Bayern porazil ve finále domácí tým Raja Casablanca 2:0, a v březnu 2014 s předstihem (7 kol před koncem) další bundesligový titul, v květnu i prvenství v DFB-Pokalu. V Lize mistrů 2013/14 skončila pouť Bayernu v semifinále proti Realu Madrid.\n\nZahrál si v několika mládežnických týmech Německa a následně byl nominován do seniorského týmu. Zazářil na Mistrovství světa 2010 v Jihoafrické republice, kde se stal nejlepším střelcem s pěti brankami a nejlepším mladým hráčem.\n\n22. března 2013 nastoupil v kvalifikačním zápase v Astaně proti domácímu Kazachstánu, který skončil vítězstvím Německa 3:0. Müller vstřelil třetí gól střetnutí. 10. září 2013 se jedním gólem v kvalifikačním utkání proti domácím Faerským ostrovům podílel na výhře 3:0, Německo se přiblížilo konečnému prvnímu místu v tabulce základní skupiny C a tím pádem jistotě přímého postupu na Mistrovství světa 2014 v Brazílii.\n\nTrenér Joachim Löw jej vzal na Mistrovství světa 2014 v Brazílii. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 s USA. V prvním zápase proti Portugalsku vstřelil Müller hattrick, výrazně tak přispěl k výhře 4:0. Byl to první hattrick na tomto šampionátu.\nV zápase proti USA zařídil vítězným gólem výhru 1:0.\nV semifinále proti Brazílii Němci znemožnili domácí tým historickým debaklem 7:1, kdy do 29. minuty dali pět gólů. Thomas vstřelil jeden, celkově pátý na šampionátu a vyrovnal tak svou gólovou porci na předchozím mistrovství světa 2010. S týmem získal zlaté medaile po finálové výhře 1:0 proti Argentině. Stal se na šampionátu druhým nejlepším střelcem za vítězným šestigólovým Jamesem Rodríguezem z Kolumbie.\n\nJe ženatý, jeho žena se jmenuje Lisa.\n\n"}
{"id": "586911", "url": "https://cs.wikipedia.org/wiki?curid=586911", "title": "Thomas Müller", "text": "Thomas Müller\n\nThomas Müller je jméno následujících osob:\n\n"}
{"id": "586913", "url": "https://cs.wikipedia.org/wiki?curid=586913", "title": "Josef Hušbauer", "text": "Josef Hušbauer\n\nJosef Hušbauer (* 16. března 1990, Praha) je český fotbalový záložník a reprezentant, od ledna 2016 působící v klubu SK Slavia Praha. Mimo ČR působil na klubové úrovni v Itálii, na jaře 2015 absolvoval půlroční anabázi v klubu Cagliari Calcio. Je dvojnásobným vítězem české ligy i poháru.\n\nJe nejlepším střelcem Gambrinus ligy 2013/14, kdy jako záložník nastřílel 18 gólů a předčil tak všechny ligové útočníky. V květnu 2014 získal v anketě KSN ČR ocenění nejlepší záložník Gambrinus ligy 2013/14. Získal také ocenění „Hráč měsíce Gambrinus ligy“ za květen 2014 v anketě Ligové fotbalové asociace (LFA). Stal se i nejlepším hráčem sezóny 2013/14 v anketě LFA.\n\nRodák z obce Hradištko u Prahy Josef Hušbauer působil ve Spartě až do roku 2007, poté zamířil do dorostu Jihlavy. První ligu si zahrál za Žižkov a Příbram.\nV létě 2010 přestoupil do Baníku Ostrava.\n\nV srpnu 2011 se vrátil do Sparty Praha.\n\nV základní skupině I Evropské ligy 2012/13 byla Sparta Praha přilosována k týmům Olympique Lyon (Francie), Ironi Kirjat Šmona (Izrael) a Athletic Bilbao (Španělsko). V prvním utkání Sparty 20. září 2012 proti domácímu Lyonu odehrál Hušbauer kompletní počet minut, pražský klub podlehl soupeři 1:2. 4. října 2012 vstřelil v Evropské lize 2012/13 z pokutového kopu třetí gól Sparty (v 56. minutě) proti španělskému klubu Athletic Bilbao, finalistovi soutěže z minulého ročníku 2011/12. Domácí Sparta Praha zvítězila 3:1 a připsala si první 3 body do tabulky základní skupiny I. 25. října 2012 hrál v zápase s izraelským týmem Ironi Kirjat Šmona až do závěrečného hvizdu. Sparta Praha si připsala další tři body za výhru 3:1, s celkovými 6 si upevnila druhé místo v tabulce základní skupiny za Lyonem. 8. listopadu 2012 v odvetě s Ironi Kirjat Šmonou v Izraeli (hrálo se na stadionu v Haifě) nastoupil v základní sestavě a byl u remízy 1:1. 22. listopadu nastoupil v základní sestavě do domácího zápasu s Lyonem, který skončil remízou 1:1. Hušbauer vyrovnával v 53. minutě po přihrávce Tomáše Přikryla. Tento výsledek posunul Spartu Praha již před posledními zápasy základní skupiny do jarní vyřazovací části Evropské ligy z druhého místa (první místo si zároveň zajistil Lyon). Poslední zápas základní skupiny I proti Bilbau absolvoval v základní sestavě 6. prosince 2012, díky remíze 0:0 pražský celek získal ve skupině celkem 9 bodů. Do jarního šestnáctifinále byl Spartě přilosován anglický velkoklub Chelsea FC, Hušbauer nastoupil 14. února 2013 v Praze v základní sestavě, pražský celek podlehl doma soupeři 0:1 gólem mladého brazilského fotbalisty Oscara.\n\n22. května 2013 se v zápase proti domácí Zbrojovce Brno jednou střelecky prosadil, ale pouze korigoval skóre. Sparta prohrála 2:3 a dvě kola před koncem ztrácela na vedoucí Plzeň 5 bodů. 26. května 2013 v předposledním ligovém kole přispěl gólem k výhře 3:0 nad Teplicemi.\n\nNa začátku sezóny se dostal do výborné formy. 31. srpna 2013 vstřelil dva góly proti hostujícímu týmu FC Baník Ostrava, první docílil hlavou a druhý krásnou střelou zdálky. Zápas skončil 4:1 pro Spartu. V sezóně 2013/14 slavil se Spartou Praha zisk ligového titulu již ve 27. kole 4. května 2014. Také bojoval (jako záložník!) o korunu krále střelců, zdatným konkurentem mu byl klubový spoluhráč David Lafata. 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň. Nejenže svůj pokus proměnil, ale v zápase skóroval i z nařízené penalty v nastaveném čase (90+5´) za ruku ve vápně Milana Petržely, což znamenalo srovnání na 1:1. Po skončení sezony se stal s 18 góly nejlepším ligovým kanonýrem.\n\n18. září 2014 v prvním utkání základní skupiny I Evropské ligy 2014/15 proti italskému týmu SSC Neapol (porážka 1:3) otevíral střelou k tyči skóre střetnutí. V ligové sezoně 2014/15 se potýkal se zraněními a kolísavou formou. V podzimní části ročníku měl bilanci 9 zápasů a 3 góly.\n\nV lednu 2015 ho Sparta pustila na hostování s opcí na přestup do italského prvoligového klubu Cagliari Calcio, který o hráče jevil zájem již v létě 2014. Debut zažil 14. ledna v osmifinále italského poháru Coppa Italia proti týmu Parma FC (porážka 1:2). Trenér Gianfranco Zola jej po prvním poločase stáhl ze hřiště. V Cagliari další výraznou šanci nedostal a z toho důvodu se v červnu 2015 vrátil do Sparty.\n\nDne 16. prosince 2015 podepsal smlouvu platnou od 1. ledna 2016 až do 30. června 2019 s největším rivalem Sparty SK Slavia Praha. Zde vstřelil svůj první gól 9. ledna v prvním přípravném utkání proti FC Graffin Vlašim (výhra 4:0). Skóroval z pokutového kopu.\n\nTéměř okamžitě po přestupu se zařadil mezi klubové opory. V sezóně 2016/17 získal se Slavií titul mistra nejvyšší české soutěže. V následujícím ročníku obsadil s týmem stříbrnou pozici v lize, zahrál si základní skupinu Evropské ligy a podruhé v kariéře zvítězil v českém poháru.\n\n14. ledna 2020 kluby informovaly na svých webech o tom, že Český záložník odchází na půlroční hostování s opcí do německého Dynamo Dresden\n\nHušbauer nastupoval za za české reprezentační výbery v kategoriích od 16 let.\n\nZúčastnil se kvalifikace na Mistrovství Evropy hráčů do 21 let 2013 konané v Izraeli, kde Česká republika obsadila s 20 body první místo v konečné tabulce skupiny 3. Skóroval 10. srpna 2011 proti Andoře (výhra 8:0). ČR se na závěrečný šampionát neprobojovala přes baráž, v níž vypadla po prohře 0:2 doma a remíze 2:2 venku s Ruskem.\n\nTrenér Michal Bílek jej nominoval do českého národního mužstva pro přátelský zápas s domácí Ukrajinou, v němž si připsal 15. srpna 2012 svůj debut za národní A-tým (šel na hřiště v 83. minutě). ČR remizovala v Areně Lviv se soupeřem 0:0. První reprezentační branku na seniorské úrovní dal v přátelském utkání s Finskem, které se odehrálo 21. května 2014 v Helsinkách (remíza 2:2).\n\nGóly Josefa Hušbauera v A-týmu české reprezentace \n\n"}
{"id": "586918", "url": "https://cs.wikipedia.org/wiki?curid=586918", "title": "Špička ledovce", "text": "Špička ledovce\n\nŠpička ledovce je ustálené slovní spojení, které vešlo do slovníku jako rčení.\n\nObratu se používá pro označení problému, který jednak může být podstatně větší než se ve skutečnosti zdá, jednak může mít odlišný charakter od toho, co je vidět a je zjevné. \n\nRčení vychází z toho, že iceberg, příp. za kry), které se odlomily od ledovce nebo šelfového ledovce a které plují po moři, jsou asi ze 7/8 ponořeny pod mořskou hladinou (více viz v článku Šelfový ledovec). Je tedy velmi nesnadné určit skutečný tvar icebergu (nejde-li o rozlehlou tabulovou ledovou horu) pouze podle toho, co je vidět nad hladinou. \n"}
{"id": "586919", "url": "https://cs.wikipedia.org/wiki?curid=586919", "title": "Western &amp; Southern Financial Group Women's Open 2010", "text": "Western &amp; Southern Financial Group Women's Open 2010\n\nTenisový turnaj na okruhu WTA Western & Southern Financial Group Women's Open 2010 se konal ve dnech 9. - 15. srpna v americkém Cincinnati venku na kurtech s tvrdým povrchem. Odměny činily 2 000 000 USD.\n\nV závorce je kolo, ve kterém hráčka vypadla. Prvních osm nasazených hráček mělo v 1. kole volný los.\nNásledující hráčky získaly do hlavní soutěže divokou kartu od pořadatelů:\n\nNásledující hráčky se probojovaly do hlavní soutěže z kvalifikace:\n\n\nV závorce je kolo, ve kterém hráčky vypadly. První čtyři nasazené páry měly v 1. kole volný los.\n\n"}
{"id": "586921", "url": "https://cs.wikipedia.org/wiki?curid=586921", "title": "Časová smyčka", "text": "Časová smyčka\n\nČasová smyčka (anglicky \"time loop\") je oblast časoprostoru, která je v časovém rozměru částečně nebo úplně uzavřena sama do sebe, takže se události uvnitř cyklicky (několikrát nebo věčně) opakují. Termín časová smyčka se však ve vědě běžně nepoužívá a je nahrazován specifičtějšími pojmy (např. uzavřená časupodobná křivka/oblast). V populární kultuře, zejména ve sci-fi filmech a knihách, se však používá běžně.\n\nDůležitou teorií, která jako některá svá řešení obsahuje časové smyčky v podobě oblastí s uzavřenou časupodobnou světočárou je obecná teorie relativity. Zde mají charakter věčně se do detailu přesně opakujících událostí. Reálnost řešení obsahujících takovéto časové smyčky je otevřenou otázkou stejně jako možnost cestování v čase a mnoho fyziků předpokládá, že reálně nemohou vznikat, především kvůli problémům s druhým zákonem termodynamiky uvnitř časové smyčky. (Tzv. \"Princip ochrany chronologie\", viz článek cestování v čase.)\n"}
{"id": "586922", "url": "https://cs.wikipedia.org/wiki?curid=586922", "title": "Daniel Payne (zápasník)", "text": "Daniel Payne (zápasník)\n\nDaniel Payne (* 7. června 1966 Burnaby, Kanada) je bývalý kanadský zápasník, který na vrcholné úrovni startoval jak ve volném, tak v řecko-římském stylu. V roce 1987 vybojoval v obou stylech bronz na Panamerických hrách. V roce 1988 startoval na letních olympijských hrách v Soulu. V zápase řecko-římském vypadl v kategorii do 130 kg ve druhém kole, ve volném stylu vybojoval ve stejné váhové kategorii 6. místo.\n\n"}
{"id": "586923", "url": "https://cs.wikipedia.org/wiki?curid=586923", "title": "Joachim Löw", "text": "Joachim Löw\n\nJoachim Löw (* 3. února 1960, Schönau, Západní Německo) je trenér německé fotbalové reprezentace a bývalý fotbalový záložník.\n\nU týmu Německa působí jako hlavní trenér od roku 2006, předtím byl od roku 2004 asistentem trenéra Jürgena Klinsmanna. Po mistrovství světa 2010 v Jihoafrické republice zůstal v pozici německého trenéra na další dva roky.\n\nNěmecko vedl i na Mistrovství světa 2014 v Brazílii, kde s týmem mohl slavit zisk zlatých medailí po finálové výhře 1:0 proti Argentině. Německo získalo čtvrtý titul (první od roku 1990) a zároveň se stalo prvním evropským týmem, který ho vyhrál na jihoamerickém kontinentu.\n"}
{"id": "586924", "url": "https://cs.wikipedia.org/wiki?curid=586924", "title": "Seznam měst v Itálii", "text": "Seznam měst v Itálii\n\nToto je seznam italských měst nad 100 000 obyvatel, řazený podle počtu obyvatel.\n"}
{"id": "586927", "url": "https://cs.wikipedia.org/wiki?curid=586927", "title": "Celkové anestetikum", "text": "Celkové anestetikum\n\nCelkové anestetikum je látka určená k navození celkové anestezie, tedy vyřazení veškerého čití bolestivého i senzitivního s vyřazením vědomí.\n\nInhalační anestetika dělíme na anestetické plyny a prchavá anestetika. Zavádějí se do dýchacích cest a plic nemocného. Odtud přestupují přes alveolokapilární membránu do krve, která je distribuuje k mozku a dalším orgánům. Rychlost nástupu anestezie závisí kromě fyzikálních a chemických vlastností anestetika i na ventilačních, difuzních a perfuzních podmínkách plic (na větrání a rozvodu směsi, stavu alveolokapilární membrány a prokrvení plic).Po ukončení přívodu anestetik jsou tato částečně v nezměněné formě vylučována plícemi (vydýchána), částečně procházejí biotransformací v játrech a jejich metabolity jsou vylučovány ledvinami, částečně i žlučí.\n\n\nJedná se o páry těkavých kapalin, které jsou zaváděny do dýchacích směsí. Pro přesné dávkování par těkavých anestetik byly vyvinuty speciální odpařovače:\n\nSoučasná prchavá anestetika, která mají malou bezpečnostní šíři, tj. rozdíl mezi MAC minimální alveolární koncentrace anestetika) a smrtelnou koncentrací, nelze bez takto konstruovaných odpařovačů bezpečně podávat.\n\nZ dříve užívaných prchavých anestetik je možno uvést chlorethan, ethylen, divinylether, chloroform, trichlorethylen a methoxyfluran.V zemích tzv. třetího světa se používá diethylether (býval ceněn pro svoji velkou bezpečnostní šíři a pro svalovou relaxaci, kterou navozoval).\n\n\n\nAnestetikum se zavádí do žíly, odkud je krví zaneseno do cílového orgánu – mozku. Rychlý nástup anestezie je dán vysokým prokrvením mozkové tkáně. Rychlé probouzení je pak důsledkem přerozdělení anestetika nejdříve do tkáně svalové a sekundárně i do tkáně tukové (tzv. \"primární a sekundární odliv\"). Nejčastěji jsou nitrožilní anestetika užívána k vedení anestezie pro krátké operační či léčebné výkony.\n\n\n\n\n\n\n\nZ nitrožilních látek jsou pro účely celkové doplňované anestezie používána i další farmaka se sedativním nebo analgetickým účinkem, například:\n\n\n\n\n\nJsou podávána k zajištění operačního výkonu a usnadnění umělé plicní ventilace během operace. Dle mechanismu účinku je dělíme na:\n\n\n\nV současnosti je aplikována pouze v rámci disociativní anestezie ketaminem, většinou pro krátké výkony u dětí a popálených.\n\nJe používána zřídka. Téměř výlučně se s ní setkáváme u dětských pacientů, nebo pro základní utlumení při diagnostických vyšetřeních (RTG, CT, MR) a radioterapii.\n\nByla zkoušena pomocí ketaminu. Pro děti byla vyrobena např. fentanylová lízátka.\n\n\n"}
{"id": "586929", "url": "https://cs.wikipedia.org/wiki?curid=586929", "title": "Růžovský vrch", "text": "Růžovský vrch\n\nRůžovský vrch (německy \"Rosenberg\") či \"Růžák\", zvaný také \"Děčínská Fudžijama\", je výrazný čedičový masiv a národní přírodní rezervace nacházející se 2,5 km jihovýchodně od obce Růžová v okrese Děčín. Těleso vrcholu vzniklo jako následek vulkanismu v období třetihor a tvoří výraznou krajinnou dominantu. Na jeho svazích se nalézá zachovalý pralesovitý ekosystém smíšeného lesa, který je významný vysokou diverzitou rostlin, hub i živočichů.\n\nMezi ohrožené či neobvyklé druhy, které se na lokalitě vyskytují, patří mj. roháček jedlový (\"Ceruchus chrysomelinus\"), střevlík nepravidelný (\"Carabus irregularis\"), nosatec \"Plinthus tischeri\", mlok skvrnitý (\"Salamandra salamandra\"), čolek horský (\"Triturus alpestris\"), sýc rousný (\"Aegolius funereus\"), lišejníky kališenka modravá (\"Calicium glaucellum) \"a misnička bělohnědá (\"Miriquidica leucophaea\"), houby liška Friesova (\"Cantharellus friesii\") a helmovka dvojvonná (\"Mycena diosma\") a rostliny děrkavka chluponosná (\"Grimmia trichophylla\"), tolita lékařská (\"Vincetoxicum hirundinaria\") a meruzalka alpská (\"Ribes alpinum\") a další. Růžovský vrch také spadá do I. zóny Národního parku České Švýcarsko.\n\nRůžovský vrch je výrazný čedičový vrchol kuželovitého tvaru, který se nachází v katastrálních územích obcí Růžová a Srbská Kamenice v okrese Děčín. Svým výrazným tvarem a především převýšením až o 300 m oproti okolnímu terénu tvoří nepřehlédnutelnou krajinnou dominantu oblasti. S výškou 619 m n. m. je Růžák nejvyšším vrcholem Národního parku České Švýcarsko a v oblasti Českosaského Švýcarska je druhou nejvyšší horou po Děčínském Sněžníku.\n\nCelý vrchol i jeho širší okolí se nachází v několika chráněných územích, které spolu navzájem sousedí či se překrývají. Od vrstevnice 350 m n. m. výše je vrchol chráněn jako národní přírodní rezervace (NPR) Růžák o celkové výměře 92,82 ha (v některých dokumentech bývá uváděno 116 ha). Předmětem ochrany je čedičová dominanta Růžovského vrchu s přirozenými smíšenými porosty. Tatáž část vrcholu je vyhlášena jako I. zóna Národního parku České Švýcarsko, který se dále rozprostírá severozápadně od vrcholu. Na ostatních stranách sousedí NPR Růžák s Chráněnou krajinnou oblastí Labské pískovce. Celý vrch je také součástí větších chráněných území a to Ptačí oblasti Labské pískovce, Evropsky významné lokality České Švýcarsko ze soustavy NATURA 2000 a Chráněné oblasti přirozené akumulace vod (CHOPAV) Severočeská křída.\nNázev vrchu je asi odvozen z keltského slova \"ros\" znamenající „mohutný”. Svým výrazným zjevem poutal vrch již odedávna zvědavost obyvatel ze širokého okolí – je pravděpodobné, že sloužil jako pohanské obřadní místo a poutní cíl. Germánské kmeny Markomanů a Hermandurů údajně uctívaly Růžovský vrch jako Ásgard, sídlo bohů. Místní krajina Českosaského Švýcarska a Labských pískovců bývala také objektem zájmu saských a českých umělců zaměřených na krajinomalbu. Růžák je zobrazen například na obrazech \"Pravčický kužel\" od Adriana Zingga, na malbě \"Noční horská krajina s duhou\" (1810) a pravděpodobně také na obraze \"Poutník nad mořem mlh\" (1818) od německého malíře Caspara Davida Friedricha. I dnes je vrchol častým objektem na fotografiích z Českého Švýcarska. Snímek Růžovského vrchu v mlze od fotografa Václava Sojky získal zlatou medaili v soutěži Evropský profesionální fotograf roku 2012.\n\nK vrchu a okolí se také váže řada pověstí či pranostika: „\"Trägt der Rosenberg eine Hauben, kannst du wohl an Regen glauben.”\" – volně přeloženo \"„Nosí-li Růžák klobouk, na déšť se můžeš spolehnout.”\", která odkazuje na výrazný věnec oblačnosti, jenž se okolo vrcholu někdy tvoří.\n\nPodle některých zmínek prý již ve středověku stávala na vrcholku kopce kaple Panny Marie, která ale byla roku 1326 zničena sesuvem. V době napoleonských válek byla na Růžáku vystavěna roku 1808 věž sloužící jako vojenská pozorovatelna a triangulační věž (někdy se hovoří též o optickém telegrafu).\n\nAž do znárodnění roku 1931 ležel vrchol a většina svahů v bynoveckém panství rodu Clary-Aldringenů, zatímco východní část náležela k českokamenickému panství rodu Kinských. Na úbočí kopce lze dodnes nalézt řadu patníků, které značí hranici obou panství. Na počátku 80. let 19. století nechal tehdejší majitel panství Edmund Clary-Aldringen vybudovat u vrcholu 14 m vysokou šestipatrovou dřevěnou rozhlednu s dvoumetrovou kamennou podezdívkou. Rozhledna byla otevřena za účasti místních obyvatel dne 20. května 1881, o rok později přibyl k rozhledně kiosek. Díky zájmu návštěvníků později kiosek nahradil hostinec ve švýcarském stylu s pokoji pro ubytování návštěvníků, jenž byl otevřen 4. května 1890. Budova kiosku nadále sloužila hospodářským účelům.\n\nPoté, co byla první rozhledna v roce 1891 zničena bleskem, byla nahoře vystavěna a dne 4. července 1893 otevřena nová rozhledna, s dřevěným opláštěním, vysoká 24 m. Pro věž bylo vybráno nové místo, asi o 10 metrů výše na kopci, aby byl umožněn lepší výhled na všechny strany. Ani tato věž však neměla dlouhou životnost, protože roku 1903 ji strhla na vichřice přímo na budovu hostince.\n\nVelmi rychle byla postavena a otevřena na jaře příštího roku třetí rozhledna a to z financí syna předchozího majitele, Carlose Clary-Aldringena. Podobala se té první a měřila 18 m, z její plošiny bylo údajně vidět až 20 českých a německých rozhleden. Od počátku první světové války do roku 1925 byly rozhledna i restaurace uzavřeny. V poválečných letech bylo uvažováno o výstavbě nové rozhledny (v pořadí již čtvrté), avšak kvůli obavám z vyvlastnění v důsledku tehdejších politických změn nebyla nakonec stavba uskutečněna. V březnu 1930 byla na popud a vlastní náklady Anny Reichertové, místní hospodyně, provedena obnova věže za částku 11 000 Kč.\n\nTuristické budovy na Růžovském vrchu skončily neslavně – dne 26. srpna 1931 vyhořela dřevěná budova restaurace a věž byla stržena 13. října 1936 kvůli údajně havarijnímu stavu. Dnes jsou na vrcholu patrné pouze zbytky budov a na nejvyšším místě je uprostřed pozůstatků vztyčen dřevěný kříž.\n\nRozhledna i hostinec se v dobách své největší slávy těšily velkému zájmu turistů, především z německých zemí – vrchol údajně za rok navštívilo až 10 000 lidí. Proto byla roku 1889 vystavěna cesta, která usnadňovala dopravu zásob, především potravin a piva – cesta tak byla zvána (neboli \"Pivní cesta\"). I turisté mohli být vyvezeni na vrchol kočárem taženým dvěma bělouši pana Schuberta a to za patřičný obnos 50 korun. Po \"Bierweg\" také v letech 1930–1933 zdolali vrchol Emil Richter a Karl Hoffmann na motocyklu značky Premier 500 cm³, vyrobeném v Chebu.\n\nV letech 1924–1946 byl na severním úpatí vrchu v provozu lom na kámen, štěrk a bazanitovou suť s drtičem poháněným lokomobilou. Těžba, která částečně pokračovala až do roku 1974, ovšem nenávratně zničila místní přírodní úkaz vyhledávaný turisty již v 19. století, tzv. ledové jámy (\"Eislöcher\") – místa, kde zůstával ležet až do léta sníh, protože tu díky systému puklin vyvěral z podzemí na povrch velmi studený vzduch. Pozůstatky lomu jsou na úpatí svahu stále pozorovatelné.\n\nPrvní záznamy o lesních porostech v oblasti Růžáku pocházejí z 15. století, o jejich druhové skladbě ze 17. století. Od roku 1785 probíhalo vysazování modřínu opadavého (\"Larix decidua\"), smrku ztepilého (\"Picea abies\") a snižovalo se zastoupení jedle bělokoré (\"Abies alba\"). Záznamy z let 1921–1923 hovoří o mniškové kalamitě, která měla značný negativní dopad na zdejší již druhově chudé porosty. Obnova lesa v minulosti probíhala částečně výsevem, později sadbou a z velké části přirozenou obnovou, častá byla toulavá seč. Vzhledem ke strmým svahům Růžovského vrchu se na jeho velké části dochovaly porosty původní či bez velkých změn.\n\nJiž v roce 1953 bylo ekologem Janem Čeřovským v jeho diplomové práci navrženo zřízení chráněného území na Růžovském vrchu, společně s návrhem na zřízení velkoplošného chráněného území v oblasti Děčínských stěn. S myšlenkou bilaterálního chráněného území přišel v roce 1963 (v českém překladu v roce 1964) německý spisovatel Reimar Gilsenbach. Snahy o ochranu zdejšího území vyústily roku 1972 vyhlášením Chráněné krajinné oblasti Labské pískovce. Na území CHKO bylo 29. prosince 1973 vyhlášeno několik maloplošných chráněných území, a to Státní přírodní rezervace Růžák a dnešní PR Čabel a PP Nad Dolským mlýnem. Po přijetí zákona o ochraně přírody a krajiny v roce 1992 byl Růžák vyhlášen jako národní přírodní rezervace. V roce 2000 vznikl na části území CHKO Labské pískovce Národní park České Švýcarsko, v jehož první zóně se Růžovský vrch od roku 2002 nachází. V logu národního parku je Růžovský vrch viditelný na pozadí Pravčické brány, což odpovídá pohledu z vyhlídky u brány.\n\nZ geomorfologického hlediska je vrch součástí geomorfologického celku Děčínská vrchovina, podcelku Děčínské stěny, okrsku Růžovská vrchovina a podokrsku Arnoltická vrchovina, jejíž je samostatnou geomorfologickou částí.\n\nPodloží Růžáku a širšího okolí je tvořeno druhohorními sedimenty české křídové pánve, jimiž jsou kvádrové křemenné pískovce středního turonu až coniaku. Během třetihor probíhala na celém území Českého masivu intenzivní vulkanická činnost – Růžovský vrch je výjimečně zachovanou ukázkou třetihorní vulkanické elevace. Vrchol je tvořen žilným tělesem (peň vulkanitu) nefelinického bazanitu, který během miocénu pronikl podložními pískovci. Sloupcová odlučnost bazanitu je dobře patrná na skalních výchozech. Svahy vrcholu jsou pokryty čtvrtohorním zvětralinovým pláštěm, který je patrný obzvláště v místech bez vzrostlé vegetace – tzv. suťová pole neboli kamenná moře. Původní druhohorní středně- a hrubozrnné pískovce jizerského souvrství se dochovaly v podobě skalních výchozů na jihozápadním, jižním a východním svahu okolo vrstevnic 480–500 m n. m., místy se vyskytují i zvětralé slínovce teplického souvrství.\n\nNa úpatí svahu se nachází několik míst s výdechy studeného a teplého vzduchu z podzemí. Výdechy teplého vzduchu – ventaroly – na jižním svahu byly objeveny během zimy 2006, přičemž teplota v nich převyšovala teplotu okolí až o 13 °C. Výdechy studeného vzduchu byly známy už z minulosti, protože v jejich okolí zůstával sníh ležet až do léta – podle toho byla taková místa nazývána ledové jámy (\"Eislöcher\"). Nejvýraznější z nich se ovšem nacházely na místě pozdějšího kamenolomu na severním úpatí a při těžbě bazanitové suti byly tyto výdechy zničeny. Těžba zde pokračovala až do roku 1973, kdy byla zakázána, kvůli nebezpečí narušení stability celé lomové stěny. Občas zde a na suťových polích vlivem povětrnostních podmínek či pohybu zvěře dochází k pohybům a sesuvům materiálu, ale jako celek je Růžovský vrch geologicky stabilní.\n\nNa výskyt rostlinných druhů má kromě klimatických a povětrnostních podmínek významný vliv také typ geologického podkladu a od něj odvozená kvalita půd. Většina půd je kamenitá, ve vrcholové části a na většině svahů se zásaditým charakterem, kde je bohaté bylinné patro. Ve spodní části vrchu se projevují na živiny chudší půdy na pískovcovém podloží. Kamenná moře, která jsou chudá na cévnaté rostliny, naopak poskytují vhodné podmínky pro výskyt mechorostů a lišejníků. Druhová skladba povětšinou odpovídá přirozené skladbě, s výjimkou chybějící jedle bělokoré (\"Abies alba\") a nízkého zastoupení jilmu horského (\"Ulmus glabra\"), jehož populace byla v minulosti silně postižena grafiózou (\"Ophiostoma ulmi\"). Od roku 2007 slouží lokalita jako regionální genová základna pro populace buku lesního (\"Fagus sylvatica\") a javoru klenu (\"Acer pseudoplatanus\").\n\nAž 60 % území rezervace zaujímá submontánní suťový les (sv. \"Tilio-Acerion\") na strmých kamenitých svazích a v okolí kamenných moří. V jeho stromovém patře je zastoupen javor klen (\"Acer pseudoplatanus\"), javor mléč (\"A. platanoides\"), jilm horský (\"Ulmus glabra\") a v menší míře lípa velkolistá (\"Tilia platyphyllos\"), l. srdčitá (\"T. cordata\"), jasan ztepilý (\"Fraxinus excelsior\") a buk lesní (\"Fagus sylvatica\"). V bylinném patře je dominantní strdivka jednokvětá (\"Melica uniflora\"), kyčelnice devítilistá (\"Dentaria enneaphyllos\"), k. cibulkonosná (\"D. bulbifera\"), hrachor jarní (\"Lathyrus vernus\"), svízel vonný (\"Galium odoratum\"), ječmenka evropská (\"Hordelymus europaeus\"), mléčka zední (\"Mycelis muralis\"), pitulník horský (\"Galeobdolon montanum\"), dále nitrofilní druhy jako netýkavka nedůtklivá (\"Impatiens noli-tangere\"), kakost smrdutý (\"Geranium robertianum\") a z kapradin kapraď samec (\"Dryopteris filix-mas\"), papratka samičí (\"Athyrium filix-femina\"), bukovník kapraďovitý (\"Gymnocarpium dryopteris\") a vzácně též nehojná kapradina laločnatá (\"Polystichum aculeatum\").\n\nDruhým nejhojnějším biotopem je se třiceti procenty květnatá bučina asociace \"Melico-Fagetum\" na mírnějších svazích v nižších výškách, kde ve stromovém patře převládá buk lesní (\"Fagus sylvatica\") a bylinné patro je zastoupeno podobně jako u submontánního suťového lesa ovšem bez nitrofilních rostlin a kapradin.\n\nDalší biotopy se vyskytují spíše okrajově (dohromady pokrývají 10 % rozlohy rezervace); jsou to acidofilní bučiny (as. \"Luzulo-Fagetum\", 5 %) bezlesé sutě (2 %) a po jednom procentu květnaté bučiny asociace \"Festuco-Fagetum\", skalní bory (\"Dicrano-Pinetum\") a na vrcholu bučina s třtinou rákosovitou (as. \"Calamagrostio arundinaceae-Fagetum\"). Kromě výše zmíněných druhů se v těchto společenstvích vyskytují metlička křivolaká (\"Avenella flexuosa\"), bika bělavá (\"Luzula luzuloides\"), jestřábník zední (\"Hieracium murorum\"), plicník tmavý (\"Pulmonaria obscura\"), zvonek broskvolistý (\"Campanula persicifolia\"), silenka nicí (\"Silene nutans\"), kostřava lesní (\"Festuca altissima\"), brusnice borůvka (\"Vaccinium myrtillus\"), borovice lesní (\"Pinus sylvestris\") a třtina rákosovitá (\"Calamagrostis arundinacea\"). Na vlhčích místech lze nalézt i rozrazil horský (\"Veronica montana\"), mokrýš střídavolistý (\"Chrysosplenium alternifolium\"), m. vstřícnolistý (\"Ch. oppositifolium\") a ostřici řídkoklasou (\"Carex remota\").\nDruhy, které se jinde na území NP nevyskytují, jsou tolita lékařská (\"Vincetoxicum hirundinaria\") a meruzalka alpská (\"Ribes alpinum\"), oba na suťových polích či v jejich blízkosti.\n\nNa vrcholu na místě bývalé restaurace se vyskytoval zavlečený zlatobýl kanadský (\"Solidago canadensis\"), který je v rámci péče o NPR likvidován, a v roce 2007 již nebyl jeho výskyt zaznamenán. Místy se vyskytuje též nepůvodní modřín opadavý (\"Larix decidua\"), s jehož likvidací se také do budoucna počítá.\n\nStejně jako lišejníky se mechorosty na Růžovském vrchu vyskytují převážně na suťových polích, a to druhy zoubkočepka kosmatá (\"Racomitrium lanuginosum\"), z. svazčitá (\"R. fasciculare\"), z. různořadá (\"R. heterostichum\") a štěrbovka skalní (\"Andrea rupestris\"). Zajímavým nálezem, v rámci severních Čech spíše ojedinělým, je epifytický mech šurpek úhledný (\"Orthotrichum speciosum\"), který je citlivý ke znečištění ovzduší. Vyskytuje se zde i druh děrkavka chluponosná (\"Grimmia trichophylla\"), jenž je zařazen na Červeném seznamu mechorostů ČR.\nV rámci NP patří NPR Růžák mezi nejbohatší lokality, pokud jde o diverzitu hub. Jsou tu druhy listnatých teplých lesů jako např. holubinka sluneční (\"Russula solaris\"), hvězdovka trojitá (\"Geastrum triplex\"), pevník plstnatý (\"Stereum subtomentosum\"), čirůvka prstenitá (\"Tricholoma batschii\"), liška kadeřavá (\"Pseudocraterellus sinuosus\"), ryzec žlutohnědý (\"Lactarius fulvissimus\") nebo bedla Grangeova (\"Lepiota grangei\"). Díky vysoké diverzitě místních listnatých lesů jsou bohatá i zdejší společenstva dalších vřeckovýtrusných hub.\n\nZe vzácných druhů se zde vyskytují širokoterčka Pouzarova (\"Lopadostoma pouzarii\"), ježatec různozubý (\"Creolophus cirrhatus\") a dále k zákonné ochraně navržené liška Friesova (\"Cantharellus friesii\") a helmovka dvojvonná (\"Mycena diosma\").\nČtyři druhy lignikolních pyrenomycetů zde byly nalezeny poprvé v rámci ČR, a to \"Capronia svrcekiana\", \"Ceratosphaeria rhenana\", \"Crassochaeta fusispora\" a \"Nitschkia parasitans\".\nKamenná moře na svazích Růžovského vrchu představují vhodný biotop pro lišejníky a celkově se jedná o lokalitu svým významem překračující rámec NP. Během lichenologického průzkumu bylo v NPR Růžák nalezeno 72 druhů lišejníků, z toho dva druhy, \"Vezdaea cobria\" a \"Lepraria elobata\", zde byly nalezeny poprvé v rámci ČR. Lišejníky drobnovýtruska hnědavá (\"Acarospora fuscata\"), buelie stélková (\"Buellia aethalea\"), šálečka hnědočerná (\"Lecidea fuscoatra\"), šálečka plochá (\"Lecidea plana\"), mapovník zeměpisný (\"Rhizocarpon geographicum\") a m. mnohoplodý (\"R. polycarpum\") jsou charakteristické pro čedičové sutě.\n\nZ ohrožených druhů zde byly nalezeny kališenka modravá (\"Calicium glaucellum) \"a misnička bělohnědá (\"Miriquidica leucophaea\"). Mezi zajímavé nálezy patří i montánní až alpinské druhy \"Lecidea lactea\", prášenka Jackova (\"Lepraria jackii\") a subatlantský druh dutohlávka mnohoprstá (\"Cladonia polydactyla\").\nRůžovský vrch je pozoruhodný vysokou diverzitou bezobratlých živočichů, včetně několika ohrožených druhů a druhů vyskytujících se obvykle na jiných stanovištích. Jsou zde druhy typické spíše pro vyšší nadmořské polohy, jako je mandelinka \"Chrysolina rufa squalida\", nosatec \"Notaris aterrimus\", páteříčci \"Podabrus alpinus\" a \"Malthodes guttifer\" a glaciální relikt, nosatec \"Plinthus tischeri\". Na místní suťové ekosystémy se váže výskyt vzácných druhů, jimiž jsou vousáč \"Leistus montanus kultianus\", studenomilný střevlíček \"Pterostichus negligens\", lanýžovník \"Choleva lederiana\" či drabčík \"Stenus glacialis\".\n\nNaopak teplomilnějšími druhy na Růžovském vrchu jsou vzácní brouci tesařík \"Oplosia cinerea\", stehenáč \"Oedemera femorata\" a saranče \"Chorthippus pullus\". Některé druhy indikují kvalitu a stálost místního lesa; patří mezi ně kriticky ohrožený roháček jedlový (\"Ceruchus chrysomelinus\"), ohrožený střevlík nepravidelný (\"Carabus irregularis\"), střevlík polní (\"Carabus arvensis\"), větevníček\" Platyrhinus resinosus\", mandelinka \"Chrysolina umbratilis\", dřepčík kulovitý (\"Apteropeda globosa\"), vzácný stehenáč \"Ischnomera cinerascens\" a nosatci \"Ruteria hypocrita\", \"Acalles camelus\", \"A. boehmei\", \"A. commutatus\".\n\nPři lepidopterologickém průzkumu v roce 2002 zde bylo nalezeno celkem 437 druhů motýlů. K nim patří mj. celoevropsky vzácný mol \"Eudarcia pagenstecherella\", jehož housenky se živí lišejníky rostoucími na skalách. Nepříliš hojní motýli jsou též píďalka síťkovaná (\"Eustroma reticulatum\") a vrbkovníček \"Mompha terminella\".\nZe silně ohrožených obojživelníků zde žije v počtu několika málo jedinců mlok skvrnitý (\"Salamandra salamandra\") a čolek horský (\"Triturus alpestris\"), z plazů poměrně běžná ještěrka živorodá (\"Lacerta vivipara\"). Hnízdí zde silně ohrožený sýc rousný (\"Aegolius funereus\") a další ptáci jako datel černý (\"Dryocopus martius\"), žluna šedá (\"Picus canus\"), šoupálek krátkoprstý (\"Certhia brachydactyla\"), holub doupňák (\"Columba oenas\"), sýkora babka (\"Parus palustris\"), rehek zahradní (\"Phoenicurus phoenicurus\") a lejsek černohlavý (\"Ficedula hypoleuca\").\n\nZ běžnějších druhů savců se zde vyskytuje veverka obecná (\"Sciurus vulgaris\"), plch velký (\"Myoxus glis\"), prase divoké (\"Sus scrofa\"), srnec obecný (\"Capreolus capreolus\") a jelen evropský (\"Cervus elaphus\").\n\nÚzemí národní přírodní rezervace je pod správou Národního parku České Švýcarsko a řídí se plány péče pro obě chráněná území. K ochraně živočichů jsou především zachovávány drobné vodní plochy pro čolka horského (\"Triturus alpestris\") a pro vývoj bezobratlých, jako např. kriticky ohroženého roháčka jedlového (\"Ceruchus chrysomelinus\") či ohroženého střevlíka nepravidelného (\"Carabus irregularis\"), je ponechávána na místě mrtvá dřevní hmota.\n\nDíky příkrým svahům a relativní nedostupnosti území je dochovaná druhová skladba blízká přírodní skladbě. Dosazována je především chybějící jedle bělokorá (\"Abies alba\") a málo zastoupený jilm horský (\"Ulmus glabra\"), odstraňován je nepůvodní modřín opadavý (\"Larix decidua\"), zlatobýl kanadský (\"Solidago canadensis\") a douglaska (\"Pseudotsuga\" sp.). Lokalita též od roku 2007 slouží jako regionální genová základna pro populaci buku lesního (\"Fagus sylvatica\") a javoru klenu (\"Acer pseudoplatanus\"). V horizontu deseti let od roku 2007 se počítá s přenecháním většiny území samovolnému vývoji, kromě části přímo sousedící s pozemky jiného vlastníka, na nichž je porost s vysokým podílem smrku ztepilého (\"Picea abies\").\n\nV lokalitě se projevuje běžné zatížení turistickým ruchem například ve formě vytváření erozních rýh či nadměrným výskytem synantropních rostlin, jako je kopřiva dvoudomá (\"Urtica dioica\"). Do budoucna se počítá pouze s nezbytnými úpravami v okolí stávajících turistických stezek (např. prořez padlých kmenů) a případnou obnovou značení a informačních tabulí.\n\nAčkoliv se Růžovský vrch nachází v národním parku, kde výkon práva myslivosti zajišťuje Správa NP, byl vzhledem k nekompaktnosti území parku přičleněn k honitbě Lesní správy Děčín. Limity a podmínky výkonu práva myslivosti na území NPR jsou ovšem stanoveny Správou NP. Vysoké stavy jelení a srnčí zvěře okusující mladé stromky neumožňují dostatečné zmlazení porostů, ale v souvislosti s mysliveckým hospodařením se situace v posledních letech zlepšuje.\n\nV NPR probíhá sledování vývoje lesních společenstev a to na čtyřech biomonitorovacích plochách. Jedna dvojice ploch (oplocená a neoplocená) sleduje vývoj v submontánním suťovém lese na svahu severozápadním, druhá dvojice ploch je v acidofilní bučině na severním svahu. Růžovský vrch je vzhledem ke svému charakteru také objektem specifických výzkumů, zaměřených především na inventarizaci a popis místních druhů. Jde o výzkumy lichenologické, mykologické, lepidopterologické, entomologické, floristické aj.\n\nNa vrchol lze dojít po žluté turistické stezce z Růžové (4,5 km), Srbské Kamenice (3,3 km) nebo Kamenické stráně (3,6 km). Z Růžové vede souběžně se žlutou turistickou značkou k úpatí kopce naučná stezka Růžová, která dále pokračuje k linii opevnění z roku 1938, Dolskému Mlýnu a přes Kamenickou Stráň se vrací do Růžové. Kvůli své geologické a botanické ojedinělosti v rámci NP je Růžovský vrch také cílem zaměřených exkurzí pro veřejnost, které pořádá Správa NP České Švýcarsko.\n\nRozhledu z vrcholku sice zabraňuje lesnatý porost, ale na několika místech stezky jsou úseky, odkud je výhled lepší. Na vrcholu se nacházejí pozůstatky budov hostince a rozhledny. Na nejvyšším místě je umístěn dřevěný kříž a o něco níže stojí informační cedule s vrcholovou knihou. Vzhledem k tomu, že většina Růžovského vrchu je chráněna jako první zóna Národního parku České Švýcarsko a zároveň národní přírodní rezervace, není pohyb mimo značené trasy povolen.\n\n\n"}
{"id": "586931", "url": "https://cs.wikipedia.org/wiki?curid=586931", "title": "AIK Stockholm", "text": "AIK Stockholm\n\nAIK Stockholm je nejpopulárnější švédský fotbalový klub. Název AIK znamená Allmänna Idrottsklubben. Klub sídlí v hlavním městě Švédského království a své domácí zápasy hraje od roku 2012 na stadionu Friends Arena v sousedním městě Solna. Dříve hrál v Solně na stadionu Råsunda (zbouraný 2013), který byl zároveň švédským národním stadionem, na němž se hrálo i finále mistrovství světa ve fotbale roku 1958.\nKlubovými barvami jsou černá a žlutá. Sportovní jednota AIK byla založena roku 1891, fotbalový odbor vznikl roku 1896. V historické tabulce švédské fotbalové ligy je AIK třetí za svými velkými rivaly Malmö FF a IFK Göteborg.\n\nNejvětším úspěchem klubu na mezinárodní scéně je zřejmě účast ve čtvrtfinále Poháru vítězů pohárů v sezóně 1996/97.\n\n\n"}
{"id": "586934", "url": "https://cs.wikipedia.org/wiki?curid=586934", "title": "Měľnica", "text": "Měľnica\n\nМельница (transliterace: Měľnica; česky Mlýn) je ruská folková skupina.\n\nK charakteristikám Měľnici patří výrazný hlas zpěvačky Natalie O'Shea. K největším hitům patří Horal () a Travička ().\n\n\n"}
{"id": "586937", "url": "https://cs.wikipedia.org/wiki?curid=586937", "title": "Lech Poznań", "text": "Lech Poznań\n\nLech Poznań (celým názvem Kolejowy Klub Sportowy Lech Poznań Spółka Akcyjna) je polský fotbalový klub. Název Lech odkazuje na mytologického zakladatele polského národa, který se pod stejným jménem vyskytuje i v českých národních pověstech (bratři Čech a Lech). Klub vznikl v roce 1922 pod názvem \"Lutnia Dębiec\". Poté mnohokrát změnil svůj název. Roku 1933 byl klub navázán na polské státní dráhy, což trvalo až do roku 1994. Proto se klubu říká dodnes též \"Kolejorz\" (železničář).\nNa mezinárodní scéně dosáhl klub největšího úspěchu v sezóně 2008–2009, kdy postoupil ze skupiny Poháru UEFA do třetího kola, kde vypadl s italským klubem Udinese Calcio.\n\n\n20. srpen 2018\"\n\n"}
{"id": "586941", "url": "https://cs.wikipedia.org/wiki?curid=586941", "title": "Základní škola Lázně Libverda", "text": "Základní škola Lázně Libverda\n\nZákladní škola v obci Lázně Libverda je škola určená pro 26 žáků. Ve škole je zavedena výuka cizích jazyků.\n\nBudova školy se nachází ve starší zástavbě v horní části obce, tedy mimo lázeňské centrum.\n\nŘeditelkou školy je PaedDr. Dana Rozkovcová.\n\nV Lázních Libverdě se vyučovalo již od roku 1786. Tehdy byla zřízena místní škola jako pobočka školy v blízkých Hejnicích. Jejím prvním učitelem byl Anton Neumann, který souběžně s vyučováním dětí pracoval jako tkadlec. Vedle toho se navíc ještě staral o obecní písemnosti.\n\nRoku 1819 byla díky podpoře Kristiána Filipa Clam-Gallase v obci zbudována samostatná škola. Na konci 19. století, v roce 1891, je škola na náklady obce přestavěna a rekonstruována.\n\nPo druhé světové válce, roku 1945, se ze školy stává jednotřídka s tím, že žáci po jejím vychozením pokračují dále ve studiu na hejnické měšťanské škole. Ovšem již za tři roky - od září 1948 - dochází k rozšíření školy na dvoutřídku a roku 1967 je navíc ještě otevřena i školní družina. Ke změně charakteru školy dochází ve školním roce 1986/87, kdy se ze školy stává škola zvláštní. Tento stav trval po dobu 20 let a na začátku školního roku 2006/07 došlo k opětovnému návratu ke klasické základní škole.\n\nŽáci mají k dispozici pracovní dílnu a klubovnu s kreslírnou. V blízkosti školy je navíc ještě:\n\nŠkola se prezentuje na různých akcích, a to jak v regionálním, tak v celorepublikovém rozsahu. Účastní se též programu Ekoškola, v němž v roce 2010 dokonce zvítězili. Od počátku školního roku 2004/05 je jedenkrát za dva měsíce vydáván žáky osmého ročníku školní časopis \"Propiska\".\n\n\n\n"}
{"id": "586945", "url": "https://cs.wikipedia.org/wiki?curid=586945", "title": "Urinoterapie", "text": "Urinoterapie\n\nUrinoterapie je název pro léčbu z oblasti alternativní medicíny, při které pacient pije svou vlastní (autourinoterapie) či cizí moč nebo se jí potírá. Společností je převážně vnímána jako kontroverzní či založená pouze na placebo efektu. Nebyla prokázána terapeutická účinnost takovýchto použití moči. Podle Českého klubu skeptiků Sisyfos je urinoterapie léčbou absurdní, protože moč je především roztokem látek odpadových, a někdy i tělu cizích, toxických.\n\nV Česku se urinoterapií zabývali především Jiří Cingroš a MUDr. Vilma Partyková.\n\nO urinoterapii, respektive o využívání moči coby léku, se, ačkoliv spíše okrajově, zmiňují staroindické (Damar Tantra) i arabské spisy (Sahíh al-Buchárí), zmínky se dochovaly i z čínské a mexické tradice, podle Římanů ji také využívali Galové. Na kožní potíže doporučoval pití moči i kontroverzní homeopat John Henry Clarke.\n\nV různých obdobích historie se využívalo mimo jiné i směsí obsahujících i moč některých zvířat k potírání nemocných, patrně s úmyslem znepříjemnit \"démonu choroby\" pobyt v těle nemocného natolik, že jej raději opustí.\n\nPoměrně četné je v dějinách medicíny použití moči k výplachu rány. Protože je moč sterilní, může se výplachem kontaminované rány snížit počet choroboplodných zárodků v ráně a tím i riziko přílišného hnisání nebo dokonce septického stavu.\n\nZastánci argumentují různě, například přítomností melatoninu v ranní moči, obdobnou funkcí jakou údajně mají homeopatika, či přítomností jiných pro lidské tělo cenných látek. Někteří ze zastánců urinoterapie hovoří dokonce o protirakovinném účinku, jelikož moč údajně obsahuje antigeny. Tato tvrzení jsou však prakticky pouze na úrovni hypotéz a nebyla odborně potvrzena. Moč zdravého člověka je sice sterilní, ale požití moče ve větším množství může pacientův stav spíše jen zhoršit, protože odpadní látky se zažívacím systémem vracejí do krevního oběhu, odkud byly, u těžších stavů a nemocí ledvin jen obtížně, vyloučeny.\n\nPodle České lékařské komory není třeba absurdní představu o léčebném účinku vypití vlastní moči vyvracet.\n"}
{"id": "586946", "url": "https://cs.wikipedia.org/wiki?curid=586946", "title": "BMW řady 5", "text": "BMW řady 5\n\nBMW řady 5 (BMW 5 nebo anglicky BMW 5 Series) je úspěšný automobil vyšší střední třídy německé automobilky BMW sídlící v Mnichově. Vyrábí se od roku 1972, nyní v 6. generaci. Legendárním vozem je sportovní model M5, který je považován za nejrychlejší čtyřdveřový vůz současnosti. Modely s karosérií kombi označuje BMW jako \"Touring\". Je to druhý nejprodávanější model BMW po vozech 3. řady, nicméně se z 50% se podílí na celkovém zisku společnosti. Dne 29. ledna 2008 byl vyroben pěti miliontý vůz této řady, přičemž se jednalo o limuzínu verze 530d v černé metalíze. \n\n5. řada debutovala v roce 1972 na frankfurtském autosalónu, kde byly představeny modely BMW 520 a BMW 520i, osazené 4-válcovým motorem, poskytujícím 115 resp. 130 koňských sil. Současně byl tímto představen nový systém značení vozů BMW, kdy první číslo určuje modelovou řadu a následující dvě informují o objemu motoru. \nNeopakovatelný design všech automobilů BMW sedmdesátých let stanovil francouzský designer Paul Bracq. Protáhlé a hladké linie, velká okna a nízká karoserie, originální prvky – například zdvojené přední světlomety či prohnutí zadních sloupků karoserie – byly provedeny v novém stylu a s použitím nových technologií.\nV druhém roce výroby byl na trh uveden první model s šestiválcovým motorem – BMW 525, s výkonem 145 koňských sil. Úsilí o postupné zvyšování výkonů motorů bylo jedním z hlavních důvodů rozšiřování modelové řady v následujících letech. \n\nV rámci této řady byly vyráběny následující modely:\n\n<nowiki>*</nowiki> Vozy vyrobené BMW Motorsport GmbH (dnes BMW M GmbH)\n\nV Jihoafrické Republice byly na závodě BMW v Pretorii montovány verze 520i, 528i and 530i.\nDruhá generace páté řady přímo navazovala na úspěšnou sérii modelů E12 a vyráběla se v letech 1981 – 1988. V roce 1983 se do výroby dostaly také poprvé v 5. řadě modely s dieselovým motorem. E28 byla také první sérií, která měla navržený středový tunel orientovaný směrem na řidiče a s možností systému ABS. Série E28 byla nahrazena v roce 1988 sérií E34.\n\nBěhem produkce série E28 došlo také v k prvnímu představení BMW M5.\n\nSériová výroba modelu E34 byla zahájena v únoru 1988 a byl vyráběn až do června 1996, kdy jej nahradil model E39.\n\nV rámci této řady byly vyráběny následující modely:\n\nProdej modelu E39 byl zahájen v roce 1995 na trzích v Německu a Velké Británii. Na ostatní trhy dorazil o rok později. \n\nV září 2000 byla série E39 vizuálně a technicky revidována. Nově vůz dostal populární přední světla \"Angel eyes\", pozměněná zadní světla, nové nárazníky a mlhovky. Modernizována byla i paleta motorů. V interiéru vůz např. dostal nový navigační systém s moderním displejem 16:9.\n\n\n!Model\n!Motor\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!Příprava<br>směsi\n!Přeplňování\n!KAT\n!Max. výkon<br>[kW (k) při ot./min]\n!Max. točivý moment<br>[Nm při ot./min]\n!Období výroby\n! colspan=\"14\" |Zážehové motory\n\n! colspan=\"14\" |Vznětové motory\n\n</table>\n\n!Model\n!Motor\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!Příprava<br>směsi\n!Přeplňování\n!KAT\n!Max. výkon<br>[kW (k) při ot./min]\n!Max. točivý moment<br>[Nm při ot./min]\n!Období výroby\n! colspan=\"14\" |Zážehové motory\n\n! colspan=\"14\" |Vznětové motory\n\n</table>\n\nLimousine: 1995–2003\nTouring: 1997–2004\n\nBMW E60 bylo uvedeno do výroby v roce 2003, kombi o rok později.\n\nModel E60 dostal zcela nový vzhled, který byl inspirován sedmičkovou řadou. Sklidil ovšem vlnu kritiky za nevyváženost přední a zadní partie (u sedanu) a mnoha motoristům se více líbí předchozí generace. Tento automobil byl vyráběn i s pohonem 4×4.\n\nNa jaře roku 2007 prošla řada E60 decentním faceliftem.\n\nPřed představením nové řady 5, BMW ještě roku 2009 uvedlo verzi GranTurismo, označovanou jako BMW řady 5 GT. \n\n\n"}
{"id": "586951", "url": "https://cs.wikipedia.org/wiki?curid=586951", "title": "Bruce Baumgartner", "text": "Bruce Baumgartner\n\nBruce Robert Baumgartner, (* 2. listopadu 1960 v Haledonu, New Jersey, Spojené státy americké) je bývalý americký zápasník – volnostylař, dvojnásobný olympijský vítěz z let 1984 a 1992 a čtyřnásobný olympijský medailista.\n\nVolnému stylu se začal věnovat na Manchesterské střední škole v rodném Halendonu a později pokračoval v tréninku na univerzitě v Terre Haute ve státě Indiana. V roce 1980 se poprvé dostal do americké seniorské reprezentace a byl náhrádníkem pro olympijské hry v Moskvě, které nakonec Spojené státy americké bojkotovali. V roce 1982 na indianské univerzitě promoval s bakalářským titulem a v témže roce poprvé startoval na mistrovství světa v Edmontonu. V roce 1984 se připravoval individuálně na olympijské hry v Los Angeles jako asistent trenéra univerzitního týmu v Edinboro v Pensylvánii. Olympijských her v Los Angeles se neúčastnili země Východního bloku a volnostylařskou supertěžkou váhu tento bojkot vážně poznamenal. Bez větších potíží postoupil do finále, ve kterém porazil Kanaďana Boba Molleho a získal zlatou olympijskou medaili.\n\nV roce 1986 se jako první Američan stal mistrem světa v nejtěžší váhové kategorii. V roce 1988 startoval na olympijských hrách v Soulu a bez porážky v základní skupině A postoupil do finále, ve kterém se utkal se Sovětem Davitem Gobedžišvilim. Vyrovnaný zápas rozhodla aktuální lepší Gobedžišviliho forma. Po porážce získal stříbrnou olympijskou medaili.\n\nV roce 1992 odjížděl na olympijské hry v Barceloně v životní formě. Z náročné skupiny B postoupil bez porážky přímo do finále, navíc ve třetím kole vrátil porážku ze Soulu Davitu Gobedžišvilimu. Jeho finálový soupeř Kanaďan Jeff Thue těžil z příznivého losu a ve finále mu nebyl soupeřem. Po jednoznačném vítězství získal druhou zlatou olympijskou medaili.\n\nV roce 1996 startoval na svých čtvrtých olympijských hrách v Atlantě. V domácím prostředí však nezvládl tlak velkého favorita a ve druhém kole prohrál s Rusem Andrejem Šumilinem. V opravách se však dokázal koncentrovat a postoupil do boje o třetí místo, ve kterém se opět utkal s Rusem Šumilinem. V opakovaném zápase opět prohrával, ale hnán domácím prostředím dokázal pár sekund před koncem srovnat skóre. Majitele bronzové medaile tak museli určit rozhodčí a ti se tradičně přiklonili na stranu domácího zápasníka. Získal poslední olympijskou medaili, která mu ve sbírce chyběla, bronzovou. Sportovní kariéru ukončil koncem roku 1997. Věnuje se trenérské a podnikatelské činnosti. Žije v Edinboro.\n\n"}
{"id": "586952", "url": "https://cs.wikipedia.org/wiki?curid=586952", "title": "Roger Hanin", "text": "Roger Hanin\n\nRoger Hanin, rodným jménem Roger Lévy (20. října 1925 Alžír, dříve Francouzské Alžírsko, dnes Alžírsko – 11. února 2015 Paříž) byl francouzský herec a režisér. Českým televizním divákům je patrně ponejvíce znám jakožto představitel hlavní role ve francouzském kriminálním a detektivním seriálu \"Navarro\".\n\nPochází z francouzské židovské rodiny, která žila v Alžíru, jeho dědeček byl rabín, otec telekomunikační úředník. Nicméně po svatbě konvertoval na katolickou víru. V době 2. světové války a nacistické okupace severní Francie měl problémy se svým židovským původem, kdy byl vyloučen ze školy, neboť francouzská vláda ve Vichy uplatňovala i ve školství antisemitské zákony.\n\nOd roku 1952 do roku 2006 hrál aktivně divadlo. V televizi vystupoval od roku 1971, od roku 1973 působil i jako režisér.\n\nSám o sobě prohlašoval, že je celoživotní komunista i aktivní odpůrce antisemitismu, což potvrdil také svojí soudní pří s Jeanem-Marie Le Penem.\n\nDne 1. listopadu 2008 oficiálně ukončil svoji hereckou kariéru.\n\nZemřel v únoru 2015.\n\nJeho manželka Christine Gouze-Rénal (1914–2002) byla filmová producentka a podnikatelka, sestra bývalé první dámy Francie Danielle Mitterrandové, manželky Françoise Mitterranda (který jim byl na jejich svatbě za svědka).\n\nPoté, co se jeho švagr François Mitterrand stal francouzským prezidentem, obdržel svoji nejproslulejší televizní roli komisaře Navarra ve stejnojmenném francouzském televizním seriálu, který byl vysílán na francouzském televizním kanálu TF1 od října 1989 do října 2008 (tedy po 20 let).\n\n\n"}
{"id": "586953", "url": "https://cs.wikipedia.org/wiki?curid=586953", "title": "Cartier", "text": "Cartier\n\nCartier S.A., běžně známý jen jako Cartier, je francouzský výrobce luxusních šperků a hodinek. Společnost nese jméno rodiny klenotníků Cartierů, jejichž kontrola nad firmou skončila v roce 1964. Rodina byla známá početnými luxusními kousky, jako je například tzv. Bestiář, kolekce šperků vyrobených do podoby panterů, draků, chimér, ptáků nebo krokodýlů. Legendárním symbolem Bestiáře i celé firmy je \"Panthère broche\", brož s panterem, která byla roku 1940 vyrobena pro Wallis Simpsonovou. Věhlas šperků rodiny Cartierů se dostal až do Indie, kde se místní mahárádža stal vlastníkem známého diamantového Paňdžábského náhrdelníku (The Patiala Necklace). Roku 1904 vyrobili Cartierové světově první náramkové hodinky, tzv. \"Santos\", určené pro brazilského letce Santos-Dumonta. Hlavní sídlo firmy je v Paříži.\n\nFirma má za sebou dlouhou a významnou historii, kdy uspokojovala požadavky královských příslušníků, stejně jako světoznámých celebrit. Princ z Walesu dokonce vítal Cartiera větou \"Joaillier des Rois, Roi des Joailliers\" (klenotník králů, král klenotníků). Cartier přijal objednávku na výrobu 27 tiár, určených pro korunovaci budoucího krále. Anglický král Eduard VII. byl korunován roku 1902 a v roce 1904 udělil firmě Cartier výsadu dodavatelů anglického královského dvora. Stejná výsada brzy následovala od královských dvorů Španělska, Portugalska, Ruska, Thajska, Řecka, Srbska, Belgie, Rumunska, Egypta, Albánie, a také od dynastie Orleánských a Monackého knížectví.\n\nFirmu Cartier založil roku 1847 Louis-François Cartier, který převzal dílnu po svém mistrovi. V témže roce si vzal Alfred Cartier na starosti administrativu firmy, ale byli to až Alfrédovi synové, Louis, Pierre a Jacques, kteří se zasloužili o celosvětový věhlas značky Cartier.\n\nV roce 1904 si brazilský pilot Alberto Santos-Dumont stěžoval svému příteli Louisi Cartierovi na nespolehlivost a nepraktičnost kapesních hodinek při letu. Cartier navrhl ploché náramkové hodinky s charakteristickým čtvercovým ciferníkem. Tyto hodinky si neoblíbil pouze Santos-Dumont, ale mnoho Cartierových klientů. A tak se zrodily tzv. \"Santosky\", první pánské náramkové hodinky (úplně prvním strůjcem náramkových hodinek je firma Patek Philippe, ale jednalo se o dámské a pouze jednorázové hodinky).\n\nLouis se roku 1899 s obchodem přestěhoval do ulice \"Rue de la Paix\" č. 13, kde sídlí dodnes. Právě Louis navrhl několik nejznámějších kousků, jako například tzv. Záhadné hodiny (záhadné proto, že mají průhledný ciferník a kromě ručiček, ukazujících čas, není nic vidět, ani hodinový strojek) nebo exotické, orientální a barevné \"Tutti Frutti\" šperky.\n\nRoku 1907 podepsal Cartier smlouvu s Edmondem Jaegerem, který souhlasil s exkluzivní dodávkou strojků pro Cartierovy hodinky. V té době měl Cartier pobočky v Londýně, New Yorku a Sankt Petěrburgu a rychle se stává jednou z nejúspěšnějších hodinových firem na světě. V roce 1912 se konalo představení modelů \"Baignoire\" a \"Tortue\" (oba jsou v prodeji dodnes), následováno velikým úspěchem modelu \"Tank\" roku 1917. Tento model, který navrhl Louis Cartier, byl inspirován válečnými stroji, které se nově začaly dostávat na západní frontu. Hodinky \"Tank\" přežily až do současnosti a jsou k dostání ve více než 30 variantách.\n\nZačátkem roku 1920 vytvořil Cartier společnost spojenou s Edwardem Jaegerem, čímž si Cartier zaručil dodávku značkových hodinových strojků pouze pro sebe. Tak se zrodila evropská hodinovo-hodinková firma, přestože Cartier dále používal strojky i od jiných známých výrobců (Vacheron Constantin, Audemars Piguet, Movado a Jaeger-LeCoultre). Právě v této době začal Cartier označovat svoje hodinky referenčním číslem. Čtyřmístné číslo bylo obvykle vlisováno do řemínku. Jacques si vzal na starosti provoz v Londýně a časem se přestěhoval na New Bond Street.\n\nPierre Cartier založil v roce 1909 pobočku v New Yorku, kam se také roku 1917 přestěhoval na Fifth Avenue. Usídlil se v novorenesanční vile Mortona Planta (syna železničního magnáta Henryho B. Planta), kterou navrhoval architekt C. P. H. Gilbert. Cartier získal sídlo od Planta výměnou za 100 $ v bankovkách a dvouřetízkový náhrdelník z přírodních perel, který měl v té době cenu 1 milionu dolarů.\n\nDo Cartierova týmu patřil také Charles Jacqueau, kterého v roce 1909 přizval Louis Cartier, a Jeanne Toussaint, ředitelka firmy Fine Jewelry. Po Pierrově smrti roku 1964, Jean-Jacques Cartier (Jacquesův syn), Claude Cartier (Louisův syn) a Marionne Claudelle (Pierrova dcera), vedoucí poboček v Londýně, New Yorku a Paříži, společnost prodali.\n\nRoku 1972 skupina investorů vedená Josephem Kanoui zakoupila pařížskou pobočku firmy Cartier. Prezident Robert Hocq, tvůrce konceptu \"Les Must de Cartier\" (Hocq prý jednou pronesl \"Cartier, to je nezbytnost!\", z čehož vznikl celý koncept výrobků Cartier, které prostě musíte mít) ve spolupráci s generálním ředitelem Alainem Dominiquem Perrinem začali představovat nové produkty, které reprezentovaly vysoký status a kvalitu z Cartierovské minulosti. V letech 1974 a 1974 byly pobočky v Londýně a New Yorku skoupeny zpět. Roku 1979 byly zájmy firmy spojeny vytvářením tzv. \"Cartier Monde\" (\"Svět Cartier\") a sjednocením poboček v Paříži, New Yorku a Londýně.\n\nFirma Cartier byla sjednocena v roce 1981 a vedoucím byl jmenován Alain Dominique Perrin. Rok poté si vzal na starost design šperků Micheline Kanoui a vytvořil novou kolekci \"Nouvelle Joaillerie\" (Nové šperky). Roku 1984 založil Alain Dominique Perrin \"Fondation Cartier pour l'art Contemporain\" (Cartierova nadace současného umění). Tento krok byl důkazem jeho snahy přivést firmu Cartier bezprodleně do 21. století vytvořením asociace se současnými umělci.\n\nV roce 1986 jmenoval francouzský ministr kultury Alaina Dominiquea Perrina vedoucím \"Mission sur le mecenat d'entreprise\" (Komise pro sponzorování umění). O dva roky později Cartier získal většinový podíl ve formách Piaget a Baume & Mercier. V letech 1989 - 1990 proběhla na žádost muzea první významná výstava šperků Cartier: \"l'Art de Cartier\" měla ohromný úspěch v Musee du Petit Palais v Paříži.\n\nPerrin v roce 1991 založil mezinárodní komisi \"Comite International de la Haute Horlogerie\", aby mohl zorganizovat svůj první salon. Ten se konal 15. dubna 1991 v Ženevě a postupně se z něj stalo každoroční setkávání profesionálů. Rok poté se konala další velká výstava \"l'Art de Cartier\", tentokrát v muzeu Hermitage v Sankt Petěrburgu. V roce 1993 byla vytvořena zastřešující společnost \"Vendome Luxury Group\", která sloučila firmy Cartier, Alfred Dunhill, Montblanc, Piaget, Baume & Mercier, Karl Lagerfeld, Chloé, Sulka, Hackett a Seeger.\n\nCartierova nadace se roku 1994 přestěhovala do Rive Gauche, kde založila nové vedení v budově speciálně navržené Jeanem Nouvelem. V prosinci téhož roku se z důvodů náhlého úmrtí Robert Hocqa stala předsedou nadace jeho sestra Brigitte Hocq. Joseph Kanoui se stal viceprezidentem \"Cartier Monde\". V dalším roce se konala důležitá výstava starověké kolekce Cartier v Asii. Roku 1996 hostila nadace Lausanne Hermitage ve Švýcarsku výstavu \"Splendours of the Jewellery\" (\"Skvostnost šperků\"), která prezentovala stopadesát let činnosti firmy Cartier a její výrobky. V současné době (2012) je firma Cartier vlastněna společností Richemont, jejímž majitelem je jihoafrická rodina Rupertů.\n\n\n"}
{"id": "586958", "url": "https://cs.wikipedia.org/wiki?curid=586958", "title": "Lhasa de Sela", "text": "Lhasa de Sela\n\nLhasa de Sela, známá pod uměleckým jménem Lhasa (27. září 1972, Big Indian, New York, USA – 1. ledna 2010, Montreal, Québec, Kanada) byla původem americká zpěvačka a skladatelka.\n\nV dětství žila kočovným životem. Spolu s rodinou bydleli v upraveném starém školním autobuse, se kterým putovali\npo Mexiku a USA. Průlom v její kariéře nastal v roce 1997 poté, co vydala své debutové album \"La Llorona\".\n\nV roce 2003 vydala další album s názvem \"The Living Road\", v roce 2009 bylo vydáno její poslední album\n\"Lhasa\". Na celém světě bylo prodáno více jak milión jejích nosičů.\n\nZemřela 1. ledna 2010 těsně před půlnocí. Stalo se tak 21 měsíců potom, co jí byla diagnostikována rakovina prsu.\n\n\n\n"}
{"id": "586959", "url": "https://cs.wikipedia.org/wiki?curid=586959", "title": "Lokální anestetikum", "text": "Lokální anestetikum\n\nLokální anestetikum (též místní anestetikum) je látka, která přerušuje vodivost nervového vlákna pro nervový vzruch. Brání depolarizaci vlákna blokádou sodíkových kanálů. Stejný účinek má lokální působení chladu nebo mrazu. Toto však již nemá širšího klinického použití (byť se občas pro tyto účely používá například chlorethan).\n\nMolekula místního anestetika je tvořena třemi částmi: \"aromatickou částí\" (odpovídá za rozpuštění v tucích a vazbu na plazmatické bílkoviny, a tím za stupeň účinnosti a délku trvání), \"amidovou nebo esterovou vazbou\" a \"aminem\" (ten odpovídá za rozpustnost ve vodě). \nEstery mají krátký poločas rozpadu, hydrolyzují spontánně. Amidy jsou stabilní. Až na kokain, který má vasokonstrikční účinky (stažení průsvitu cév), ostatní místní anestetika mají účinek vasodilatační (zvětšují průsvit). K prodloužení účinku a snížení toxicity jsou k nim přidávány příměsi vasokonstrikčních látek, které zpomalí vstřebávání v místě aplikace (např. příměs adrenalinu v poměru 1:200 000). Časté byly alergické reakce na místní anestetika esterového typu, jejichž příčinou byl vznik kyseliny paraaminobenzoové (PABA) při hydrolýze prokainu. Nejzávažnější komplikací však je toxická reakce. Je dána vzestupem koncentrace místního anestetika v senzitivních orgánech, hlavně CNS a srdci. Tam vyvolá stejný účinek jako v nervu, tedy zablokuje sodíkové kanály membrán. Prvními příznaky je brnění či mrtvění jazyka a úst, zmatenost a pocit úzkosti s nástupy křečí, bezvědomím a zástavou dýchání.\n\n"}
{"id": "586960", "url": "https://cs.wikipedia.org/wiki?curid=586960", "title": "Seznam olympijských medailistů ve skocích do vody", "text": "Seznam olympijských medailistů ve skocích do vody\n\nOd olympijských her 2000 soutěží v obou disciplínách dvojice v synchronizovaných skocích.\n\n\n\n\n\n\n\n\n\n\n"}
{"id": "586966", "url": "https://cs.wikipedia.org/wiki?curid=586966", "title": "DJ Got Us Fallin' in Love", "text": "DJ Got Us Fallin' in Love\n\nDJ Got Us Fallin' in Love je píseň amerického R&B zpěváka Ushera. Píseň se nachází na jeho EP Versus. Produkce se ujal producent Max Martin. S touto písní mu vypomohl americký rapper Pitbull. Tato píseň byla zparodována písní \"Revenge\", ve které se zpívá o creeperovi z počítačové hry Minecraft.\n"}
{"id": "586967", "url": "https://cs.wikipedia.org/wiki?curid=586967", "title": "Grande école", "text": "Grande école\n\nGrande école (doslovně \"velká škola\"), plurál \"grandes écoles\" je typ vysoké školy ve Francii, která poskytuje specializované vysokoškolské vzdělání. Studenti jsou na tento typ vysoké školy vybíráni pouze na základě přijímacího řízení a získávají odbornou přípravu na vysoké úrovni. Na některých školách je možné studovat až po ukončení vysokoškolského vzdělání na jiné běžné vysoké škole nebo univerzitě. První školy tohoto typu vznikaly již v polovině 18. století s cílem vyškolit státní zaměstnance v oblastech vojenství, hornictví, vodního a lesního hospodářství, správy, stavebnictví, zemědělství, námořnictví, veterinárního lékařství apod.\n\nJako první byla založena Škola pro dělostřelecké důstojníky (École d'officiers d'artillerie) Ludvíkem XIV. v roce 1679 v Douai, která byla připojená k místní univerzitě. Vojenská škola v Paříži (École militaire) byla založena v roce 1748.\n\nVznikaly i školy technického zaměření pro techniky a inženýry: Škola stavebních inženýrů královských plavidel (École des ingénieurs-constructeurs des vaisseaux royaux) v roce 1741, Královská škola mostů a silnic (École royale des ponts et chaussées) 1747, Královská škola stavebního inženýrství v Mézières (École royale du génie de Mézières) 1748, Hornická škola v Paříži (École des Mines de Paris) 1783.\n\nRovněž v roce 1761 vznikla Královská veterinární škola v Lyonu (École royale vétérinaire) a v roce 1765 stejná ve městě Maisons-Alfort u Paříže. V roce 1780 byla založena Škola umění a řemesel v Paříži (École d'Arts et Métiers).\n\nDalší tři školy vznikly během Francouzské revoluce v roce 1794:\n\nRovněž se z bývalých fakult Pařížské univerzity vytvořily nezávislé Právnická škola (École de droit) a Lékařská škola (École de médecine).\n\nVšechny tyto školy měly za úkol vychovávat budoucí státní zaměstnance.\n\nV době Restaurace vznikly:\n\nV době Druhého císařství:\n\nV době Třetí republiky:\n\nV době Čtvrté a Páté republiky:\n"}
{"id": "586968", "url": "https://cs.wikipedia.org/wiki?curid=586968", "title": "Grande école (film)", "text": "Grande école (film)\n\nGrande école (tj. \"Vysoká škola\") je francouzský film režiséra Roberta Salise z roku 2004. Spoluautorem scénáře je Jean-Marie Besset, který jej napsal podle své divadelní hry z roku 1995. Film byl nominován na Rotterdamském mezinárodním filmovém festivalu na ocenění „Tiger award“.\n\nPaul začne studovat na grande école a rozhodne se bydlet na koleji se svými novými spolužáky namísto aby bydlel se svou přítelkyní Agnès. Té se po čase zdá, že jejich vztah již není tak jako dřív a zjistí, že Paula přitahuje jeho spolubydlící Louis-Arnault. A to tak intenzivně, že mu ukradne i jeho boxerky. Proto Paulovi navrhne sázku o to, kdo dostane Louise-Arnaulta jako první. Když ona, Paul přestane přemýšlet o svých pocitech k mužům a zůstane s Agnès. Když vyhraje Paul, rozejdou se. V té době se Paul seznámí v kampusu s mladým arabským dělníkem Mécirem, který se do mladého studenta zamiluje. Paul jeho city opětuje.\n"}
{"id": "586969", "url": "https://cs.wikipedia.org/wiki?curid=586969", "title": "Somebody to Love", "text": "Somebody to Love\n\nSomebody to Love může znamenat název:\n\n"}
{"id": "586971", "url": "https://cs.wikipedia.org/wiki?curid=586971", "title": "Terezie Fučíková", "text": "Terezie Fučíková\n\nTerezie Fučíková (* 25. dubna 1936, Praha) je česká lékařka, specializující se v oborech imunologie, alergologie a vnitřního lékařství (s profilací na hepatologii), spoluzakladatelka československé klinické imunologie a v letech 1990–2001 přednostka Ústavu klinické imunologie 1. lékařské fakulty Univerzity Karlovy v Praze.\n\nV roce 1960 ukončila studium lékařství na Fakultě všeobecného lékařství UK v Praze. Krátce pracovala na Ústavu patologické anatomie 1. lF UK a VFN, v roce 1962 přešla na interní oddělení nemocnice v Obloukové ulici Prahy 10 a od roku 1965 působila na I. interní klinice 1. LF UK. V roce 1968 složila atestaci II. stupně z interní medicíny, roku 1974 obhájila kandidátskou dizertační práci (CSc.). V roce 1972 na klinice spoluzakládala Oddělení klinické imunologie, první takové pracoviště v Československu. Od roku 1978 do sametové revoluce byla prozatímně pověřena jeho řízením. Oficiální vedoucí pozici, ani akademickou kariéru nemohla po invazi 1968 vykonávat, protože byla římskokatolického vyznání a odmítla vstoupit do Komunistické strany Československa.\n\nV roce 1990 se z kliniky vydělil samostatný Ústav klinické imunologie 1. LF UK, jehož byla jmenována přednostkou a do curricula lékařských fakult byl nově zahrnut samostatný předmět imunologie. V roce 1995 získala titul doktor věd (DrSc.) a o rok později byla jmenována profesorkou klinické imunologie a alergologie Univerzity Karlovy.\n\nByla členkou předsednictev České imunologické společnosti a České lékařské společnosti J. E. Purkyně.\n\nDvakrát se vdala za praktického lékaře Zdeňka Fučíka. Mají spolu syna Zdeňka, restaurátora památek a dceru Terezu, lékařku. Věnovala se také malbě, měla několik výstav.\n\n"}
{"id": "586972", "url": "https://cs.wikipedia.org/wiki?curid=586972", "title": "The Hills", "text": "The Hills\n\nThe Hills je americká reality show, která se poprvé objevila na televizních obrazovkách v květnu roku 2006, kdy ji od té doby pravidelně vysílala hudební stanice MTV. Děj této show je situován do prostředí Los Angeles, kam se přestěhovala hlavní aktérka Lauren Conrad, která v tomto městě začíná novou část svého života. V červenci roku 2010 byla odvysílána závěrečná řada, která tak ukončila čtyři roky práce producenta Adama DiVella. \n\n\n"}
{"id": "586973", "url": "https://cs.wikipedia.org/wiki?curid=586973", "title": "Hřbitov portugalských židů", "text": "Hřbitov portugalských židů\n\nHřbitov portugalských židů (francouzsky \"Cimetière des Juifs Portugais\") též Židovský hřbitov v La Villette (\"Cimetière israélite de la Villette\") je bývalý židovský hřbitov v Paříži, který se nachází v ulici \"Rue de Flandre\" u domu č. 44 v 19. obvodu. Vznikl ve 2. polovině 18. století na malém pozemku v bývalém městě La Villette. Hřbitov má plochu 424 m a je zde 28 hrobů. Dnes se již k pohřbívání nepoužívá.\n\nŽidovský hřbitov v této části města existoval již v 18. století, ale původně na sousedním pozemku. Bylo to v zahradě domu č. 46, což byl hostinec, který se v roce 1773 dostal do majetku pohodného, který zde pohřbíval i mrtvá zvířata. Jacob Rodrigue Péreire, první učitel hluchoněmých ve Francii proto 3. března 1780 koupil dům č.p. 44 a pozemek za 800 liber. Vytvoření hřbitova bylo povoleno záhy 7. března 1780 a první pohřeb se konal již 8. března. Hřbitov byl uzavřen 18. února 1810, kdy vzniklo židovské oddělení na hřbitově Père Lachaise.\n\nHřbitov byl 3. ledna 1966 zapsán na seznam historických památek a je jedinou takto chráněnou náboženskou památkou v 19. obvodu.\n\nHřbitov je pro běžné návštěvníky jen obtížně přístupný, protože se nachází ve dvoře budovy. Případnou návštěvu je proto nutné dohodnout u Centrální konzistoře v Paříži, která je jeho majitelem.\n"}
{"id": "586983", "url": "https://cs.wikipedia.org/wiki?curid=586983", "title": "Basiliky", "text": "Basiliky\n\nBasiliky (z řeckého \"τά βασιλικά νóμιμα, ta basilika nomima\" – „císařské zákony“) je právní sbírka vydaná na konci 9. století byzantským císařem Lvem VI. Ten navázal na kodifikační práce svého předchůdce Basileia I. (podle něhož se dílo jmenuje) a sestavil objemově největší a svým významem jistě nejdůležitější sbírku práva celých byzantských dějin.\n\n\"Basiliky\" obsahují všechny části Justiniánovy kodifikace \"Corpus iuris civilis\" včetně novel. Kompilátoři ovšem nezpracovávali původní latinský originál, ale nějaké jeho překlady do řečtiny, parafráze a výtahy (snad se jednalo o řecké shrnutí \"Digest\" neznámého autora, překlad \"Kodexu\" od konstantinopolského profesora Thalalea a řecké parafráze \"Institucí\" pravděpodobně z pera právníka Theofilia; \"Novely\" měly být převzaty v původní podobě). Z Justiniána tak byly odstraněny věci již zastaralé, nadbytečné či kontradiktorní. (Samotný Basileios tento proces označil slovem \"repurgatio\", očištění.) Nakonec byly do řečtiny přeloženy i odborné právnické termíny.\n\nVzniklé dílo bylo kodifikací práva soukromého, veřejného a kanonického. Jeho první kniha se věnovala katolické víře, další tři církevnímu právu, zbývající byly o obecných právních principech, soukromému právu (45 knih), veřejném a úřednickém právu (8 knih), poslední kniha se zabývala právem trestním. Do sbírky také byla zahrnuta řada komentářů a vysvětlivek. Po jejím vydáním císař Lev VI. ještě k dílu dodal další nařízení, kterých nakonec bylo 113. Do dnešní doby se ze sbírky dochovaly asi 2/3 jejího obsahu, rejstřík je znám ze svitku z 12. století.\n\nNa rozdíl od Justiniánovy kodifikace se \"Basiliky\" skládaly jen z jediného celku, čímž bylo zabráněno vzájemným kontradikcím. Také měly promyšlenější složení. V praxi proto spolu s \"Procheironem\" a později ještě \"Hexabiblem\" byly používány až do zániku Byzantské říše (1453).\n"}
{"id": "586984", "url": "https://cs.wikipedia.org/wiki?curid=586984", "title": "Kaple Narození Panny Marie (Česká Kamenice)", "text": "Kaple Narození Panny Marie (Česká Kamenice)\n\nPoutní kaple Narození Panny Marie je státní kulturní památka v městské památkové zóně města České Kamenice v okrese Děčín. Jedná se o vrcholně barokní stavbu kruhového půdorysu vzniknuvší v letech 1736 – 1739 nejspíše z návrhu stavitele Octavia Broggia, o deset let později pak vznikl ambit. Ten má zdi uspořádané do čtverce a v jejich středech stojí portály, od kterých ke kapli vedou arkádové chodby a nad jižním ční z dálky viditelná zvonice. Vznik poutního místa je spojován s více než stem zázračných skutků Panny Marie Kamenické a provází jej mnoho pověstí. Je chráněna jako kulturní památka České republiky.\n\nJedna ze starých legend vypráví o tom, že dominikáni z Jablonného v Podještědí založili v České Kamenici v roce 1483 Růžencové bratrstvo, které stálo při katolické církvi v dobách protireformace. Katolíci získali v roce 1629 zpátky kostel, ale bez oltářů. Mariánskou sošku pro nový oltář zhotovil žitavský řezbář Kristián Ulrich. Je zajímavé, že Ulrich byl protestant, ale luteráni v Sasku a Lužici uctívali Pannu Marii. Po letech byla zhotovena nová soška a „žitavská“ byla odložena v sakristii. Hřbitov kolem farního kostela nestačil, a tak byl v 17. století zřízen nový u dřevěné kaple, do které pak v roce 1706 byla přenesena „žitavská Madona“.\n\nVýstavba kaple je svázána s působením čtvrtého děkana P. Jindřicha Ignáce Teigla (od r. 1706), ze jehož úřadu vrůstalo povědomí o zázračné sošce, která bývala vystavena v pohřební dřevěné kapli na sousedícím městském hřbitově. Páter se také nakazil morem, který Českou Kamenici postihl v letech 1713 – 1714, ale nákazu přežil a z vděčnosti za uzdravení nechal sošce Panny Marie zhotovit velký nový oltář v rokokovém stylu. Zázračných uzdravení přibývalo a Teigl začal uvažovat o výstavbě vznešenějšího poutního místa k jejímu uložení. Podařilo se mu úspěšně rozběhnout sbírku a než roku 1735 zemřel, odevzdal vybranou částku magistrátu, který o rok později položil základní kámen stavby.\n\nKaple prošla několika úpravami a renovacemi, které zahrnovaly mj. elektrifikaci, pokrytí střechy měděným plechem, vysázení lipové aleje či pořízení nových varhan. Tu nejrozsáhlejší v letech 1883 – 1885 financoval starosta České Kamenice Franz Preidl (1810 – 1889), kdy byla klenba kaple vyzdobena freskami Itala Ferdinanda Brunettiho s výjevy ze života Matky Boží, zdi získaly štukovou výzdobu a umělý mramor, okna vyplnily vitráže a byla zde vystavěna kaple svatého Františka Xaverského, Preidlova patrona.\n\nStavba po 2. světové válce kaple dlouho chátrala a rekonstrukce se dočkala až v letech 1995 – 1998.\n\n\n"}
{"id": "586985", "url": "https://cs.wikipedia.org/wiki?curid=586985", "title": "Vojtěch Říhovský", "text": "Vojtěch Říhovský\n\nVojtěch Adalbert Říhovský (pseudonym \"V. Ř. Dubský\") (21. dubna 1871 Dub nad Moravou - 15. září 1950 Praha) byl český hudebník a hudební skladatel. Proslul zejména v oblasti chrámové hudby.\n\nNarodil se v Dubu nad Moravou (okres Olomouc) v hudební rodině. Jeho otec i dědeček byli učitelé a ředitelé kůru v místním poutním chrámu Očišťování Panny Marie. Po studiích na německém reálném gymnáziu ve Šternberku a v Olomouci odešel do Prahy na C. a k. českou vysokou školu technickou. Technická studia však nebyla pro hudebně nadaného studenta příliš přitažlivá a proto přešel na Varhanickou školu, ze které odešel v roce 1889 (těsně před jejím sloučením s Konzervatoří). Z těchto let se také datují jeho první skladby. Dále studoval na operní a pěvecké škole Jana Ludevíta Lukese a v ústavu Arnošta Černého na Královských Vinohradech.\n\nPo studiích v Praze působil ve svém rodišti jako učitelský pomocník. V roce 1902 se stal ředitelem kůru v chrámu Nanebevzetí Panny Marie v Chrudimi. Kromě toho vyučoval v učitelském ústavu i soukromě a stal organizátorem hudebního života města jako všestranný hudebník a sbormistr.\n\nV roce 1914 získal místo ředitele kůru v chrámu sv. Ludmily v Praze-Vinohradech. Stejně jako v Chrudimi i v Praze se věnoval mnoha dalším hudebním aktivitám. Mimo jiné byl sbormistrem Arcibiskupského semináře a účastnil se činnosti Obecné jednoty cyrilské v Praze. Byl také varhaníkem v kostele Panny Marie Královny míru v Praze Lhotce. Pro tento kostel složil píseň: \"Královno míru\". Složil také píseň: \"Ó Srdce Páně, archo naší spás\"y.\n\nTěžiště jeho díla spočívá v chrámových skladbách, které jsou dodnes uváděny. Během svého života zkomponoval 27 mší na latinský text, z nichž nejznámější jsou např.:\nDále 10 českých mší, 5 requiem, několik Te Deum, cca 50 graduale a stejný počet ofertorií, pangelingua (80 latinských a 40 českých), litanie, pohřební zpěvy, koledy a další příležitostnou hudbu pro církevní účely. Z rozměrnějších děl je známa \"Velkopáteční kantáta\", op.68.\n\nMimo chrámovou hudbu komponoval zejména pro klavír a sborové skladby. Velmi populární byly jeho sbírky instruktivních skladeb pro klavír, varhany, housle a malé komorní soubory.\n\nNapříklad:\n\n\n"}
{"id": "586987", "url": "https://cs.wikipedia.org/wiki?curid=586987", "title": "Dark Messiah of Might and Magic", "text": "Dark Messiah of Might and Magic\n\nDark Messiah of Might and Magic je počítačová hra vyvinutá firmou Arkane Studios a vydaná Ubisoftem. Hra využívá upraveného Source enginu od Valve Software, který byl napsán pro Half-Life 2. Arkane Studios vyvinula část hry určenou pro jednoho hráče, Kuju Entertainment vytvořil multiplayerovou část.\n\n"}
{"id": "586988", "url": "https://cs.wikipedia.org/wiki?curid=586988", "title": "Ekloga (zákoník)", "text": "Ekloga (zákoník)\n\nEkloga (z řeckého ἐκλογή, \"eklogé\", výběr či výbor) byl byzantský zákoník z let 739-741 (některé prameny uvádějí rok 726 ). Vydal jej císař Lev III. Dílo čerpá z Justiniánovy kodifikace a obecně z římskoprávní tradice, v mnoha ohledech se však odkloňuje a čím dál zřetelněji staví na vlivu církve a křesťanských principů. Zákony v Ekloze uvedené jsou tak přímo označované za vůli Boží, jejímiž jsou císařové pouhými zprostředkovateli.\n\nKniha, psaná řecky namísto tradiční latiny, je uvozena předmluvou císaře (\"proemium\") a člení se na 17 kapitol. Co se týče obsahu, důraz byl kladen zejména na rodinné právo, kdy se zlepšuje ochrana a právní postavení ženy (tradiční římskoprávní podřízeni ženy muži v patriarchální rodině se ruší, žena je nyní svému muži rovnoprávná, mezi manželi vzniká společné jmění s rovnými dispozičními právy). Reformováno bylo i trestní právo, kdy se u mnoha trestných činů ruší trest smrti a nově se zavádějí tresty mrzačící (nejčastěji uřezání nosu či uší nebo oslepení). \n\nNa další vývoj byzantského práva měla Ekloga velmi silný vliv. (Ovlivnila i velkomoravský Zakon sudnyj ljuděm). Byla však zrušena kolem roku 870 císařem Basileiem I., dílem z osobní zášti vůči isaurské dynastii jejího vydavatele, dílem i proto, že plánoval vydat vlastní kodifikaci, která mnohem více vycházela z Justiniána.\n"}
{"id": "586990", "url": "https://cs.wikipedia.org/wiki?curid=586990", "title": "Arpașu de Jos", "text": "Arpașu de Jos\n\nArpașu de Jos ( , ) je rumunská obec v župě Sibiu v historickém regionu Sedmihradsko. V roce 2002 zde na rozloze 119 km² žilo 2 803 obyvatel. Jejím středem prochází silnice DN 1 Sibiu – Făgăraș. Zároveň tudy prochází železniční trať Sibiu – Brašov (stanice \"Arpaș\"), která je v současnosti v provozu pouze ve směru do Brašova a vlaky odsud odjíždějí třikrát denně. Provoz opačným směrem byl zrušen.\n\nObec je tvořena 3 vesnicemi: Arpașu de Jos, Arpașu de Sus (něm. \"Birndorf\"), Nou Român (něm. \"Goldbach\").\n"}
{"id": "586991", "url": "https://cs.wikipedia.org/wiki?curid=586991", "title": "Stříbrná židle", "text": "Stříbrná židle\n\nStříbrná židle je čtvrtou knihou ze série \"Letopisy Narnie\". Autorem je Clive Staples Lewis. Vydána byla v roce 1953.\n\nPředposlední kniha z edice Letopisy Narnie vypráví příběh Eustace a jeho spolužačky Jill Pole (v některých překladech též Julie Poláková). Na útěku před staršími spolužáky otevřou Eustace a Jill dveře a ocitnou se v Aslanově zemi. Tam se Jill chce před Eustacem předvést a schválně chodí po okraji skály. Eustace ji chce strhnou nazpátek, ale nešťastnou náhodou spadne ze skály sám. Zachrání ho však Aslan a pošle ho do Narnie. Jill zůstává v Aslanově zemi a dostává od něj úkol. Aslan jí poví čtyři znamení, podle nichž má spolu s Eustacem pomoci najít ztraceného prince Riliana, syna krále Kaspiana Desátého, který pomalu umírá a potřebuje svého následníka. Poté je i Jill poslána do Narnie.\n\nKdyž se ocitne v Narnii, setkává se tam opět s Eustacem. Ten právě kouká na odjezd starého krále. Netuší, že je to Kaspian a promrhá tak první znamení. Přátel si po chvíli všimne sova jménem Perolesklá. Odvede je k regentovi trpaslíku Dýnilovi a ten je ubytuje na Cair Paravelu. V noci je navštíví Perolesklá a odnese je na soví parlament. Tam se Jill a Eustace dozvídají příběh o princi Rilianovi. Před deseti lety mu had uštkl matku a on prahnul po pomstě. Chtěl hada zabít, a tak na osudné místo chodil ještě spoustu dalších dní. Na stejném místě však potkal krásnou ženu a jednoho dne se ztratil. Nikdo ho už nikdy neviděl a někteří si myslí, že ta žena byla čarodějnice.\n\nSovy se dohodnou, že Eustacovi a Jill pomůžou na další cestě a odnesou je k jejich novému průvodci - bludičkovi jménem Čvachetka. Ten se s nimi vydává hledat rozvaliny starého obřího města. Na cestě potkají Paní v zelené kytlici a ta jim poradí další cestu. Pošle je ale do náruče obrů, kteří si z nich chtějí na slavnostech udělat oběd. Když to přátelé zjistí, pokouší se utéct. Při pokusu o útěk je zahlédnou obři a pronásledují je. Přátelé se schovají v jeskyni. Tam je naleznou podzemšťané a odvádějí je k paní podzemí. Když trojice zjistí, že paní podzemí je Paní v zelené kytlici - čarodějnice která ovládá mysl prince Riliana a s jeho pomocí se pokouší ovládnout Narnii, pomáhají mu utéct a zničit vražedkyni jeho matky..\n\n\"\" bude filmovou adaptací knihy. Film režíruje Joe Johnston.\n"}
{"id": "586993", "url": "https://cs.wikipedia.org/wiki?curid=586993", "title": "Dejani", "text": "Dejani\n\nDejani ( , ) je rumunská vesnice, část obce Recea v župě Brašov v historickém regionu Sedmihradsko. V roce 2002 zde žilo 491 obyvatel. Nachází se v nadmořské výšce 590 m n. m. na úpatí pohoří Fagaraš a protéká tudy potok \"Râul Dejanilor\". Nachází se zde kostel, klášter a chatová osada s několika penziony.\n"}
{"id": "586994", "url": "https://cs.wikipedia.org/wiki?curid=586994", "title": "Șerbota", "text": "Șerbota\n\nȘerbota nebo také Vârful Șerbota je hora v Rumunském pohoří Fagaraš (rumunsky: Munții Făgărașului). Její vrchol leží v nadmořské výšce 2331 m. Nachází se v župě Argeș v centrální části země na západ od druhého nejvyššího vrcholu Fagaraše, Negoiu.\n"}
{"id": "586997", "url": "https://cs.wikipedia.org/wiki?curid=586997", "title": "Buteanu", "text": "Buteanu\n\nVânătoarea lui Buteanu nebo také Vârful Vânătoarea lui Buteanu hora v Rumunském pohoří Fagaraš (rumunsky: \"Munții Făgărașului\"). Její vrchol leží v nadmořské výšce 2507 m a patří tak mezi nejvyšší hory tohoto pohoří. Je přístupná ze sedla \"Saua Caprei\". V její blízkosti se nachází jezera Capra a Bâlea.\n"}
{"id": "587001", "url": "https://cs.wikipedia.org/wiki?curid=587001", "title": "Viștea Mare", "text": "Viștea Mare\n\nViștea Mare nebo také Vârful Viștea Mare je hora v Rumunském pohoří Fagaraš (rumunsky: \"Munții Făgărașului\"). Její vrchol leží v nadmořské výšce 2527 m a je tak třetí nejvyšší horou tohoto pohoří po blízké Moldoveanu a Negoiu. Je přístupná po strmé cestě ze západu od jezera Podragu a z východu od bivaku \"Porțita Viștei\".\n"}
{"id": "587004", "url": "https://cs.wikipedia.org/wiki?curid=587004", "title": "Švédové v Praze", "text": "Švédové v Praze\n\nŠvédové v Praze je opera (historická zpěvohra ve třech jednáních) českého skladatele Jana Nepomuka Škroupa z roku 1845 na libreto Josefa Pečírky. Premiéru měla v pražském Prozatímním divadle dne 22. dubna 1867, přičemž libreto pro tuto příležitost upravil Emanuel Züngel.\n\nJan Nepomuk Škroup, bratr Františka Škroupa, zkomponoval operu Švédové v Praze v době svého působení na místě druhého kapelníka Stavovského divadla v letech 1840-1846. Jednalo se – vedle oper bratra Františka – o jednu z prvních oper komponovaných na české libreto. Historický námět hrdinného odporu obyvatel Prahy a zejména studentů s legendárním vůdcem Jiřím Plachým při obléhání města Švédy roku 1648 tvoří pozadí milostného příběhu a zejména demonstrace lásky k vlasti.\n\nUkázky opery byly předvedeny v tzv. quodlibetu 26. ledna 1845 v Novém divadle v Růžové ulici, k inscenaci celé opery však nedošlo. Provedení se dočkala až po více než dvaceti letech, když ji v Prozatímním divadle uvedl tehdejší kapelník Bedřich Smetana. Libreto bylo pro tuto příležitost adaptováno Emanuelem Züngelem. Premiéra se konala v plném divadle (noviny hovoří o „četné návštěvě ve všech prostorách divadla“) se značným vnějším úspěchem, skladatel — který sám dirigoval — i představitelé hlavních rolí Růžena Havelková a Josef lev byli vyvoláváni.\n\nSoudobá kritika oceňovala zejména sborové scény (sbor studentů \"Bývali Čechové\" byl znám již dříve a prakticky zlidověl), jakož i celkově obratnost a zběhlost skladatele v nejrůznějších hudebních formách. Vytýkala mu však nepůvodnost (Národní listy: „\"Řekli bychom, že dle díla tohoto skladatel vůbec dovede sobě osvojiti a úmyslu svému přizpůsobiti to, co již jednou jest dáno, než z vlastní duše čerpati, k vyššímu zápalu se povznésti a myšlenku svou původně vysloviti.\"“), závislost na italských vzorech a nedramatičnost, celkově působilo více než dvacet let staré hudební zpracování v novém kontextu již zastarale. Předmětem výtek bylo zejména libreto, které poskytovalo řadu oblíbených operních situací, nemělo však dramatický účinek a oba hlavní hrdinové byli vykresleni schematicky a nesourodě. Opera neměla kasovní úspěch a po pouhých dvou reprízách zapadla.\n\n\"Švédové v Praze\" byli jedinou operou J. N. Škroupa provozovanou na českém jevišti. Ve Stavovském divadle byly provedeny dvě jeho německé opery, roku 1861 komická jednoaktovka \"Prsten lásky\" a roku 1870 romantická opera \"Vineta\".\n\nPředehru k opeře \"Švédové v Praze\" nahrál pro pražský rozhlas roku 1968 Josef Hrnčíř a Symfonický orchestr Československého rozhlasu v Praze.\n\nDěj se koná v Praze a okolí roku 1648\n\n(Venkovská krajina u dvorce) Rolníci slaví konec žní (sbor \"Dnes nám blahosti hojně přáno\"), do sboru se zapojuje Lidmila a apostrofou rodné země (\"Vábná ta vlast\"). Radování však ukončí Slavoš přinášející zprávu, že se blíží švédská vojska. Zůstává osamocen Otovaldský, který příchod nepřítele vítá (árie \"Vítejte mi nepřátelé\"). Vlast jej totiž (z neupřesněných důvodů) zavrhla a on ji nyní hodlá zradit, ač tuší, že tato zrada povede k jeho konci. Lidmila, která Otovaldského miluje, se jej snaží od tohoto úmyslu zvrátit (duet \"Otovaldský!... Hlas v duši tvé se ozývá\"), avšak ten je pevně rozhodnut. Osamělá Ludmila si zoufá, ale rozhoduje se chránit vlast. (\"On odešel... Vlasti má milená, zanech bědování\").\n\n(Švédský tábor) Švédští vojáci se cítí pány Čech a těší se na kořist (sbor \"Čest na vojáka se libě usmívá\"). Königsmark jim představuje Otovaldského jako člověka, který jim zítra otevře Prahu. Zatímco Švédové opakují vítězoslavnou píseň, rolníci a Lidmila bědují (dvojitý sbor \"Čest na vojáka.../Běduj drahá máti\").\n\n(Síň na pražské radnici) Lidmila vede vnitřní boj mezi láskou k Otovaldskému a oddaností vlasti. Přicházejí radní v čele s Turkem z Rožmitála. Lidmila je varuje před nebezpečím nejprve v alegorické podobě (\"Matka jedna na Vltavě\"), nakonec ale i jmenuje zrádce, jemuž radní přísahají smrt. Lidmila opět zoufá (ansámbl \"Ach, já jsem jej milovala\"). Do síně vrazí houf ozbrojených měšťanů a studentů se zprávou, že Švédové zradou pronikli do města. Všichni vyrážejí do boje (\"Nelekejme, nedbejme na záhuby den\").\n\n(Náměstí v Praze) Studenti zpívají latinskou píseň o vojenské odvaze (\"Alma mater dormit\"), jejich vůdce Jan Plachý je povzbuzuje do boje (\"Matka vlast žehná vás\"). Studenti zpívají známou píseň \"Bývali Čechové\". Lid a studenti se po modlitbě (\"Pane, zůstaň s námi\") nadšeně vrhají do boje. V tom okamžiku je přiváděn Otovaldský; lidé jej chtějí ihned ztrestat, Otovaldského však chrání jeho postavení Königsmarkova posla (\"Mne hrozba vaše neleká... Hanba tobě, podlý zrádce\").\n\n(U bojiště pod hradbami Prahy) Otovaldský chce vidět svou vlast uchvácenu a porobenu (\"Jen dál! jen dál! Nechť zuří boj!\"). Lidmila mu zradu vyčítá, hlavně se jej však snaží přesvědčit, aby včas prchnul do ciziny, Otovaldský však chce nejdříve vidět vlast \"mříti u nohou vítěze\". Mezitím se proti němu obrátí i Švédové, neboť Praha klade houževnatý odpor a byla zřejmě varována (ansámbl \"Marná vaše lest i zráda\"). K varování se přiznává Lidmila, Königsmark ji však nechá volně odejít a z tábora naopak vyžene nespolehlivého vlastizrádce Otovaldského.\n\n(Náměstí v Praze) Pražané zvítězili (sbor \"Vítězství je nám dáno\"), navíc byl - jak oznamuje Turek z Rožmitála - právě uzavřen mír (\"Drahá vlasť je zachována\"). Otovaldský se v přestrojení rozhoduje založit požár (\"Dosud žiješ, zrádná vlasti?\"). Studenti se vracejí z bojiště ke studiu (\"Domů jen... Tam, kde hra nás očekává\"), avšak vypozorují požár a chytí žháře Otovaldského. Marně nyní žádá o milost, odvrací se od něj i Lidmila a po plamenných výzvách Turka z Rožmitála a Jana Plachého již nebrání nic tomu, aby dav Otovaldského zlynčoval (ansámbl a finále \"Nadarmo již tvé volání... Kdo vlast svou drahou zapírá\").\n\n"}
{"id": "587006", "url": "https://cs.wikipedia.org/wiki?curid=587006", "title": "Hans Minder", "text": "Hans Minder\n\nHans Minder (* 28. srpna 1908) byl švýcarský zápasník, volnostylař. V roce 1928 na olympijských hrách v Amsterodamu vybojoval bronzovou medaili v pérové váze. V roce 1931 zvítězil a v roce 1933 byl druhý na mistrovství Evropy.\n\n"}
{"id": "587009", "url": "https://cs.wikipedia.org/wiki?curid=587009", "title": "Marie Imakuláta Rakousko-Toskánská", "text": "Marie Imakuláta Rakousko-Toskánská\n\nMarie Immakuláta Toskánská (: \"Maria Immakulata Rainera Josepha Ferdinande Theresia Leopoldine Antoinette Henriette Franziska Karoline Aloysia Januaria Christine Philomena Rosalia, Erzherzogin von Österreich, Prinzessin von Toskana\"; 3. září 1878, Baden u Vídně – 25. listopadu 1968, Zámek Altshausen) byla rakouská arcivévodkyně, princezna toskánská a sňatkem vévodkyně württemberská.\n\nNarodila se jako sedmé dítě a pátá dcera arcivévody Karla Salvátora Rakousko-Toskánského a jeho manželky Marie Immakuláty Neapolsko-Sicilské, dcery Ferdinanda II. Sicilského a arcivévodkyně Marie Terezie Izabely Rakouské. Byla členkou Habsbursko-Lotrinské dynastie.\n\nDne 29. října 1900 se Maria Immakuláta ve Vídni provdala za bratrance druhého stupně, vévodu Roberta Württemberského (1873–1947), který byl synem vévody Filipa Württemberského a arcivévodkyně Marie Terezie Rakousko-Těšínské. Manželství Marie Immakuláty a Roberta zůstalo bezdětné.\n\n"}
{"id": "587010", "url": "https://cs.wikipedia.org/wiki?curid=587010", "title": "Adolf Müller (zápasník)", "text": "Adolf Müller (zápasník)\n\nAdolf Müller (* 11. dubna 1914) byl švýcarský zápasník. V roce 1948 na olympijských hrách v Londýně vybojoval bronzovou medaili v pérové váze. Ve stejné kategorii nastoupil i v zápase řecko-římském, ale po prvním kole byl diskvalifikován kvůli váze.\n\n"}
{"id": "587011", "url": "https://cs.wikipedia.org/wiki?curid=587011", "title": "Prezident Francie", "text": "Prezident Francie\n\nPrezident Francie (francouzsky \"Président de la République française\") je nejvyšší představitel Francouzské republiky. Úřad francouzského prezidenta nemá ceremoniální povahu, ale je nadán širokou politickou mocí. Prezident je volen v od roku 1962 přímých všeobecných volbách všemi francouzskými státními občany. Hranice pasivního volebního práva je stanovena na 23 let. Prezidentské volební období je od novelizace v roce 2000 pětileté. Při posledních prezidentských volbách v roce 2017 zvítězil Emmanuel Macron. Sídlem francouzského prezidenta je Elysejský palác. Historicky prvním prezidentem se stal Charles Louis Napoleon Bonaparte v roce 1848, kdy byla vyhlášena Druhá republika. Kandidát na prezidenta může být zvolen nejvýše na dvě po sobě jdoucí volební období.\n\nFrancie se vzhledem k pozici prezidenta řadí mezi tzv. poloprezidentské republiky. Silné postavení prezidenta v politice se objevilo až s ústavou Páté republiky v roce 1958. Prezident je volen přímo (od roku 1962) a má významné politické pravomoci:\n\nOd roku 1958 byla doba vlády prezidenta sedmiletá, ale Jacques Chirac ji v roce 2000 zkrátil na pět let. Tímto opatřením měla být zmenšena pravděpodobnost, že prezident a parlamentem navržený premiér budou náležet do odlišných politických táborů (tzv. \"cohabitation\"). Kromě toho bylo sedmileté volební období kritizováno jako příliš dlouhé vzhledem k nedostatečné demokratické kontrole (odvolání prezidenta parlamentem je možné pouze z důvodu velezrady nebo z chování, které je „ve zřejmém rozporu s jeho úředními povinnostmi“). Francouzský prezident navíc nemusí skládat účty z rozpočtu svého úřadu.\n\nPrezident jako hlava francouzského státu je rovněž jako virilista spolu s urgelským biskupem jedním ze dvou titulárních spoluknížat Andorrského knížectví. Povinnosti spojené s touto funkcí vykonává prezidentův osobní zástupce v Andoře. Od zavedení andorrské ústavy v roce 1993 je role dvou titulárních představitelů především ceremoniální.\n\nV případě smrti nebo demise prezidenta přechází jeho úřad na předsedu Senátu, který jej vykonává pouze jako zástupce. Poprvé se tak stalo v roce 1969 po rezignaci Charlese de Gaulla a podruhé roku 1974 po smrti Georgese Pompidoua. Vzhledem k tomu že zastupování v prezidentském úřadu je jen dočasné, není nutné, aby předseda Senátu odstoupil ze své funkce. Nepřecházejí na něj některé zvláštní prezidentské pravomoci: nemůže rozpustit Národní shromáždění, nemůže vypsat referendum a nemůže iniciovat ústavní změny.\n\nPrvní kolo nových prezidentských voleb musí proběhnout nejdříve za 20 dnů, nejpozději do 35 dnů od uprázdnění prezidentského úřadu. Případné druhé kolo pak probíhá za všech okolností do 15 dnů od první volby. Předseda Senátu proto může zastupovat prezidenta nejvýše 50 dní. V období Třetí republiky zastupoval prezidenta v těchto případech předseda vlády.\n\n\n"}
{"id": "587021", "url": "https://cs.wikipedia.org/wiki?curid=587021", "title": "Pedagogická psychologie", "text": "Pedagogická psychologie\n\nPedagogická psychologie (nebo také psychologie výchovy) je hraniční vědecká disciplína, která čerpá poznatky z psychologie a pedagogiky, proto si jsou tyto obory velice podobné. V pedagogické psychologii se zkoumají zákonitosti výchovných vzdělávacích procesů. Pojem pedagogická psychologie se však v každé zemi vykládá jinak. Jde o rozsáhlou oblast zkoumání, která se zaměřuje na psychologické aspekty výchovy i vyučování jako takového. Celý výchovně vzdělávací proces je brán jako velmi komplexní, a psychologie výchovy se zaměřuje na jeho psychologickou stránku. Samotná výchova jako jeden ze základních pedagogických pojmů zahrnuje veškeré záměrné působení na člověka. Psychologie výchovy se poté pomocí psychologie jako vědy, a jejích výsledků v oblasti zkoumání člověka a jeho psychických vlastností a principů chování, snaží o podporu procesu výchovy a vzdělávání. Poznatků získaných v rámci psychologie výchovy je tak využito pro zlepšení (zefektivnění) procesu výchovy nebo i vzdělávání.\n\nPedagogika se opírá o celou řadu vědních oborů i naopak. Má velice úzký vztah k filozofii, fyziologii, nebo sociologii, čerpá také z historie, pediatrie atd. Pedagogické disciplíny se s přibýváním poznatků během svého rozvoje dělí na nové obory. Odvětví, která stojí na hranici hlavně mezi pedagogikou a psychologií (ale i jinými vědami), se nazývají \"hraniční obory\".\n\nHlavní obory pedagogické psychologie:\n\nPsychologie výchovy je začleněna mezi jednu ze tří hlavních oblastí, kterými se zabývá pedagogická psychologie (Kusák A, s. 9). Při svém zkoumání jsou přitom v rámci psychologie výchovy sledovány a zkoumány rozličné faktory, činitelé a psychické stavy se zaměřením na psychologické aspekty a zákonitosti a jejich vliv a projevy u vychovávaného. Jako předmět pedagogické psychologie je považováno „studium rozvoje osobnosti v podmínkách záměrného, cílevědomého učení a hledání optimálních podmínek tohoto rozvoje ve výchovně vzdělávacím procesu“ (Osladilová, s. 107). V potaz jsou v oblasti psychologie výchovy brány faktory jako je vývoj osobnosti vychovávaného, rysy jeho osobnosti a vlastnosti charakteru a osobnosti, které mají vliv při výchově a vedou ke zdárnému splnění výchovných cílů. Předmětem zkoumání je ale i učitel (vychovatel) a problematika jeho osobnosti, a jeho psychických dalších vlastností, které působí na proces výchovy a vzdělávání.\n\nV rámci psychologie výchovy je mnoho okruhů, které lze uvést jako předměty tohoto zkoumání. Patří mezi ně například osobnost vychovávaného, motivace vychovávaného, emoce, psychické stavy a procesy, tvořivost vychovávaného, temperament vychovávaného, sociální prostředí žáka, studenta či vzdělávaného obecně, sociokognitivní vývoj, sklony k agresivitě u vychovávaného, proces učení se, zákonitosti hodnocení, výchovný styl učitele (výuka) nebo aspekty vedení a také zkoušení a klasifikace.\n\nPedagogická psychologie jako věda, která se zabývá psychologickou stránkou výchovy, se zajímá i o samotný psychický stav a vývoj jedince, ať už se jedná o žáka, studenta nebo dospělé jedince. Psychika prochází vývojovými stádii u dospívajících a není zcela stálá ani u dospělých jedinců. Samozřejmě při zaměření je důležitým rozdílem zda je předmětem zkoumání dospělý jedinec, nebo dítě či dospívající. V případě dítěte (žáka, studenta) je nutno počítat s faktory jako je rodina a rodinné prostředí. Sociální prostředí formuje a působí na jedince jakéhokoliv věku, v mladším věku však intenzivněji. Pedagogická psychologie je zařazováno různými autory poněkud odlišně. Například Kusák, Dařílek (Kusák A, s. 7) je zařazují mezi aplikovanou pedagogickou vědu, protože „svou inspiraci čerpá z mnoha jiných vědeckých disciplín a oborů“ (Kusák A, s. 8). Za cíl této vědní disciplíny je poté možno považovat „usnadňování větší efektivity procesu učení a přispívat ke zvládnutí úkolů současné školy ve společnosti“ (Kusák A, s. 8).\n\nPsychologie výchovy a potažmo také pedagogická psychologie je vědou, která používá exaktní postupy a vědecké nástroje. Jako ostatní vědní disciplíny tedy definuje problémy, na jejich základě vědecké hypotézy. Následně provádí vědecké zkoumání pro získání dat a zjištění všech okolností a nakonec získaná data a zjištění analyzuje pro potvrzení nebo vyvrácení předtím stanovených hypotéz. Vědu kromě jejího předmětu specifikují i její metody (Homola I., s. 24). Pedagogická psychologie systém metod nemá ještě zcela rozpracován, ale používá mnohé metody používané i v pedagogice či dalších společenskovědních oborech:\nDále se např. jedná se o experiment, explorační metody, analýzu produktů činnosti, psychodiagnostické metody a metody sociometrické.\n\nZásady výchovy jsou obecně platná, praxí prověřená pravidla, kterými se při výchově musíme řídit.\n\nRoli hrají vnitřní podmínky a tudíž výchovný proces probíhá za velmi obtížných podmínek, které účinnost výchovného působení výrazně ovlivňují.\n\nV biologických podmínkách hrají roli:\n\nSociální podmínky, ve kterých se vychovávaný pohybuje, zde je důležitá rodina – sourozenci, zda harmonická či neúplná rodina, nebo hádky v rodině, jaké je pohlaví, povinnosti jednotlivých členů rodiny. Důležitý je také vliv kamarádů, sousedů, školy, hlavně učitele.\n\nV psychologických podmínkách je důležitý stav a úroveň všech \"poznávacích procesů\" = jaká úroveň vnímání, paměti, představ, myšlení, atd. Důležité jsou \"citové procesy\" – zvídavost, radost z nových poznatků a jaká je úroveň pozornosti a volních vlastností. Důležitou roli hraje psychické vlastnosti osobnosti a schopnosti, hlavně temperament.\n\nCíl je ideální meta, ke které směřujeme. Je důležité dosáhnout maximálního rozvoje každého jedince v souladu s jeho možnostmi. Metody výchovy k dosažení cíle – je cesta, způsob, jehož prostřednictvím dosahujeme stanoveného dílčího cíle:\n\nV prostředcích výchovy pro dosažení cíle rozumíme nástroje, kterými realizujeme stanovený cíl – hrou, učením, prací.\n\nUčení je jedna z nejzákladnějších činností člověka. Je to dlouhodobý proces, který u různých jedinců přináší různé výsledky, ty jsou závislé na vnitřních (genetika, nadání apod.) a vnějších podmínkách (rodina, škola apod.). V širším smyslu je to proces získávání zkušeností a v užším smyslu je to cílevědomý záměrný proces, při kterém dítě získává vědomosti, dovednosti, návyky, mění své chování a některé vlastnosti osobnosti.\n\nZnaky zdokonalují orientaci člověka v jeho životním prostředí, učením vždy čerpá z předcházejících zkušeností, tzn. když se mi něco osvědčí, nadále to používám, když ne, vyhýbám se tomu, ale vždy tohle pravidlo neplatí. Při učení čerpáme také za zkušeností a poznatků předchozích generací (dědictví).\n\nPodmínky učení ovlivňují průběh a výsledky. Vnitřní podmínky učení se hlavně zaměřují na zaměřenost dítěte a jeho zájmy, potřeby, motivy, atd. Je důležité rozvíjet a upoutat jeho motivy a zájmy. Dále jsou důležité citové stavy a rozpoložení, kdy je důležité, aby se člověk učil v době, když je v radostné náladě a rozpoložení, potom vše probíhá dobře a máme pocit úspěchu a radosti. Podmínky také dělíme na \"schopnosti obecné\" neboli inteligence a \"schopnosti specifické\", kdy má dítě úzké speciální nadání k něčemu. Důležitost klademe na dosavadní zkušenosti, dovednosti, vědomosti, návyky, hlavní je, že když máme na čem stavět, je to jednodušší. Používáme \"zpětnou vazbu\", kdy jsou nám poskytnuty informace o dílčích a konečných výsledcích a kde je důležitá kreativita.\n\nVnější podmínky učení se zaměřují na přiměřenost obsahu učiva, kdy vše souvisí s věkovými a individuálními zvláštnostmi, náročností, obtížnostmi a způsobu prezentace učiva. Klademe důraz na rozsah učiva a jeho množství, protože málokdo zvládne se ze dne na den naučit např. 50 stránek učiva. Důraz klademe na přiměřenost formy, protože pokud je forma přednášky nepřiměřená, nedokážeme se dlouho soustředit. Zde je pak důležitý výběr slov, pokud kantor zmiňuje slova cizí a nevysvětlí to, je to špatné. Na zvládnutí všeho důležitého je důležitá atmosféra soužití ve třídě, kdy závisí na chování kolektivu, pokud při ústním zkoušení drží palce, nebo se posmívají a je tam závist, odvíjí se to od výsledku zkoušeného. Důležité je si umět pomoci a popřípadě poradit. Hlavní roli zde pak hraje pedagog, kde by měli děti cítit, že mu záleží na tom, jak si vedou, že sleduje jeho výsledky, povzbuzuje ho nebo uklidňuje a umí méně výkonné žáky povzbudit. Roli hraje plánovitost, posloupnost učiva, kde je důležité pravidelně zkoušet, navazovat na předchozí učivo, spojit teorii s praxí.\n\nProces učení probíhá v určitém čase a má svůj prostředek a konec. Proces může být \"motivační\", který popisuje aktivizující a orientující fáze, kdy cílem je vzbudit zájem a zaměřit dítě na určité téma, připravit ho na to, co se bude dít. Dále je důležitý proces \"poznávací\", kdy seznámíme dítě s tím, co budeme dělat, jak to budeme dělat a proč to budeme dělat a hlavně seznamujeme s určitými úskalími (problémy), na které si má dát pozor. Dále proces \"výkonný (prováděcí)\", kdy vlastní zvládání učebního úkolu má být vysoce aktivní a kdy dosahujeme aktivity různými způsoby podle druhu činnosti. \"Hodnotící a kontrolní\" procesy musí na konci hodnotit a v průběhu kontrolovat. Do hodnocení vždy zapojujeme děti, snažíme se, aby uměli vyjádřit svůj názor - kriticky zhodnotit práci druhých i práci svou.\n\nV tomto typu učení získáváme poznatky o určitých předmětech, jevech, jejich využití, významu, atd., kdy výsledkem jsou vědomosti \"prvosignální\" získané prostřednictvím smyslů, nebo \"druhosignální\" získané pomocí myšlení a řeči. Osvojování poznatků může být logické, kdy je snaha o pochopení a mechanické kdy je to bez chápání logických souvislostí.\n\nV podmínkách trvalého osvojování vědomostí si osvojujeme aktivní postoj k učení', kdy se musíme chtít naučit na co nejdelší dobu a co nejlépe (neříkat si, ať to mám už rychle z krku a za sebou). Důležitý je úmysl, samostatné přemýšlení při řešení úkolů, kdy učenou látku aplikujeme, např. v matematice si zkusíme vyřešit pár příkladů, v cizím jazyce použijeme nová slovíčka do vět, v pedagogice a psychologii vymyslíme vlastní příklad. Je důležité učivo pochopit, protože ten, kdo ho pochopí, umí ho také prakticky aplikovat (důležité hl. u matematiky, chemie, fyziky). V tomto typu učení pomáhá \"transfer (kladný přenos učení)\", který má vliv z učení na něco jiného.\n\nMůže rušit \"interference\", neboli záporný přenos učení, který dělíme na \"proaktivní\", což znamená, že co umím teď, ruší, co se budu učit v budoucnu a \"retroaktivní\", což znamená, že co se učím teď, negativně ovlivňuje to, co znám z minula.\n\nHlavní a důležitá je kontrola v průběhu učení a jeho hodnocení, kdy hodnocen má pozitivně stimulovat a má podávat informace o pochopení, pokrocích a kontrola má sloužit k odstranění chyb. Neměli bychom vynechat opakování, kde platí zásada, že se má zapojit co nejvíce analyzátorů – oči, uši, ústa a nutno opakovat co nejdříve po osvojení - do 2 dnů. Také bychom měli samostatně reprodukovat, neboli vysvětlit vlastnosti slovy.\n\nZde si osvojujeme dovednosti, návyky, napodobování, smyslově pohybové dovednosti a návyky, které jsou založeny na zrakově pohybové koordinaci. Učíme se hygienickým návykům, sebeobsluze, pracovním návyků, činnostem ve volném čase (jízda na kole, na koni, bruslích), kde jsou důležité instrukce, hlavně v dětském věku, která je důležité pro sebevědomí a hlavně si složitější úkoly rozložit.\n\nEtapy vzniku dovedností a návyků:\n\nSociálním učením si osvojujeme typicky lidské formy chování, kdy se člověk stává člověkem, až když je v kontaktu s člověkem a učí se od něho. Podle aktivity učícího se lze toto učení dělit na \"spontánní učení\", které probíhá od narození, je nezáměrné a není předem daný cíl, je nepřesné, nesystematické, často zkreslené a nepravdivé, ale velmi dlouho se uchovává v paměti a na \"řízené učení mnou\" (tzv. záměrné samoučení), kdy si dítě často a samo klade cíl a snaží se ho dosáhnout, je závislé na rozvoji vůle (mezi 2. a 3. rokem), kdy je velmi důležitý velký vliv na vůli a iniciativnost, a \"řízené nějakým lektorem\", kdy role žáka je pasivnější. Žák získává poznatky prostřednictvím pedagoga. Je pravdivější, systematičtější a má ucelené soustavy poznatků.\n\nČlověk se učí přímým vedením (instrukcí), kdy hlavně u batolete používáme přímou instrukci, ale i v jiném věku (ale už nevysvětlujeme proč). Důležitá nápodoba, kdy dítě napodobuje druhé, zejména napodobuje různé způsoby vnější formy, napodobuje naše chování - zdravení, držení příboru, chování u lidí, napodobují rodiče, idoly - ty které máme rádi, kteří nám imponují a jsou nám \"vzorem\". Napodobení se týká hlavně vnějších forem chování. Dítě se také učí identifikací (ztotožněním se), kdy přebírá hlavně \"postoje\", identifikujeme se s těmi, které miluje a s těmi, kteří jsou sociálně silní a sympatičtí. Identifikace někdy působí jako obranný mechanismus, kdy „budu-li jako ty, nebudeš mě trestat“, poté se přidáme k lidem sociálně silnějším a „peskuji“ ty druhé (i když je mám rád]. Učíme se také poučováním, ale používáme jen tehdy, když je dítě schopné chápat důvody, proč se má v určité situaci určitým způsobem chovat.\n\nŘídíme se i sociálním chováním (psychologický trénink], kdy nás někdo učí, jak se za určité situace určitým způsobem chovat - lekce není zdarma, je placená (př.: nácvik asertivního chování - učím se reagovat na agresi, samoučení). Důraz klademe na \"observační učení\", je to učení na základě pozorování, kdy je důležité u všech forem \"zpevnění\" - je důležité pochválit (při zdravení - pochválit, že už zdraví), ale když se to nenaučil, říct, že je to špatné (př.: někdo byl pochválen, další se bude chovat také tak, aby byl příště pochválen on).\n\nPrvní forma je tzv. \"kanalizace\", neboli navykání si, kdy si od malička osvojujeme něco typického (doma vaří maminka jinak než jinde - tam mu to nechutná, stejně jako v cizině to nebude jíst, že je to jiné). Dítě si od mala osvojuje kulturně dané chutě, vkus, záliby, postoje, zvyky. Na co jsme si zvykli, to přijímáme, jiné odmítáme.\n\nDruhou formou je tzv. \"plasticita\", neboli netypické přijímání názorů bez posouzení, které je typické pro mentálně postižené a malé děti.\n\nJedinec porušuje společenské normy vědomě a tím se zabývá speciální pedagogická disciplína etopedie (specialista se nazývá etoped) a specializovaná středisková pracoviště výchovné péče se nazývají etopcentra. Etopy jsou např. v Ústí nad Labem, v Praze atd. Převýchova probíhá v dětských domovech do 10 let a v dětských domovech se školou různého typu do 18 let (polepšovna, pasťák). Ve výchovných ústavech (např. v Boleticích u Děčína) se léčí děti s nejvážnějšími poruchami chování – z krádeže, vraždy, tyto děti jsou citově tupé, své prohřešky vyprávějí jako pohádku bez citů.\n\nCharakteristické rysy jedinců s poruchou chování: Jsou citově tupí, tyto děti nejsou schopni empatie, neobjevují se pocity viny, nemají žádné výčitky svědomí a nikdy nepřiznají svou vinu, vždy za to může někdo jiný. Tyto děti jsou egoisté, kdy jsou koncentrováni jen na své prohřešky, důležité je pro ně jen to, co oni potřebují. Hodně dětí jsou agresivní a je to velmi časté, souvisí s citovou tupovostí, děti nejsou schopni empatie. Mají potíže s autoregulací (ovládáním sama sebe), kdy mají děti nižší frustrační toleranci - schopnost odolávat složitým situacím, kde neuspokojí své potřeby. Mívají více konfliktů s ostatními, kdy jejich vztahy jsou povrchní, kvalitativně nediferencované (nerozlišené), snadno zaměnitelné, pro druhé udělají jen to, když z toho oni mají prospěch. Lidem nedůvěřují. Měli bychom vyvodit úvahy při hodnocení poruch chování.\n\nDůležité je také brát v úvahu četnost projevu, kdy je důležité, zda napadl někoho úplně bezdůvodně, nebo měl dobrý důvod. Důležitá je intenzita a závažnost problému, nebo variabilita (proměnlivost, různorodost). Dobré vědět, dobu, kdy se problémy poprvé objevily, kdy je lepší hodnocení a léčba u starších jedinců. Brát v úvahu promyšlenost, jak to připravil, jeho impulzivnost, zda se dítě dopustilo krádeže ve skupině nebo samostatně.\n\nHlavním rozvíječem je nejčastěji rodina, když je neúplná, rozvrácená s konflikty, nebo rozvedená. Další příčinou jsou nesprávné styly výchovy, kdy se dítě hodně trestá, nebo moc rozmazluje (nízká frustrační tolerance). Dále, že je výchova příliš tvrdá, liberální, rodiče nemají na dítě čas, nedostatek materiálních prostředků v rodině, nebo naopak příliš opečovávající matka, nedůsledná, nejednotná výchova(matka řekne ano, ale otec řekne ne), nedostatek lásky. Další příčinou mohou být také patologické vlivy drogy, alkohol, závislost, kriminalita.\n\nDruhým rozvíječem je škola, hlavně jaké jsou vztahy mezi žáky, zda žák začne chodit za školu. Nebo také vztahy mezi učitelem, zda má dítě učitele a daný předmět oblíbený, důležitá systematičnost výkladu. Třetím rozvíječem jsou vrstevníci a kamarádi, kdy mají na dítě vliv hlavně v době dospívání, snižují autoritu dospělých]. A čtvrtým rozvíječem je společnost jako celek, hlavně jaká je rozvodovost ve společnosti, jaká je možnost zajímavého využití a jaký vliv mají média – internet, televize, právní systém, jak moc času je zvykem věnovat dětem.\n\nPrvní příčinou je nervová a psychická onemocnění, kdy u tohoto onemocnění je porucha chování průvodním jevem. Druhou příčinou je snížená inteligence, kdy dítě nedokáže domyslet důsledky, jsou sugestivní (snadno zneužitelné). Třetí příčinou jsou vrozené dispozice, kdy je dítě stejné jako někdo jiný z rodiny. Čtvrtou příčinou jsou epileptici, kteří jsou agresivní, když mají nepoznané a neléčené vady - nedoslýchavost, špatný zrak, poruchy hybnosti, poruchy v citové oblasti (vrozená anomálie). Pátou příčinou je citová deprivace, kdy se děti dopouštějí agresivního chování.\n\nHlavní třídění dle závažnosti a společenské nebezpečnosti. Nejčastější jsou \"poruchy disociální (dificilní)\", například drobné přestupky proti školnímu řádu, proti normám (pozdní příchod, lhaní), afektivní výbuchy. Tyto poruchy se zlepší drobnými výchovnými prostředky.\n\nDalší poruchy jsou \"asociální\", kdy chování neodpovídá společenským normám, ale ještě nevystupuje proti ostatním, nechce nikomu ublížit. Jsou sice nebezpečnější, ale nejsou namířeny proti ostatním. Hlavním př. jsou: dětské úniky, sebepoškozování, toxikománie, sebevražedné pokusy, negativismus - aktivně odmítá plnit požadavky.\n\nDalší poruchy jsou \"antisociální\", kdy je chování namířeno proti ostatním a chtějí jim ublížit. V této poruše je častá delikvence, kdy se může jednat o přestupek, příčinu, nebo soudní čin. Delikventi jsou stejně trestaní, jako dospělý - za závažné krádeže, fyzické ubližování, závažné falšování podpisů.\n\nDalší třídění je podle přítomnosti \"agresivity\". Buďto jsou děti agresivní, kdy násilné porušují a omezují práva ostatních - přepadení, týrání, vandalismus. Nebo jsou neagresivní, kdy je porušování norem bez agresivity - útěky, záškoláctví.\n\nTyto formy mohou být \"extrapunitivní\", kdy je agresivita zaměřená navenek proti ostatním lidem, nebo věcem. Nebo je \"intrapunitivní\", kdy je agresivita zaměřená vůči vlastní osobě - nadávky k sobě. Může také být fyzická, například různé fyzické napadení, nebo ničení věcí. Nebo psychická, jako jsou nadávky, nebo výhrůžky.\n\nAgresivním dětem toto chování přináší radost a uspokojení, kdy někoho zmlátí a řekne si, jak je dobrý. Nebo může být tato agresivita jakýmsi prostředkem uspokojování nějaké potřeby, ne pro radost, ale jen třeba pro peníze či pozornost.\n\nHlavní příčinou agrese jsou vlivy prostředí, kdy dítě může tento vliv brát jako obranný postoj, takovou reakci na tlak prostředí. Může to vnímat jako sociální model, kdy dítě napodobuje svůj model, který je agresivní. Nebo to brát jako psychickou deprivaci tam, kde došlo k narušení emočního vývoje. Zde se potom objevuje agresivita.\n\nDalší příčinou jsou dědičné dispozice, kdy je možné, že nejbližší rodina je bezproblémová, ale dítě je agresivní třeba po strýci. Další příčina jako je poškození mozku, například po úrazech hlavy, kdy mají problémy s uhlídáním agresivity-má souvislost s epileptickými změnami. Další příčina formou psychózy, která je častá u schizofreniků. Další příčinou jsou osobnosti s disharmonickým vývojem, kdy jeho vývoj někde vybočuje bez dispozic či příčin, některých vlastností má více, některých méně. Tato osobnost je \"psychopatická\" a \"disharmonická\". Další příčinou mohou být chromozómy, kdy určité odchylky mohou mít za následek agresivitu.\n\nJak zacházet s agresivním dítětem? Dobrý způsob například vybitím jiným způsobem, třeba sportem, pokud je možno respektovat pravidla. Nebo trestáním, kdy převahu musí mít dospělý, dítě se musí naučit, co se dělá a nedělá. Dále způsob, kdy vytyčujeme mantinely. Musíme říci, co budeme dělat a důsledně kontrolovat. Důležité je neustupovat. Stát si za tím, co řekneme. Hlavní je pozitivní vztah, kdy dítě musí cítit lásku i přes všechny zákazy. Musíme umět být dítěti oporou. Musíme také udržovat fyzický kontakt, ale jen u mladších dětí.\n\nZáškoláctví je to časté jako únikové chování obranného mechanismu, kdy jsou příčiny v rodině, škole, osobnosti dítěte. Dítě s touto poruchou odolává zátěžových situacím hůře. Na začátku bývá jeho chování impulzivní, vede k dalším prohřeškům - lži, podvody. Zde je nutné odhalit a postihovat, protože čím dříve se projeví a čím je častější a plánovitější, tím je náprava horší-děti to často chtějí napodobovat - působí to na ně jako sociální model.\n\nNejčastější je tzv. \"skryté záškoláctví\", kdy předstírá nemoc, schválně se vyhne škole, i když tam míří, často bývá v souvislosti s problémy ve škole. Méně časté je tzv. \"plánované záškoláctví\", které se vyskytuje většinou u starších dětí. Tento typ se může realizovat ve skupině, kdy je dítě pod tlakem party nebo vlivem přitažlivosti party.\n\nTato porucha chování je závažná varianta únikového chování. Hlavními druhy útěků a toulání jsou reaktivní a impulsivní útěky, což je zkratkovitá reakce na nějaké nepříjemnosti doma či ve škole s cílem pomstít se rodičům. Větší výskyt je v pubertě v souvislosti s pomstou a strachem. Tyto útěky jsou nepromyšlené, dítě nemá cíl kam jít a strach mají rodiče. Další druh útěku a toulání jsou plánované a připravované útěky, kdy je výskyt v rodině s opakovanými problémy, většinou však v adolescenci. Dítě má přesný cíl kam jít, většinou se nechtějí vrátit, často v rozvedených rodinách. Dále to jsou opakované útěky, což je stereotypní reakce na chronický konflikt, většinou problém v chování rodičů, ale i v osobnosti dítěte, které se většinou po útěku změní, jako i rodiče - protože nechtějí o své dítě přijít. Dále to jsou chorobné útěky, které jsou výrazné při onemocnění - duševní (psychóza), epilepsie (choriomanický záchvat, kdy neví po záchvatu, co se v okolí děje ani nic neví po probrání), většinou impulzivní ráz bez důvodu.\n\nToulání je dlouhotrvající opuštění domova, které navazuje na záškoláctví a útěky. Hlavní sklon mají děti: psychopatické, citově chladné, psychotici (duševně nemocní). Nemají citový vztah k lidem ani k určitému zázemí, hlavně nebezpečné se spojením s kriminalitou.\n\nPravá lež se většinou objevuje ve školním věku, kdy se dítě bojí táty a mámy, a proto lže. Je to jakési podstatné vědomí nepravdivosti a sledování nějakého účelu. Je důležitá významná frekvence, hlavně jak často lže a důležitá situace, za jaké lže. Důležitý je také účel, za jakým lže. Dítě nechce, aby byl druhý z pravdy naštvaný, nebo zatěžovaný, tak zalže.\n\nHlavním účelem je lež jako obranný mechanismus, kdy nechce někam jít, tak zalže, že má práci. Objevuje se často při zátěžových situací a je snadno odhalitelná. Častý je objev ve spojitosti se školními známkami - výmluvy, že nemá žákovskou knížku, když je tam 5. Chce se vyhnout problémům, většinou výskyt v zátěžových situacích. Dalším účelem je dosažení osobního prospěchu bez ohledu na ostatní, kdy se tato porucha musí ihned řešit, protože to může poškodit druhé - ublížit mu, navést ho k něčemu špatnému. Tento účel je spojený s egoismem, agresivitou, sobectvím a dalšími negativními projevy.\n\nDítě je schopné pochopit slovo „vlastnictví“ a akceptovat normy s tím spojené. Při posuzování krádeže bereme v úvahu místo, způsob, cíle a frekvenci. Krádeže mohou být pocitem beztrestnosti, nebo takový znak určité potřeby - něco chce, ale doma to nemá, tak to ukradne. Ke krádežím se schylují většinou děti ze sociálního prostředí, kdy kradou mimo domov. Tyto děti nemají právní vědomí. Trest často vidí jako nespravedlnost. A když je výskyt u velkého počtu dětí, nejsou tak závažné, protože se neopakují. Důležitý je také způsob krádeže, zda je neplánovaná, příležitostná (teď nás něco napadne – většinou u malých dětí), nebo něco moc chce, tak to ukradne. Hodně časté jsou drobné domácí krádeže, kdy ukradne rodičům drobné peníze z nehlídané kapsy u bundy a něco si za to koupí a po cestě to rychle sní.\n\nDalší druh krádeže je plánovaná a předem promyšlená, která je závažnější u staršího věku v partě či samostatně. Prognóza je o to horší, když se objeví hodně brzo. Často je spojena s dalšími poruchami chování, jako je toulání, fetování, prostituce. Krádež může být i organizovaná, která je nejhorší a často přeroste v delikventní činnost. Souvisí s cíli skupiny, ve které dítě je. Po odhalení bychom měli dát dítě do ochranné či ústavní péče(zde převýchovná péče). Velké riziko je v opakované delikventní činnosti, kdy je už pozdě na řešení problémů.\n\nCíl krádeže signalizuje velký problém dítěte, kdy krade pro druhé, většinou výskyt na konci školní docházky i dříve. Dítě je sociálně nezajímavé, proto musí krást. Dítě si neosvojilo komunikační dovednosti, proto si potřebuje kamarády kupovat, jinak ho nevezmou do party. Po krádeži je zajímavější. Dítě dále krade pro sebe, kdy chce získat něco, co jinak získat nejde, například chce kamarádův řetízek, ale nemá peníze, tak ho ukradne. Krade pro nouzové uspokojení základních potřeb (má hlad, nemá peníze, ale i když je má, tak v krámě ukradne chleba; nebo mu je zima, vidí hezkou bundu, ale nemá peníze, tak ji ukradne). Krade, protože má pud sebezáchovy, ale výskyt jen při extrémních podmínkách pro zachování života, jako jsou povodně, války. Krade pro projev náhradního uspokojení, což se vyskytuje u citově deprimovaných dětí, protože jim to dělá radost (nemají doma lásku), kradou věci pro sebe, pro své uspokojení (povídají si s nimi, jsou to kamarádi pro ně). Dále dítě krade pro partu, kdy si snaží udržet svoji pozici, přerůstají v delikvenci. Zde je aktivita opakovaná, může dojít až k zafixování norem v partě.\n\nMůže se objevit druh krádeže tzv. kleptománie, což je zdánlivě impulzivní, nesmyslné a nevysvětlitelné krádeže nespolečenských věcí. Buďto kradou vše bez výběru či přísně výběrové (barva, květiny). Dítě má silné nutkání ke krádeži, které nedokáže překonat. Příčinou krádeží jsou psychotická onemocnění, neboli tzv duševní onemocnění. Dále je to příčina mentálního onemocnění, kdy je toto nutkavé chování spojeno s neurózou.\n\nJe to násilné ponižující chování jedince či skupiny vůči slabšímu, který nemůže ze situace uniknout a není schopen se účinně bránit. Bezmocnost a slabost oběti stimuluje a posiluje šikanátora ještě k intenzivnějšímu šikanování. Šikanování má negativní dopad na člověka, kdy má špatnou sebedůvěru, špatný vztah s ostatními lidmi kolem sebe. Šikanování zanechává špatné stopy, protože poté často šikanují šikanovaní. Šikanovaný se špatně sebeprosazuje, je v sociální izolaci a nedůvěřuje lidem.\n\nPrvní typ je šikanování tzv. \"skryté\", tzv. sociální izolace. Dalším typem je šikanování \"zjevné\", jako fyzické násilí a ponižování či psychické ponižování a vydírání. Poslední typ šikanování je \"destruktivní aktivita\" založena na majetek, jako je lámání tužek, vysypání penálu, braní svačiny a krádež peněz - vydírání.\n\nŠikanovaný je odlišný jedinec, od pohledu slabší, bezbrannější, nechá sebou manipulovat a je úzkostlivý. Šikanovatel je většinou problémová osoba, mající komplex, který si léčí tím, že ukazují svou moc nad někým slabším. Mají málo rozvinutou empatii, jsou citově tupí, velmi agresivní, ale uspokojuje je to. Nejdůležitější je správná prevence. Šikanovaný musí vědět, že jim nikdo nesmí nic dělat, co je jim nepříjemné. Musíme si hlídat šikanovatele a soustředit se na něj. Musíme hlídat šikanovaného a jeho změny chování či změnu v učení. Hlavně musíme pracovat s celou třídou, udělat sociometrické měření.\n\nHodně záleží na tom, jak učitel umí se žáky jednat a navazovat s nimi nový a důležitý kontakt. Učitel musí umět žáka respektovat, poradit mu, i když mu určitý žák je nepříjemný(zlobí) a hlavně jak s nimi umí komunikovat. Učitel a žák tvoří základ ve výchovně vzdělávacích procesech - kvalita, kvantita, výsledky. Vztahy jsou tzv. nositeli vyučování, které bez nich není vůbec možné. Vztah učitel a žák je velmi podobný jako vztah rodiče a děti. Původně předávali vědomosti dětem jejich rodiče.\n\nDůležitá je kvalita vztahu, která je významná při formování postoje žáka k učení. Důležité je, jaký vztah je mezi žákem a učitelem. Pokud je vztah negativní, je také negativní naladění žáka k učivu. Důležité jsou také faktory mezi učitelem a žákem. Důležitá je osobní situace, pohlaví a věk dítěte a jací jsou rodiče dítěte. Důležité je, jak učitel bere svou práci v roli učitele, jako jeho povolání a jak bere důležitost tohoto poslání. Důležité je také, jaké vlastnosti má žák a jaké učitel, jak bere učitel svou dovednost k formování osobnosti žáka.\n\nCo ovlivňuje vztah žáka k učiteli? Ze začátku je postoj žáka k učitelovi neutrální, ale jen v první třídě. S postupem věku však přibývá k učiteli kritika a vztah je diferencovaný. Důležité je také sociální prostředí, ve kterém se vyučuje, jací jsou kamarádi a jak ho mezi sebou berou. Důležité je také, jestli mají žák a učitel něco podobného-vlastnosti, koníčky, poté je jejich vztah lepší a harmonický. Dívky mají k učiteli a ke škole lepší vztah než chlapci.\n\n\"Problémoví žáci\" mají většinou problémy rázu zdravotního, sociálního či psychického. Žáci však mohou mít \"disociální vývoj\", kdy mohou lhát, šikanovat, být agresivní, mít problémy s policií. Problémoví žáci mohou být nesoustředění, úzkostní, mít fobii, tzv. neurózy. Mohou se chovat tak, jak by se jinak nechovali. Problémy mohou způsobit psychózy(spíše u větších dětí), poruchy osobnosti, týrání, nebo zneužívání. Problém se žákem může také ovlivnit sociální prostředí, ve kterém žije (materiální zabezpečení, zanedbávání…).\n\n\"Problémoví učitelé\" mohou být také, pokud je učitel neurotik. Pak jsou ve třídě časté problémy se žáky, nebo i ostatními učiteli a ředitelkou, kterými je hodnocen. Učitel je pod neustálým tlakem, stresem a řeší pořád nějaké konflikty. Učitel může být agresivní, nerespektovat žáky a požadavky, které se od učitele očekávají, může mít vysoké požadavky na žáky, kteří s tím mohou mít velké problémy. Hodně závisí na prostředí, ve kterém učitel vyučuje, jaké má a nemá pomůcky a jaký je učitelský sbor. Důležité je být psychicky v pořádku a vše bude bez problému.\n\nOdměna vyjadřuje kladné společenské hodnocení chování nebo jednání a přináší vychovávanému uspokojení v některých jeho potřebách, radostech. Nejčastěji odměňují učitelé, vychovatelé, rodiče kladně podle toho, jak se dítě chovalo. Odměna může mít podobu pochvaly, hodnocení, dárku či peněz, empatie, vyhovění v nějaké činnosti, po které dítě touží - sledování zápasu ve fotbale, návštěva místa v přírodě, kterou chce vidět. Také záleží na druhu a obsahu odměny a věku dítěte. Hlavně dětem nesmíme dávat za každou drobnou maličkost nějakou odměnu, jinak jsou rozmazlení a kladou si na nás velké nároky a ničeho si neváží. Děti mohou být odměněny tím, že jsou úspěšní.\n\nOpět trestají učitelé, vychovatelé, rodiče negativně podle toho, jak se dítě chovalo. Dítě je poté omezeno ve svých hrách, potřebách a je emočně záporné. Tresty byly používány již v pravěku.\n\nMohou být tresty \"fyzické\", které mohou mít podobu výprasku, pohlavku či facce, kopnutí do různých části těla, klečení na hrachu, výprask pravítkem přes ruce, bouchnutím hlavou o nějaký předmět, taháním za vlasy, škrcením, týraní v podobě boucháním předmětem do hlavy, týlu, krku, přivazováním k předmětům nebo ve sklepě.\n\nDruhý trest je trest \"psychický\" jako je křičení na dítě, vyhrožování, nebo naopak nemluvením s dítěte Rodiče dítěti zakazují kamarády, TV, kroužky, hraní si venku nebo doma s hračkami. Trestaný potom musí doma uklízet, umývat nádobí, pořád se učit i když to umí Ve škole mohou být psychické tresty jako mnohokrát opisovat jeden text, nebo často zůstávat po škole.\n\nTyto funkce by měli zabránit opakovaným trestům, nesmíme ale na dítě příliš mnoho tlačit. Tresty mají motivovat k tomu, aby se trestané dítě zbavilo pocitu viny, ale musíme uložit trest co nejdříve. Mají napravovat škody-ospravedlňovat, kdy má dítě vinu pochopit a vyvarovat se další. Dospělí musí být při zadávání trestů pořádně rozmyšlení, v klidu a trestat opravdu za provinění.\n\nProjevy tělesného trestání mohou být modřiny (většinou mívají tvar předmětu, se kterým byly zbiti), zlomeniny, chybí jim zub, mají holou hlavu po vytrhání vlasů, nebo popáleniny. Známky násilí mohou být takové, že má dítě strach, jsou úzkostní, nemají sebevědomí, špatně komunikují s ostatními, nechtějí navazovat nové kontakty, izolují se, útěky a záškoláctví-nechtějí domů, šikanují ostatní, jsou agresivní, chtějí se pomstít, jsou vzteklí, bezsoucitní, mívají posttraumatický stres. Hodně dětí má ve škole horší prospěch. Děti jsou k ostatním vyhýbaví, protože se bojí tělesných a psychických trestů. Bývají více podrážděné, často se bezdůvodně lekají, špatně spí. Tyto děti se potom v dospívání věnují přednáškám o násilí.\n\nVýchova založená na odměnách má lepší výsledky než výchova s tresty. Děti mohou na negativní výsledky různě reagovat, ale záleží na osobnosti dítěte, vztahem mezi dítětem a učitelem, nebo rodičem. Děti mohou být potom i více agresivní a neposlušní. Odměny zase motivují - ve škole jsou chváleni, více se učí.\n\nDuševní hygienou rozumíme určitý systém pravidel a rad, které slouží k udržení, prohloubení nebo znovu získání duševního zdraví (duševní rovnováhy).\n\nDůležitý je význam například pro prevenci somatických(tělesných) a psychických nemocí, protože, člověk, který je duševně vyrovnaný, nebývá nemocný, tudíž je odolnější. Když zlepšíme psychický stav, zlepšíme i fyzický. Dále důležitý význam pro sociální vztahy, kdy vyrovnaný člověk má blahodárný vliv na své okolí. Pokud je duševní rovnováha narušena, má negativní vliv na sociální vztahy a tudíž vnášejí do vztahů konflikty. Tento člověk je vztahovačný a přecitlivělý. Dále význam pro pracovní výkon, kdy vyrovnaný člověk podává lepší pracovní výkony. Je to důležité pro profese, kde se pracuje s lidmi – lékař, kantor, právník.\n\nDůležité také pro subjektivní spokojenost. Člověk vyrovnaný je spokojený, je v souladu sám se sebou. Člověk nevyrovnaný je v napětí a závisti.\n\nDuševní zdraví je žádoucí stav, který je výsledkem dodržování zásad duševní hygieny (i nevědomky). Nevyskytuje se nepřítomnost příznaků duševních nemocí nebo poruch, tak jinak se nevyskytují žádné odchylky. Stav, kdy všechny duševní poruchy probíhají harmonicky, umožňují správně odrážet vnější realitu a objektivně na ni reagovat, přiměřeně a pohotově reagovat na všechny podněty, řešit běžné i nenadále úkoly, stále se zdokonalovat, mít pocit spokojenosti ze své činnosti.\n\nSprávná adaptace umožňuje správné přizpůsobení se měnícím se podmínkám vnějšího prostředí a svého vnitřního subjektivního světa (stěhování, menstruace apod.). Znaky správné adaptace může být věc realistická, kdy se člověk dokáže soustředit, analyzovat situaci a uvědomit si, co by měl udělat. Nejedná impulzivně, ale cílevědomě v souladu s tím, jak se rozhodl. Nebo věc ekonomická, kdy zbytečně neplýtváme silami, neztrácíme energii, neubližujeme druhým lidem.\n\nVe škole nesmíme žáky přetěžovat spoustou zkoušek a učením. Musíme mít normální rozvrh, ne toho mít moc a dobře rozmyslet skladbu rozvrhu. Je nutné respektovat výkonnostní křivku – v 9:00 hodin (2.–3. vyučovací hodina) by měly být zařazeny nejtěžší předměty, kdy jsme nejvíce výkonní. Dávat menší zátěž před a po obědě. Je nutné respektovat týdenní duševní křivku – ne těžké předměty v pondělí a v pátek, ale v úterý a ve čtvrtek.\n\nPřestávky nezkracovat, když máme podat výkon. Nepřetěžovat děti učením, protože jsou potom neschopné se dlouho soustředit.\n\nZkouška je pro děti zátěžový test. Při zkoušení podat otázku hned, nenechat žáka dlouho čekat, protože se zvyšuje tréma. To samé i při písemné zkoušce, je to daleko těžší zátěž. Při ústní zkoušce dávat zpětnou vazbu, tedy říct, zda je to správně, nebo špatně. Nezvyšovat význam zkoušky, jako neříkat „jde ti o všechno, buď končíš, nebo pokračuješ“. Zkoušející by neměli ironizovat a urážet, ale povzbudit. Také dávat informace o možné opravě.\n\nHospodaření s časem je pro žáka pro podání co nejlepšího výkonu velmi důležité. Časový stres ovlivňuje duševní rovnováhu a často negativně působí na výkonnost. Je nutné zvýšit pořádek a koncentraci. Nikde se nehonit, dělat vše v klidu, bez stresu a dělat to rád. Důležité je odhadnout své časové možnosti. Věci, které nemůžu splnit, si neberu. Udělat rozumný plán práce a povinností. Rozepsat si úkoly na příští den, týden a pravidelně to kontrolovat. Splněný úkol si poté odškrtnout, nedostaneme se pak do časové tísně. Důležité posoudit závažnost úkolů. Omezit zbytečnosti, rozdělit si barevně nebo vykřičníkem to důležité. Jak důležité, tak nedůležité činnosti lze rozdělit na naléhavé a nenaléhavé.\n\nDále omezíme časové ztráty. Nekoukáme na hlouposti na TV, zbytečné dojíždění do školy, častí lékaři, nákupy. Důležité je udělat si časový snímek každý den, týden – od do a nezkracovat čas na rekreaci: kolo, cvičení. Zbytečně neodkládat nepříjemné věci, ale řešit hned, potom už nebude čas. Zachovávat pravidelnost a rytmus práce. Dobré si vytvořit návyk – učit se 20 minut, nárazovým učením vykolejíme z rytmu. Zvolit rytmus, tempo, odhadnout potřebný čas. Do práce vstupovat postupně. V pondělí mít menší zátěž, postupně ke konci týdne zatěžovat.\n\nOdpočinek, lehká únava se odstraní snáz než těžká zátěž. Odpočinkem při lehké únavě neztratíme tolik času jako při vyčerpání. Do práce bychom měli vkládat odpočinek častěji a v jiné místnosti, než je ta pracovní. Dobré je věnovat se jiné aktivitě než pracovní – pohybu. O přestávce sníst zeleninu, ovoce, něco malého sladkého a pustit si např. hudbu.\n\nRozdělení odpočinku, kdy je dobré si v polovině práce dopřát 5minutový odpočinek. Mít delší odpočinek po obědě a před spánkem. Každý den být cca 3 hodiny na čerstvém vzduchu. 1 den v týdnu je dobré si dát celý den odpočinek (nejlépe sobota), jinak hrozí nebezpečí chronické únavy. Po jednom roce dobrá dovolená (celá či její část), ale plánovat ji aktivní, lepší je chodit po horách, nebo manuální práce, jako je práce na zahradě nebo na stavbě.\n\nNevyrovnaný člověk, pracující s lidmi na ostatní přenáší své problémy a nevyrovnanost. Duševní práce klade specifické nároky na duševní vyrovnanost. Duševně nevyrovnaný pracovník podává menší výkony nebo se neúměrně vyčerpává, stresuje lidi kolem sebe a přispívá k jejich nevyrovnanosti. Pedagog musí nutně znát podmínky pro duševní práci.\n\nHlavním činitelem jsou \"fyzikální činitelé\", kdy musíme mít dostatek kyslíku, teplota prostředí by měla být 18-20 °C. Musí být přiměřené osvětlení, dostatek prostoru a nehlučnost. Důležitá je dobrá barva, místnost jako celek, klid. A hlavně skvělá životospráva. Dalším činitelem jsou \"sociální činitelé\", kdy je důležitý dobrý vztah učitel a žák, jaká je učitelova osobnost, jaký je celkový kolektiv třídy, jaký vztah má rodina a škola, kam dítě chodí. Další činitelé jsou \"osobní činitelé\", kdy rozumíme tomu, že jaké jsou vlastnosti osobnosti, jaké psychické procesy. Důležitý je vztah k práci, jaká vůle, zda máme nějaké nesprávné návyky(nenaplánovanost, neučím se). Zda jsou dobré či špatné podmínky pro učení. Pro dobrý duševní výkon není dobrá maximální motivace-přílišné napětí. Důležitý je také kyslík, mozek potřebuje 20 % přisunutého kyslíku a potřebný čerstvý vzduch proto, abychom byli výkonní. Důležité barvy – modrá snižuje tlak krve, srdeční činnost a zpomaluje dýchání. Zelená snižuje tlak krve a uklidňuje zrak. Červená aktivuje až dráždí, zvyšuje tlak krve, srdeční činnost, používá se jako pomocný prostředek k léčbě apatických dětí a při nechutenství. Pracovní prostředí by mělo mít takovou barvu, aby plnilo svůj účel. Důležitý je spánek, kdy dospělý potřebuje asi 6-8 hodin spánku, nejlepší spánek je mezi 2.-3. hodinou po usnutí. Pro duševní zdraví jsou důležité sny a teplota kolem 18 °C. Hlavní je výživa, která má být pravidelná, v klidu a neřešit při jídle problémy. Důležitý je pro duševní výkon vitamín B a C – káva, čaj, celozrnné pečivo. Pro zklidnění jsou důležité ořechy, med, ale nepřecpávat se.\n\nRoli v duševní výkonnosti hrají i sociální vztahy a mírná motivace.\n\n\n\n"}
{"id": "587025", "url": "https://cs.wikipedia.org/wiki?curid=587025", "title": "Kolistin", "text": "Kolistin\n\nKolistin (INN), též nazývaný polymyxin E, je polymyxinové antibiotikum produkované některými kmeny bakterie \"Bacillus polymyxa\" var. \"colistinus\". Je směsí cyklických polypeptidů kolistinu A a B. Kolistin je účinný proti většině gramnegativních bacilů a používá se jako polypeptidové antibiotikum. Je jednou z posledních možností léčby infekcí multirezistentními bakteriemi \"Pseudomonas aeruginosa\" a \"Acinetobacter\". Kolistin je účinný i proti multirezistentním bakteriím z čeledi \"Enterobacteriaceae\" nesoucích gen NDM-1.\n"}
{"id": "587028", "url": "https://cs.wikipedia.org/wiki?curid=587028", "title": "Privilegium fori", "text": "Privilegium fori\n\nPrivilegium fori byla na personalitě práva založená výsada duchovních (kleriků) být pro trestněprávní delikty souzeni církevními soudy (kanonickým právem) a nepodléhat žádné jiné jurisdikci. \n\nPoprvé bylo ustanoveno císařem Konstantinem, dle jeho konstituce z roku 355 se však týkalo jen biskupů. Ve franské říši došlo k rozšíření této zásady, ediktem krále Chlotara II. z roku 614 byla rozšířena i na kněze a jáhny. K dalšímu šíření platnosti této zásady docházelo s postupnou christianizací Evropy, ve vrcholném středověku platila prakticky v celé křesťanské Evropě. V českých zemích platila od 13. století. Zrušil ji v roce 1783 během svých reforem Josef II.\n"}
{"id": "587029", "url": "https://cs.wikipedia.org/wiki?curid=587029", "title": "Hexabiblos", "text": "Hexabiblos\n\nHexabiblos (řec. Εξάβιβλος, \"Šestikniha\") je sbírka byzantských císařských zákonů. Kolem roku 1345 ji pro své vlastní účely sestavil soluňský soudce Konstantin Harmenopulos.\n\nJedná se o zkrácený kompilát Basilik, uzpůsobený soudní praxi, dále jsou jeho součástí i další novely, taktéž obsahuje velkou část rovněž revidovaného Procheironu. Zajímavostí je, že Hexabiblos zůstal pro Řecko v platnosti i po zániku Byzantské říše, platil po celou dobu Osmanské říše a platnost byla zachována i v Řeckém království po roce 1835. Nakonec byl definitivně zrušen až po šesti stech letech, roku 1946.\n"}
{"id": "587032", "url": "https://cs.wikipedia.org/wiki?curid=587032", "title": "Alan Greenspan", "text": "Alan Greenspan\n\nAlan Greenspan (* 6. března 1926) je americký ekonom. V letech 1987 až 2006 zastával funkci předsedy Federálního rezervního systému Spojených států amerických.\n\nNarodil se roku 1926 v New Yorku do židovské rodiny Herberta Greenspana a Rose Goldsmithové. Má rumunsko-maďarské kořeny. Ve 40. letech se učil hře na klarinet a později vystupoval v jazzové skupině; po válce začal studovat na New York University, kde v roce 1948 získal bakalářský, v roce 1950 postgraduální a v roce 1977 doktorandský titul z ekonomie. Jedním z jeho profesorů byl jeho předchůdce v pozici šéfa „Fedu“ Arthur Burns.\n\nV letech 1955 až 1987 byl prezidentem Townsend-Greenspan & Co., Inc., konzultantské firmy v oblasti ekonomiky. V letech 1974–1977 vykonával funkci předsedy Sněmu ekonomických poradců (Council of Economic Advisors). Od 70. let začal též postupně zasedat v představenstvech významných finančních a obchodních společností, včetně např. JP Morgan & Co. Inc. či Mobil Corporation. Působil i v think-tancích jako Konferenční komise (The Conference Board), zaměřeném na průmysl a finance (1948–1953), v kontroverzním Sněmu zahraničních styků (Council of Foreign Relations) v letech 1982–1988; nebo v roce 1984 v poradním tělesu Skupina třiceti (The Group of Thirty).\n\nFunkci předsedy guvernérů Federálního rezervního systému vykonával od 11. srpna 1987 až do 31. ledna 2006. Nastoupil po Paulu Volkerovi na návrh Ronalda Reagana a v této funkci sloužil celkem pod 4 prezidenty.\n\nGreenspan se oženil v roce 1952 s umělkyní Joan Mitchellovou, ale jejich manželství bylo během necelého roku anulováno. V 70. letech měl aféru se zpravodajkyní Barbarou Waltersovou. V roce 1984 začal svůj vztah s o 20 let mladší Andreou Mitchellovou. Vzali se v roce 1997.\n\n"}
{"id": "587036", "url": "https://cs.wikipedia.org/wiki?curid=587036", "title": "Mühlhausen (rozcestník)", "text": "Mühlhausen (rozcestník)\n\nMühlhausen (z němčiny lze přeložit jako „mlýnské domy“) může být:\n\n\nTaké se jedná o bývalý německý název sídel:\n"}
{"id": "587037", "url": "https://cs.wikipedia.org/wiki?curid=587037", "title": "Dějiny Kuby", "text": "Dějiny Kuby\n\nPočátky dějin Kuby se začínají odvíjet již v letech 10 000 až 8000 let př. n. l., kdy podle soudu většiny dnešních archeologů začalo docházet k jejímu osídlování. Od roku 1511 Kubu kolonizovali Španělé, kteří zde vládli až do konce 19. století. Původní obyvatelé, tvoření většinou příslušníky taínského etnika, byli z velké části vyhubeni Evropany v průběhu prvních let osidlování ostrova, jejich zbylá část pravděpodobně přežívala na ostrově ještě v 2. polovině 19. století.\n\nNěkolik prvních desetiletí španělské kolonizace byla Kuba spíše zásobovací základnou jeho ostatních kolonií, později během 2. poloviny 16. století se stala prostřednictvím Havany důležitým dopravním a obchodním střediskem na cestě z ostatních zámořských území Španělské koruny. K celkovému rozvoji ostrova a zvyšování počtu jeho obyvatel začalo docházet v souvislosti s nárůstem pěstování tabáku a cukrové třtiny od počátku 18. století. Cukrovarnictví bylo poté v 19. a 20. století nejdůležitějším odvětvím kubánské ekonomiky. Hospodářský rozvoj byl spojen mimo jiné s využitím otroků, dovážených sem z Afriky, jako hlavního zdroje pracovní síly. V polovině 19. století tvořilo černošské obyvatelstvo více než 50 % lidí na ostrově. Jeho začlenění do politického života Kuby (otroctví zde bylo zrušeno roku 1889) mělo velký vliv na osvobození ostrova ze španělské nadvlády.\n\nOd prvních let 19. století sílilo kubánské hnutí za nezávislost. Jeho stoupencům nevyšel ve 40. a 50. letech plán na připojení ke Spojeným státům americkým a neúspěchem skončila i všechna jednání se Španěly. Roku 1868 začali Kubánci za svou samostatnost bojovat a dočkali se jí za pomoci Spojených států amerických 20. května 1902, několik let po skončení španělsko-americké války. Pokusy o budování demokracie, zpočátku pod protektorátem USA, byly zaraženy několika diktaturami. Od roku 1956 probíhaly na Kubě ozbrojené boje, během kterých ovládlo na počátku roku 1959 ostrov Hnutí 26. července pod vedením Fidela Castra. V zemi byl zaveden komunistický systém, v jehož čele stanul Fidel Castro jako diktátor. Od jeho odstoupení v roce 2006, řídí stát jeho bratr Raúl Castro, který pokračuje v politice svého předchůdce. V souvislosti s rozpadem Sovětského svazu v roce 1991 byly v zemi zavedeny mírné ekonomické reformy ve prospěch tržního hospodářství.\n\nOsidlování Kuby v letech 10 000 př. n. l. až 8000 př. n. l. bylo podle badatelů umožněno změnami výšky hladiny moře, v důsledku kterých v období 13 000–8000 před n. l. vypadala karibská oblast zcela jinak. Led, který se vytvořil v chladném období doby ledové spotřeboval velké množství vody a došlo tak k poklesu mořské hladiny o asi 85 metrů. V důsledku toho byla Kuba od okolních ostrovů či pevniny vzdálena zhruba 20 kilometrů a příchod lidí usnadňovaly také malé ostrůvky okolo ní.\n\nPrvní obyvatelé přicházeli ze severu přes Bahamy a na dnešním území Kuby zanechali jen málo stop. Zpočátku se živili hlavně lovem, což dokazují archeologické nálezy dokonalých hrotů šípů a oštěpů, později zpestřili svůj jídelníček sběrem mořských plodů. Další vlna migrace je zaznamenána přibližně před 4500 lety. Tito noví usedlíci se již živili rybolovem a byli mnohem šikovnější, archeologům zanechali mnoho stop v podobě různých vyspělejších kamenných nástrojů – například dlát a kladiv.\n\nZemědělství se na Kubě objevilo již v polovině prvního tisíciletí př. n. l. a bylo spojeno s příchodem nových obyvatel z amerického kontinentu. Další, vyspělejší vlna zemědělců přišla z Haiti v prvních stoletích našeho letopočtu. Tito indiáni, patřící do jazykové skupiny \"aruaka\", dokázali vyrobit vypalované, jednoduše zdobené keramické nádoby dokonalých tvarů, ačkoli ještě neznali hrnčířský kruh. V té době se na Kubě už pěstovala kukuřice, tabák a maniok. Počet obyvatel pomalu rostl, podle názoru některých historiků žilo na ostrově v době příchodu Španělů až 200 000 obyvatel.\n\nV té době zde převládaly kmeny Taínů, které si pravděpodobně podrobily původní obyvatele, méně vyspělé kmeny Sibonejů. Ty na počátku 15. století obývaly hlavně menší, západní část Kuby. Obě tato společenství patřila do skupiny tzv. Aruaků. Podle dobových svědectví (mimo jiné mořeplavce Kryštofa Kolumba a prvního guvernéra ostrova Diega Velázqueze) byli Taínové mírumilovní lidé. Vůdčí roli v jejich společenství měli tzv. kasikové, kterým podléhala nejen jejich vesnice ale i okolní oblasti. Náboženstvím těchto obyvatel předkolumbovské Ameriky byl animismus, s ním spojené funkce měli v jejich komunitě na starosti kněží zvaní behique. Taínové se živili pěstováním manioku a kukuřice, dále např. ovocem a mořskými plody. Nejmenší část ostrovní populace tvořili domorodci označovaní jako tzv. Guanajatabeye, kteří žili na úrovni starší době kamenné. Podle archeologických nálezů a svědectví prvních kolonizátorů byli tito indiáni v době příchodu Evropanů zatlačeni Aruaky do západní části ostrova a pravděpodobně se nacházeli na pokraji vyhynutí.\n\n12. října 1492 objevila výprava Kryštofa Kolumba, janovského mořeplavce ve španělských službách, Ameriku. Na své cestě, původně plánované do Asie, zakotvila 28. října i na Kubě v oblasti dnešního Bariay. Na počátku 16. století se Španělé soustředili hlavně na vybudování své základny na sousedním ostrově Hispaniola, Kuba byla mezitím několikrát prozkoumána. Její kolonizace začala až roku 1511 pod velením Diega Velázqueze (1465–1524). Skupina asi 300 mužů, která se hodlala usadit na východní části ostrova, musela hned na počátku čelit odporu části indiánského obyvatelstva vedených, později legendárním, kasikem Hatueyem. Po několika měsících válčení byl ale odpor domorodců zlomen.\n\nPři dalším osidlování Kuby Španělé uplatnili tzv. systém \"encomiend\", což znamenalo rozdělování půdy zasloužilým účastníkům protiindiánských tažení i s místními lidmi jako pracovní silou. Tento systém nutil domorodé obyvatele k těžké, vyčerpávající práci, navíc dobytek přivezený z Evropy ničil jejich pole. Spolu se zavlečenými chorobami, proti kterým indiáni neměli žádné potřebné protilátky, vedl k razantnímu úbytku tohoto domorodého obyvatelstva. Hromadné vybíjení indiánů na ostrově se však nikdy neuskutečnilo, docházelo pouze k zabíjení odbojných domorodců. K tomuto účelu (a zároveň jako odstrašující příklad) byli v některých případech používáni velcí lovečtí psi chovaní na Pyrenejském poloostrově pro lov medvědů a vlků – irští chrti. Do roku 1514 proto Španělé při zotročování další nezbytné pracovní síly ovládli většinu ostrova, na kterém začal být masivně chován dobytek a drůbež. Kuba se tak v několika prvních desetiletích po jejím objevení stala důležitou zásobovací základnou pro expanzi do okolních oblastí a měla velký význam např. při dobytí Aztécké říše. Podle ne zcela přesných odhadů v polovině 16. století žilo na ostrově asi 600–700 kolonistů. V jejím čele stál do počátku 17. století guvernér, podléhající do jisté míry španělskému místokráli sídlícímu nejdříve na Hispaniole, potom v Mexiku.\n\nOd 20. let 16. století kolonii ohrožovali piráti z ostatních evropských zemí, zejména Francouzi, kteří pravidelně drancovali její přístavy a roku 1555 dokonce do základů vypálili Havanu. Situaci začalo měnit rozhodnutí španělského krále Filipa II. z roku 1564. Určilo Havanu jako místo, kde se shromažďovaly španělské lodě na nebezpečné cestě do Evropy.\nOd té chvíle byl další rozvoj Kuby a zejména jeho pozdějšího hlavního města Havany ještě více spojen s transportem surovin z ostatních španělských kolonií, protože španělské zlato a stříbro bylo převáženo výhradně přes toto město. Soustředila se v něm pravidelně velká flotila lodí (koncem 16. století to bylo někdy více než 100 plavidel), která většinou jednou ročně zamířila do mateřské země. Stále významnější přístav začali od 60. let Španělé důkladně opevňovat a byly v něm také vybudovány zařízení na stavbu a opravy lodí, začal se v něm více rozvíjet obchod.\n\nTéměř po celé první století španělské kolonizace si obyvatelé ostrova, vyjma obyvatel Havany, vydělávali prodejem hovězího masa a kůží skotu. Protože obchod s jinými zeměmi byl zakázán, tak na méně kontrolovaném venkově si lidé své příjmy vylepšovali pašeráctvím těchto surovin, často ve spolupráci s piráty a korzáry. Okolo roku 1576 se v menší míře začalo s pěstováním a zpracováním cukrové třtiny, její produkty ale byly určeny spíše pro domácí spotřebu. Od 60. let 16. století se v okolí Kuby pohybovali holandští piráti a v 80. letech na města v Karibiku útočilo anglické loďstvo pod velením Francise Drakea. I to byl jeden z důvodů rozdělení ostrova v roce 1607 na dvě části. Havanu a okolní oblast od té doby spravoval generální kapitán, větší okrsek, zahrnující zejména východ Kuby, podléhal tzv. „válečnému kapitánovi“ (\"capitán a guerra\") sídlícímu v Santiagu de Cuba. Chudobě velké části ostrova odpovídal i celkový počet obyvatel, podle historika a novináře Richarda Gotta to bylo zhruba 30 000 osob v polovině 17. století. Nejvýznamnější vrstvou tehdejší koloniální společnosti byli vysocí úředníci, důstojníci a katolické duchovenstvo. Níže stáli španělští obchodníci a kreolští podnikatelé. Církev měla také v rukou, v té době nepříliš se rozvíjející, školství.\n\nV roce 1648 skončila v Evropě třicetiletá válka a její důsledky se začaly projevovat i v Americe, kde si svá koloniální panství začaly budovat Anglie s Francií. Tyto země začaly postupně vytlačovat Španělsko i z karibské oblasti. Roku 1665 získali Angličané Jamajku a v roce 1697 Francouzi obsadili Santo Domingo, což byl v té době název pro severní část Hispanioly. Ztrátou těchto území a větším ohrožením ostrova ze strany velmocí přítomných v oblasti se výrazně zvýšila důležitost Kuby pro španělskou vládu. V hospodářské oblasti se během 17. století stával nejdůležitějším výrobkem tabák. Pěstovali ho už původní obyvatelé ostrova, Taínové, ale teprve v této době byly rozeznány kvality místního druhu. Navíc se toto zboží koncem 17. století stávalo čím dál více módní záležitostí. Podle současných odhadů žilo na ostrově na přelomu 16. a 17. století zhruba 120 000–140 000 lidí, důležitou pracovní silou se zde postupně stávali černí otroci, dovážení nejčastěji ze západní Afriky, na konci 17. století jejich počet vzrostl přibližně na 10 000.\n\nZásadní změnu pro kubánské kolonie znamenala válka o španělské dědictví v letech 1701–1714. Španělské přístavy v Americe byly blokovány Angličany a místní obyvatelstvo muselo hledat jiný zdroj příjmů. Stali se jím angličtí pašeráci a také došlo k dalšímu rozvoji tabákových plantáží, které byly zakládány v mnohem větším počtu.\n\nUkončení války znamenalo nástup Bourbonů na španělský trůn. Ti se snažili reformovat zejména kubánský obchod a hospodářství. Po roce 1715 byly také provedeny správní reformy, které podřídily samostatnější východní část ostrova generálnímu kapitánovi v Havaně. Dále byl roku 1717 zaveden tabákový monopol, kterým státní úřady ovládly jeho prodej a snažily se zabránit jeho pašování. V roce 1740 společenství obchodníků z Cádizu pomocí královských privilegií ovládla téměř celou přepravu mezi Havanou a Španělskem a roku 1748 získala Havana monopol na vývoz cukru a tabáku z celého ostrova. Následná nespokojenost obyvatel ostatních přístavů a havanských obchodníků je některými historiky považována za jeden z prvních vážnějších problémů mezi metropolí a její kolonií.\nZvyšující se zájem o bohatnoucí Kubu ze strany Velké Británie se projevil v tzv. válce o Jenkinsovo ucho a následné sedmileté válce. Poté, co Britové roku 1762 dobyli Havanu, zrušili všechna na sebe se vztahující obchodní omezení a začali intenzivní výměnu zboží s místní kreolskou komunitou, což vedlo k pozdějšímu posílení jejího sebevědomí ve vztahu ke Španělsku. Po ukončení války a navrácení ostrova zpět do španělských rukou však následovaly další španělské reformy a důsledné posílení jejich zdejší, zejména vojenské, pozice. Postupně byl však uvolňován obchod jak s Brity, tak s ostatními koloniemi a nakonec byl roku 1778 havanský přístav otevřen volnému obchodu.\n\nVe 40. letech 18. století byla ostrovní ekonomika posílena zvyšujícím se podílem plantáží s cukrovou třtinou, v prvních dvou desetiletích 19. století následovaly kávovníkové plantáže, které ale ve 40. letech 19. století začaly zanikat vlivem brazilské konkurence. Pěstování cukrové třtiny a výroba cukru se tak na přelomu 18. a 19. století stalo stěžejním odvětvím kubánského hospodářství, v roce 1800 bylo na ostrově již 400 cukrovarů. Množství vyrobeného cukru se od poloviny 18. století ztrojnásobilo, roku 1819 se začaly při jeho zpracování používat i parní stroje. Z velké části byla tato klíčová součást ostrovní ekonomiky postavena na levné pracovní síle afrických otroků, kteří v roce 1817 tvořili již 37 % kubánské populace. Rychlý rozvoj tohoto průmyslu vedl dokonce už v roce 1837 ke stavbě železnice, která spojovala třtinové centrum Bejúcal s havanským přístavem.\n\nKoncem 18. století byla velká část kreolských statkářů a intelektuálů ovlivněna evropským osvícenstvím a již rozlišovala mezi zájmy Kuby na jedné straně a zájmy španělské vlády na straně druhé. V této souvislosti byla na ostrově v roce 1793 založena tzv. \"Sociedad Ecónomica de Amigos del País\" – Hospodářská společnost přátel vlasti. Mezi její členy patřili nejvýznamnější podnikatelé v cukrovarnictví, hlavním mluvčím této společnosti byl Francisco Arango y Parreño (1765–1837), ekonom a politik hájící právo kreolů na jejich zastoupení v kortesech. Hospodářská společnost přátel vlasti se zaměřovala zejména na zlepšení stavu místního zemědělství, ale také obchodu, těžařství a ostatního průmyslu. Založila první veřejnou knihovnu na Kubě a roku 1794 začala vydávat také první zdejší časopis – \"Papel Periódico de La Habana\" (česky Havanské noviny). Z této společnosti se později vyvinulo tzv. reformační hnutí, usilující o rovnoprávnost místních obyvatel se Španěly.\n\nVálky za nezávislost v ostatních španělských koloniích, které trvaly do roku 1824, znamenaly pro část kubánského obyvatelstva, usilujícího o větší nezávislost na Španělsku, určité povzbuzení, avšak silná vojenská posádka na ostrově, dobře fungující královská správa a některé ústupky královských úřadů v ekonomické oblasti jejich snahy o více práv utlumily. Koloniální režim ukončil královský monopol na koupi tabáku a také umožnil svobodný obchod mezi Kubou a ostatními státy, příznivce si získal i dosazováním kreolských politiků do významných úřadů. Např. Francisco Arango y Parreño se stal španělským ministrem kolonií. Ve dvacátých letech 19. století tak docházelo pouze k malým, izolovaným spiknutím a vzpourám, které byly rychle potlačeny. Pozici španělské vlády posilovaly i obavy místních bílých obyvatel z možného černošského povstání po případném vyhlášení nezávislosti.\n\nVe třicátých letech madridská vláda jen těžko připouštěla kritiku své politiky vůči ostrovu ze strany místních reformistických politiků. Jejich důležitým mluvčím byl novinář José Antonio Saco (1797–1879), usilující o snížení cel pro kubánské zboží, volný obchod se zahraničím a zrovnoprávnění obyvatel ostrova se Španělskem. Zejména za vlády generálního kapitána Miguela Tacóna (1834–1837) byl on a další kreolští představitelé posíláni do vyhnanství a v jen samotné Havaně bylo uvězněno 800 lidí z politických důvodů.\n\nStrach z povstání černošského obyvatelstva a jejich společenské postavení, které jim neumožňovalo se zpočátku zapojit do politického života, v konečném důsledku zpomalovalo proces osvobozování Kuby ze španělské nadvlády.\nBohatší kreolové byli závislí na práci otroků a obávali se, že bez španělské pomoci by jejich případnou hromadnou vzpouru na ostrově nezvládli. Počet otroků v kolonii totiž stále stoupal a v roce 1841 tvořil již téměř 45 % obyvatelstva ostrova (všech Afroameričanů, včetně těch svobodných bylo na ostrově 58 %). Podle profesora Josefa Opatrného dosáhl počet obyvatel afrického původu na ostrově 58% před polovinou 40. let 18. století.\n\nPříkladem pro případnou vzpouru otroků mohlo být jejich rozsáhlé povstání na Hispaniole pod vedením Toussainta Louverture z přelomu 18. a 19. století. Na Kubě, po několika drobných černošských rebeliích v 18. století, následovaly již organizovanější, první v roce 1795, vedená Nicolásem Moralesem, a později další, vedená roku 1812 José Antonio Apontem. Obě byly předčasně vyzrazeny a rychle potlačeny. Mnohem rozsáhlejší bylo tzv. Žebříkové spiknutí, španělsky \"Conspiración de la Escalera\" v roce 1843. Povstání bylo tvrdě potlačeno, koloniální úřady nechaly 78 účastníků v roce 1844 popravit a stovky dalších musely opustit ostrov, mnozí jiní byli vězněni nebo mučeni. Právě kvůli krutému mučení zadržených rebelů přivázaných k žebříkům dostala vzpoura svůj název. Všechny tyto události vedly místní bělošské obyvatelstvo k dočasnému potlačení myšlenek na případnou emancipaci otroků. Vlivný kritik španělské vlády, novinář José Antonio Saco, sice ve 30. letech odmítal otrockou práci, která by se podle něj dala nahradit mimo jiné modernějšími technologiemi, ale výraznější zapojení Afroameričanů do politického života na Kubě pro něj nebylo žádoucí. Jeho myšlenky překonal zbouráním bariéry mezi oběma rasami na ostrově hlavně José Martí zhruba o půlstoletí později.\n\nVe 40. letech vzniklo na ostrově mezi stoupenci ostrovní nezávislosti tzv. anexionistické hnutí. Jeho členové si uvědomovali ekonomickou závislost na Spojených státech amerických a jejich část také tlak Velké Británie na zrušení otroctví, zdroje levné pracovní síly pro třtinové plantáže. Tito politici hledali ochranu a inspiraci v jižní, otrokářské části Spojených států. Další část viděla vzor v prosperujícím americkému severu. Společným cílem obou bylo připojení k USA. Plán výsadku z americké pevniny, které část tohoto hnutí vypracovalo, však skončil nezdarem a jeho vůdce Narciso López byl roku 1851 popraven. Stoupenci spojení s USA byli aktivní v průběhu celé první poloviny 50. let, kdy mohli počítat i s větší podporou samotných Spojených států. Plán na odkoupení Kuby Američany však nevyšel a neúspěchem skončilo i spiknutí Ramóna Pinta, nového vůdce hnutí, který byl roku 1855, stejně jako López, popraven zardoušením.\n\nV 60. letech 19. století se kreolští Kubánci a jejich politici usilující o větší zrovnoprávnění se španělskými vládci sdružili do Reformistické strany. Její představitelé sdružení kolem časopisu \"El Siglo\" požadovali pro kubánské obyvatele stejná práva, která měli lidé ve Španělsku, dále např. svobodu tisku a postupné vyřešení otázky otroctví, které by nemělo poškodit jejich majitele. Reformističtí představitelé později zasedli ke stolu spolu s koloniálními úředníky, jednání s neústupnými Španěly však v roce 1867 skončila velkým neúspěchem.\n\nV polovině srpna 1867 vznikla v Bayamu tajná organizace, která požadovala úplnou nezávislost Kuby. Mezi její členy patřili hlavně bohatí majitelé třtinových plantáží a příslušníci střední třídy, jedním z jejích vůdců byl i právník Carlos Manuel de Céspedes. Po roce příprav vyhlásil právě on 10. října 1868 cíle povstalců a deklaroval neochotu Španělska přiznat Kubáncům základní politická práva spojené s ekonomickým vykořisťováním obyvatel ostrova. Tím začala válka za nezávislost.\n\nPro první válečný konflikt, tzv. desetiletou válku (1868–1878), byly typické rozpory mezi povstalci. Radikálnější střední třída usilovala o co nejrychlejší zrušení otroctví, zatímco plantážnická aristokracie byla pro pozdější vyřešení problému. Po počátečních úspěších a rychlém rozšiřování povstání byli kubánští bojovníci, v důsledku zejména špatné výzbroje, na počátku roku 1869 poraženi a vytlačeni z Bayma. Španělské ozbrojené síly navíc proti stoupencům nezávislosti rozpoutali teror (vraždění politických odpůrců, věznění bez soudních řízení), který ale proti očekávání kolonizátorů spíše řady jejich nepřátel rozšiřoval. I když se povstání rozšířilo v únoru 1869 do provincie Las Villas, po zbytek války ovládali vojáci bojující za nezávislost hlavně východní část ostrova. Tu Španělé od svého území postupně oddělili 50 km dlouhou obrannou linií přes kterou povstalci pod vedením Antonia Macei a Máxima Gómeze jen obtížně pronikali. Museli se tedy nakonec uchýlit k partyzánskému způsobu boje. Válka i v důsledku vnitřních problémů mezi stoupenci nezávislosti uvízla na mrtvém bodě a byla vyřešena kompromisním mírem v únoru 1878, zvaným pakt ze Zanjónu, podle kterého Kubánci získali částečnou autonomii.\n\nSoučástí mírové smlouvy byla i amnestie a svoboda pro otroky bojující na straně povstalců – spolu s celkovým poklesem stavu černošského obyvatelstva na ostrově to vedlo roku 1886 ke zrušení otroctví. V hospodářské oblasti došlo k propojení kubánské ekonomiky s ekonomikou Spojených států, když např. narůstal zájem Američanů odkupovat cukr spíše v surovém stavu. Politická situace byla stále poměrně napjatá, projevilo se to roku 1879 tzv. maličkou válkou, charakterizovanou bojem menší části rebelů proti mnohonásobné španělské přesile, která své nepřátele během roku 1880 porazila. Velká část Kubánců však po zkušenostech z minulé války nechtěla v této době dospět k nezávislosti Kuby násilím. Politici na ostrově se v 80. letech soustředili spíše na zakládání politických stran, postupně se zde také sjednocovalo dělnické hnutí.\n\nNespokojenost s koloniálním režimem postupně narůstala. Kubánským obyvatelům vadilo např. velmi omezené volební právo, špatná situace ve školství a úplatnost úřadů. Nový impuls boji za nezávislost dodal kubánský básník a politik José Martí (1853–1895), žijící v americkém exilu. Prosazoval myšlenku „Hispánské Ameriky“, která se musí ubránit konkurenci anglosaské Ameriky (hlavně USA) v oblasti kulturní, politické i ekonomické. Velký ohlas vzbudily i jeho názory na rasovou rovnoprávnost. Svými myšlenkami inspiroval mnoho příslušníků svého národa, populární byl zejména mezi dělníky, velkou podporu získal i v Latinské Americe. Martímu se podařilo sjednotit kubánské politiky žijící v exilu a v roce 1892 založil Kubánskou revoluční stranu – \"Partido Revolucionario Cubano\", která postupně organizovala přípravy pro obnovení bojů za nezávislost. Vztahy mezi obyvateli ostrova a španělskými úřady zhoršila ekonomická krize v polovině 90. let, způsobená snahou madridské vlády omezit obchod se Spojenými státy.\nV únoru 1895 se povstalecké jednotky pod velením Josého Martího a již osvědčených velitelů Antonia Macei a Máximo Gómeze vylodily na Kubě a obnovily boje. Ačkoli Martí 20. května padl, povstalcům se podařilo získávat další pozice na celém ostrově a způsobit koloniální správě velké problémy, když ničením průmyslu a plantáží ochromili ekonomiku ostrova. Během války Španělé velmi tvrdě postupovali proti domácímu vesnickému obyvatelstvu, které povstalcům poskytovalo podporu. To bylo násilně přesídlováno do „koncentračních táborů“, kde tisíce lidí hlavně v důsledku nedostatku potravin zemřelo. Tato španělská opatření a narušení svých obchodů s Kubou donutily Spojené státy americké uvažovat o intervenci. Madridská vláda na to reagovala roku 1897 vyhlášením kubánské autonomie, kterou však představitelé povstalců rozhodně odmítli. Američané, kteří už v té době byli rozhodnuti získat nad Kubou celkovou kontrolu, dostali další argument pro invazi po výbuchu svého křižníku \"Maine\" před Havanou 17. února 1898. Ultimátum USA z dubna 1898, které požadovalo zastavení všech válečných akcí španělských jednotek na ostrově, by pomohlo válku vyhrát hnutí za osvobození, a Španělé ho nemohli přijmout. V následné španělsko-americké válce utrpělo Španělsko velkou porážku a bylo nuceno Pařížskou mírovou smlouvou (1898) Kubu postoupit do správy Spojeným státům americkým.\n\nVztahy mezi zástupci americké vlády a kubánskými politiky od začátku nebyly dobré. Okupační správa se na jednu stranu snažila vylepšit ostrovní školství (většinu populace tvořili analfabeti), zdravotnictví a vybudovat státní správu, do které zapojovala od začátku místní představitele. Cílem Američanů bylo ale také postupně ovládnout alespoň část zdejší ekonomiky a připoutat ji k vlastnímu hospodářství. V roce 1900 byly v zemi uspořádány volby, ve kterých zvítězily strany, jež nebyly nakloněny další spolupráci s USA. Ale kubánští představitelé, pokud chtěli ukončit pobyt okupační armády, neměli jinou možnost než budoucí podmínky Spojených států přijmout.\n\nK formálnímu podřízení Kuby sloužil USA tzv. Plattův dodatek – dokument, který se stal součástí vznikající kubánsko-americké smlouvy a také kubánské ústavy. Pojmenován byl po jeho navrhovateli americkém republikánském senátoru Orvillu Plattovi. Spojeným státům umožňoval kontrolovat do jisté míry kubánskou zahraniční politiku a prosazovat jejich ekonomické zájmy na ostrově. Součástí dodatku bylo i právo na vybudování vojenské základny na Kubě. Po podepsání dohody se 20. května 1902 Kuba stala samostatným státem a pobyt americké armády zde oficiálně skončil. Prvním prezidentem se stal Tomás Estrada Palma, politik známý svým dobrým vztahem ke Spojeným státům.\n\nV roce 1903 Spojené státy potvrdily svůj vliv na ostrov uzavřením hospodářské dohody, která v jejich prospěch upravovala cla na vyvážený cukr. Ekonomika ostrova jim byla podřízena i v jiných oblastech. Na počátku 20. století byla ve vlastnictví amerických majitelů třetina všech nejmodernějších cukrovarů včetně jediné místní rafinérie cukru, železniční doprava ve východní části ostrova a dále např. městská veřejná doprava v Havaně. Roku 1903 byla také podepsána smlouva, na jejímž základě byla v budoucnu na Kubě vystavena americká vojenská základna Guantánamo. Nestabilita nově vzniklé republiky si celkem třikrát vyžádala zásah americké armády.\n\nPodstatou sporů kubánských politických stran byl zpočátku konflikt mezi liberály se silnými pozicemi v regionech, hlásajícími alespoň částečné vymanění z vlivu USA a konzervativci. Ti se soustředili hlavně v Havaně a patřilo mezi ně mnoho stoupenců dřívější spolupráce se Španělskem. V prezidentských volbách roku 1906 se rozhodovalo mezi \"Partido Moderado\" (Umírněnou stranou) s kandidátem Estrada Palmou a \"Partido Liberal\" (Liberální stranou), která nominovala José Miguela Gómeze na úřad prezidenta a Alfreda Zayase jako případného viceprezidenta. Volební podvody Estradových příznivců a napjatá politická atmosféra nakonec vedly k bojkotu voleb liberály a zvolení Estrady Palmy. Následné ozbrojené povstání liberálů ukončilo vládu Umírněné strany. Na chaotickou situaci v zemi, která se ocitla bez vlády, reagovaly Spojené státy vojenským zásahem. V letech 1906–1909 pak řídil Kubu americký guvernér Charles Magoon, za jehož působení došlo k budování kubánské armády a vylepšení volebního systému.\n\nBěhem následné vlády prezidenta José Gómeze (1909–1913) došlo roku 1912 k černošskému povstání, které kubánské vojsko brutálním způsobem potlačilo (3000 mrtvých Afroameričanů). Důvodem povstání byla hlavně diskriminace černochů v armádě a státní správě spolu s omezeným volebním právem pro tuto skupinu obyvatel. Marío García Menocal, konzervativní politik, jež byl prezidentem od roku 1913 do roku 1921 pokračoval v politice intenzivní spolupráce s USA. V době jeho působení došlo k hospodářské konjunktuře, způsobené růstem cen cukru v souvislosti s první světovou válkou. Volební vítězství Menocala roku 1917 bylo podle některých historiků zfalšované a vyvolalo opět ozbrojenou revoltu liberálů pod vedením José Gómeze a Alfreda Zayase. Spojené státy se během konfliktu postavily na stranu stávajícího prezidenta a provedli na ostrově již třetí výsadek své námořní pěchoty, úkolem armády bylo hlavně ochránit majetek amerických občanů. I tímto způsobem však USA umožnily Menocalovi povstání tvrdě potlačit. V tom samém roce proběhla na Kubě generální stávka za zvýšené mzdy, které musela nakonec Menocalova vláda ustoupit a akceptovat požadavky stávkujících. Sjednocení dělnických odborů v té době a napojení jejich části na levicové myšlenky mělo velký vliv na pozdější vývoj událostí v kubánské společnosti. V době, kdy stál v jejím čele Alfredo Zayas (1921–1924) prodělala země hospodářskou krizi, na jejímž řešení se poskytnutím úvěru podílely Spojené státy.\n\nRoku 1925 nastoupil do úřadu prezidenta generál Gerardo Machado, jehož režim se stal postupně diktaturou a dostal po něm jméno – \"Machadado\". Jeho původní program hospodářské obnovy byl brzy doplněn tvrdým postupem vůči opozici. V reakci na Machadovu změnu ústavy z roku 1928, která prodloužila jeho funkční období a zvýšila jeho pravomoci, se proti němu postavili pravicoví politici, studentské organizace i dělnická hnutí. Situace v zemi se zhoršila po Velké hospodářské krizi v roce 1929, kdy o práci přišla více než čtvrtina zaměstnanců. Navzdory policejnímu teroru (zejména vraždění politických odpůrců) opozice v zemi sílila a hrozila zde občanská válka. Machado ale ztrácel podporu vládních vojsk a přestaly ho podporovat i Spojené státy, které se za prezidenta Franklina Delana Roosevelta snažily zlepšit svou politiku vůči Latinské Americe. Proto se diktátor v srpnu 1933 musel vzdát moci a Kubu opustil.\n\nVe vzniklém bezvládí se moci postupně ujal seržant Fulgencio Batista (1901–1973). Ten své postavení na přelomu let 1933–1934 upevnil čistkou v armádě a také dosazením politicky spřízněného plukovníka Carlose Mendiety do úřadu prezidenta republiky. Velmi mu také pomohla jeho zahraniční politika od začátku orientovaná na USA. Brzy se projevil jako populista a demagog, který si ovšem dokázal získat náklonnost běžných lidí. Po odstoupení Mendiety v roce 1935 řídil stát pomocí jemu naprosto oddaných prezidentů, z nichž žádný neměl skutečné pravomoci. On sám se do čela státu nechal zvolit až v roce 1940. Jako zpočátku populární politik v tom samém roce například prosadil pro Kubu pokrokovou ústavu, která mimo jiné garantovala všechna práva ženám, zavedla osmihodinovou pracovní dobu pro dělníky s celkovou délkou pracovního týdne 44 hodin a přiznala jim právo na měsíční placenou dovolenou. V roce 1944 se z kubánské politiky stáhl, ale na přelomu 40. a 50. let už byl ve spojení s částí vojenského velení, aby si připravil půdu pro svůj případný návrat.\n\nNa ostrově mezitím od roku 1944 vládli tzv. \"Auténticos\" – Opravdová Kubánská revoluční strana, která násilně postupovala proti komunistům a členům odborů. Jejím největším oponentem byla tzv. Ortodoxní strana kubánského lidu – \"Partido del Pueblo Cubano – Ortodoxo\" (zkráceně \"Partido Ortodoxo\", tedy Ortodoxní strana), kritizující zejména rozsáhlou vládní korupci. Pravděpodobné vítězství kandidáta této strany ve volbách roku 1952 Roberta Agramonteho, překazil převrat Fulgencio Batisty, který se za pomoci některých důstojníků kubánské armády opět chopil moci. Počáteční popularitu si získal odsouzením úplatkářství předchozího vedení země a tolerancí opozice. Kritiku části politiků si ale vysloužil zrušením ústavy z roku 1940. Jedním z Batistových oponentů byl i právník Fidel Castro (nar. 1926), který se výrazně podílel v lednu 1953 na založení organizace zvané Hnutí mládeže století. K tomuto sdružení patřili hlavně mladí lidé ze středních vrstev, napojení na Ortodoxní stranu. V protikladu k Batistovu režimu, úzce propojenému s USA, usilovali o skutečně nezávislou Kubu a inspirovaní José Martím se rozhodli násilně svrhnout nového diktátora.\n\n26. července 1953 byla podniknuta ozbrojená akce s cílem zlikvidovat Batistovu vládu, když 200 členů Hnutí mládeže století pod velením Fidela Castra zaútočilo na kasárna Moncada v Santiagu de Cuba a na vojenskou posádku v Bayamu. Obsadit pevnost Moncada a ani kasárna v Bayamu se jim však nepodařilo a 68 zajatých povstalců bylo ten samý den vládními vojáky zastřeleno. Velká část dalších, mezi nimi i Castro, byla zatčena a uvězněna. Během soudního přelíčení zveřejnil Fidel Castro své politické požadavky. Jeho cílem bylo obnovení ústavy z roku 1940, rozdělení části půdy mezi drobné zemědělce, získání podílu na zisku podniků pro dělníky, rolníky a ostatní zaměstnance a dále zabavení korupcí získaného majetku. Po amnestii v polovině roku 1955 přejmenovali propuštění útočníci na kasárna Moncada své Hnutí mládeže století na Hnutí 26. července (\"Movimiento 26 de Julio\"). Část z nich se odebrala následně do mexického exilu, kde uzavřeli spojenectví s opoziční organizací studentů havanské univerzity – tzv. Revolučním direktoriem.\n\nV prosinci roku 1956 se 82 členů sdružení pod velením Fidela Castra vylodilo na Kubě a začalo vést proti Batistovu režimu v pohoří Sierra Maestra partyzánskou válku. Postupně se mohli opřít o podporu a zásobování městských poboček svého sdružení. Po počátečních neúspěších se začalo zvětšovat jimi kontrolované území. Zde povstalci získávali svým socialistickým programem na svou stranu velkou část místních obyvatel, nespokojených s krutou a zkorumpovanou Batistovou vládou. Ten v průběhu svého působení v úřadu posílil ozbrojené složky svého režimu, zejména tajnou polici, které po dobu jeho vlády zavraždily dohromady zhruba 20 000 lidí. V březnu roku 1957 se bojovníky ze Sierra Maestry rozhodli podpořit studenti z Revolučního direktoria útokem na Batistův palác, místní vládní jednotky je však zmasakrovali. Během první poloviny roku 1958 se ukázalo, že Batistova vojska, vybavená nejmodernější technikou, nedokážou, v čele s neschopnými veliteli, čelit hůře vyzbrojeným, ale v horském prostředí dobře manévrujícím povstalcům. Po úspěšném přenesení partyzánské války v srpnu 1958 do ostatních provincií došlo na ostrově v říjnu téhož roku k celonárodnímu povstání. 2. ledna 1959 revolucionáři obsadili Havanu a boje skončily jejich vítězstvím, Batista opustil zemi již v noci na 1. ledna.\nPo Batistově pádu se snažila zemi řídit vláda prozatímního prezidenta Manuela Urrutii, ale protože Fidel Castro ovládal armádu, tak to byl právě on, kdo měl v rukou skutečnou moc. Jeho vliv byl potvrzen v únoru 1959, kdy se stal ministerským předsedou. Jeho cílem nebylo v zemi zavést prvky parlamentní demokracie, ale veškerou moc koncentrovat do rukou své vlády. Zákonem o agrární reformě z května téhož roku, která rozdělila velkou část soukromé půdy drobným rolníkům, se jeho země začínala přiklánět k socialismu. Pozemková reforma přispěla ke zhoršení vztahů se Spojenými státy, a napjaté vztahy mezi oběma státy se ještě více zhoršily, když USA v polovině roku 1960 odmítly koupit nasmlouvané dodávky cukru. Kuba na to v srpnu reagovala znárodněním amerických cukrovarů, rafinérií a dalšího velkého majetku. Mezitím již ale v únoru téhož roku byla podepsána smlouva o rozsáhlé hospodářské spolupráci se Sovětským svazem. V celkovém vymaňování se z vlivu USA, podle některých historiků i vinou necitlivého amerického přístupu, se Kuba roku 1960 dostala definitivně do komunistického tábora a v zahraniční politice se orientovala hlavně na Sovětský svaz.\n\nJedním z úspěchů nové vlády byla práce na rychlém odstraňování nevzdělanosti kubánského obyvatelstva, podle Richarda Gotta zde před kubánskou revolucí bylo až 40 % analfabetů. V rámci této kampaně 100 000 učitelů, z řad studentů středních a vysokých škol, dokázalo naučit za jediný rok 1961 více než milion lidí číst a psát. Ten samý rok Kubánci postavili 3000 škol a začali vylepšovat celý školský systém. Jiný názor na odstraňování negramotnosti na Kubě má práce Kirbyho Smithe a Hugo Llorense, kteří v ní s využitím statistik OSN uvádějí, že míra gramotnosti na ostrově byla před nástupem Castrovy vlády vyšší (76 % v letech 1950–1953). Snižují také hodnotu úspěchů nové vlády i s poukazem na to, že ještě v roce 1995 neuměly číst a psát 4 % kubánské populace.\n\nV reakci na znárodňování kubánského průmyslu a omezování pozemkového vlastnictví (obojí bylo z velké části v americkém vlastnictví), odvolaly nakonec USA v říjnu 1960 z ostrova svého velvyslance a na počátku roku 1961 přerušily diplomatické vztahy s Havanou. Rozhodly se řešit nastávající konflikt silou, ale aby se nezhoršily jejich vztahy s ostatními zeměmi, daly přednost tajné operaci CIA bez oficiální účasti armády. Následné vylodění v Zátoce sviní bylo ale špatně naplánováno a v důsledku jen částečné podpory americké vlády operace skončila neúspěchem. Celá akce ještě více zhoršila vztahy obou zemí a posílila Castrovu pozici na ostrově. Kubánský předseda vlády využil situace a ještě více centralizoval stranický systém na ostrově, když Hnutí 26. července a další dvě strany sloučil v červenci 1961 do tzv. Sjednocených revolučních organizací (ORI). Poté se upevnily i vazby mezi kubánským vůdcem a vedením Sovětského svazu.\n\nSovětská vláda se v květnu 1962 v rámce soupeření s USA během studené války rozhodla výrazněji posílit své vojenské postavení v Karibiku. Výstavbu jejich raketových základen odhalili Američané v říjnu téhož roku a americký prezident Kennedy na to reagoval námořní blokádou ostrova. Ve vyhrocené situaci studené války, kdy se svět ocitl na pokraji jaderné katastrofy se obě velmoci nakonec dohodly. Výsledný kompromis znamenal uznání Castrovy vlády ze strany Spojených států a odstranění sovětských raketových základen. Z celého jednání a výsledné dohody byla zcela vynechána kubánská vláda, která se svými radikálními postoji snažila celou krizi spíše vyhrotit a cítila se být výsledným sovětským postojem poškozena. Fidel Castro svůj nesouhlas s dohodou zopakoval i na jednání v Moskvě s Nikitou Chruščovem v květnu 1963, to ale nezabránilo uzavření smluv o prohloubení sovětské pomoci Kubě v ekonomické oblasti.\n\nMírné zhoršení vztahů s moskevskou vládou, které se ovšem neprojevilo v hospodářské oblasti, trvalo až do konce 60. let. Svou roli v tomto dočasném zhoršení sehrál i částečný nesouhlas Sovětského svazu s politikou tzv. vývozu revoluce spojené s kubánským vůdcem Ernesto Che Guevarou zabitým v roce 1967 v Bolívii. Fidel Castro v 60. letech pokračoval ve své autoritativní politice, připravený tvrdě potlačit jakýkoli nesouhlas se svými názory. Aby posílil svou pozici, tak direktivním způsobem završil proces stranické centralizace, když roce 1965 přejmenoval Jednotnou stranu socialistické revoluce (nástupkyni ORI) na Komunistickou stranu Kuby. Roku 1968 byla zcela omezena tvůrčí svoboda a roku 1971 byly uzavřeny hranice, aby se tak zabránilo kubánským obyvatelům opustit jejich ostrov. V polovině 70. let se s Kubou pokusily zlepšit vztahy Spojené státy. Jednání, vzniklá z podnětu amerického ministra zahraničí Henryho Kissingera však ztroskotala v roce 1976 v důsledku výrazné vojenské angažovanosti Castrovy vlády během Angolské občanské války. Účast několika tisíc kubánských vojáků v tomto konfliktu na přelomu let 1975–1976 totiž Američané nemohli přijmout. Celková pozice Castrova režimu zůstávala na přelomu 70. a 80. let poměrně silná, zčásti i proto že umožňoval i velkým skupinám svých odpůrců v určitých obdobích Kubu opustit. Bylo to především v situacích, kdy mu odchod členů opozice zajišťoval uvolnění napjaté situace na ostrově. Nejvýrazněji se tak stalo mezi dubnem a říjnem 1980, kdy přibližně 125 000 obyvatel ostrova odplulo z přístavu Mariel do Spojených států.\nHospodářskou situaci v zemi v druhé polovině 60. let komplikovala obchodní blokáda a Castrovy ekonomické experimenty, jako například snaha zredukovat výplatu mezd a více se spoléhat na dobrovolnou práci zaměstnanců. Pokračovala ekonomická spolupráce se Sověty, která byla potvrzena vstupem Kuby do RVHP roku 1972. Plánovaná modernizace kubánského průmyslu se podařila jen částečně, hlavním zdrojem příjmů zůstával i v 70. letech zejména cukr, v menší míře tabák a těžba niklu.\n\nDůležitou událostí v rámci vnitřní politiky režimu byl v roce 1989 soudní proces s generálem Arnaldem Ochoou a dalšími vysokými funkcionáři, kteří byli obviněni z pašování drog a korupce. V červenci 1989 byl Ochoa spolu se třemi dalšími obviněnými na základě rozhodnutí soudu zastřelen. Generál Ochoa byl členem ústředního výboru komunistické strany a jeho význam podtrhuje i fakt, že se o něm dříve občas hovořilo jako o možném nástupci Fidela Castra. Podle historika Vladimíra Nálevky se nedá zcela vyloučit, že do obchodu s drogami byl z politických důvodů zapleten i sám kubánský prezident a poprava tohoto vysokého důstojníka měla možná i zastrašit opozici ve velení kubánské armády. S tím nesouhlasí ve své knize Richard Gott, když poukazuje na jinak vysokou úroveň morálky vedoucích kubánských politiků v těchto záležitostech. Kubánská veřejnost byla celou kauzou, v historii režimu výjimečnou, zaskočena.\n\nV roce 1989 hospodářsky upadající Sovětský svaz výrazně snížil své velmocenské ambice a zredukoval svou pomoc Kubě, do roku 1993 ji nástupnické Rusko téměř úplně zastavilo. Hlavním problémem byla pro ostrov ztráta dodávek ruské ropy, která měla zničující účinek na kubánský průmysl. Na počátku 90. let docházelo denně k několikahodinovému vypínání elektrického proudu, v důsledku nedostatku pohonných hmot klesla zemědělská produktivita a byl i nedostatek spotřebního zboží. Vlivem špatné hospodářské situace musel kubánský režim v některých oblastech přijmout prvky tržního hospodářství, týkalo se to zejména turismu, byl také přijat dolar jako druhá měna. Od roku 1993 byla také zřizována zemědělská družstva. Na rozdíl od starších státních statků o sobě mohla mnohem více rozhodovat, například vlastnit své produkty, volit vedení, kontrolovat své účty, na trh se také mohli navrátit soukromí rolníci. Komunistická podstata represivního režimu však zůstávala nezměněna.\nSoučástí změn v Castrově politice bylo i zlepšení zahraničních vztahů s Evropskou unií a některými ostatními zeměmi jako například Španělskem. Spojené státy však ještě více přitvrdily ve vztahu ke Kubě, když přijaly v roce 1996 tzv. Helms-Burtonův zákon, zesilující ekonomické sankce proti ostrovu. Na počátku 90. let kubánská vláda zmírnila svůj postoj k církvím, když např. umožnila věřícím členství v komunistické straně, v roce 1998 pak dokonce ostrov navštívil papež Jan Pavel II, který zde americké snahy izolovat Kubu kritizoval.\n\nPokud se nebudou brát do úvahy částečné změny v ekonomické oblasti, život na Kubě se v prvních devíti letech nového tisíciletí příliš nezměnil. Režim Fidela Castra byl od konce 60. let vždy připraven potlačit jakoukoli názorovou opozici, stalo se tak například i v roce 1999, kdy byli zatčeni někteří její příslušníci, nejznámější z nich byl Vladimiro Roca. Za dokument, který kritizoval ekonomickou politiku vlády, byl on a několik dalších členů jeho skupiny odsouzen k několika letům vězení. V roce 2003 bylo zatčeno dalších 75 členů opozice. Představitelé Kuby jsou mezinárodními organizacemi i státy západní Evropy na základě těchto a dalších skutečností stále obviňováni z porušování lidských práv. Kubánská vláda naopak na svoji obhajobu vyzdvihuje bezplatnost lékařské péče, vzdělání, v některých případech i ubytování a základních potravin. Popírá i existenci politických vězňů. Někteří zkušení zahraniční pozorovatelé a historici přesto popisují v posledním desetiletí určité zklamání a ztrátu iluzí velké části kubánského lidu, který pochybuje o správnosti některých původních cílů Kubánské komunistické strany, založených na sociální rovnosti obyvatel ostrova.\n\nV roce 2006 prezident Fidel Castro ze zdravotních důvodů odstoupil z většiny svých funkcí, které po něm převzal jeho bratr Raúl (nar. 1931). Ten byl dokonce už koncem 50. let považován za většího radikála (někdy politicky ještě více orientovaného doleva) než jeho předchůdce, kterého vždy silně podporoval. I když s tím např. někteří kubánští exiloví činitelé v minulosti nesouhlasili, zdá se nepravděpodobné, že pod jeho vedením se politická situace v zemi změní.\n\n\n"}
{"id": "587040", "url": "https://cs.wikipedia.org/wiki?curid=587040", "title": "Navarro", "text": "Navarro\n\nNavarro může být:\n\n\n\n\n"}
{"id": "587049", "url": "https://cs.wikipedia.org/wiki?curid=587049", "title": "Muzeum ghetta Terezín", "text": "Muzeum ghetta Terezín\n\nMuzeum ghetta je součást Památníku Terezín v severočeském Terezíně. Nachází se v budově někdejší terezínské základní školy v centru města v Komenského ulici v bloku mezi náměstím Československé armády a Pražskou ulici (v témže bloku se nalézá i městský úřad, místní služebna Policie ČR a budova úřadovny České pošty).\n\nJádro muzea tvoří stálá výstavní expozice z roku 1991 \"Terezín v takzvaném konečném řešení židovské otázky 1941–1945\", tato expozice je věnována životům Židů v období druhé světové války a vězněným lidem z Terezínského ghetta (expozice vznikla v úzké spolupráci s nimi samotnými). Výstava obsahuje velké množství různých dokumentárních artefaktů, které vypovídají o tehdejším životě vězněných osob. Dokládají také neutuchající vůli lidí přežít i v nelidských existenčních podmínkách pod stálou hrozbou transportu do některého z vyhlazovacích táborů smrti, které se lidé snažili překonávat, mimo jiné, aktivní tvůrčí a uměleckou činností.\n\nV muzeu jsou také pořádány další sezónní jednorázové výstavy, součástí muzea je i kinosál určený pro promítání dokumentárních filmů, který může sloužit i jako přednášková místnost.\n\nV muzeu se také nalézá obchod s upomínkovými předměty, kde je možno zakoupit informační brožury, knihy, videokazety, DVD a další suvenýry.\n\n\n"}
{"id": "587052", "url": "https://cs.wikipedia.org/wiki?curid=587052", "title": "Tomas Johansson (zápasník)", "text": "Tomas Johansson (zápasník)\n\nKarl Tomas Ingemar Johansson (* 20. července 1962 Haparanda, Švédsko) je bývalý švédský zápasník, který se vrcholově věnoval oběma stylům. Čtyřikrát startoval na olympijských hrách, vždy v zápase řecko-římském. V roce 1988 vybojoval na Hrách v Soulu bronzovou medaili ve váhové kategorii do 130 kg a v roce 1992 na Hrách v Barceloně stříbrnou medaili ve stejné váhové kategorii. Je držitelem jedné zlaté, dvou stříbrných a jedné bronzové medaile z mistrovství světa. Dvě druhá a tři třetí místa vybojoval na mistrovství Evropy. Vše v nejtěžší hmotnostní kategorii a v řecko-římském zápase. Ve volném stylu je jeho maximem 4. místo z mistrovství Evropy.\n\n"}
{"id": "587054", "url": "https://cs.wikipedia.org/wiki?curid=587054", "title": "Torbjörn Kornbakk", "text": "Torbjörn Kornbakk\n\nTorbjörn Jarle Kornbakk (* 28. května 1965 Göteborg, Švédsko) je bývalý švédský zápasník, reprezentant v zápase řecko-římském. Dvakrát startoval na olympijských hrách. V roce 1988 vybojoval na Hrách v Barceloně bronzovou medaili ve váhové kategorii do 74 kg, v roce 1996 na Hrách v Atlantě obsadil ve stejné váhové kategorii 10. místo.\n\nV zápasu reprezentoval i jeho bratr Martin.\n\n"}
{"id": "587055", "url": "https://cs.wikipedia.org/wiki?curid=587055", "title": "James Gandolfini", "text": "James Gandolfini\n\nJames Gandolfini (18. září 1961, Westwood, New Jersey, USA - 19. června 2013, Řím, Itálie), byl americký herec s italskými kořeny.\n\nOba jeho rodiče pocházeli z Itálie, bylo to římští katolíci a doma mluvili italsky, oba pracovali ve škole.\n\nPo ukončení střední školy vystudoval Rutgers University v New Brunswicku, kde získal titul bakaláře svobodných umění v oboru komunikace, nicméně hercem zpočátku prý vůbec být nechtěl, k herectví jej prý přivedl až koncem 80. let jeho kamarád, který navštěvoval dramatický kroužek.\n\nHerectví se věnoval nesystematicky a poloprofesionálně od konce 80. let, zpočátku se jednalo pouze o drobné divadelní role v různých divadlech na newyorské Broadwayi, kromě toho pracoval i jako barman a manažer nočního i sportovního klubu.\n\nV roce 1992 si zahrál společně s Alecem Baldwinem a Jessicou Langeovou ve hře \"Tramvaj do stanice touha\".\n\nVe filmu se poprvé objevil v roce 1992 ve snímku \"Cizinec mezi námi\", v roce 1993 zaujal svým výkonem ve filmu \"Pravdivá romance\". Velmi často hrál různé mafiány, zločince, násilníky, vrahy a lidi na okraji společnosti, většinou se jednalo pouze o vedlejší nebo epizodní role.\n\nZlom v jeho filmové kariéře přišel až v televizním seriálu \"Rodina Sopránů\" z roku 1999, kde si zahrál mafiánského bosse.\nOd roku 2007 připravoval pro televizní stanici HBO dokumentární pořad věnovaný vojenským veteránům z války v Iráku s názvem \"Alive Day: Home from Iraq\", kde rozmlouval s 10 vybranými veterány o jejich životních osudech, různých psychických traumatech při jejich návratu do civilního života apod.\n\nDne 19. června 2013 James Gandolfini zemřel na infarkt během dovolené v italském Římě.\n\nJeho první manželkou byla Marcy Wudarski, se kterou má jedno dítě, jejich manželství skončilo v roce 2002 rozvodem, od roku 2008 byl podruhé ženatý s bývalou modelkou Deborah Linovou.\n\n\n\n"}
{"id": "587056", "url": "https://cs.wikipedia.org/wiki?curid=587056", "title": "Region Podluží", "text": "Region Podluží\n\nRegion Podluží je svazek obcí v okrese Břeclav a okrese Hodonín, ležící ve stejnojmenné národopisné oblasti. Jeho sídlem je Lanžhot a jeho cílem je regionální rozvoj obecně a cestovní ruch. Sdružuje celkem 15 obcí a byl založen v roce 1999. Území svazku je kompaktní a nachází se v jihovýchodním cípu Česka při trojmezí s Rakouskem a Slovenskem. Celková plocha mikroregionu je 220,17 km² a počet obyvatel činil 27 183 (ke 31. 12. 2014).\n\n\"Tučně vyznačena města, kurzívou městyse.\"\n\n"}
{"id": "587060", "url": "https://cs.wikipedia.org/wiki?curid=587060", "title": "Region Židlochovicko", "text": "Region Židlochovicko\n\nRegion Židlochovicko je svazek obcí v okresu Brno-venkov, jeho sídlem jsou Židlochovice a jeho cílem je regionální rozvoj obecně. Sdružuje celkem 21 obcí a byl založen v roce 2004.\n\n\nCelkem má tedy region Židlochovicko přibližně 24 311 obyvatel.\n\n"}
{"id": "587065", "url": "https://cs.wikipedia.org/wiki?curid=587065", "title": "Sdružení obcí Čistá Jihlava", "text": "Sdružení obcí Čistá Jihlava\n\nSdružení obcí Čistá Jihlava je svazek obcí v okresu Brno-venkov, jeho sídlem je Přibice a jeho cílem je regionální rozvoj obecně. Sdružuje celkem 12 obcí a byl založen v roce 2001.\n\n\n"}
{"id": "587070", "url": "https://cs.wikipedia.org/wiki?curid=587070", "title": "Sdružení obcí Jevišovka", "text": "Sdružení obcí Jevišovka\n\nSdružení obcí Jevišovka je zájmové sdružení obcí v okresu Znojmo, jeho sídlem jsou Prosiměřice a jeho cílem je regionální rozvoj obecně. Sdružuje celkem 9 obcí a byl založen v roce 2000.\n\n\n"}
{"id": "587072", "url": "https://cs.wikipedia.org/wiki?curid=587072", "title": "Sdružení obcí region LVA", "text": "Sdružení obcí region LVA\n\nSdružení obcí region LVA je zájmové sdružení právnických osob v okresu Břeclav, jeho sídlem je Lednice a jeho cílem je regionální rozvoj obecně. Sdružuje celkem 10 obcí a byl založen v roce 1999.\n\n\n"}
{"id": "587077", "url": "https://cs.wikipedia.org/wiki?curid=587077", "title": "Kostel svatého Filipa a Jakuba (Zlíchov)", "text": "Kostel svatého Filipa a Jakuba (Zlíchov)\n\nKostel svatého Filipa a Jakuba na pražském Zlíchově je barokní římskokatolický farní kostel z počátku 18. století.\n\nSoučasný kostel je z let 1713–1714, byl postaven jezuity v barokním slohu na místě někdejší románské, později gotické kaple ze 13. století, zasvěcené sv. Štěpánovi. Kostel je z důvodu nedostatku prostoru na skále atypicky orientován k severu, má obdélníkovou chrámovou loď s plochým stropem a pravoúhlý presbytář s hranolovou věží. Před kostelem je umístěna barokní socha sv. Jana Nepomuckého. Byl benedikován 5. května 1714, od roku 1875 je farním kostelem. Je chráněn jako kulturní památka České republiky.\n\nPrvní písemný záznam o kapli sv. Štěpána je ze 13. února 1257, kdy ji včetně přilehlých pozemků Přemysl Otakar II. připsal vyšehradskému kanovníku Bartolomějovi a jeho nástupcům. Svaté ostatky (pravděpodobně sv. Štěpána) byly poté přeneseny na Vyšehrad a kaple měla být zbořena. K tomu však nedošlo, bylo jen změněno její zasvěcení (pravděpodobně sv. Václavu) a byla spravována farářem z Malé Chuchle. Kolem roku 1319 byl kostelík veden jako farní a patřil k ořechovskému děkanství.\n\nKoncem 70. let 14. století získali obec Zlíchov včetně kostela smíchovští kartuziáni a na přelomu 14. a 15. století kostel goticky přestavěli. V srpnu 1418 však byl smíchovský klášter přepaden husité, kteří jej zcela zničili. Jejich pozemky včetně zlíchovských připadly staroměstské obci. Fara zanikla a kostel spadal pod správu utrakvistů, a to až do roku 1624, kdy obec i s patronátním právem ke kostelu koupili jezuité z pražského Klementina. Zlíchov se pak nejen dostal pod jejich duchovní správu, ale stal se i výchozím bodem jezuitské misijní činnosti.\n\nRoku 1660 byl kostel ještě opravován, ale v letech 1713–1714 ho jezuité zbořili a na jeho základech postavili barokní kostel, dochovaný v dnešní podobě. Posvěcen ke cti svatých apoštolů Filipa a Jakuba mladšího byl 5. května 1714. Roku 1749 byl Zlíchov spolu s Hlubočepy přifařen ke Smíchovu. Dne 18. ledna 1872 bylo povoleno zřídit na Zlíchově faru a o rok později sem byl uveden nový farář. Dům pro účel farní budovy daroval tehdejší majitel zlíchovských vápenek a realit Max Herget. Roku 1885 byly provedeny opravy exteriéru kostela, roku 1901 byl kostel vymalován a omítnut a byly obnoveny oltáře.\n\nV roce 1945 kostel sloužil jako místo pro uložení zastřelených vlastenců na konci druhé světové války.\n\nV letech 1948–1989 byl kostel zanedbáván a chátral. I tehdy se zde však konaly pravidelné bohoslužby. Generální oprava kostela se uskutečnila v letech 1991–1993.\n\nKolem kostela se rozkládá hřbitov, na kterém se od roku 1897 nepohřbívá. Obcemi Hlubočepy a Zlíchov byl založen nový hřbitov nad Hlubočepy na Žvahově.\n"}
{"id": "587078", "url": "https://cs.wikipedia.org/wiki?curid=587078", "title": "Sdružení obcí Roketnice", "text": "Sdružení obcí Roketnice\n\nSdružení obcí Roketnice je svazek obcí v okrese Brno-venkov, jeho sídlem je Mokrá-Horákov a jeho cílem je regionální rozvoj obecně, stavba kanalizace a postavení čistírny odpadních vod. Sdružuje celkem 9 obcí a byl založen v roce 2002.\n\n\n"}
{"id": "587086", "url": "https://cs.wikipedia.org/wiki?curid=587086", "title": "Mistrovství světa ve florbale 1996", "text": "Mistrovství světa ve florbale 1996\n\nMistrovství světa ve florbale 1996 bylo první mistrovství světa ve florbale mužů. Konalo se ve Švédsku ve městech Stockholm, Skellefteå a Uppsala v roce 1996. Navázalo na dva předchozí ročníky mistrovství Evropy. Jediným neevropských týmem na mistrovství byl Singapur.\n\nZvítězilo Švédsko. Česko skončilo na čtvrtém místě.\n\nNorsko získalo třetí místo. Tím je dodnes toto jediné mistrovství světa mužů v historii, na kterém získal medaili jiný stát než čtveřice Švédsko, Finsko, Švýcarsko a Česko.\n\nZúčastnilo se 12 celků.\nTabulka\n\nZápasy\nTabulka\n\nZápasy\n\nLotyšsko, Estonsko a Singapur sestoupili do Divize B. Maďarsko se dalšího šampionátu neúčastnilo.\n\nBrankář – Stefan Mattsson\nObránci – Jari-Pekka Lehtonen, Jonas Eriksson\nÚtočníci – Christian Hellström, Andrea Engel, Martin Olofsson\n\n"}
{"id": "587087", "url": "https://cs.wikipedia.org/wiki?curid=587087", "title": "Sdružení obcí Severovýchod", "text": "Sdružení obcí Severovýchod\n\nSdružení obcí Severovýchod je svazek obcí v okresu Hodonín, jeho sídlem je Kyjov a jeho cílem je regionální rozvoj obecně, cestovní ruch, životní prostředí, odpadové hospodářství. Sdružuje celkem 42 obcí.\n\n"}
{"id": "587093", "url": "https://cs.wikipedia.org/wiki?curid=587093", "title": "Alfons V.", "text": "Alfons V.\n\nJméno Alfons V. označuje vícero osob:\n"}
{"id": "587096", "url": "https://cs.wikipedia.org/wiki?curid=587096", "title": "Sdružení Olešnicko", "text": "Sdružení Olešnicko\n\nSdružení Olešnicko je svazek obcí v okresu Blansko, jeho sídlem je Olešnice a jeho cílem je regionální rozvoj obecně. Sdružuje celkem 10 obcí a byl založen v roce 2002.\n\n\n"}
{"id": "587104", "url": "https://cs.wikipedia.org/wiki?curid=587104", "title": "Zápas na Letních olympijských hrách 1992 – muži, řecko-římský do 62 kg", "text": "Zápas na Letních olympijských hrách 1992 – muži, řecko-římský do 62 kg\n\nZápas řecko-římský ve váhové kategorii do 62 kg probíhal na Letních olympijských hrách 1992 v Barcelonském Instituto Nacional de Educación Física de Cataluña. O medaile se utkalo celkem 21 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "587105", "url": "https://cs.wikipedia.org/wiki?curid=587105", "title": "Spolek pro rozvoj venkova Moravský kras", "text": "Spolek pro rozvoj venkova Moravský kras\n\nSpolek pro rozvoj venkova Moravský kras je svazek obcí v okresu Blansko a okresu Brno-venkov. Jeho sídlem jsou Jedovnice a jeho cílem je regionální rozvoj obecně. Sdružuje celkem 26 obcí a byl založen v roce 1999.\n\n\n"}
{"id": "587108", "url": "https://cs.wikipedia.org/wiki?curid=587108", "title": "Svazek obcí Boskovicko", "text": "Svazek obcí Boskovicko\n\nSvazek obcí Boskovicko je svazek obcí v okresu Blansko, jeho sídlem jsou Boskovice a jeho cílem je regionální rozvoj obecně. Sdružuje celkem 15 obcí a byl založen v roce 2002.\n\n\n"}
{"id": "587110", "url": "https://cs.wikipedia.org/wiki?curid=587110", "title": "Zvonimír Eichler", "text": "Zvonimír Eichler\n\nZvonimír Eichler (29. ledna 1903 Karlovac v Chorvatsku – 17. února 1975) byl akademický malíř.\n\nStudoval v Praze na Akademii výtvarných umění v letech 1923 až 1929 u profesora J. Obrovského, F. Thieleho, K. Krattnera a W. Nowaka. Stal se profesorem kreslení a učil v Trenčíně, později v Praze. Byl členem Spolku severočeských výtvarných umělců a Sdružení výtvarných umělců Purkyně.\n\nZ katalogu poslední výstavy Zvonimíra Eichlera v galerii Československého spisovatele v prosinci 1973: „V přírodě objevuji stále něco nového. Jsem, protože musím být, před velikostí přírody nesmírně pokorným a skromným malířem. Jsem jí vděčný za umožnění každičkého pohledu. Nepřestávám se obdivovat všemu, co je kolem nás. Dlouho vybírám, až se nakonec domnívám, že ve svých obrazech nacházím i sám sebe.“\n\n"}
{"id": "587111", "url": "https://cs.wikipedia.org/wiki?curid=587111", "title": "Svazek obcí Dyje", "text": "Svazek obcí Dyje\n\nSvazek obcí Dyje je svazek obcí v okresu Znojmo, jeho sídlem je Hrádek a jeho cílem je rozvoj infrastruktury a životního prostředí, rozvoj cestovní ruch, rozvoj podnikání a rozvoj lidských zdrojů. Sdružuje celkem 7 obcí a byl založen v roce 2003.\n\n\n"}
{"id": "587113", "url": "https://cs.wikipedia.org/wiki?curid=587113", "title": "Svazek obcí Kunštátsko-Lysicko", "text": "Svazek obcí Kunštátsko-Lysicko\n\nSvazek obcí \"Kunštátsko-Lysicko\" je svazek obcí v okresu Blansko, jeho sídlem jsou Drnovice a jeho cílem je regionální rozvoj obecně. Sdružuje celkem 22 obcí a byl založen v roce 2000.\n\n\n"}
{"id": "587115", "url": "https://cs.wikipedia.org/wiki?curid=587115", "title": "Svazek obcí Mezihoří", "text": "Svazek obcí Mezihoří\n\nSvazek obcí Mezihoří je svazek obcí dle zákona o obcích v okresu Vyškov, jeho sídlem jsou Nemotice a jeho cílem je regionální rozvoj. Sdružuje celkem 14 obcí a byl založen v roce 2006.\n\n\n"}
{"id": "587118", "url": "https://cs.wikipedia.org/wiki?curid=587118", "title": "Svazek obcí Modré Hory", "text": "Svazek obcí Modré Hory\n\nSvazek obcí Modré Hory je svazek obcí v okresu Břeclav, jeho sídlem jsou Velké Pavlovice a jeho cílem je regionální rozvoj obecně. Sdružuje celkem 5 obcí a byl založen v roce 2008.\n\n\n"}
{"id": "587120", "url": "https://cs.wikipedia.org/wiki?curid=587120", "title": "Washington State Ferries", "text": "Washington State Ferries\n\nWashington State Ferries je flotila osobních a automobilových trajektů, která obsluhuje oblast Pugetova zálivu a souostroví svatého Jana. Je to největší a nejvyužívanější trajektová flotila ve Spojených státech amerických a třetí největší na světě. Každoročně přepravuje 11 milionů vozidel, což je vůbec nejvíce na světě.\n\nV roce 2011 stát Washington provozuje 21 trajektů v oblasti Pugetovy zátoky. Ty největší mohou přepravovat až 2500 cestujících a 202 vozidel. Barevné schéma je výrazně bílé se zelenými okraji. Podpalubí pro auta má dva východy a můstky aby se auta nemusela otáčet. \n\n\nVětšina drah, po kterých plují trajekty Washington State Ferries, je z právního hlediska součástí systém státních silnic ve státě Washington.\n\n\n"}
{"id": "587121", "url": "https://cs.wikipedia.org/wiki?curid=587121", "title": "Klekátko (sedačka)", "text": "Klekátko (sedačka)\n\nKlekátko, klekačka nebo klekací židle je druh židle, na které se váha těla rozkládá mezi hýždě a holeně.\n\nSedátko při tom svírá na rozdíl od židle s podlahou úhel přibližně 30 stupňů. Holenní a hýžďová sedací část se obvykle dá nastavit, příhodně k postavě. Díky jinému sklonu pánve a páteře by sezení na klekačce mělo být pro lidské tělo menší zátěží, než na klasické židli. Ovšem kvůli tomu, že klekačky většinou postrádají zádové opěradlo, není sezení na nich tolik komfortní. Vyžadují také jinou výšku pracovní plochy, než klasické židle.\n\nKlekačku se nedoporučuje používat po dlouhou dobu sezení. V tomto případě je vhodné kombinovat ji se židlí.\n\n"}
{"id": "587122", "url": "https://cs.wikipedia.org/wiki?curid=587122", "title": "Svazek obcí Mohyla Míru", "text": "Svazek obcí Mohyla Míru\n\nSvazek obcí Mohyla Míru je svazek obcí dle zákona o obcích v okresu Brno-venkov, jeho sídlem jsou Jiříkovice a jeho cílem je regionální rozvoj. Sdružuje celkem 5 obcí a byl založen v roce 2004.\n\n\n"}
{"id": "587126", "url": "https://cs.wikipedia.org/wiki?curid=587126", "title": "Svazek obcí panství hradu Veveří", "text": "Svazek obcí panství hradu Veveří\n\nSvazek obcí panství hradu Veveří je svazek obcí v okresu Brno-venkov a okresu Brno-město, jeho sídlem je Brno-Bystrc a jeho cílem je regionální rozvoj obecně. Sdružuje celkem 8 obcí a byl založen v roce 2003.\n\n\n"}
{"id": "587129", "url": "https://cs.wikipedia.org/wiki?curid=587129", "title": "Svazek obcí při formanské cestě", "text": "Svazek obcí při formanské cestě\n\nSvazek obcí při formanské cestě je svazek obcí v okresu Znojmo, jeho sídlem jsou Pavlice a jeho cílem je regionální rozvoj obecně, rozvoj cestovního ruchu, rozvoj životního prostředí, stavba a údržba kanalizace a ČOV a odpadové hospodářství. Sdružuje celkem 8 obcí a byl založen v roce 2000.\n\n\n"}
{"id": "587134", "url": "https://cs.wikipedia.org/wiki?curid=587134", "title": "Sbor dobrovolných hasičů Lázně Libverda", "text": "Sbor dobrovolných hasičů Lázně Libverda\n\nSbor dobrovolných hasičů Lázně Libverda je organizace pomáhající při požární ochraně jak v obci, tak také v okolí. Zajišťuje však i pomoc v případě nenadálých situací jakými jsou například odklízení následků sněhové kalamity či odstraňování popadaných větví ze stromů. Vedle toho navíc pořádá či spolupořádá obecní společenské akce. Velitelem je Václav Šnajdr.\n\nSbor byl založen roku 1884.\n\nDříve sbor sídlil v budově hasičské zbrojnice poblíž domu číslo popisné 49, kterou však opustil a ta vlivem řady let bez údržby spadla. Nyní využívá zbrojnici číslo popisné 194 disponující dvěma garážemi a věží.\n\nLibverdští dobrovolní hasiči se účastní řady místních, republikových či mezinárodních soutěží. Jsou jimi například:\n\nSbor má k dispozici několik automobilů:\n\n\n"}
{"id": "587135", "url": "https://cs.wikipedia.org/wiki?curid=587135", "title": "Svazek obcí Sever Znojemska", "text": "Svazek obcí Sever Znojemska\n\nSvazek obcí Sever Znojemska je svazek obcí v okresu Znojmo, jeho sídlem jsou Běhařovice a jeho cílem je regionální rozvoj obecně. Sdružuje celkem 11 obcí a byl založen v roce 2000.\n\n\n"}
{"id": "587137", "url": "https://cs.wikipedia.org/wiki?curid=587137", "title": "Svazek obcí Svitava", "text": "Svazek obcí Svitava\n\nSvazek obcí Svitava je svazek obcí v okresu Blansko, jeho sídlem je Skalice nad Svitavou a jeho cílem je regionální rozvoj obecně. Sdružuje celkem 9 obcí a byl založen v roce 2001.\n\n\n"}
{"id": "587139", "url": "https://cs.wikipedia.org/wiki?curid=587139", "title": "Kvarková hvězda", "text": "Kvarková hvězda\n\nKvarková hvězda je hypotetický typ hvězdy, která je složená z kvarků, které odolávají tlaku gravitace.\n\nKdyž se zhroutí supernova, obvykle z ní vznikne neutronová hvězda. Toto stadium nemusí být konečné. Víme, že když má neutronová hvězda příliš velkou hmotnost, může se ještě dále smršťovat, až z ní vznikne černá díra. Z měření observatoře Chandra z roku 2002 vyplynulo, že v případě správných údajů u objektu RX J185635-3754 (objeveného již r. 1992) se nemůže jednat o neutronovou hvězdu, jak se dosud soudilo, ale o nový typ hvězdy, kterou nejlépe popisuje právě hvězda kvarková. Druhým kandidátem je rádiový zdroj 3C58 v Mléčné dráze. V roce 2009 čínský vědec Kwong-Sang Cheng z Hongkongské univerzity provedl studii, ve které tvrdí, že při pozorování objektu SN 1987A nalezl důkaz, že může jít o kvarkovou hvězdu.\n\n\n"}
{"id": "587140", "url": "https://cs.wikipedia.org/wiki?curid=587140", "title": "Svazek obcí Větrník", "text": "Svazek obcí Větrník\n\nSvazek obcí Větrník je svazek obcí v okresu Vyškov, jeho sídlem jsou Rostěnice-Zvonovice a jeho cílem je regionální rozvoj obecně. Sdružuje celkem 7 obcí a byl založen v roce 2000.\n\n\n"}
{"id": "587142", "url": "https://cs.wikipedia.org/wiki?curid=587142", "title": "Svazek obcí Znojemsko", "text": "Svazek obcí Znojemsko\n\nSvazek obcí Znojemsko je dobrovolný svazek obcí v okresu Znojmo, jeho sídlem jsou Suchohrdly a jeho cílem je regionální rozvoj obecně. Sdružuje celkem 5 obcí a byl založen v roce 2002.\n\n\n"}
{"id": "587145", "url": "https://cs.wikipedia.org/wiki?curid=587145", "title": "Svazek znojemských vinařských obcí Daníž", "text": "Svazek znojemských vinařských obcí Daníž\n\nSvazek znojemských vinařských obcí Daníž je svazek obcí v okresu Znojmo, okresu Třebíč a okresu Brno-venkov, jeho sídlem jsou Hnanice a jeho cílem je regionální rozvoj obecně. Sdružuje celkem 39 obcí a byl založen v roce 1999.\n\n"}
{"id": "587147", "url": "https://cs.wikipedia.org/wiki?curid=587147", "title": "Původní malé národy Severu, Sibiře a Dálného východu Ruské federace", "text": "Původní malé národy Severu, Sibiře a Dálného východu Ruské federace\n\nPůvodní malé národy Severu, Sibiře a Dálného východu Ruské federace ( ), často označované zkráceně jako malé národy Severu ( ) nebo původní národy Severu, ( ) je souhrnné označení domorodých etnik Ruské federace, žijících především na Dálném severu.\n\nObývají velmi rozsáhlé území, od Dolganů a Nganasanů na Tajmyrském poloostrově na severu po Udegejce na jihu, od Čukčů a Aleutů na východě po Něnce a Sámy na západě.\n\nRuská vláda poskytuje tradičně žijícím komunitám daňové a jiné výhody. Příslušníci malých národů Severu tak například mají možnost vyhnout se povinné vojenské službě a je jim usnadněno získání vyššího vzdělání.\n\nPřestože se početnost malých národů mění v současnosti jen zvolna, dochází ke značnému poklesu počtu mluvčích menšinových jazyků v důsledku asimilace.\n\nDěti ze smíšených manželství přijímají z různých důvodů (společenských, politických) zpravidla národnost toho rodiče, který je příslušníkem domorodého severního národa.\n\nNásleduje oficiální seznam národů Dálného severu, Sibiře a Dálného východu Ruské federace schválený ruskou vládou 17. dubna 2006.\n"}
{"id": "587151", "url": "https://cs.wikipedia.org/wiki?curid=587151", "title": "One Liberty Plaza", "text": "One Liberty Plaza\n\nOne Liberty Plaza je mrakodrap v newyorské čtvrti Manhattan. Má 54 podlaží a výšku 226,5 metrů. Výstavba probíhala v letech 1968–1974 podle návrhu firmy Skidmore, Owings and Merrill. Budova byla původně stavěna pro firmu U.S. Steel, proto je fasáda z černé lakované oceli. Budova sousedila s bývalým komplexem Světového obchodního centra a při teroristických útocích z 11. září 2001 byla její fasáda poškozena od padajících trosek.\n\nAby mohl být tento mrakodrap postaven, byla v roce 1968 stržena centrála výrobce šicích strojů, zvaná po této firmě Singer Building, která pocházela z roku 1908 a byla vysoká 187 m, přestože to byl jeden z nejmarkantnějších a architektonicky nejcennějších mrakodrapů v New Yorku. Také sousedící budova City Investing Building, postavená rovněž v roce 1908 a vysoká 148 m, byla tehdy zdemolována.\n\nJeště pod názvem U.S. Steel Building sloužila tato kancelářská budova pro ocelářský koncern U.S. Steel, poté pro burzu cenných papírů NASDAQ a v současnosti v ní sídlí jeden městský úřad.\n"}
{"id": "587154", "url": "https://cs.wikipedia.org/wiki?curid=587154", "title": "Osvětimské album", "text": "Osvětimské album\n\nOsvětimské album (německy Auschwitz Album) je jedinečný fotografický záznam holocaustu z druhé světové války. Sbírka fotografií pořízených v rámci nacistického německého tábora smrti je jediným dochovaným obrazovým důkazem o vyhlazovacím procesu uvnitř koncentračního tábora Osvětim (s výjimkou tří dalších fotografií pořízených vězni, které byly zveřejněny zvláštním komandem).\n\nTotožnost autora fotografií nebyla nikdy zjištěna. Mohl jím být buď Ernst Hoffmann, nebo Bernhard Walter, oba dva muži z oddílu SS zodpovědní za snímání otisků prstů a fotografování identifikačních podobenek těch vězňů, kteří nebyli vybráni pro „vyhlazení“.\n\nS výjimkou tří snímků pořízených zvláštním komandem je toto Osvětimské album jediným dochovaným fotografickým důkazem o vnitřním fungování koncentračního tábora Osvětim.\n\nAlbum má 56 stran a obsahuje 193 fotografií. Původně v něm bylo fotografií více, ale před tím, než bylo darováno muzeu holocaustu v Izraeli v Yad Vashem, dostali některé z fotografií pozůstalí, kteří na nich poznali své příbuzné a přátele.\n\nObrázky dokumentují proces nově příchozích maďarských Židů na začátku léta roku 1944. Dokumentují vystupování židovských vězňů z vlaku, následující výběrové řízení, prováděné lékaři SS a dozorci v táboře, při kterém se oddělí ty, kteří byli považováni za vhodné k práci od těch, kteří měli být posláni do plynových komor. Fotograf zaznamenal skupiny lidí vybraných pro práci, a také ty, kteří byli vybráni na smrt. Fotograf také dokumentoval způsob fungování zóny zvané \"Kanada\", kde byl tříděn ukořistěný osobní majetek vězňů, před odesláním do Německa.\n\nTo, že album přežilo válku je pozoruhodné, vzhledem k značnému úsilí ze strany nacistů, aby vše zůstalo utajeno.\n\nHistoricky srovnatelným albem je snad pouze album fotografií Koncentračního tábora Sachsenhausen velitele Karla Otty Kocha s 500 snímky, 200 z toho úhledně popsanými z doby vzniku tábora v roce 1936 a 1937 v Oranienburgu, pozdní objev v moskevském tajném archivu.\n\nDalší srovnání je možné se čtyřmi fotografiemi zveřejněnými Georgem Didi-Hubermanem v roce 2007. Pořídil je jeden vězeň uvnitř v táboře. S propašovaným fotoaparátem se podařilo v srpnu 1944 řeckému vězni Alexovi, který byl nucen pracovat na speciální příkazy Sonderkommanda, pořídit dokumenty kremační jámy a tři fotografie žen čekajících na vpuštění do krematoria V.\n\n\n\n"}
{"id": "587157", "url": "https://cs.wikipedia.org/wiki?curid=587157", "title": "Sky Text", "text": "Sky Text\n\nSky Text je digitální teletext provozovaný British Sky Broadcasting (BSkyB) ve Spojeném království a v Irsku. Je dostupný na satelitu a na Freeviewu na kanále 108. \n\n"}
{"id": "587164", "url": "https://cs.wikipedia.org/wiki?curid=587164", "title": "Wilder", "text": "Wilder\n\nPříjmení Wilder nosí více různých osobností:\n\n\n"}
{"id": "587172", "url": "https://cs.wikipedia.org/wiki?curid=587172", "title": "Manfred Mann", "text": "Manfred Mann\n\nManfred Mann byla anglická beatová, rhythm and bluesová a popová hudební skupina 60. let, pojmenovaná po jejím zakladateli hráči na klávesové nástroje Manfredu Mannovi, který pocházel z Jihoafrické republiky a později v 70. letech vedl úspěšnou skupinu Manfred Mann's Earth Band. Manfred Mann se pravidelně umísťovali v žebříčcích populární hudby 60. let a byli první anglickou skupinou, která se objevila v americkém žebříčku Billboard Hot 100 během takzvané britské invaze.\n\nSkupina se původně jmenovala Mann-Hugg Blues Brothers a byla založena v Londýně v prosinci 1962 hráčem na klávesové nástroje Manfredem Mannem a bubeníkem Mike Huggem. V době vzestupu britského blues hráli v Londýně v nočních klubech (kde tehdy začínali také The Rolling Stones, The Moody Blues a The Yardbirds). Skupina byla doplněna Mike Vickersem kytara, altsaxofon a flétna, Dave Richmondem baskytara a Paulem Jonesem zpěvákem a hráčem na harmoniku; a v té době si změnili název na Manfred Mann & The Manfreds.\n\nSkupina podepsala v březnu 1963 smlouvu s hudebním vydavatelstvím His Master's Voice a na radu hudebního producenta si změnili jméno na Manfred Mann. V červenci téhož roku vydali singl s instrumentálkou \"Why Should We Not?\",\n\nV říjnu 1965 navštívili Manfred Mann jako první špičková západní rocková skupina Československo. Vystoupili v Praze (Jazzové dny v Průmyslovém paláci), Bratislavě a Uherském Hradišti, kde byli jejich předkapelou místní Bodláci. Pražský koncert byl poznamenán konflikty mezi fanoušky a dohlížejícími příslušníky Veřejné bezpečnosti. Manfred Mann na to vzpomínal: „Bylo to hrozné hrát v tak chladné atmosféře, kde se publikum bálo. Chtěli si užít koncert, ale zároveň byli vystrašení. Když jsem žil v Jižní Africe, tak jsem byl komunistou, ale návštěva Československa mě velmi odradila od jakéhokoliv takového názoru.“ Manfred Mann výrazně ovlivnili hudební projev i pódiovou stylizaci československých skupin. \n\n\n"}
{"id": "587174", "url": "https://cs.wikipedia.org/wiki?curid=587174", "title": "Jessica Tandy", "text": "Jessica Tandy\n\nJessie Alice „Jessica“ Tandy (7. června 1909 – 11. září 1994) byla anglická herečka, držitelka Oscara za nejlepší ženský herecký výkon ve filmu \"Řidič slečny Daisy\" z roku 1989.\n\nMaturovala na Dame Alice Owen's School a od osmnácti let účinkovala v divadlech londýnského West Endu v shakespearovských rolích po boku Johna Gielguda a Laurence Oliviera, v roce 1932 debutovala u filmu. Od roku 1940 žila v USA (roku 1952 obdržela americké občanství) a uplatnila se v divadlech na Broadwayi, v roce 1948 získala Cenu Tony za roli Blanche v premiérovém nastudování hry \"Tramvaj do stanice Touha\". Vystupovala v televizním seriálu \"Zadáno pro Alfreda Hitchcocka\", Alfred Hitchcock ji obsadil také do role Lydie ve filmu \"Ptáci\" (1963).\n\nV roce 1979 byla uvedena do Síně slávy amerického divadla. Obdržela Cenu Saturn za film \"Baterie nejsou v ceně\", vedle Oscara a Ceny BAFTA za hlavní roli zámožné a panovačné vdovy Daisy Wetrhamové ve filmu Bruce Beresforda \"Řidič slečny Daisy\" byla také nominována na Oscara za vedlejší roli ve filmu \"Smažená zelená rajčata\" (1991). V roce 1990 obdržela National Medal of Arts. \n\nJejí první manžel Jack Hawkins i druhý manžel Hume Cronyn byli také herci.\n\n"}
{"id": "587179", "url": "https://cs.wikipedia.org/wiki?curid=587179", "title": "Invertovaný soubor", "text": "Invertovaný soubor\n\nInvertovaný soubor (též fulltextový index) je datová struktura používaná pro fulltextové vyhledávání v rozsáhlých kolekcích dokumentů. Účelem invertovaného souboru je umožnit rychlé vyhledávání za cenu dodatečných operací v okamžiku přidání dokumentu do databáze. \n\nObvykle se jedná o seřazený soubor významných slov, upravených na základní tvar lemmatizátorem. Ke každému slovu je přiřazen seznam dokumentů, ve kterých se slovo vyskytuje, s případnými dalšími informacemi (místo výskytu). \n\n"}
{"id": "587186", "url": "https://cs.wikipedia.org/wiki?curid=587186", "title": "Operantní podmiňování", "text": "Operantní podmiňování\n\nOperantní podmiňování (někdy též učení úspěchem) je druh učení, při kterém se mění pravděpodobnost výskytu spontánních aktů chování (operantů), na základě jejich důsledků (odměňování, trestání).\n\nAmerický psycholog a neobehaviorista Burrhus Frederic Skinner (1904 - 1990) při svých proslulých pokusech poukázal na to, jak výrazně odměna mění a formuje chování. Se svými boxy, demonstroval pozitivní a negativní posílení a v samém důsledku zpochybnil existenci svobodné vůle. Striktně se držel behaviorálního S – R přístupu a svými utopickými myšlenkami uspořádání společnosti (Walden two 1948), vyvolával zájem a pozdvižení. Ve své práci vycházel z poznatků Ivana Petroviče Pavlova o klasickém podmiňování. Dále ho výrazně ovlivnila práce zakladatelů behaviorismu J. B. Watsona a Edwarda L. Thorndika, na jehož instrumentálním podmiňování vytvořil podmiňování operantní. To je podle Skinnera druh učení, který je daleko bližší běžnému životu, než klasické podmiňování. Výsledky své práce shrnul B. F. Skinner ve dvou základních pracích: \"Behavior of Organism 1938\" a \"Science and Human Behavior 1953\".\n\nOperantní podmiňování (někdy též učení úspěchem) je druh učení, při kterém se mění pravděpodobnost výskytu spontánních aktů chování (operantů), na základě jejich důsledků.\n\nB. F. Skinner rozlišil dva druhy důsledků chování, z nichž posilování dále dělí na pozitivní a negativní:\n\n\nOsvojení operantní reakce - z počátku, kdy jedinec ještě nedokáže dokonale provést daný operant, by měla být odměněna, každá žádoucí reakce (viz tvarování). Po osvojení to už není nezbytně nutné. Zpevnění (odměnou) by mělo následovat bezprostředně po operantním chování a mělo by být takového druhu, aby bylo pro danou osobu opravdu cenné. Jinak budeme odměňovat laboratorního potkana a jinak dospělého člověka (dar, pochvala, potrava, pohlazení).\n\nGeneralizace a diskriminace podnětů - při pokusech se zvířaty, byla podmínka sešlápnutí pedálu rozšířena o akustický signál (\"diskriminační podnět\"). Potrava tak byla dodána pouze tehdy, když potkan sešlápl pedál při zvukovém signálu. Nenechal se však zmást změnou výšky tónu signálu, a nadále správně prováděl operant při zaznění i zkresleného tónu. Došlo k takzvané generalizaci podnětu.\n\nDiskriminační učení se u lidí projevuje například zvýšeným pracovním nasazením (operantu) v přítomnosti nadřízeného. Generalizace se v tomto případě může projevit například tak, že pokud se objeví osoba, která se nadřízenému podobná, dojde alespoň po určitou dobu ke zvýšení výkonnosti také. U známého Watsonova experimentu malý Albert, došlo ke generalizaci přítomnosti živého potkana. Úzkost tak vyvolávala třeba i plyšová hračka apod.\n\nVyhasínání a spontánní obnovení - v dalších pokusech bylo zjištěno, že operantní chování po určitém počtu neodměněných pokusů přestane laboratorní potkan provádět, tedy \"vyhasne\". Pokud ho ovšem další den do Skinnerova boxu vrátíme, opět několik pokusů operantního chování provede. Naučené operantní chování se obnoví.\n\nU lidí se s vyhasnutím můžeme setkat například u vztekajících se dětí, kterým rodiče v tomto případě nevěnují pozornost. Po nějaké době, dítě zjistí, že svým křikem změnu situace nevyvolá a přestane. Podobně, ignoruje-li učitel u žáků některé drobné přestupky nekázně, pak postupně slábnou nebo úplně vymizí.\n\nPo zkoumání průběhu učení v roce 1957 navrhli C. Ferser a B.F. Skinner 4 druhy přerušovaného posilování. Při posilování nepřetržitém, dochází k rychlému osvojení si operantu.\n\nPosilování podle stálého časového intervalu (fixed intervat FI) - přísun odměny zde nezávisí pouze na operantu, ale také na době, která uplynula od minulého odměnění. To zákonitě vede ke zvyšování frekvence operantů s blížícím se koncem časového intervalu.\n\nS tímto druhem posilování se můžeme setkat třeba v politice, kde jsou na začátku funkčního období prováděna nepopulární opatření a s jeho blížícím se koncem jsou prováděna opatření populární až populistická.\n\nPosilování podle proměnlivého časového intervalu (variable interval VI) - při tomto posilování jsou odměňovány úkony, které se objevují po náhodně dlouhém intervalu. Tento způsob není příliš efektivní při učení. Na druhou stranu, pokud má osoba již operant vštípený, posilování podle proměnlivého časového intervalu vede k relativně stabilnímu výskytu požadovaného chování.\n\nS tímto způsobem posilování se můžeme setkat například při chválení dobrého chování dětí, rodiči. Bylo prokázáno, že náhodné zpevnění dokáže udržet \"dobré mravy\" v repertoáru chování dospělého natrvalo. Ale pokud tento druh posílení použijeme k zlepšení výkonů zaměstnance, který podává stabilní relativně neměnné výkony, neuspějeme.\n\nPosilování ve stálém poměru k počtu operantů (fixed rate FR) - posilování (odměna) zde následuje pravidelně po daném počtu operantů (1:2, 1:5, 1:20 apod.). Vede k velkému počtu stabilně prováděných operantů.\n\nU lidí se s tímto způsobem posilování můžeme setkat například při výkupu ovoce na brigádě. Pokud pracovník dostane za 10kg jablek 100Kč bude pracovní výkonnost relativně vysoká.\n\nPosilování v nepravidelném (náhodném) poměru k počtu reakcí (variable ratio VR) - odměny při tomto druhu posilování následují po různém počtu operantů. Poměr odměn k výskytu operantů se s každou reakcí mění (1:4, 1:9, 1:1 etc.). Jedinec si tak nikdy není jistý, kdy dojde k dalšímu posílení a jen obtížně zaznamená, že bylo posilování zcela ukončeno. V tom spočívá vysoká efektivita tohoto způsobu a může vést až k závislosti. Jedinec je totiž dlouho ponechán v nejistotě a naději, že přijde další odměna, pro kterou je ochoten provést veliký počet požadovaných operantů.\n\nU lidí se s posilováním v náhodném poměru k počtu operantů můžeme setkat například u hracích automatů a dalších hazardních her, jako je internetový poker. Dá se jím vysvětlit jejich návykovost.\n\nB. F. Skinner provedl sérii pokusů, při kterých byli holubi v boxu odměňováni nezávisle na jejich chování, každých 15 sekund. Ti s každou odměnou stále více opakovali operanty, které prováděli bezprostředně před tím, než do krmítka spadla potrava. Někteří tak stále opakovali chování jako kývání hlavou nahoru a dolů, otáčení hlavou dopředu, dozadu a nebo se celí otáčeli dokolečka. Skinner toto chování označil za pověrčivé. Osoby se jím snaží přivolat úspěch, ačkoliv spolu jejich chování a následná odměna nijak nesouvisí.\n\nPři pověrčivém chování si lidé sami vytvoří diskriminační podnět, nebo opakují operanty o kterých se domnívají, že přinesou úspěch. Prvky náhodného posilování zřejmě zapříčiňují, že se člověk pověrčivého chování drží a jen těžko zbavuje. Příkladem jsou talismany, pověry (zaťukávání) apod.\n\nZačnou-li laboratorní zvířata dostávat za operant větší odměnu, než doposavad zvýší přirozeně svůj výkon a frekvenci vykonávání. Podobně při snížení dávky odměny, se jejich výkon sníží.\n\nU lidí se s tímto efektem můžeme setkat v zaměstnání, kde postupné zvyšování odměn, vede ke zvýšení výkonu. Důležitý a rozhodující je rozdíl s původní odměnou, která určuje naše očekávání. Dobrým příkladem je citace z filmu Když Harry potkal Sally: \"Nenavykněte partnera na začátku vztahu na to, že jej pokaždé doprovodíte na letiště. Jakmile s tím přestanete, bude vám to vyčítat.\"\n\nTvarování (shaping), je specifický druh pozitivního posílení. Při klasickém kladném posílení je vždy odměněn zcela splněný operant, u tvarování následuje odměna i po dílčích úspěších. Výhoda tvarování tkví v tom, že lze subjekt naučit zcela novým prvkům chování. To se postupně posunuje a formuje směrem k cíli, který může představovat relativně složité úkony.\n\nU lidí se tvarování využívá například při vyučování nejrůznějších pohybových dovedností. Lyžařský instruktor odměňuje dílčí úspěchy svého žáka, stejně jako rodiče, kteří ze začátku ocení i nedokonale uklizený pokoj svého potomka. V programech pro mentálně retardované se principy tvarování využívají při nácviku běžných denních dovedností. U lidí je tvarování složitější, kvůli individuální hodnotě odměny (sociální, fyzické, psychické).\n\nB. F. Skinner demonstroval účinek posilování na experimentu s holuby, které naučil hrát hru s míčkem připomínající ping pong. Je jasné, že v přirozeném repertoáru chování holubů tyto operanty nejsou a tak nebylo možné čekat až na výsledné chování - to by nikdy nepřišlo. Místo toho bylo nejprve posilováno přiblížení se k míčku jedním holubem. Pokud to zvládl, byl odměňován pouze, když klovl do míčku a poté pouze když posunul míček směrem k druhému konci stolu. Podobně byl vycvičen i druhý holub. Pak už stačilo odměňovat společnou souhru obou holubů. Skinnerovi následovníci, později naučili králíka, aby vzal do tlamy minci a vhodil jí do kasičky ve tvaru prasátka. I dnes se tvarování používá, například při specifickém výcviku psů apod.\n\nJde o důsledek odstranění nebo zmírnění nepříjemných pocitů. Zpevňují se tak operanty, díky kterým nepříjemné podněty vůbec nemusejí začít působit. Negativní posílení vede ke zvýšení frekvence tohoto ulehčujícího chování.\n\nV běžném životě se s negativním posílením můžeme setkat, například pokud půjdeme za příliš hlučným sousedem a asertivně ho požádáme, aby nedělal hluk. Pokud naše jednání povede k úspěchu, bude posíleno. Tento druh zpevnění se podílí na vzniku některých závislostí, pokud například alkoholem úspěšně odstraníme svou nervozitu, třeba před veřejným vystoupením, bude použití pití, jako léku na úzkost posíleno. Podobně může vzniknout závislost na prášcích proti bolestí hlavy na spaní apod. S negativním posílením se můžeme často setkat v reklamě, kde nějaký produkt, zázračně odstraní nepříjemné pocity.\n\nZáporné zpevňování často vede k vyhýbavému chování i v situacích, kdy je žádoucí problému čelit. Je velmi účinné takže učení probíhá snadno a velice obtížně zažité operanty vyhasínají. Jedinec se tak často uchyluje k zajetému chování, ačkoliv se situace, po které obvykle následovaly nepříjemné pocity, změnila. Negativní posílení se podílí na vzniku poruch chování, jako je obsedantně kompulzivní porucha.\n\nPodmiňování úniku - jde o posilování operantu, díky němuž se podařilo uniknout nepříjemnému pocitu. Například pokud je na koupališti příliš velké horko, přesuneme svou deku do stínu. Podobně chlapec, který se rozbrečí poté co ho rodiče za trest poslali do svého pokoje a který si tímto chováním vymůže obměkčení rodičů, posílí v sobě tuto možnost úniku před trestem.\n\nPodmiňování vyhýbavého chování - jde o posilování chování, díky kterému se do nepříjemné situace jedinec vůbec nedostane. Jde o jakési předcházení možným nepříjemnostem. Například, je-li víno zakalené nebudeme ho pít, nemáme-li někoho rádi, budeme se mu vyhýbat, máme-li špatné zkušenosti s partnerskými vztahy budeme se jim spíše vyhýbat.\n\nToto posilování se podílí na vzniku tzv. \"sekundárního zisku z nemoci\". Tím je myšlen zisk z výjimečného postavení, které nemocný díky nemoci získá. Jeho okolí se k němu chová pozorněji a s větší ochotou pomáhá řešit problémy běžného života, které si jinak nemocný řeší sám.\n\nJde o nepříjemný důsledek určitého chování, který by měl snižovat pravděpodobnost jeho dalšího výskytu. Výzkum však prokázal, že je méně efektivní než pozitivní či negativní zpevňování. Změna operantu se tak vůbec nemusí dostavit a především averzivní tresty doprovází několik nežádoucích účinků. Pokud jsou ovšem tresty využívány zřídka, mohou být dobrým způsobem, pro odstranění nežádoucího chování.\n\nExistují dva druhy trestů:\n\nZejména averzivní chování může být doprovázeno těmito nežádoucími účinky:\nnepřiměřeně tvrdý trest může vést nepřiměřenému strachu až k úzkosti.\n\nReakce na trest jsou poměrně komplikované a krom podmiňování strachu a vyhýbavého chování se při něm také uplatňuje kognitivní faktor očekávání.\n\nVzniká tehdy, pokud žádné operantní chování nevede k ukončení působení nepříjemných pocitů. Pokud tedy jedinec zažije situace ve kterých nemá možnost uniknout nepříjemným podnětům, bude se později spíše chovat rezignovaně a nebude jevit snahu, změnit současnou situaci i v případě, že má možnost úniku.\n\n"}
{"id": "587188", "url": "https://cs.wikipedia.org/wiki?curid=587188", "title": "Sociální anarchismus", "text": "Sociální anarchismus\n\nSociální anarchismus či socialistický anarchismus, anarchistický socialismus nebo komunitární anarchismus vidí individuální svobodu jako pojmově související se sociální rovností a zdůrazňuje komunity a vzájemnou pomoc. Sociální anarchismus odmítá soukromé vlastnictví, vidí ho jako zdroj sociální nerovnosti. Sociální anarchismus zahrnuje anarchokolektivismus, anarchokomunismus, některé formy libertariánského socialismu, anarchosyndikalismu a sociální ekologie.\n\nNa rozdíl od tradičního socialismu, sociální anarchisté oponují centrálnímu plánování a socialismu zprostředkovanému státem. Tento druh socialismu někdy nazývají „státním kapitalismem“.\n\nHlavní proudy sociálního anarchismu jsou:\n"}
{"id": "587191", "url": "https://cs.wikipedia.org/wiki?curid=587191", "title": "Ľudovít Filan", "text": "Ľudovít Filan\n\nĽudovít Filan (27. ledna 1925, Bratislava – 2. dubna 2000, Bratislava) byl slovenský novinář, dramaturg, režisér, scenárista a dramatik, otec textaře a básníka Borise Filana.\n\nPo maturitě na gymnáziu (1946) pracoval v letech 1946–1951 na Pověřenictví vnitra. V letech 1952-1959 pracoval jako redaktor deníku Práca, v letech 1959–1960 týdeníku Predvoj a od roku 1960 dramaturg a režisér Studia hraných filmů v Bratislavě. Natočil vícedílné televizní filmy \"Prípad Gabriela\" (1974), \"Rok má šesť dní\" (1976) a \"Frajeri a frajerky\" (1979). \n\n\n\n"}
{"id": "587192", "url": "https://cs.wikipedia.org/wiki?curid=587192", "title": "Bunnpris", "text": "Bunnpris\n\nBunnpris je norský obchodní řetězec supermarketů. V Norsku má 193 obchodních domů. Společnost (I. K. Lykke AS) řídí I. K. Lykke, představitel páté generace rodiny Lykke.\n\nHistorie společnosti začíná v roce 1830, kdy Iver Knudsen Lykke začal vyvážet mlýnské kameny lodní dopravou z jihu Norska na sever. Vzhledem k tomu, že musel často přijímat platby v zemědělských produktech, vybudoval v Trondheimu obchod a od 60. let 19. století začal i s vývozem do Anglie. Představitel třetí generace této rodiny byl dokonce předsedou vlády Norska v letech 1926 až 1928.\nV roce 1981 Trond Lykke (pátá generace rodiny ve vedení firmy) vybudoval obchodní řetězec Bunnpris se sídlem v Øra v Trondheimu a obchody po celém Norsku. V roce 2006 část nespokojených frenčízorů ICA přešlo k Bunnpris a rozšířilo tak počty jeho obchodních domů.\n"}
{"id": "587194", "url": "https://cs.wikipedia.org/wiki?curid=587194", "title": "Anton Šulík", "text": "Anton Šulík\n\nAnton Šulík (27. března 1931, Ružomberok-Černová – 11. ledna 1999, Bratislava) byl slovenský herec, otec herce a režiséra Martina Šulíka.\n\nPo maturitě na gymnáziu studoval na odborné textilní škole v Ružomberku (1948-1950). V letech 1951-1957 byl členem Armádního divadla v Martině, 1957-1966 Divadla Petra Jilemnického v Žilině, 1966-1969 DSNP, scéna Žilina a od roku 1969 členem Divadla SNP v Martině. V době svých studií hrál v ochotnickém souboru Máj v Černové a později v souboru při ZK ROH v Rybárpoli. Aktivně spolupracoval jako režisér a instruktor s dalšími ochotnickými soubory.\nV době Sametové revoluce v listopadu 1989 moderoval v Žilině protikomunistické mítinky.\nNa sklonku své kariéry hrál v loutkovém divadle v Žilině.\n\n\n"}
{"id": "587196", "url": "https://cs.wikipedia.org/wiki?curid=587196", "title": "Czapiewice", "text": "Czapiewice\n\nCzapiewice je vesnice v Gmině Brusy v okresu Chojnice v Pomořském vojvodství v Polsku.\n\nLeží asi 8 kilometrů severozápadně od městečka Brusy, 27 km severně od města Chojnice a 80 km jihozápadně od okresního města Gdańsk. Ve vesnici žije 164 stálých obyvatel.\n"}
{"id": "587207", "url": "https://cs.wikipedia.org/wiki?curid=587207", "title": "Před svatbou ne!", "text": "Před svatbou ne!\n\nPřed svatbou ne! (orig. \"Heartbreakers\") je americký film z roku 2001 v hlavních rolích se Sigourney Weaver, Jennifer Love Hewitt, Rayem Liottou, Jasonem Lee a Genem Hackmanem. Hlavním tématem jsou propracované podfuky matky a dcery Connersových na bohaté muže, aby získaly jejich peníze.\n\nFilm napsali Robert Dunn, Paul Guay a Stephen Mazur. Jedná se již o třetí spolupráci Guaye a Mazura, kteří dříve napsali již scénáře k filmům \"Malí uličníci\" a \"Lhář, lhář\".\n\nAngela Nardino a Dean Cumanno mají zrovna svatbu po čtyřech měsících známosti, ale svatební noc jim nevyjde, protože Angela usne. Ráno je jí zase špatně, a tak na sex znovu nedojde. Dean proto podlehne své sekretářce Wendy, jejíž vlasy se ale zaseknou v zipu v jeho rozkroku. Právě v tom okamžiku přijde Deana navštívit Angela a přistihne je. Manželství tak končí po 17 hodinách a Angela získává 300 000 dolarů a nové auto.\n\nKrátce po rozvodovém řízení se Angela a Wendy sejdou a vyjde najevo, že se jedná o matku s dcerou Max a Page Connersovy, které se živí tím, že podvádějí bohaté muže a získávají tak od nich peníze. Page se chce zrovna od Max trhnout a začít provádět své vlastní podvody nezávisle na matce. V bance je ale úřednice z finančního úřadu informuje, že dluží na daních, a tak Page souhlasí, že spolu podniknou ještě poslední společný podvod, ale tentokrát si vyberou bohatší oběť v Palm Beach.\n\nMax začne nadbíhat starému a nemocnému tabákovému magnátovi Williamu Tensymu jako Ruska Olga Ivanovová – na aukci předstírá zájem o stejné umělecké dílo jako on, pak mu pomůže při autohavárii, kterou připravila Page. Ta se mezitím seznámí s Jackem Withrowem, kterého nejdříve při několika setkáních odmítá, ale pak zjistí, že má Jack možnost prodat svůj bar a pozemek pod ním za 3 miliony dolarů, a tak se poddá. Page se ale nedopatřením do Jacka zamiluje.\n\nMaxiným zájmům u Tensyho překáží jeho ošetřovatelka, a tak jí s pomocí Page podstrčí šperky z Tensyho domu a zapalovač, který Max od něj dostala. Na její místo potom nastoupí Page, která kvůli tomu zmešká schůzku s Jackem a je proto při přijímacím pohovoru nervózní. Pagina nervozita je Max podezřelá, a tak ji sleduje a zjistí, že se Page zamilovala do Jacka. Ta to popírá s tím, že má zájem pouze o jeho peníze. Později ho ale stejně opustí kvůli tomu, že ho má ráda.\n\nMax jako Olga před Tensym předstírá, že ji chtějí deportovat z USA, a tak ji požádá o ruku. Když se Tensy chystá k sexu, náhle zemře, a tak celý Maxin plán padá. Vtom se v hotelu objeví Dean, Maxin poslední manžel, a tvrdí, že ji stále miluje, ale pak odhalí, že jsou Max a Page matka s dcerou a chce je udat, ale Max mu slíbí, že mu peníze vrátí – přizná, že úřednice, která po nich žádala doplatky na daních, byla ve skutečnosti její kamarádka Barbara (Max tak chtěla přesvědčit Page, aby ji neopouštěla). Když přijdou do banky, zjistí, že ji Barbara podvedla a peníze jí ukradla. Dean tedy souhlasí s tím, že dostane peníze až poté, co vyjde Pagin podvod na Jackovi.\n\nPage proto souhlasí s Jackovou nabídkou k sňatku a probíhá podobný scénář jako předtím mezi Max a Deanem. Page ale doufá, že Jack Maxiným sexuálním nabídkám nepodlehne. Podlehl, a tak proběhne rozvod. Po něm ale Max přizná, že na Jacka použila rohypnol, a tak se Page vrátí k Jackovi a vše mu přizná a vrátí se k sobě. Max a Dean se pak také rozhodnou, že zůstanou spolu.\n\nFilm končí scénou, ve které si Barbara, která Max ukradla peníze, a Dean (pod jménem Stanley) vyznávají lásku a Max je zpovzdálí sleduje dalekohledem a směje se.\n\nPřípravy na film probíhaly již dlouhou dobu. Původně se režie měl ujmout Doug Liman. Hlavní role Max a Page měly původně hrát Cher a Jennifer Aniston, ale obě herečky role nakonec odmítly kvůli dlouhým přípravám a konfliktům v plánech. V roce 1999 bylo oznámeno, že se hlavních rolí ujmou Anjelica Huston a Cameron Diaz, ale projekt pak opustil Liman, což způsobilo další odklad a kvůli tomu museli Huston a Diaz také účast na projektu odříci. Když bylo vše připraveno na natáčení, nikdo z původního obsazení již nebyl schopen se ho účastnit, a tak byly do rolí Max a Page vybrány Sigourney Weaver a Alicia Silverstone. Ta pak ale projekt také opustila kvůli \"kreativním rozepřím\", a tak byla několik dní před zahájením natáčení obsazena Jennifer Love Hewitt.\n\nFilm se odehrává ve West Palm Beach. Obsahuje několik narážek na The Beatles, včetně verze písně \"Back in the U.S.S.R.\" nazpívané Sigourney Weaver. Podle komentáře režiséra Davida Mirkina na DVD bylo pouze několik záběrů exteriérů natočeno v Palm Beach, zatímco většina byla natočena v Los Angeles.\n\n"}
{"id": "587210", "url": "https://cs.wikipedia.org/wiki?curid=587210", "title": "Gendai budó", "text": "Gendai budó\n\nGendai budō (現代武道) je japonský výraz, znamenající „moderní cesta boje“. Japonské bojové systémy vzniklé po období známém v Japonsku jako reformy Meidži (1866-1869) jsou označována jako Gendai budó \"moderní cesta boje\". Ze známých bojových umění se jedná například o aikido, judo, jūkendō, iaido, karate-do, kendo, kyudo. Bojové systémy, ať už boje beze zbraně nebo se zbraní. Tyto systémy byly vytvořeny, či vznikly z dřívějších škol či způsobů boje označovaných souhrnně termínem korjú. Například, Kano Jigoro (嘉納 治五郎 \"Kanō Jigorō\", 1860–1938) vytvořil judo částečně jako pokus systematizovat nesčetně tradičních škol jujutsu, které existovaly v té době. Kendo je podobně odvozené z velkého množství škol kenjutsu, které se vyvíjely do konce 19. století.\n\nV Gendai budó na rozdíl od korjú je častým jevem, že dalším cílem systémů je zušlechtění a pěstování osobnosti cvičence skrz trénink bojových technik a filozofie obsahují jistou dávku humanismu. Často se tak v názvu jednotlivých systémů boje změnil název z džucu (umění) na dó (cesta).\n\nDalší z hlavních odchylek od \"korjú\" bylo zavedení \"kyu\" a\" dan\" jako odstupňování technické zdatnosti cvičenců, spolu s tím se (v některých dodžó) začaly používat barevné pásy. Tyto žebříčky nahrazují různé certifikáty, které se vydávaly v \"korjú\". Gendai Budó také obecně neobsahují přísahy a rituály při vstupu do výcviku v \"korjú\", jako např. \"keppan\" („krevní přísaha“). Vzhledem k tomu ve většině Gendai Budó dodžó jsou všichni vítáni, pokud dodržují základní pravidla chování, korjú instruktoři často přísně kontrolovali kandidáty. Obě skupiny obsahují varianty či odlišnosti na základě individuálních požadavků školy či učitele.\n"}
{"id": "587211", "url": "https://cs.wikipedia.org/wiki?curid=587211", "title": "Jiří Staněk", "text": "Jiří Staněk\n\nJiří Staněk (* 23. února 1957 Brno) je český básník, prozaik, recenzent a sběratel.\n\nNarodil se 23. února 1957 v Brně. V letech 1976–1981 studoval na Farmaceutické fakultě Univerzity Komenského v Bratislavě, kde po složení rigorózních zkoušek získal v roce 1984 titul doktora farmacie. Od 80. let 20. století žil a pracoval jako lékárník ve Strakonicích, nyní žije v obci Stachy na Prachaticku. Nepokládá se za básníka a tvůrce, nýbrž za hrací automat, mechanicky převádějící to, co do něj vnese svět.\n\nOd roku 1976 se datuje jeho přátelství s hercem a recitátorem Mirkem Kováříkem a prezentace textů na čtených klubových pořadech Zelené peří (Rubín, Praha) a Slyšet se navzájem (Horizont, Brno).\n\nPrvní publikaci vydal se svým kolegou ze studií Zdenkem Bugánem, slovenským grafikem, jako malotirážní bibliofilii v roce 1979 vlastním nákladem. Vzájemná spolupráce byla po létech obnovena a v roce 2000 vzniká v Ružomberku (Slovenská republika) společné nakladatelství Salamandra, zaměřené na vydávání bibliofilských tisků a do budoucna určené pro prezentaci tvorby obou.\n\nPříležitostně spolupracoval od roku 1976 s Československým rozhlasem. Podílel se písňovými texty na divadelních představeních režiséra Petra Poledňáka, svými texty uvádí vernisáže výtvarných výstav. Je členem českého centra P.E.N. klubu.\n\n\n"}
{"id": "587212", "url": "https://cs.wikipedia.org/wiki?curid=587212", "title": "Starosti pana starosty", "text": "Starosti pana starosty\n\nStarosti pana starosty nebo Starosti starosty (orig. \"Welcome to Mooseport\") je americká filmová komedie z roku 2004 režiséra Donalda Petrieho v hlavních rolích s Rayem Romanem a Genem Hackmanem, pro něhož to byla poslední filmová role před odchodem do hereckého důchodu.\n\nPrezidentovi USA Monroe \"Eagle\" Coleovi právě skončil mandát, a tak se stěhuje do svého letního sídla v Mooseportu v Maine, aby tak unikl své bývalé manželce Charlottě Coleové. Mooseport právě ztratil svého starostu, a tak se městská rada rozhodne požádat bývalého prezidenta, aby se funkce ujal. Cole s tím souhlasí, protože, jak se ukáže, když se stane starostou, jeho sídlo může sloužit jako oficiální sídlo starosty a tím pádem ho nemůže získat jeho bývalá manželka.\n\nAniž by to tušil, do voleb na starostu je přihlášen také Harold \"Handy\" Harrison, místní instalatér a vlastník obchodu s domácími potřebami. Když se Handy dozví, že se o místo uchází také Cole, odstoupí. To si ale rozmyslí, když se Cole začne zajímat o jeho přítelkyni veterinářku Sally Mannisovou, která se s Handym ale rozešla, protože jejich vztah probíhal pomalu. Handy věří, že když zvítězí ve volbách o místo starosty, tak získá Sally zpět.\n\nDo města potom přijede Coleova bývalá manželka Charlotte, která má v úmyslu zhatit exmanželovy plány. Coleův tým, vedený jeho asistentkou a potenciální láskou Grace Sutherlandovou a Willem Bullardem, povolá jako šéfa jeho kampaně Berta Langdona, který si od doby, kdy Cole skončil v úřadě prezidenta, stěžuje na nudný život. Jak kampaň pokračuje, Cole i Harrison jsou posedlí tím, aby \"souboj vyhráli na všech (komických) frontách\".\n\nNoc před volbami žádají oba kandidáti voliče, aby odevzdali svůj hlas druhému z kandidátů a že oba budou volit toho druhého (ačkoli to oba dělají z různých důvodů – Cole chce získat díky sympatiím další hlasy, Harrison to chce jen všechno ukončit a zároveň je přesvědčen, že bude Cole dobrým starostou). Harrison slib splní, ale Cole i tak volí sebe. Když se ale Cole dozví, že vyhrál o jeden hlas, přizná se a předá funkci Harrisonovi. Ten ale lže a řekne, že také hlasoval pro sebe, a tak funkci vrátí Coleovi. Harrison pak řekne Sally pravdu a tvrdí, že to udělal proto, že Cole potřebuje úřad starosty více než on a jediné, co chce on, je vzít si ji. Když Harrison žádá o ruku Sally, Cole žádá o ruku Grace. Film končí, když Bert Langdon nabízí Harrisonovi, že povede jeho kampaň do úřadu guvernéra státu Maine. Harrison o to s úsměvem projeví zájem, když zjistí, že guvernér může říkat starostovi, co má dělat.\n\n"}
{"id": "587221", "url": "https://cs.wikipedia.org/wiki?curid=587221", "title": "Miloš Škorpil", "text": "Miloš Škorpil\n\nMiloš Škorpil (* 12. září 1954) je ultramaratonec, propagátor a trenér běhu, zakladatel běžecké školy.\n\n\n\n\n\n\n\nŠkorpil je podruhé ženatý, z prvního manželství má dva syny.\n\n"}
{"id": "587232", "url": "https://cs.wikipedia.org/wiki?curid=587232", "title": "Mistrovství světa ve volejbale mužů 1990", "text": "Mistrovství světa ve volejbale mužů 1990\n\n12. mistrovství světa ve volejbale mužů proběhlo v dnech 18. – 28. října v Brazílii.\n\nTurnaje se zúčastnilo 16 mužstev, rozdělených do čtyř čtyřčlenných skupin, z nichž první tři týmy postoupily do play off. Týmy, které skončily v základní skupině na čtvrtém místě, hrály o 13. - 16. místo. Mistrem světa se stalo družstvo Itálie.\n\n Brazílie - Československo 3:0 (15:7, 15:7, 15:9) \n\n18. října 1990 (16:00) - Rio de Janeiro\n\n18. října 1990 (18:30) - Rio de Janeiro\n\n19. října 1990 (16:00) - Rio de Janeiro\n\n19. října 1990 (18:30) - Rio de Janeiro\n\n20. října 1990 (16:00) - Rio de Janeiro\n\n20. října 1990 (18:30) - Rio de Janeiro\n\n Argentina - Kanada 3:0 (15:9, 15:11, 15:13) \n\n18. října 1990 (18:30) - Brasilia\n\n18. října 1990 (21:00) - Brasilia\n\n19. října 1990 (18:30) - Brasilia\n\n19. října 1990 (21:00) - Brasilia\n\n20. října 1990 (18:30) - Brasilia\n\n18. října 1990 (21:00) - Brasilia\n\n Japonsko - Venezuela 3:0 (15:6, 15:4, 15:8)\n\n18. října 1990 (18:30) - Curitiba\n\n18. října 1990 (21:00) - Curitiba\n\n19. října 1990 (18:30) - Curitiba\n\n19. října 1990 (21:00) - Curitiba\n\n20. října 1990 (18:30) - Curitiba\n\n20. října 1990 (21:00) - Curitiba\n\n Itálie - Kamerun 3:0 (15:4, 15:3, 15:10) \n\n18. října 1990 (10:00) - Brasilia\n\n18. října 1990 (12:30) - Brasilia\n\n19. října 1990 (10:00) - Brasilia\n\n19. října 1990 (12:30) - Brasilia\n\n20. října 1990 (10:00) - Brasilia\n\n20. října 1990 (18:30) - Brasilia\n Francie - Kanada 3:1 (15:3, 12:15, 17:15, 15:9) \n\n23. října 1990 (10:00) - Brasilia\n\n23. října 1990 (12:30) - Brasilia\n\n23. října 1990 (18:30) - Brasilia\n\n23. října 1990 (21:00) - Brasilia\n Kuba - Brazílie 3:2 (13:15, 16:17, 15:8, 15:8, 15:10)\n\n23. října 1990 - Rio de Janeiro\n\n23. října 1990 - Rio de Janeiro\n Kuba - Nizozemsko 3:2 (8:15, 15:10, 11:15, 17:15, 15:9)\n\n26. října 1990 - Rio de Janeiro\n\n26. října 1990 - Rio de Janeiro\n\n26. října 1990 - Rio de Janeiro\n\n26. října 1990 - Rio de Janeiro\n Itálie - Brazílie 3:2 (6:15, 15:9, 15:8, 8:15, 15:13)\n\n27. října 1990 (16:00) - Rio de Janeiro\n\n27. října 1990 (18:30) - Rio de Janeiro\n Itálie - Kuba 3:1 (12:15, 15:11, 15:6, 16:14) \n\n28. října 1990 - Rio de Janeiro\n\n SSSR - Brazílie 3:0 (15:8, 15:8, 15:4) \n\n28. října 1990 - Rio de Janeiro\n\n Bulharsko - Nizozemsko 3:2 (10:15, 15:11, 1:15, 15:10, 17:15)\n\n27. října 1990 (10:00) - Rio de Janeiro\n\n27. října 1990 (12:30) - Rio de Janeiro\n\n Bulharsko - Argentina 3:2 (7:15, 14:16, 15:10, 15:12, 15:10)\n\n28. října 1990 - Rio de Janeiro\n\n Nizozemsko - Francie 3:1 (15:1, 8:15, 15:8, 15:7) \n\n28. října 1990 - Rio de Janeiro\n\n Československo - Kanada 3:2 (15:4, 15:11, 5:15, 5:15, 15:10)\n\n24. října 1990 - Brasilia\n\n24. října 1990 - Brasilia\n\n Československo - Švédsko 3:0 (15:9, 15.4, 15:7) \n\n26. října 1990 - Brasilia\n\n Japonsko - Kanada 3:2 (15:13, 15:13, 7:15, 10:15, 17:16)\n\n26. října 1990 - Brasilia\n\n Korejská republika - Kamerun 3:0 (15:10, 15:2, 15:7) \n\n23. října 1990 - Curitiba\n\n23. října 1990 - Curitiba\n\n24. října 1990 - Curitiba\n\n24. října 1990 - Curitiba\n\n26. října 1990 - Curitiba\n\n26. října 1990 - Curitiba\n1. Itálie\n\n3. SSSR\n\n9. Československo\n\n\n"}
{"id": "587242", "url": "https://cs.wikipedia.org/wiki?curid=587242", "title": "Karbapenem", "text": "Karbapenem\n\nKarbapenemy jsou třída beta-laktamových antibiotik se širokým spektrem antibakteriální aktivity. Mají strukturu, která je činí velmi odolnými k beta-laktamázám. Karbapenemová antibiotika byla původně odvozena od thienamycinu, přirozeného produktu \"Streptomyces cattleya\".\n\nKarbapenemy jsou jedním z druhů antibiotik „poslední záchrany“ u mnoha bakteriálních infekcí, například \"E. coli\" a \"Klebsiella pneumoniae\". Nedávno vznikl poplach ohledně rozšíření rezistence těchto koliformních bakterií na karbapenemy, vzhledem k produkci enzymu karbapenemázy u kmenů nesoucích gen NDM-1. V tuto chvíli nejsou ve vývojovém procesu žádná nová antibiotika, která by byla schopna ničit bakterie rezistentní na karbapenemy, proto se rozšíření genu po celé planetě považuje za noční můru.\n\n\n"}
{"id": "587245", "url": "https://cs.wikipedia.org/wiki?curid=587245", "title": "Kostel svatého Michala (Znojmo)", "text": "Kostel svatého Michala (Znojmo)\n\nKostel svatého Michala je římskokatolický kostel ve Znojmě, byl postavený pravděpodobně již ve 12. století a rozkládá se poblíž znojemského hradu.\n\nMěl být postaven již kolem 12. století a měl nahradit pohanské rituální kultiště. Kostel velmi utrpěl během obléhání města Husity, kdy byl kostel téměř úplně zničen. Později bylo kněžiště zastřešeno složitou hvězdicovou klenbou, v roce 1624 byl kostel předán do správy Jezuitskému řádu, jež nechal kostel přestavěn na nynější barokní podobu a zavedl v přilehlých budovách výuku v tzv. jezuitské koleji. Ke kostelu náležela kostelní věž, jež se dvakrát zřítila – poprvé v roce 1581 a podruhé v roce 1642. V roce 1852 byla věž postavena nově a byla tak postavena odděleně od kostela.\n\n"}
{"id": "587249", "url": "https://cs.wikipedia.org/wiki?curid=587249", "title": "Kostel svatého Hippolyta (Znojmo)", "text": "Kostel svatého Hippolyta (Znojmo)\n\nKostel svatého Hippolyta je římskokatolický kostel ve Znojmě postavený na základech rotundy pravděpodobně z 9. století v městské části Hradiště. Je chráněn jako kulturní památka.\n\nSamotné Hradiště sv. Hypolita bylo důležitým centrem Velkomoravské říše a tak zde vznikla jedna z nejstarších církevních staveb na území dnešní ČR. Měla to být rotunda s minimálně jednou apsidou a okolním pohřebištěm. Část jejích základů i přilehlého pohřebiště byla objevena při archeologickém výzkumu vedeném Bohuslavem Klímou v roce 1998. Tato původní rotunda měla sloužit ještě znojemským přemyslovským knížatům v 11. století.\n\nNěkdy během 12. či 13. století byl na místě rotundy postaven pozdně románský kostel, který byl v roce 1240 českým králem Václavem I. darován Křižovníkům s červenou hvězdou. Ti zde zřídili klášter a proboštství (13. století). Velkou přestavbou kostel prošel po třicetileté válce a svoji dnešní barokně-klasicistní podobu získal v 18. století.\n\nKostel zdobí působivá nástropní freska Nalezení sv. kříže od barokního malíře F. A. Maulbertsche.\n\n"}
{"id": "587250", "url": "https://cs.wikipedia.org/wiki?curid=587250", "title": "Kostel Nanebevzetí Panny Marie a svatého Václava (Znojmo)", "text": "Kostel Nanebevzetí Panny Marie a svatého Václava (Znojmo)\n\nKostel Nanebevzetí Panny Marie a svatého Václava je kostel a někdejší bazilika při klášteru Louka ve Znojmě.\n\nKostel byl vystavěn v 13. století, při husitských válkách v roce 1425 byl kostel značné poškozen a tak byl v 15. století kostel opravován a přestavěn. Kněžiště bylo zvýšeno a byly postaveny věže v průčelí. V 17. století byl kostel znovu přestavován a opět bylo přebudováno průčelí kostela a boční lodě kostela.\n\nNejstarší zmínky o varhanní hudbě v premonstrátské bazilice sv. Václava sahají až do konce 15. století, kdy zde na přelomu let 1489 a 1490 pracoval varhanář Řehoř (Gregorius), člen minoritského konventu v Brně. Z toho můžeme usuzovat, že již v té době měl kostel varhany umístěné pravděpodobně v blízkosti presbytáře. V premonstrátském klášteře byla již od doby opata Šebestiána Freytaga z Čepiroh (1533–1585) věnována značná pozornost hudbě. Tehdy byl za účasti Filipa de Monte zřízen hudební seminář. V 18. století vynikl v Louce dirigent P. Blasius Graf, který se svým šestatřicetičlenným orchestrem hrál r. 1723 císaři Karlu VI. Počátky dnešních varhan jsou datovány rokem 1675, kdy byla sjednána smlouva o stavbě nových varhan. Během následujících dvou let postavili varhanáři Nikolaus Christeindl a Bernhard Wollers z Českých Budějovic jednomanuálové varhany za 500 zlatých, stravu a značné množství naturálií, klášter také dodal potřebné dřevo, pergamen a výzdobu. Dispozice varhan dle této smlouvy čítala dvanáct rejstříků v manuálu a dva rejstříky v pedálu, jak je níže uvedeno. Mezi ně patřil i vzácně se vyskytující Salicional 4’ a především Quintadena 8’, která je považována za nejstarší dochovanou na Moravě. V prospektu varhan je umístěn Principal 8’ klasického válcového tvaru. Zařazení tohoto rejstříku do dispozice nebylo v této době samozřejmostí, vyskytoval se jen ve větších kostelích, mezi něž patří i Louka. Varhanní skříň je zdobena pro 17. století typickým boltcovým akantem. Jak píše Jiří Sehnal ve své knize Barokní varhanářství na Moravě, v Louce se boltcový ornament vyskytuje v nejčistší formě. Varhany byly původně laděny o půl tónu výš, v tzv. vyšším kornetovém ladění.\n\nAž kolem poloviny 18. století byly varhany rozšířeny dle Jiřího Sehnala pravděpodobně znojemským varhanářem Ignácem Floriánem Casparidem, a to přístavbou positivu v zábradlí a volným hracím stolem, který byl dříve vsazen do prospektové stěny. Součástí positivu je ve středu umístěný erb patřící louckému opatu Karlu Kratochvíle. Některé rejstříky byly nahrazeny: Salicional 4’ za Salicional 8’, Coppel maior 8’ za Fugaru 4’, Coppel minor za Nashorn 2’, Fleten 8’ za Bordunflöte 8’ a v pedálu byl přidán Violonbaß 16’. Z doby přestavby varhan patrně pochází i měchová soustava. Tři měchy jsou dodnes umístěny za varhanami ve výšce tří metrů nad podlahou kůru s lavicí se třemi šlapadly pro kalkanty. Pravděpodobně během této přestavby či v pozdější době byla horní a dolní labia prospektových píšťal jak v hlavním stroji, tak v positivu pozlacena. Na pozdějších opravách těchto varhan se dle německého zápisu uvnitř positivu podíleli především znojemští varhanáři Josef Silberbauer (r. 1775), Ignatz Reinold (r. 1811), Benedikt Batzl (r. 1860), Franz Kurka (r. 1908) a Karel Zadák ml. (r. 1986). Varhany mají dva manuály a pedál, 21 rejstříků (12 hlavní stroj, 6 positiv, 3 pedál), přetahovací manuálovou spojku a krátkou oktávu jak v manuálu (45 tónů), tak v pedálu (21 tónů). Do dnešní doby se dochovaly téměř v původním stavu, a tak i dnes můžeme obdivovat krásu jejich barokního varhanního zvuku.\nI. Hlavní stroj\n\n</br></br>\nPedál \n\nI. Hlavní stroj\n\n</br></br>\nII. Positiv\n\n</br></br>\nPedál\n\n"}
{"id": "587252", "url": "https://cs.wikipedia.org/wiki?curid=587252", "title": "Kostel svatého Jana Křtitele (Znojmo)", "text": "Kostel svatého Jana Křtitele (Znojmo)\n\nKostel svatého Jana Křtitele je kostel při bývalém klášteře kapucínů ve Znojmě. Klášter byl založen v červnu roku 1628 za přítomnosti císaře Ferdinanda II.\n\nKostel byl založen v roce 1628, v tu dobu začal být spolu s klášterem budován jako typický jednoduchý jednolodní půdorys s chudou výzdobou. Klášter ke kostelu těsně přiléhá, později v areálu kláštera vznikla i barokní klášterní zahrada a také ovocný sad. Součástí klášterní zdi je i kaplička, ve které je znázorněn výjev z hory Olivetské, tato byla postavena v roce 1754. Kapucínskému řádu prostory kláštera a kostela patřily a byly jimi obývány až do roku 1950, kdy klášter byl obsazen armádou.\n\n"}
{"id": "587254", "url": "https://cs.wikipedia.org/wiki?curid=587254", "title": "Geraldine Page", "text": "Geraldine Page\n\nGeraldine Sue Page (22. listopadu 1924 – 13. června 1987) byla americká divadelní a filmová herečka. Získala uznání za svou práci na Broadwayi i v hlavních hollywoodských filmech a televizních produkcích, získala Oscara za nejlepší ženský herecký výkon ve filmu \"Cesta do Bountifulu\" z roku 1985 (z osmi nominací), dvě ceny Primetime Emmy, dva Zlaté glóby, jednu cenu BAFTA a čtyři nominace na cenu Tony. \n\nJe rodačkou z Kirksville v Missouri, studovala na Art Institute of Chicago. Společně s Utou Hagen a Lee Strasbergem v New Yorku, si zahrála svou první významnou roli ve westernovém filmu \"Hondo\" (1953). Za něj získala svou první cenu Akademie za nejlepší herečku ve vedlejší roli. Následně byla na základě svého spojení s Hagenem zařazena na černou listinu v Hollywoodu a nepracovala ve filmu osm let. Page se nadále objevovala v televizi a na jevišti a získala první nominaci na cenu Tony za svůj výkon ve filmu \"Sladký pták mládí\" (1959–60), což byla role, kterou v roce 1962 přetvořila ve filmovou adaptaci, přičemž druhá z nich získala ocenění Zlatý glóbus.\n\nZa své role ve filmech \"Nyní jsi velký kluk\" (1966) a \"Pete 'n' Tillie\" (1972) získala další nominace na Oscara. Poté následovala nominace Tony za její výkon ve scénické produkci \"Absurd Person Singular\" (1974–75). Další filmové vystoupení během této doby obsahovalo thriller \"What Ever Happened to Aunt Alice?\" (1969) společně s Ruth Gordon a \"Oklamaný\" (1971) spolu s Clintem Eastwoodem. V roce 1977 poskytla hlas Madam Medůze ve filmu \"Zachránci\" od Walta Disneye, následovala role ve filmu \"Interiéry\" Woodyho Allena (1978), která jí přinesla cenu BAFTA za nejlepší ženský herecký výkon ve vedlejší roli.\n\nPoté, co byla v roce 1979 uvedena do Americké divadelní síně slávy za své jevištní dílo, se Page vrátila do Broadwaye s hlavní rolí v \"Agnes of God\" (1982) a získala třetí nominaci na cenu Tony. Page byla nominována na Oscara za herecké výkony v \"Pope of Greenwich Village\" (1984) a \"The Trip to Bountiful\" (1985), z nichž za poslední získala Oscara za nejlepší herečku. Page zemřela ve svém bytě v New Yorku v roce 1987 uprostřed série představení \"Blithe Spirit\" na Broadweji, za který získala čtvrtou nominaci na Tony Award.\n\n\n"}
{"id": "587255", "url": "https://cs.wikipedia.org/wiki?curid=587255", "title": "Dědický titul", "text": "Dědický titul\n\nDědický titul neboli právní důvod dědění je objektivním právem stanovený předpoklad dědění, který spolu se skutečnostmi týkajícími se konkrétního případu umožňuje přechod práv a závazků ze zůstavitele na jeho dědice.\n\nPodle současné české právní úpravy jsou dědickými tituly\n\nDědické tituly se nevylučují, a proto je možné, aby část pozůstalosti konkrétního zůstavitele připadla dědicům ze závěti a zbývající část dědictví dědicům ze zákona nebo aby konkrétní dědic dědil současně jako dědic ze závěti i dědic ze zákona (tzv. kumulace dědických titulů).\n"}
{"id": "587260", "url": "https://cs.wikipedia.org/wiki?curid=587260", "title": "Chlornany", "text": "Chlornany\n\nChlornany jsou sloučeniny obsahující chlornanovou skupinu ClO, kde má chlor oxidační číslo +1. Chlornanový aniont má záporný náboj -1 a vzorec ClO.\n\nChlornany jsou soli kyseliny chlorné. Mezi nejrozšířenější patří chlornan sodný (chlorové bělidlo) a chlornan vápenatý (častá součást přípravků pro bazény). Chlornany jsou často poměrně nestabilní. Například chlornan sodný je nestabilní jako tuhá látka, protože odnětí vody z roztoku NaClO ho převádí na směs chloridu sodného a chlorečnanu sodného. K této reakci dochází též při zahřívání roztoku NaClO. Na slunečním světle se chlornany rozkládají na chloridy a kyslík.\n\nVzhledem k nestabilitě jsou chlornany velmi silnými oxidačními činidly. Reagují s mnoha organickými i anorganickými látkami. Mohou například oxidovat sloučeniny manganu na manganistany. Reakce s organickými sloučeninami je velmi exotermická a může způsobit vznícení látky, proto je třeba s chlornany nakládat opatrně.\n\nJsou známy i kovalentní chlornany, například methyl-chlornan, a jsou typicky nestabilní.\n\nSodná sůl chlornanového iontu, NaClO, se tvoří disproporcionací chloru při jeho průchodu skrz zředěný vodný roztok hydroxidu sodného za pokojové teploty:\n\nReakce chloru s horkým, koncentrovaným hydroxidem sodným tvoří kyslíkaté soli chloru s vyšším oxidačním stupněm:\n\nPři smíšení chlornanů se zředěnými kyselinami se uvolňuje plynný chlor. Chlornan a chlorid jsou s chlorem v rovnováze:\n\nProto podle Le Chatelierova principu se při vyšším pH posouvá reakce na levou stranu spotřebou vodíkových iontů, přičemž dochází k disproporcionaci chloru na chlorid a chlornan, kdežto nízké pH posouvá reakci vpravo a dochází k uvolňování plynného chloru.\n\nChlornany se používají jako bělidla (k odstraňování barevných skvrn).\n\nChlornany jsou nejsilnějšími oxidačními činidly z kyslíkatých solí chloru. Například oxidují Mn na MnO:\n\nChlornan je nejméně stabilní chlorový oxianiont. Mnoho chlornanů existuje jen v roztoku, stejně jako samotná kyselina chlorná.\n\nPři zahřívání chlornan degraduje na směs chloridu, kyslíku a jiných solí chloru:\n\n"}
{"id": "587262", "url": "https://cs.wikipedia.org/wiki?curid=587262", "title": "Milan Čič", "text": "Milan Čič\n\nMilan Čič (2. ledna 1932 Zákamenné – 9. listopadu 2012) byl slovenský politik, akademik a právník, za normalizace člen KSČ a ministr spravedlnosti SSR, v období po sametové revoluci předseda vlády Slovenské republiky, později politik VPN a HZDS, místopředseda federální vlády a poslanec Sněmovny lidu a Sněmovny národů Federálního shromáždění.\n\nVystudoval Právnickou fakultu Univerzitu Komenského v Bratislavě.\n\nV letech 1961–1964 a 1970–1987 učil na PF Univerzity Komenského, v letech 1970-1987 zde působil jako vedoucí katedry trestního práva, kriminologie a kriminalistiky.\n\nV letech 1964–1967 působil na Pověřenectvu SNR pro spravedlnost, v letech 1969–1970 působil jako náměstek ministra spravedlnosti Slovenské socialistické republiky. V letech 1978–1989 byl ředitelem Ústavu státu a práva Slovenské akademie věd, v letech 1988–1989 místopředseda SAV.\n\nOd roku 1961 byl až do roku 1990 člen KSČ (respektive KSS). V roce 1988 se uvádí jako účastník zasedání Ústředního výboru Komunistické strany Slovenska.\n\nKrátce před sametovou revolucí od roku 1988 do 1989 byl ministrem spravedlnosti SSR ve vládě Petera Colotky, Ivana Knotka a Pavola Hrivnáka.\n\nOd prosince 1989 do 27. června 1990 byl předsedou vlády Slovenské republiky v rámci federace a krátce i ministrem vnitra Slovenska, v letech 1990 až 1992 byl poslancem Federálního shromáždění, v roce 1992 byl místopředsedou poslední vlády ČSFR (vláda Jana Stráského) a zároveň předsedou Federálního úřadu pro hospodářskou soutěž.\n\nV letech 1990–1991 byl členem VPN, které mu před volbami v roce 1990 jako některým dalším populárním politikům s komunistickou minulostí nabídlo místa na kandidátní listině, po založení HZDS až do roku 1993 byl jeho členem.\n\nJiž na přelomu března a dubna 1990 se sešel s českým premiérem Petrem Pithartem na první oficiální schůzce národních předsedů vlád a jednali o uspořádání česko-slovenských vztahů v ČSFR. Čič prezentoval návrhy vypracované hnutím VPN, které předpokládaly rozvolnění federace a přesun těžiště moci na národní republiky, které by delegovaly některé pravomoci na federativní orgány. Šlo a jen o počáteční schůzku, konkrétní jednání měla proběhnout až po prvních svobodných volbách.\nVe volbách roku 1990 zasedl do Sněmovny lidu (volební obvod Středoslovenský kraj) za VPN. Po rozkladu VPN v roce 1991 přešel do poslanecké frakce HZDS. Ve volbách roku 1992 přešel za HZDS do slovenské části Sněmovny národů. Ve Federálním shromáždění setrval do zániku Československa v prosinci 1992.\n\nV období let 1993–2000 byl prvním předsedou Ústavního soudu SR, od roku 2004 byl vedoucím Kanceláře prezidenta Slovenské republiky.\n\nV roce 2000 se neúspěšně pokusil o návrat do politiky ve Straně demokratického středu. V roce 2001 se neúspěšně ucházel o funkci župana Bratislavského kraje (hejtman) a v roce 2006 o funkci soudce Ústavního soudu SR.\n\nByl autorem mnoha monografií a textů z oblasti trestního a ústavního práva.\n\nDne 9. listopadu 2012 zemřel na následky náročné neurochirurgické operace.\n\n\n"}
{"id": "587263", "url": "https://cs.wikipedia.org/wiki?curid=587263", "title": "Ludvík Orleánský, vévoda z Nemours", "text": "Ludvík Orleánský, vévoda z Nemours\n\nLudvík Orleánský, vévoda z Nemours (francouzsky \"Louis Charles Philippe Raphaël d'Orléans\", 25. října 1814 – 26. června 1896) byl druhorozeným synem posledního francouzského krále Ludvíka Filipa vládnoucího v letech 1830 až 1848 a jeho ženy Marie Amálie Neapolsko-Sicilské. Pocházel z rodu Bourbon-Orléans, vedlejší větve dynastie Bourbonů. Byl otcem prince Gastona, hraběte z Eu, budoucího manžela brazilské císařské princezny Isabely, se kterou založil dynastii Orléans-Braganza.\n\nJako druhorozený syn významného monarchy měl vyhlídky na to získat některý z nově vytvořených neobsazených trůnů. Ovšem již v roce 1825 (kdy ještě jeho otec nevládl a samotnému Ludvíkovi bylo 11 let) byl uveden jako možný kandidát na nový řecký trůn, který později obsadil neslavný Otto Bavorský. V únoru roku 1831 byl mladý Ludvík z Nemours nominován jako kandidát na \"krále Belgičanů\", ale mezinárodní úvahy odradily jeho otce v té době již \"krále Francouzů\" Ludvíka Filipa od přijmutí nabádky pro svého syna. Poté se vévoda z Nemours účastnil francouzské expedice do Belgie proti nizozemské invazi a také na obraně Antverp, během obléhání.\n\nPo revoluci roku 1848 která svrhla jeho otce z uzurpovaného trůnu se přesunul do Anglie, kde se usadil se svými rodiči na Claremont. Jeho hlavním cílem během exilu bylo především po smrti jeho otce, usmíření mezi oběma větvemi rodu Bourbonů a (díky tomu lepší) obnovení francouzské monarchie v jakékoli formě. Vévoda z Nemours tak byl jedním z mála samotných členů domu Orleánského, kteří podporovali starší větev rodu. Zároveň byl z nich nejvíce nakloněn legitimismu, o poznání více než ostatní orleánská knížata a princové.\n\n24. dubna 1840 si v Saint-Cloud vzal za ženu princeznu Viktorii Sasko-Kobursko-Kohárskou. Měli spolu 4 děti:\n\n\n"}
{"id": "587269", "url": "https://cs.wikipedia.org/wiki?curid=587269", "title": "Emanuel Kusý", "text": "Emanuel Kusý\n\nEmanuel Kusý (22. března 1844 Mohelnice – 20. prosince 1905 Vídeň), od roku 1893 s titulem rytíř z Dúbrav, byl moravský lékař-hygienik, organizátor zdravotní péče v Rakousku-Uhersku se zaměřením na prevenci nakažlivých nemocí.\n\nJeho otec byl lékařem v Mohelnici a později v Kroměříži, matka pocházela z lékařské rodiny v České Rudě. Vystudoval gymnázium v Olomouci a lékařsko-chirurgickou fakultu josefínské vojenské akademie ve Vídni. V roce 1869 promoval a stal se vojenským lékařem. Roku 1876 odešel z armády do státní služby. Stal se okresním lékařem, pořádal přednášky a publikoval populární spisy. Vynikal přitom svými organizátorskými schopnostmi. \n\nRoku 1879 byl jmenován zdravotním referentem v Brně (\"Landessanitätsreferent\" – zřejmě na úrovni krajského hygienika) a místodržitelským radou. V prvním roce svého působení vydal ilustrovanou zprávu o zdravotních problémech země, která se stala vzorem pro další části monarchie. Roku 1884 prosadil zákon o zdravotní službě na Moravě. \n\nOd roku 1886 působil na ministerstvu vnitra ve Vídni, které bylo v té době odpovědné i za zdravotnictví. Zaměřil se na boj proti epidemiím. Zřídil závody na výrobu vakcín proti neštovicím, záškrtu a vzteklině ve Vídni, Jindřichově Hradci a Krakově. Roku 1899 se jeho zásluhou zvýšil status zdravotního oddělení ministerstva a Kusý se stal sekčním šéfem a členem hlavní hygienické rady. V témže roce založil Das Österreichische Sanitätswesen, nejvyšší zdravotní úřad v Rakousku do roku 1918.\n\nKusý byl potomkem starého šlechtického rodu, jehož člen – Jiří Kusý z Mukoděl – držel v letech 1491–1500 panství Bohutice. Pozdější majitelé, Štěpán a Vilém Kusý z Mukoděl (Nekoděl), toto panství i šlechtictví ztratili roku 1627 z důvodu konfiskace císařem Ferdinandem II. Rodina se pak přestěhovala do Doubravice. Šlechtický titul, tentokrát „z Dúbrav“ (podle Doubravice) získal Emanuel Kusý znovu až v roce 1893. Titul po něm zdědil i jeho syn Emanuel (1874–1949), který ve 30. letech 20. století pracoval jako přednosta odboru na ministerstvu obchodu v Praze a publikoval odborné stati. Jeho jediný syn a dědic rodu Mohelnické větve, zahynul ve Slovinských alpách 18. září 1922 při zdolávání Triglavu.\n\nDnes žije v Brně jediný přímý potomek Rokytnické větve tohoto rodu, a to s dědičným titulem a přídomkem Jiří rytíř Kusý z Roketnitz, jejž však nelze a nemůže užívat oficiálně, stále je platný zákon z roku 1918, který užívání šlechtických titulů pod trestem zakazuje. Jiří Kusý se narodil v Brně.a po absolvování SŠ a služby v armádě ČSSR, jako důsledek komunistických represí uplatňovaných vůči jeho rodině, pracoval v ostravských uhelných dolech. Po revolučním roce 1989, se věnuje podnikatelské činnosti. S hrdostí na prastarý rod, titul i rodinný erb, udržuje tento potomek starého slezského šlechtického rodu tradice, hodnoty cti, důstojnosti a správně nastavené životní filozofii. Rodinný majetek, ani žádnou jeho část, však nikdy zpět, zprvu komunistickým režimem a poté ve znění Benešových dekretů, už žádný z rodinných příslušníků nezískal. Jiří je potomek v přímé linii větve Rokytnické, a to – Jiří Wěnceslav Kusý (1926–1980) otec, pronásledován komunistickým režimem, jako člen brněnského Centra teologických vědění, odsouzen v padesátých letech k žaláři coby student Teologické fakulty v Trnavě, Jan Vilém Kusý (1894–1959) děd, Vrchním oficiálem ČSD. Pavel Kusý (1865–1924) praděd, držel velkostatek a panství u Litovle, Harašta Jan Josef rytíř Kusý z Roketnitz (1839–1904) prapraděd, zakladatel panství u Litovle a bratranec výše zmíněného Dr. Emanuela rytíře Kusého z Dúbrav.\n\n\n\n"}
{"id": "587271", "url": "https://cs.wikipedia.org/wiki?curid=587271", "title": "Dějiny ruského práva", "text": "Dějiny ruského práva\n\nDějiny práva na ruském území procházela vývojem od počátku prvních státních útvarů (Kyjevská Rus) po současnou Ruskou federaci.\n\nZ hlediska právního a státotvorného vývoje byla Kyjevská Rus v zásadě klasický feudální stát decentralizovaný lenním systémem, svou strukturou ne nepodobný jiným evropským státním útvarům té doby. Panovník (\"velký kníže\") neměl stálé sídelní město. Vedle něj byl velmi vlivný jakýsi jeho poradní útvar (\"duma\"), který sdružoval mocné členy dvora, zástupce panující dynastie a bohaté držitele půdy. Co se týče pramenů práva, tak jako v jiných částech Evropy to byly v této době hlavně obyčeje, značně rozdílné dle etnik a sociálních skupin, ovšem jen zřídka měly psanou formu. Právo pochopitelně vycházelo z principu personality a vyjadřovalo společenskou rozčleněnost nebo též množství osobních privilegií. Nejdůležitější právní památka této doby je tzv. \"\"Ruská pravda\"\". Pravděpodobně se jednalo o soukromou sbírku obyčejového práva tak, jak bylo používáno v soudní praxi, a to nejspíše o sbírku církevní. Originál se však nezachoval, jen řada pozdějších opisů. Badatelé se v její interpretaci různí.\n\nRoku 987 nebo 988 přijal kníže Vladimír křest a v Kyjevské Rusi se počalo šířit křesťanství. Víra byla šířena byzantskými misionáři. Ti budovali vlastní církevní struktury a řídili se byzantským kanonickým právem (používaly se hlavně sbírky Nomokánon, Ekloga, Procheiron nomos a jejich slovanská varianta Zákon sudnyj ljudem). Církevní osoby příslušely výhradně církevním soudům, těm také příslušelo rozhodovat o věcech souvisejících s vírou (což ovšem byly, mimo jiné, také často záležitosti rodinné, dědické a trestní). Ruská pravoslavná církev byla podřízena konstantinopolskému patriarchátu, metropolita byl jmenován konstantinopolským patriarchou. Konec tohoto propojení nastal až roku 1448, kdy se ruská církev stala autokefální. Vlastního patriarchu získala až roku 1589.\n\nV letech 1136-1478 byl \"Pan Veliký Novgorod\" samostatnou městskou republikou. Jejím nejvyšším mocenským orgánem bylo tzv. \"věče\" - sněm všech svobodných obyvatel města. Věče byly však v praxi poměrně snadno manipulovatelné, a tak skutečnou moc držela spíše místní bojarská aristokracie. Úctě se těšil i městským sněmem volený arcibiskup.\n\nCo se týče práva, bylo zřejmě na mnohem vyšší úrovni než na Kyjevské Rusi. V soudní praxi se používala již výše zmíněná Ruská pravda. V 15. století věče přijaly tzv. Soudní listiny, což byla písemná kodifikace obyčejového práva. Zachoval se takřka celý text Pskovské soudní listiny (Pskov byl zprvu podřízen Novogorodu, později se osamostatnil. Z ní je zřejmé, že se jednalo o kazuistickou právní úpravu snad s několika málo pokusy o obecné pojetí. Upravovala hlavně soukromoprávní vztahy a v souladu s tehdejšími poměry měla vyhraněně stavovský ráz.\n\nV době tatarské nadvlády se dostala ruská knížectví pod svrchovanost mongolského chanátu, nazývaného Ulus Džuči (v ruských pramenech od 16.století Zlatá horda.) Jednotlivá knížata musela být ve svém úřadu potvrzena tatarským chánem, a to prostřednictvím listiny nazývané \"jarlyk\". Celý systém Tatarům sloužil k poměrně drastickému vykořisťování celé ruské země.\n\nPřibližně na začátku 14. století začala moskevská knížata postupně ke svému knížectví připojovat další země, obvykle vojensky. V roce 1521 již byly pod Moskevským státem sjednoceny všechny ruské země s výjimkou teritorií zabraných Litvou, resp. Polskem. Z hlediska právního vývoje v Moskevském knížectví stále ještě přežívalo zvykové právo, u soudů byla používaná \"Ruská pravda\". Existovalo však několik verzí jejich opisů, docházelo tak k lokálním interpretacím. Hlavně z tohoto důvodu, tedy ve snaze podpořit centralizaci a integraci země sjednocením soudní praxe, vydal Ivan III. roku 1497 tzv. \"\"Suděbnik\"\". Jednalo se vlastně o první ruský kodifikační akt. Dílo to bylo relativně nekompletní, formálně nedokonalé, založené na kazuistice. Asi polovina jeho nařízení byla převzatá z \"Ruské pravdy\", \"Pskovské soudní listiny\" a z obdobného, o něco staršího \"Suděbniku\" litevského. Přibližně polovina textu pak byla zcela nová.\n\nSuděbnik navozuje všeobecné znevolnění rolnictva a dovršuje klasické feudální schéma \"děleného\" vlastnictví půdy. Jako jediný suverénní vlastník půdy je uznáván panovník, který veškerou půdu za určitých podmínek (věrnost panovníkovi, služby, různé renty) propůjčuje. Samostatné občinové vlastnictví půdy prakticky mizí. Ruský soudní proces této doby je de facto kontradiktorní a současně i inkviziční. Jsou uznávány i souboje před soudem (rovněž i prostřednictvím zástupce), zajímavostí je povinnost soudce nahradit škodu jeho špatným rozhodnutím. Vzniká institut \"\"nežádoucí osoby\"\", na jehož základě je možné rychlé uvalení trestu.\n\nV 16.-17. století probíhal v rusku proces integrace šlechty, která se postupně stávala závislou na panovníkovi. Role měst byla minimální, v Rusku nehrála aktivnější úlohu nikdy. Církev usilovala o nezávislost a v některých krátkých okamžicích se jí to i částečně dařilo, nakonec však i ona byla Petrem Velikým zestátněna. Zemské sněmy se konaly v různých intervalech od roku 1547 (první svolání Ivanem IV.) až do druhé poloviny 17. století. V praxi ale měly jen minimální reálnou moc. Určitý vliv si vedle cara udržovala jen \"\"poradní duma\"\", reprezentace bojarů (šlechty). V době oslabené panovnické moci to byla prakticky jediná funkční mocenská organizace. Při silné vládě (např. za Ivana IV.) však její význam pochopitelně rapidně klesal.\n\nLegislativa této doby reflektovala proces probíhající centralizace státu a vytváření byrokracie. Právo reagovalo na permanentní konflikty uvnitř společnosti, které tyto jevy doprovázely. Právních památek této doby je celá řada. Nejvýznamnější patrně je druhý tzv. \"Carský suděbnik\" z roku 1550, dále tzv. \"Stoglav\" z roku 1551 upravující církevní a některé světské záležitosti a knihy ediktů tzv. \"prikaz\"ů (jakýchsi prvotních ústředních úřadů, ovšem s nejasnými kompetencemi), tzv. \"Ustavne\" či \"Ukazne knigy prikazov\".\n\nO století později, v letech 1648-1649, za panovníka Alexeje Michailoviče, proběhla kompletní souhrnná kodifikace práva. Vznikla pod názvem \"Sobornoje uloženije zakonov\" (SUZ). Jednalo se o inkorporaci snad veškerého, v předchozích obdobích nahromaděného normativního materiálu, shrnovala tak poslední Suděbnik, výše zmíněné Ukaznyje knigi prikazov a čerpala i z Litevského statusu z roku 1529. Dalším pramenem zákoníku byly doplňky vyprošené jednotlivými dvořany, tzv. \"čelobití\". Dílo to bylo poměrně systematické a v porovnání s předchozími kodifikacemi i srozumitelněji podané. Stále v něm však převládala kazuistika, obecnější vyjádření legislativních záměrů zcela chybělo. Také mělo zřetelně konzervativní funkci (pokud možno zachovat starý stav a nereflektovat nové společenské změny). Nepřekvapí proto, že SUZ bylo nahrazeno další kodifikací až roku 1835.\n\nVětšina ustanovení SUZ se týkala trestního práva, carovi, církvi a šlechtě bylo přisuzováno výjimečné postavení a řada privilegií. Tresty se značně lišily dle sociálního zařazení pachatele a měly vyhraněně odstrašující charakter. Vzhledem k neexistenci obecného pojetí a špatnému popisu trestného činu jakož i nedokonalému vymezení předpokládaného trestu (např. vyjadřováno slovy: \"\"kolik gosudar přikáže\"\") tato právní úprava poskytovala dostatečný prostor k naprostému zneužívání práva. Mimo to zůstal zachován i dříve zavedený status \"\"nežádoucí osoby\"\", jenž byl určován \"skupinou vlivných osob\". Rozšiřovaly se také inkviziční pravomoci soudů, které prakticky nahrazovaly předchozí spíše kontradiktorní chápání.\n\nPřibližně od přelomu 17. a 18. století se o Rusku hovoří v souvislosti s tzv. \"carským absolutismem\". Veškerou moc ve státě držel car, který byl současně i hlavou pravoslavné církve. Byly zrušeny bez tak již jen přežívající zbytky stavovských orgánů (bojarská \"duma\" s jejími různými podvýbory a zemský sněm). Místo toho byly zřízeny ústřední úřednické orgány přímo podřízené carovi. Z nich měl nejvyšší postavení Senát, který z carova pověření vykonával zákonodárnou a nejvyšší soudní moc a vládl za něj v době jeho nepřítomnosti. Rovněž byla reorganizována místní správa (úředníci nebyli vybíráni dle urozenosti a dostávali pevný plat), proběhly i další reformy. Vzhledem k západní Evropě však bylo Rusko ve svém vývoji značně zaostalé a jen obtížně se vyrovnávalo s vyspělejšími soupeři (viz např. Severní válka). Tomu se carové snažili bránit reformami \"shora\". Vzhledem ke stavu ruské společnosti však reformy nacházely jen malou odezvu, zásadní změnu nepřinesly a ve \"vnitřním životě Ruska\" tak žádný podstatný zlom nenastal.\n\nS nástupem absolutismu začíná i nová etapa vývoje ruského práva. Jednotlivé složky feudální společnosti, do té doby relativně autonomní, jsou zbaveny většiny svých privilegií a zůstává jim jen odpovědnost za plnění povinností vůči státu, hlavně pak daňových. Car vydává velké množství nejrůznějších zákonů, často nahodilých, nesystematických a pochybné kvality. Všeobecně se má za to, že \"zákon je všemocný\", v praxi však v obrovské ruské říši, kde \"car je daleko a Bůh vysoko\" reálné společenské vztahy probíhají i nadále spíše dle obyčejového práva, což podporuje i časté zneužívání moci a celková zvůle lokálních mocipánů. Řada ruských panovníků usilovala o vypracování nové souborné kodifikace práva, komisí k tomu jmenovaných prý bylo až do Alexandra I. (vládl 1801-1825) nejméně 11. Žádná z těchto prací však nebyla dokončena či nevstoupila v platnost. Jediné ucelené kodexy té doby se tak týkaly vojenského zákonodárství, konkrétně to byly \"\"Vojenský artikul\"\" a \"\"Krátký popis procesů\"\", oba z roku 1715, vydány Petrem I. Jejich cílem bylo hlavně posílit již tak často nelítostnou disciplínu v armádě a jakoukoli odbojnost trestat surovými odstrašujícími sankcemi. Vojenský soudní řád byl přísný inkviziční proces, kde obžalovaný, resp. ani jedna ze stran sporu neměla jakákoli práva a mohla být podrobena mučení (stejně jako i svědci). Platil po určitou dobu i v oblasti nevojenské a dokonce i v \"civilním\" řízení. Souviselo to se snahou Petra I. vytvořit v Rusku jakýsi vojenský režim. V praxi se však tento strohý inkviziční proces ukázal jako příliš velká zátěž pro soudy a proto byl již roku 1723 nahrazen tradičním, v podstatě kontradiktorním procesem.\n\nV 18. století se z Ruska stává, zejména díky jeho expanzivní zahraniční politice, světová velmoc. Carský dvůr zde žije v okázalém velkolepém přepychu, sluchu jsou dopřávány i soudobé myšlenky moderních francouzských osvícenců. Panovníci (hlavně pak Kateřině Veliká) se pokoušejí o \"všeobecnou reformu\" vycházející z přirozenoprávních tezí. Reformy se ale nedaří uskutečnit v praxi, hlavně proto, že v rigidní feudální společnosti založené na tuhém nevolnictví nenacházejí jakýkoli ohlas. Postavení nejpočetnějších vrstev obyvatelstva - statkářských rolníků - se tak v mnohém zhoršuje, z nevolníků připoutaných k půdě se stávají de facto otroci svých vrchností. Ty je totiž mohou volně přesídlovat, darovat, měnit, zastavovat, odkazovat a prodávat - a to i \"v drobném\", bez ohledu na rodinné svazky. Kromě toho mají vrchnosti nad svými rolníky soudní pravomoc jak ve sporech mezi nimi samotnými, tak i v trestních věcech, mohou je tělesně trestat, posílat do vězení nebo na nucené práce v trestaneckých koloniích (\"katorga\") i do vyhnanství na Sibiř, mohou je ale i nutit k sňatku. Příznačné pro Rusko je, že ve stejném roce (1767), kdy Kateřina Veliká slavnostně svolává velkou komisi, jež má připravit novou moderní sbírku zákonů založenou na osvícenských ideálech (rovnost všech lidí před zákonem atd.), zároveň i rolníkům zakazuje si pod hrozbou těžkých tělesných trestů stěžovat na své statkáře.\n\nNové osvícenské aspirace se v Rusku objevily až za cara Alexandra I., který měl, tak jako několik jeho předchůdců, ambice pokračovat v radikálních vnitřních reformách své říše. Jeho rádce Michail Speranský dokonce roku 1809 vypracoval návrh ústavy, který obsahoval určité prvky konstituční monarchie. Pro odpor šlechty i samotného cara však tyto plány padly a samotný Speranský byl poslán do vyhnanství. Po napoleonských válkách se vítězné Rusko zasazovalo o restauraci a udržení starých poměrů, což se uvnitř říše projevovalo tuhým konzervatismem. Jedinou výjimku této doby představovalo hnutí děkabristů, které však bylo potlačeno. \n\nPo nástupu cara Mikuláše I. na trůn pak konzervatismus dosáhl svého nejvyššího bodu. V oblasti práva vyvrcholil \"velkou kodifikací\" veškerého platného práva od roku 1649. \"Svod platných zákonů Ruského impéria\" vstoupil v účinnost roku 1835, jeho cílem však byla snaha upevnit carismus na starých principech, nikoli provádět osvícenecké reformy. 15dílné dílo vzniklé pod vedením Speranského bylo nakonec zdařilou sbírkou inkorporovaných feudálních norem, konzervovalo však právo, které zaostávalo za skutečným stavem společenských vztahů a jejich rozvoji bránilo.\n\n"}
{"id": "587272", "url": "https://cs.wikipedia.org/wiki?curid=587272", "title": "Seznam voleb do zastupitelstva obce Lázně Libverda", "text": "Seznam voleb do zastupitelstva obce Lázně Libverda\n\nVolby do zastupitelstva obce Lázně Libverda se konají v termínech předepsaných Ministerstvem vnitra České republiky. Dříve bývalo zastupitelstvo sedmičlenné, avšak od roku 1998 má členů devět.\n\nVolby se konaly ve dnech 18. a 19. listopadu 1994. Celá obec vytvořila jeden volební obvod. Volební účast byla 58,36 %.\n\nVe volbách kandidovalo celkem 5 uskupení.\nDo zastupitelstva obce byli zvoleni:\n\nVolby se konaly ve dnech 13. a 14. listopadu 1998. Celá obec vytvořila jeden volební obvod. Volební účast byla 52,92 %.\n\nVe volbách kandidovalo celkem 10 uskupení.\nDo zastupitelstva obce byli zvoleni:\n\nVolby se konaly ve dnech 1. a 2. listopadu 2002. Celá obec vytvořila jeden volební obvod. Volební účast byla 69,64 %.\n\nVe volbách kandidovalo celkem 6 uskupení.\nDo zastupitelstva obce byli zvoleni:\n\nVolby se konaly ve dnech 20. a 21. listopadu 2006. Celá obec vytvořila jeden volební obvod. Volební účast byla 40,44 %.\n\nVe volbách kandidovalo 1 uskupení.\nDo zastupitelstva obce byli zvoleni:\n\nVolby se konaly ve dnech 15. a 16. října 2010. Celá obec vytvořila jeden volební obvod. Volební účast byla 67,20 %.\n\nVe volbách kandidovala 2 uskupení.\nDo zastupitelstva obce byli zvoleni:\n\nVolby se konaly ve dnech 10. a 11. října 2014. Celá obec vytvořila jeden volební obvod. Volební účast byla 36,46 %. Ačkoliv obecní zastupitelstvo mělo být devítičlenné, do voleb se postavila jediná kandidátka o osmi členech.\n\nVe volbách kandidovalo 1 uskupení.\nDo zastupitelstva obce byli zvoleni:\n\nVolby se konaly ve dnech 5. a 6. října 2018. Celá obec vytvořila jeden volební obvod. Volební účast dosáhla 37,88 %. Oproti předchozímu roku obsahovala kandidátka plný počet, tedy devět jmen.\n\nVe volbách kandidovalo 1 uskupení.\nDo zastupitelstva obce byli zvoleni:\n\n"}
{"id": "587273", "url": "https://cs.wikipedia.org/wiki?curid=587273", "title": "Kusý", "text": "Kusý\n\nKusý/Kusá je příjmení následujících osob:\n\n\n"}
{"id": "587274", "url": "https://cs.wikipedia.org/wiki?curid=587274", "title": "AATW", "text": "AATW\n\nZkratka AATW může mít tyto významy:\n\n"}
{"id": "587282", "url": "https://cs.wikipedia.org/wiki?curid=587282", "title": "Moše Šaron", "text": "Moše Šaron\n\nMoše Šaron ( משה שרון) (narozen 18. prosince 1937) je izraelský arabista a islamolog, emeritní profesor a zakladatel první katedry na světě zaměřené na studia o víře Bahá'í na Hebrejské univerzitě v Jeruzalémě, která byla ustavena roku 1999. .\n\nNarodil se v Haifě Avrahamovi a Viktorii Šaronovým. Po vojenské službě vystudoval arabistiku a dějiny islámu (se specializací na středověk). Zabýval se dějinami beduínů a Izraele. Studoval také arabskou epigrafii. V letech 1965–1968 pobýval na univerzitách v Londýně, Oxfordu, Dublinu a v Paříži, kde sbíral materiál na doktorát. V roce 1980 se stal profesorem na Hebrejské univerzitě. Vedle toho přednášel v letech 1971–1997 na Bar-Ilanově univerzitě. Zaměřil se zejména na dějiny islámu od proroka Mohameda do doby osmanské. Hostoval na mnohých amerických univerzitách (mj. v Princetonu, Michiganu a New Yorku).\n\nV letech 1978–1979 byl poradcem pro arabské záležitosti premiéra Menachema Begina (zejména v první fázi mírových dohod s Egyptem). Během války v Libanonu v roce 1982 byl povolán do armády a měl na starost kontakt s libanonskými šíity. V armádě působil jako poradce do roku 1984.\n\nSe ženou Jehudit mají tři syny, tři dcery a 22 vnoučat (2010).\n\n"}
{"id": "587294", "url": "https://cs.wikipedia.org/wiki?curid=587294", "title": "Brazilské jiu-jitsu", "text": "Brazilské jiu-jitsu\n\nBrazilské jiu-jitsu (BJJ) (ve Spojených státech často zjednodušeně Jiu-jitsu, též v českém přepisu Brazilské džiu-džitsu) je brazilské bojové umění a úpolový sport, který se vyvinul z juda, jenž se samo vyvinulo z japonského jiu-jitsu (v anglofonním světě dnes známo ve své sportovní verzi jako \"ju-jitsu\" – \"Ju-Jitsu International Federation\", v případě tradičních japonských stylů jako \"jujutsu\", český přepis: \"džúdžucu\"). Pojmenování se odvijí z dob, kdy bylo ještě judo pokládáno jako jedna ze škol jiu-jitsu a proto japonští vyslanci zakladatele juda, Džigora Kana, byli tehdy v Brazílii známí jako učitelé \"Kano-ryu jiu-jitsu\". Učení japonských mistrů se postupně v Brazílii pod vlivem místních poměrů, především častého vzájemného poměřování stylů, uzpůsobovalo a rozvijelo, což dalo vznik brazilskému jiu-jitsu jako samostatnému bojovému umění a sportu.\n\nBrazilské jiu-jitsu patří dnes k nejúspěšnějším bojovým stylům současnosti. Za svou popularitu vděčí rozvětvené rodině Graciů, která ho proslavila díky svému vítěznému tažení ve vzájemném poměřování bojových stylů, které vyvrcholilo jejich výhrami v turnajích nejznámější organizace vzešlé z těchto soubojů, v UFC. Někdy je proto nazýváno jako Gracie jiu-jitsu, i když ne všichni zakladatelé BJJ byli příslušníci rodiny Graciů.\n\nBrazilské jiu-jitsu vychází z japonské školy bojových umění Kodokanu. Je založena na výcvikové metodice sestavené Džigoró Kanóem. Brazilské jiu-jitsu však postrádá charakteristické rysy japonských bojových umění (budó), které vycházejí z několika filosofických směrů – konfucianismus, zen, šintoismus. V brazilském jiu-jitsu se objevují prvky známé z capoeiry jako ,malícia\" nebo ,malandragem\". Tedy základní filosofie brazilského jiu-jitsu má původ v Africe.\n\nHistorie Brazilské jiu-jitsu začíná na začátku 20. století. V tomto období začali do Brazílie proudit imigranti z Japonska. Jedním z imigrantů byl v roce 1914 Japonec Micuo „Otávio“ Maeda přezdívaný Conde Koma (hrabě Koma), který během svých školských let v Japonsku zápasil v sumó a studoval bojová umění v Kodokanu. Maeda měl zkušenosti s výukou juda a také si vydělával zápasením v klubech a cirkusech. Jedním z jeho žáků byl v Belému Carlos Gracie.\n\nCarlos Gracie v roce 1925 zakládá společně se svými bratry v Rio de Janeiru akademii jiu-jitsu. V každém větším brazilském městě postupně zakládali nové akademie jiu-jitsu a začali narážet na jiné výukové systémy japonských bojových umění džúdžucu – například škola Gea Omoriho v São Paulu na něhož se odkazuje současná brazilská judistická federace. Rodina Graciů a další instruktoři japonských bojových stylů v Brazílii začínají soupeřit se zápasníky z jiných bojových stylů. Zvláště v období velká hospodářská krize po roce 1929. Tyto souboje se nazývaly vale tudo a jsou předchůdcem dnešních zápasů v MMA.\n\nVe třicátých letech dvacátého století se k moci dostává autoritářský prezident Getúlio Vargas. Ten v průběhu druhé světové války zavírá japonské školy a představitele japonské elity v Brazílii posílá do vězení. Vargas dále zakázal příliv nových imigrantů z Japonska. Zákaz byl zrušen až v padesátých letech. Rodina Graciů se přizpůsobila době a prakticky svůj bojový styl jiu-jitsu z Japonska vykořenila tj. vznikla předpona „brazilské“.\n\nV sedmdesátých letech dvacátého století se část rodiny Graciů odstěhovala do Spojených států konkrétně do Kalifornie. Rorion Gracie se prosadil jako choreograf bojových scén v Hollywoodu a tím se dostalo brazilské jiu-jitsu do povědomí široké veřejnosti. V roce 1993 rodina Graciů stála u vzniku Ultimate Fighting Championship (UFC). Profesionální soutěž UFC se začala vysílat do celého světa a dala popularitu bojovému fenoménu Mixed martial arts. Techniky v boji na zemi z brazilského jiu-jitsu vyučuje armáda Spojených států.\n\nObrovský úspěch brazilského jiu-jitsu ve Spojených státech a celosvětově vedl k registraci značky „Gracie jiu-jitsu“ (franšízing).\n\nBrazilské jiu-Jitsu se zaměřuje na boj na zemi a využití donucovacích technik páčení a škrcení. BJJ umožňuje širokou škálu technik uchopení, škrcení, páčení a hodů . Základní filozofií je, že většina z výhod většího, silnějšího soupeře pochází z dosahu paží a silnějších úderů, které po uchopení a následném škrcení, páčení nebo znehybnění značně zeslábnou. Umění tak podporuje zásadu, že menší, slabší člověk se může úspěšně bránit proti většímu, silnějšímu útočníkovi pomocí správné techniky, především uplatňováním páčení a škrcení.\n\nV roce 2002 zakládá Carlos Gracie junior Mezinárodní federaci brazilského jiu-jitsu (IBJJF), která je řídícím orgánem brazilského jiu-jitsu.\n\nV roce 2007 Mezinárodní zápasnická federace zařadila mezi své disciplíny i zápas v „Gi“, jenž vychází z pravidel brazilského jiu-jitsu.\n\nPro rozlišení zkušeností a pro motivaci cvičenců existuje v BJJ systém páskování, který má původ v Judu. Nejdříve je 5 druhů barevných pásků a pak následují černé pásky s celkem 10 stupni. Na rozdíl od většiny bojových sportů se nový stupeň neuděluje zkouškami, ale rozhoduje o tom trenér na základě zkušeností jedince. V úvahu se také bere, jak dlouho daný člověk cvičí a jak často, jeho dovednosti a celkové nasazení. Nový technický stupeň udělují jen černé pásky. Některé školy navíc pro větší rozlišení rozdávají bílé proužky, které značí, jak blízko je cvičenec k vyššímu stupni. V každém technickém stupni je možno dostat až 4 bílé proužky, které se připevní na konec pásku.\n\n\n\n\n"}
{"id": "587304", "url": "https://cs.wikipedia.org/wiki?curid=587304", "title": "Prokletá Argentina", "text": "Prokletá Argentina\n\nProkletá Argentina je dramatický film natočený režisérem Christopherem Haptonem, pojednává o tragických událostech v Argentině za vojenské diktatury. Film byl uveden do kin roku 2003.\n\nDěj začíná v Buenos Aires za vojenské diktatury. Je zde poslední dobou hodně moc pohřešovaných a lidé jsou velmi znepokojení. Dochází k bezúčelným demonstracím, které jen rozpoutávají pouliční násilí. Když hlavní hrdina Carlos (Antonio Banderas) zjistí, že jeho žena Cecilia (Emma Thompsonová) byla unesena, rozhodne se vyhlásit vojenské vládě válku. Ovšem zahrávat si s vojenskou vládou s sebou nese fatální následky a v sázce zůstává Carlosova dcera Teresa (Leticia Dolera). Carlos má však šestý smysl a dokáže zjišťovat, co se děje s unesenými lidmi. Všichni unesení včetně mužů, žen i dětí jsou psychicky i fyzicky mučeni za účelem vydírání těch, co zůstávají venku, nebo za účelem získání informací. Cecilia dělá vše pro to, aby uprchla ale zatím marně. Carlos dál bojuje s vládou, zatímco mizí čím dál více lidí a jakmile se v jeho blízkosti objeví špión, je unesena i jeho dcera Teresa. Teresa je společně s matkou znásilňována a po čase i zavražděna. Cecilii se ale povede utéct. Vojenská vláda konečně padne a Cecilia a Carlos se setkávají při slavnostech a jsou rádi, že se znova vidí. Ale Teresa je však mrtvá. Film pojednává o závažných politických problémech a není vhodný pro lidi se slabší povahou.\n"}
{"id": "587312", "url": "https://cs.wikipedia.org/wiki?curid=587312", "title": "Rytina (potok)", "text": "Rytina (potok)\n\nRytina je potok v centrální části Českého středohoří a pravostranný přítok řeky Labe u Sebuzína u Ústí nad Labem, na jihu okresu Ústí nad Labem. Jeho správcem je státní podnik Lesy České republiky.\n\nRytina pramení na sv. okraji přírodní památky Babinské louky u vylidněné osady Babiny I v nadmořské výšce okolo 545 metrů. Její tok směřuje západním směrem přes vesnici Čeřeniště, rozprostřenou v údolí mezi Babinskými loukami, Varhoštěm, Kupou a Modrým vrchem (dříve Matrý). Postupně se do ní vlévá několik krátkých bezejmenných přítoků, pod Čeřeništěm se zařezává do malebné soutěsky s bohatou lesní květenou a příkrými svahy. Přibližně jeden kilometr před ústím do Labe mírní průběh potoka regulované kaskády. V závěru svého toku Rytina podchází dvě významné komunikace pravobřežní strany labského údolí – železniční trať 072 (Lysá nad Labem – Ústí nad Labem) a silnici II/261 (Litoměřice – Ústí nad Labem). Do řeky Labe se vlévá u vesnice Sebuzín, jedné z okrajových místních částí Ústí nad Labem.\n\nPotok se vyznačuje značným sklonem v posledních dvou kilometrech svého průběhu. Průměrný průtok činí 0,1 m/s, v letním období asi třetinu tohoto množství. Při velké povodni z trvalého deště 7. srpna 2010 vykazoval průtok Q=30 m/s (Q=18,4 m/s), ucpal oba mostní profily v obci Sebuzín mnoha desítkami tun kamení a bahna a vytvořil náplavový kužel v Labi o rozměrech asi 80×15–40 metrů (odpovídá přibližně 100 000 tun naplavenin).\n"}
{"id": "587315", "url": "https://cs.wikipedia.org/wiki?curid=587315", "title": "Matitjahu Adler", "text": "Matitjahu Adler\n\nMatitjahu Adler ( , 1920–2004) byl izraelský politik a diplomat.\n\nNarodil se v Praze 18. června 1920 v rodině rabína dr. Šimona Adlera jako Max Adler. Roku 1939 vycestoval do tehdejší mandátní Palestiny. Studoval na Hebrejské univerzitě v Jeruzalémě obecnou a židovskou historii, literaturu a sociologii. \n\nOd roku 1941 sloužil v rámci Hagany v mandátní policii. Po založení státu (1948) působil na ministerstvu vnitra. V roce 1961 byl vyslán jako poradce do nově vzniklých států východní Afriky. V letech 1963–1985 působil ve vedení Bar-Ilanovy univerzity. Mezi lety 1980–1983 byl izraelským velvyslancem ve Švýcarsku. V období 1986–2004 vedl Touro College v Jeruzalémě.\n\nSe ženou Jehudit měli tři děti, mj. rabína Šim'ona Adlera, řídícího oddělení náboženského vzdělávání na ministerstvu školství. Spolu s bratrem, rabínem Sinajem Adlerem, napsali knihu o životě svých rodičů.\n\nZemřel 12. února 2004, několik měsíců po smrti své ženy.\n\n"}
{"id": "587320", "url": "https://cs.wikipedia.org/wiki?curid=587320", "title": "Ultimate Fighting Championship", "text": "Ultimate Fighting Championship\n\nUltimate Fight Championship (UFC) je americká společnost, která provozuje elitní profesionální soutěž ve smíšených bojových uměních (Mixed martial arts, MMA), která obsahuje nejlepší špičkové bojovníky na světě a provozuje řadu akcí po celém světě. UFC má 12 váhových divizí a prosazuje jednotná pravidla pro MMA.\n\nPrezidentem UFC je Dana White a bratři Frank a Lorenzo Fertitta mají kontrolu nad mateřskou společností UFC, Zuffa, LLC. UFC je inspirováno turnaji Vale tudo v Brazílii. UFC a sport MMA mají kořeny v antickém olympijském bojovém sportu Pankration. V UFC působí bojovníci se znalostmi bojových umění jako je box, judo, brazilské jiu jitsu, zápas, muay thai, taekwon-do a jiné styly, které se ukázaly jako nejúčinnější bojová umění v reálném boji. Po období politických kritik prošlo UFC reformou.\n\nPrvní UFC akce se konala 12. Listopadu 1993 v Mcnichols Sports Arena v Denveru, Colorado. Účelem prvních UFC soutěží bylo identifikovat nejúčinnější bojové umění ve skutečném boji mezi fightery různých bojových disciplín, včetně boxu, brazilské jiu-jitsu, samba, zápasu, Muay Thai, karate, juda a jiných stylů. V dalších soutěžích, bojovníci začali používat účinné techniky z více než jedné bojové disciplíny. To nepřímo pomohlo vytvořit zcela samostatný styl bojování, dnes známý jako smíšená bojová umění - MMA.\n\n\n\n"}
{"id": "587321", "url": "https://cs.wikipedia.org/wiki?curid=587321", "title": "Milan Valenta", "text": "Milan Valenta\n\nMilan Valenta, mistr sportu (* 9. května 1938) je bývalý československý atlet-výškař.\n\nOsobní rekord 207 cm skočil stylem stredl ve Štětíně 16.7.1961. Jako 9. muž historie československé atletiky (od roku 1887) překonal v roce 1959 hranici výšky 200 cm. Reprezentoval v 8 mezistátních utkáních (1960-63) a na dalších mezinárodních závodech. Nejcennější medaili (bronz) za 203 cm přivezl z Univerziády v Sofii konané v roce 1961. Zde vyhrál světový rekordman Valerij Brumel výkonem 225 cm.\n\nK jeho dalším výrazným úspěchům lze počítat 1. a 2. místo na Memoriálu Evžena Rošického 1963 a 1961 v Praze na Strahově. Zejména v roce 1961 porazil výkonem 201 cm 21 výškařů - kromě čs. špičky i švédského olympionika K. A. Nilssona, budoucího světového rekordmana - Číňana Ni Chin-China (229 cm 1970) a olympioniky R. Koteie (Mali) a S. Iguna (Nigérie). Závod vyhrál olympijský vítěz 1960 R. Šavlakadze (210 cm), třetí skončil K. Brzobohatý (198 cm).\n\n\n"}
{"id": "587326", "url": "https://cs.wikipedia.org/wiki?curid=587326", "title": "Mexičan (film)", "text": "Mexičan (film)\n\nMexičan (anglicky The Mexican) je americká akční kriminální komedie z roku 2001 režiséra Gora Verbinského s Bradem Pittem a Julií Robertsovou v hlavní roli. Jde o napínavou parodii na gangsterské filmy, kdy hlavní hrdina je sympatický a nešikovný mladý gangster, který se ocitne na své poslední akci v Mexiku, kam je vyslán za trest pro historickou střelnou zbraň.\n\nJerry Welbach (Brad Pitt) je mladý a nešikovný gangster, který má nejen dost životní smůly, ale i temperamentní a velice hašteřivou přítelkyni Samanthu Barzelovou (Julia Robertsová). Poté, co Jerry zkazí svoji další zločineckou práci, je za trest vyslán do Mexika, aby pro svého současného šéfa Naymana přivezl krásnou ručně vyrobenou a umělecky vyzdobenou historickou bambitku. Kvůli této své poslední misi se na počátku filmu rozejde se svojí milovanou a půvabnou přítelkyní Samanthou, které před tím slíbil cestu do Las Vegas. I cesta do Mexika se nečekaně zvrtne, neboť o pistoli jeví velký zájem nejen mnozí Američané ale i místní mexičtí \"banditos\". Samantha odjíždí autem do Las Vegas, na cestě je ale násilně unesena neznámým mužem, který se jí představí jako Leroy (James Gandolfini). Příběh se ve svých dvou dějových liniích zamotává. Kýžená pistole v Mexiku mění neustále své majitele a Jerry se o ní od různých lidí postupně dozvídá několik navzájem různých historek, vztahujících se k jejímu původu. Vše se ale nakonec vysvětlí a podaří vyřešit, pistole se vrací svému prapůvodnímu majiteli, zlodušský gangsterský boss Nayman, který Jerrymu ukládá o život, je zabit jediným výstřelem právě z kýžené historické pistole, o kterou tak stojí.\n\n\nPrávě během natáčení tohoto snímku se Julia Robertsová seznámil a posléze i sblížila se svým nynějším manželem kameramanem Danielem Moderem, který zde tehdy pracoval jako asistent kamery.\n\n"}
{"id": "587327", "url": "https://cs.wikipedia.org/wiki?curid=587327", "title": "Klášter Blaca", "text": "Klášter Blaca\n\n__BEZOBSAHU__\n\nKlášter Blaca se nachází v jihovýchodní části chorvatského ostrova Brač mezi Milnou a Bolem.\n\nKlášter byl založen původně jako poustevna dvěma slovanskými mnichy, tzv. \"glagolity\", kteří roku 1551 uprchli z pevniny před Turky na ostrov Brač, který byl spravován Benátskou republikou. \n\nKlášter postupně získal a obhospodařoval rozsáhlé pozemky, kde se pěstovala vinná réva a olivy a chovaly ovce. V roce 1614 byl v areálu kláštera dokončen kostel Nanebevzetí Panny Marie, který však byl zničen požárem v roce 1724 a opět obnoven v roce 1757. \n\nNejvětšího rozmachu klášter dosáhl v 18. a 19. století, kdy byl postupně přestavován. Na konci 19. století byly provedeny další stavební úpravy a interiér byl doplněn exkluzivním nábytkem. V klášteře byla také tiskárna a rozsáhlá knihovna s 11 tisíci svazky.\n\nPosledním mnichem a představeným kláštera byl Nikola Miličević, který byl rovněž uznávaným astronomem. Zkoumal dvojhvězdy a hledal komety a novy. Pro svá pozorování zakoupil v roce 1926 teleskop, který byl největší v této části Evropy a je dosud uložen ve sbírkách kláštera. Nikola Miličević žil v klášteře Blaca až do své smrti v roce 1963.\n\nKlášter je v současnosti muzeem, který chorvatská vláda v roce 2007 nominovala pro zápis do Seznamu světového kulturního a přírodního dědictví UNESCO.\n\n"}
{"id": "587328", "url": "https://cs.wikipedia.org/wiki?curid=587328", "title": "Lázně Libverda (zámek)", "text": "Lázně Libverda (zámek)\n\nZámeček Lázně Libverda je klasicistní stavba, kterou si nechal roku 1816 vystavět hrabě Kristián Filip Clam-Gallas. Podle jiných zdrojů tomu však již bylo okolo roku 1800. Tento údaj lze považovat za pravděpodobnější, protože Kristián Filip Clam-Gallas roku 1805 umírá a nemohl by již tedy 11 let po své smrti započíst se stavbou zámečku.\n\nDnes je objekt využíván jako jeden z lázeňských pavilónů a jeho stavba je památkově chráněna.\n\nJedná se o budovu obdélníkového půdorysu o rozměrech přibližně 22 × 11 metrů. Budova je dvoupatrová a je zakončena mansardovou střechou. Fasáda je členěna pilastry, obdélníkovými okny a zdobnými vpadlými poli. Střed zámeckého průčelí, které směřuje do zámecké aleje, je zakončen trojúhelníkovým štítem s vázami. Na jižní straně se ve střeše nachází fronton s Clam-Gallasovským erbem.\n\nStavbu doplňovala hospodářská budova (dnes číslo popisné 113) se stájemi (s místem pro 52 koní) a s kočárovnou (s místem pro 20 kočárů). Budova byla postavena na podkovovitém půdorysu se třemi křídly, jež tak plnila i funkci nádvoří. Panstvo zde se svými hosty pravidelně trávilo letní měsíce, což popularitu obce zvyšovalo. Proto se na počátku 19. století těšilo místo značnému zájmu zámožných společenských vrstev.\n\nVlivem mnoha přestaveb, kterými budova prošla kvůli přizpůsobení se potřebám lázní, se zcela změnil vnitřní ráz i dispozice obou staveb.\n\nRoku 1782 nechal v Libverdě Kristián Filip Clam-Gallas založit zdejší lázně. Vedle jiných staveb zde vyrostl i zmíněný zámeček. Ten navrhl inženýr A. Otto a podle jeho projektu stavbu provedl zednický mistr F. Thun.\n\n"}
{"id": "587334", "url": "https://cs.wikipedia.org/wiki?curid=587334", "title": "Supersampling", "text": "Supersampling\n\nSupersampling (český ekvivalent \"nadvzorkování\" se nevžil) je metoda pro odstranění aliasingu používaná především v počítačové grafice.\n\n\nSupersampling je určen tím, jak velké rozlišení se použije, i jak z výsledného většího rozlišení získat cílový obraz. Existují různé typy supersamplingu, lišící se v tom, kde uvnitř pixelu jsou vzorky odebrány. \n\nKaždý z algoritmů výběru vzorků má své výhody a nevýhody. Mřížkový algoritmus (Grid) zajistí rovnoměrné a tedy „spravedlivé“ zastoupení všech částí z původního pixelu, ale vůči zbytkovému aliasingu je méně odolný než jeho pootočená varianta (Rotated Grid). Ta (a za ní Poisson Disc) má nejlepší výsledky právě v případech, kdy je otáčeno s původním nevyhlazeným obrazem – ostatní algoritmy s prvkem nahodilosti mohou při velmi jemných úhlech otáčení vytvářet na okrajích náhodné jednopixelové „zoubky“. Ale i náhodný výběr má své použití. Sice je nejméně „spravedlivý“ na zastoupení všech zákoutí původního pixelu, ale mezi jeho zvláštnosti patří to, že nejvíce zrní a tím emuluje stylový filmový „look“ (stejná náhoda vládne i tomu, které krystaly uvnitř filmové světlocitlivé vrstvy budou excitovány). Jeho výhodou je i to, že počet vzorků může být skutečně libovolný (u mřížkových algoritmů je druhou mocninou celého čísla). Například lze stanovit nikoli 9 ale 8 vzorků a poté, ve fázi průměrování, místo dělení devíti (dělení je pro procesor jedna z časově nejnáročnějších operací) provést bitový posun o 3 pozice doprava (bitový posun patří naopak mezi nejrychlejší instrukce). Algoritmus Jitter je kompromisem mezi pravidelností a nahodilostí, s tím, že náhodu dovoluje jen v pravidelných mezích (sektorech) původního pixelu. Poissonovo rozdělení dává též velmi dobré výsledky a není bez zajímavosti, že i v sítnici lidského oka jsou tyčinky a čípky rozmístěny s podobnou (ne)pravidelností, čímž (pro předměty a tvary na hranici rozlišení) pomáhají předcházet vnímání aliasingu.\n\nMáme například zobrazit na ploše 100×100 pixelů ciferník analogových hodin s přesným zobrazením hodinové a minutové ručičky – a to pouze pomocí běžných grafických procedur (jako např. vykreslení čáry nebo polygonu, které samy o sobě nepodporují antialiasing). \n\nHodinové ručičky nakreslíme v „pracovním“ rozlišení 200×200 pixelů. Na každý jeden cílový pixel tak vznikne malý blok 2×2 pixely. Tyto bloky lze zprůměrovat (tedy pixely bloku po jeho barevných složkách „slít“ do jednoho obrazového bodu) a výsledek dosadit na odpovídající místo v cílovém obrázku.\n\nVýše uvedený příklad se nazývá 2×2 supersampling (s typem výběru \"Grid\") a patří mezi nejjednodušší a nejpoužívanější. Teoreticky by rozměry pracovní oblasti měly být „víc než dvojnásobné“, aby byl alias dostatečně potlačen, jak praví Shannonův/Nyquistův teorém. Rozlišení větší než 4×4násobek původní oblasti se ale ukazují jako neefektivní ve svém poměru výkon/čas.\n\nMísto průměrování by šly použít i různé konvoluce (zejména pro vyšší násobky rozlišení), ale pokud by prvky konvolučních matic zasahovaly i bloků sousedních pixelů, vyústilo by to v určité rozostření (nebo, při vhodném nastavení konvoluční matice, přiostření) obrazu – a to i v místech, která by měla zůstat nezměněna. K rozostření původního obrazu může dojít i při průměrování, kdy rozměry pracovní oblasti nejsou celočíselnými násobky oblasti původní. Většinou se ale (pro zachování celkové jednoduchosti implementace) volí právě zvětšení o celočíselných násobcích původní oblasti – v opačném případě by průměrování každého pixelu bylo zatíženo počítáním váhových průměrů jak pro něj, tak pro pixely okolní.\n\nAlternativou k supersamplingu je naprogramovat vlastní nebo použít existující kreslící rutiny, které již samy o sobě podporují antialiasing. Například, rutina pro vykreslení úsečky u každého jejího bodu, který vykreslí a jenž je na pomezí více pixelů, průměruje jak tento pixel, tak i ty okolní. U některých řešení se dá antialiasing implementovat relativně jednoduše (např. u úsečky se šířko 1 pixelu lze míru zásahu do sousedního pixelu uchovávat v jednom čísle), u jiných (např. u kreslení obecného polygonu) se pro správnou funkčnost zachází do analytické geometrie. Tyto rutiny jsou obecně několikrát složitější a výkonnostně pomalejší než jejich „nevyhlazené“ verze, avšak po jejich vykonání již není potřeba výslednou plochu průměrovat, jako je tomu u supersamplingu. Co se týče celkového výkonu, nelze jednoznačně říci, která z metod je náročnější na procesorový čas.\n\nCo se týče kvality, lze říci, že supersampling se dokonale vyhlazenému řešení bez aliasů bude vždy jenom limitně blížit, ovšem při dobrém nastavení a použití bude výsledek natolik dobrý, že lidské oko nepozná rozdíl.\n\nSupersampling je oproti alternativám implementující antialiasing v každé rutině jednodušší. Ona jednoduchost se promítá v implementaci obou fází, velikosti a přehlednosti kódu (je-li úloha řešena jako program), orthogonalitě a všemi výhodami, které to s sebou přináší.\n\nNevýhodou supersamplingu jsou větší nároky na (video)paměť. Například typ 2×2 jí spotřebuje čtyřnásobek, typ 4×4 šestnáctinásobek. Pro současné grafické karty disponující obrovským výkonem a stovkami MiB videopaměti to pro většinu aplikací (včetně her) nebývá problém (a samy karty několik typů supersamplingu podporují nativně). Je však nutno si uvědomit, že nároky na paměť rostou kvadraticky s rozměrem cílové oblasti a renderování opravdu velké plochy (od řádově tisíců pixelů v jednom rozměru) se může ukázat jako neefektivní. Související nevýhodou supersamplingu je to, že jeho druhá fáze (průměrování) probíhá i na místech, kde není potřeba. V limitních případech stráví procesor téměř všechen čas přepočítáváním pixelů, které ve výsledku zůstanou stejné. Tomu lze předejít monitorováním, které oblasti byly překresleny, a ty pak průměrovat. Tento přístup ale ztrácí původní jednoduchost a navíc vyžaduje další paměť. Naopak, pro malé oblasti, jež mají být vyrendrovány touto metodou, může být supersampling rychlejší než cokoli jiného.\n\nCelkově supersampling má svoje opodstatnění, nabízí jednoduchý (téměř primitivní) způsob dosažení antialiasingu oproti jiným metodám, ale měl by být používán v případech, kdy je ke svému účelu nejvhodnější.\n\nPrincip, který supersampling používá, je natolik obecný, že lze aplikovat i do ostatních oblastí, které získávají data vzorkováním. Při editaci zvuku – například zvukař, který má připravit zvuky, jež budou ve své výstupní frekvenci omezeny 11 kHz (třeba s ohledem na jejich velikost nebo cílové zařízení), s nimi bude do poslední chvíle operovat v „pracovní“ vzorkovací frekvenci (typicky 48 nebo 96 kHz) a frekvenci omezí až na konci, při ukládání. Výsledek pak bývá o poznání lepší, než kdyby ve výstupní frekvenci pracoval od začátku.\n\n"}
{"id": "587356", "url": "https://cs.wikipedia.org/wiki?curid=587356", "title": "Krysa obecná", "text": "Krysa obecná\n\nKrysa obecná (\"Rattus rattus\") je středně velký hlodavec z čeledi myšovitých, který je často zaměňovaný s potkanem. Oproti němu má delší ocas a uši, ale celkově je subtilnější.\n\nKrysa je obvykle tmavě zbarvená. Měří (bez ocasu) do 250 mm a váží do 250 g. Žije v sušších částech lidských obydlí a jiných staveb ve větších skupinách zahrnujících až 60 jedinců. Rozmnožuje se 2–3× ročně po celý rok. Nejaktivnější je za soumraku. Je všežravec, ale výrazně u ní převažuje rostlinná potrava – zrní, brambory, ovoce i zelenina.\n\nJe rozšířená prakticky ve všech teplejších oblastech světa; v Evropě je těžištěm jejího výskytu Středomoří, ale žije prakticky všude kromě Skandinávie. V Česku žije v povodí Labe v severních a středních Čechách. Její areál zde se pozvolna rozšiřuje.\n\nKrysa obecná je typický myšovitý hlodavec. Je dlouhá 160–235 mm, její ocas měří 185–255 mm a je na něm 220–290 okrouhlých rohovitých prstenců (kroužků). Velikost zadních tlapek činí 29–40 mm, uši mají 22–26,5 mm. Váží 130–250 g.\n\nKrysy žijící v Česku jsou různě zbarvené. Většinou jsou celé tmavé: černé nebo břidlicově šedé na hřbetě i na břiše. Mohou však být i šedohnědé se světlejším nebo přímo bílým břichem a vyskytují se i jedinci rezavě hnědí se světlejším břichem.\n\nKrysa je obvykle o trochu méně mohutná, než potkan. Její zbarvení bývá více do černa, zatímco potkan je spíše šedohnědý až hnědý. Pro odlišení obou druhů lze použít následující konkrétní znaky:\n\nRozdíl je také v chování obou druhů: krysa vyhledává jen sušší polohy, zatímco potkan spíše vlhčí. Celkově krysa svým chováním – v hnízdě a jeho okolí – působí čistotnějším dojmem.\n\nPochází pravděpodobně z jihu Asie, z oblastí jižně od Himálaje. V polovině 20. století se předpokládalo, že její původní vlastí je jihovýchodní Asie a přilehlé oblasti v Číně; nyní se však její výchozí areál omezuje jen na Indický poloostrov a Cejlon.\n\nOdtud se krysa rozšířila do všech teplejších oblastí světa. Počáteční fázi expanze se dosud nepodařilo uspokojivě popsat. Do Severní Ameriky se dostala zřejmě na lodích dobyvatelů – je zde doložena od roku 1540.\n\nV Evropě je doložena už koncem 2. tisíciletí př. n. l. ze Středomoří (Sardinie a Korsika). Odtud se s rozšiřováním Říše římské dostávala dále do západní a střední Evropy. Na dnešním německém a rakouském území je doložena už z 2. století n. l. a na Britské ostrovy se dostala o 1 až 2 století později.\n\nVe 20. století začala z chladnějších evropských oblastí ustupovat - v Německu zmizela např. z Vestfálska a její současný výskyt ve Velké Británii je sporadický, i když atlas evropských savců uvádí, že zde přežívá ve velkých přístavech. Zatímco v chladnějších evropských oblastech krysa spíše mizí, do některých jiných naopak proniká: v Čechách se rozšiřuje podél Labe, v Polsku podél Odry a v Maďarsku podél Dunaje.\n\nPřes částečné zmenšování jejího teritoria žije krysa nyní prakticky ve všech evropských zemích. Těžiště jejího výskytu je ve Středomoří, v přímořských oblastech a ve větších přístavech. Nejseverněji byla zjištěna na Špicberkách. Chybí ve Finsku, Norsku, Švédsku, na Islandu a pravděpodobně i na Slovensku. Situace ve východní Evropě není jasná.\n\nV českých zemích byla nalezena v raně středověkých vykopávkách na Pražském hradě (10. – 13. století). V období vrcholného středověku byla rozšířena již na mnoha místech zejména v Čechách (Tábor, Krašov na Plzeňsku, Tetín na Berounsku) – tedy i na těch, kde nyní nežije. Byla nalezena v pětině archeologických nalezišť.\n\nPozději začala krysa z českého území ustupovat. Dříve se uvažovalo, že se tak stalo rozšiřováním přizpůsobivějších potkanů, ale bylo to způsobeno spíše přechodem od sušších dřevěných staveb (pro krysy optimálních) ke kamenným a cihlovým stavbám s vlhčími sklepy a později i kanalizací. Navíc potkani začali do českých zemí pronikat až v 18. století – tedy v dobách, kdy byla krysa již na ústupu.\n\nKrysa se do Českých zemí začala rozšiřovat opět koncem 19. století především říční lodní dopravou. V roce 1879 byla zjištěna v Děčíně, o 35 let později v Mělníce a v roce 1929 byla objevena i v Praze. Podle posledních poznatků (první desetiletí 21. století) žije krysa obecná především v severních a středních Čechách v území od Loun a Rakovníka na západě po Českou Lípu a Mladou Boleslav na východě až po Prahu na jihu. Oblast jejího výskytu se pomalu rozšiřuje – v roce 2000 byla nalezna na jih od Prahy v Říčanech.\n\nKrysy zde rozšiřovala nejen lodní doprava, ale i rozvoz potravin a krmiv. Kromě toho krysy osidlovaly nová území i samy aktivně. Vliv na jejich šíření mohl ve 20. století mít i rozvoj ovocnářství, kdy sklady poskytovaly krysám množství jejich oblíbené potravy.\n\nNa Moravě a ve Slezsku se populace krysy také v novověku snižovaly, ale krysa zde zřejmě ostrůvkovitě přežívala až do začátku 20. století (poslední nález je z Fryštáku v roce 1922). Její výskyt zde však nebyl systematicky sledován. Z posledního období existuje jediný nález z roku 1983 z Beskyd (Čeladná).\n\nV roce 2016 byl zaznamenán případ, kdy na následky kousnutí krysy zemřel v Česku člověk.\n\nKrysa je stejně jako příbuzný potkan synantropní hlodavec – žije tedy v lidských obydlích nebo blízko nich. Původně jde však o stromový druh, který se soužití s člověkem přizpůsobil až později. V Česku se však ve volné přírodě nevyskytuje – byla pozorována v ovocných sadech během dozrávání ovoce, ale jen poblíž budov. Obdobné to je i v ostatních evropských zemích, pouze ve Středomoří se vyskytuje i ve volné přírodě.\n\nKrysa obecná je oproti potkanovi suchomilný druh. Z tohoto i předchozího důvodu se proto krysa vyskytuje spíše na vyšších místech domů: na půdách, v sýpkách, ve vyšších patrech apod. Hnízda, ke kterým přináší i své zásoby, si staví v různých úkrytech budov. Hnízda jsou vystlaná směsí papíru, vlny a rostlinných vláken. Třetina z nich byla zaznamenána v sýpkách, mlýnech, skladech ovoce a dalších zemědělských plodin (např. olejnin). Další se vyskytovala v kravínech a drůbežárnách (zde někdy i masově), ale i v obytných budovách, kůlnách a podobných stavbách. V okolí hnízd se pohybují po stále stejných cestičkách, které si označují pachovými značkami. Tím si vymezuje svoje území proti příslušníkům jiných skupin.\n\nJe aktivní po celý rok – stejně jako ostatní myšovití hlodavci se neukládá k zimnímu spánku. Velmi dobře šplhá – často se pohybuje po kabelech elektrického vedení nebo potrubích. Nejaktivnější je po západu a před východem Slunce. Žije ve skupinách, které mají 20–60 jedinců; uvádí se však i 60–90 zvířat. Tyto skupiny nejsou nijak hierarchicky uspořádané a i jednotlivé páry nejsou příliš soudržné.\n\nNevyjasněn je vznik tzv. \"krysích králů\", kdy se několik zvířat vzájemně zaplete ocasy. Obvykle se nemohou odtrhnout a uhynou. Je popsán případ, kdy se takto svázalo 32 krys.\n\nVzhledem k své teplomilnosti se v Česku vyskytuje pouze v nižších polohách obvykle do 400 m n. m. Nejvýše byla objevena v Krásném Lese v Krušných horách (610 m).\n\nPotrava krysy obecné – obdobně jako ostatních myšovitých hlodavců – je z větší části rostlinná. Její přesnější složení závisí na tom, kde krysa žije. Konzumuje především dužnaté plody, zrní, brambory, zeleninu nebo zelené části rostlin. Živočišná potrava zaujímá menší podíl než u potkanů. Škodí více nebo méně podle toho, jaký druh potravy ve svém okolí najde: z hospodářských produktů konzumuje obilí, brambory, zeleninu nebo krmné směsi (šrot).\n\nV některých zemích jejího původního výskytu – v jihovýchodní Asii – domorodci krysy chytají a jedí.\n\nKrysy se rozmnožují po celý rok, ovšem v Česku velká část mláďat ze zimních vrhů hyne vlivem nízkých teplot. Ve vrhu je obvykle 6–8 mláďat, byly však popsány i vrhy s 16 mláďaty. Samice je březí 21–23 dnů, mláďata se rodí s hmotností kolem 5 g, začínají vidět v 14–16 dnech. Pohlavně dospívají ve 3 měsících při váze asi 100 g.\n\nKrysy se v přirozených podmínkách dožívají stáří jen 2 – 2,5 roku. Oproti jiným známým myšovitým hlodavcům nedosahuje krysa tak vysoké plodnosti – samice mívají za celý život jen 4–5 vrhů.\n\nStejně jako potkan přenáší i krysa obecná infekční choroby. V jihovýchodní Asii přenáší např. jeden z hantavirů – Seoul virus.\n\nVliv krys z tohoto hlediska nebyl zatím v Česku vzhledem k jejich dosud malému rozšíření podrobněji zkoumán. Obecně je považována za bacilonosiče, zvláště v případě morových epidemií v minulých stoletích. Od 20. století je za nebezpečnějšího přenašeče infekčních nemocí považován potkan.\n\nKrysy jsou v Česku potravou sov a lasicovitých šelem. Podrobněji nebyly tyto vztahy sledovány, pouze bylo zjištěno, že v potravě sov pálených tvoří krysy méně než 1 %.\n\n\n"}
{"id": "587359", "url": "https://cs.wikipedia.org/wiki?curid=587359", "title": "Zvěřinec", "text": "Zvěřinec\n\nZvěřinec má více významů: \n"}
{"id": "587361", "url": "https://cs.wikipedia.org/wiki?curid=587361", "title": "Šiūšis", "text": "Šiūšis\n\nŠiūšis je říčka v západní Litvě, v Žemaitsku, v okrese Šilutė, pravý přítok Tenenysu.\n\nPramení ve vsi Šilininkai, 6 km na jih od Švėkšny (okres Šilutė). Teče zpočátku na jih, potom směrem na západ a po soutoku s Alksnou opět na jih. Vlévá se do řeky Tenenys 15,6 km od jejího ústí do řeky Minija, u vsi Bružai, 4 km na jihovýchod od Saugů (okres Šilutė). V okolí obce Virkytai se používá též název \"Šustė\". V této obci byl v první polovině 20. století na říčce vodní mlýn.\n\n\nŠilininkai, Surinkiškiai, Paičiai, Pelkupis, Labatmedis, Virkytai, Berciškė, Norkaiėiai, Lašai, Bružai.\n"}
{"id": "587364", "url": "https://cs.wikipedia.org/wiki?curid=587364", "title": "High Barnet (stanice metra v Londýně)", "text": "High Barnet (stanice metra v Londýně)\n\nHigh Barnet je stanice Severní linky londýnského metra. Jedná se o konečnou stanici ležící na severním okraji Velkého Londýna v obvodu Barnet. Její sousední stanicí je jižněji ležící Totteridge and Whetstone.\n\nSoupravy metra z ní odjíždějí každých 3-9 minut a jejich cílem je buď Morden nebo Kennington. V roce 2009 na ní nastoupilo nebo vystoupilo 2,731 miliónu lidí.\n"}
{"id": "587366", "url": "https://cs.wikipedia.org/wiki?curid=587366", "title": "Kamaria", "text": "Kamaria\n\nKamaria je řeka v jižní Litvě, v okrese Prienai. Pramení u vsi Būdininkai, 3 km na jihovýchod od obce Naujoji Ūta. Teče směrem jihojihovýchodním. Teče málo obydlenou oblastí, převážně lesem. Do řeky Peršėkė se vlévá u vsi Mackiai jako její levý přítok, 15,7 km od jejího ústí do Němenu.\n\n\nBūdininkai, Būdos, Mackiai.\n"}
{"id": "587367", "url": "https://cs.wikipedia.org/wiki?curid=587367", "title": "Archway (stanice metra v Londýně)", "text": "Archway (stanice metra v Londýně)\n\nArchway je stanice Severní linky () londýnského metra. Leží v obvodu Islington\nna větvi linky vedoucí do stanice High Barnet, mezi stanicemi Highgate a Tufnell Park. Sama se od roku 1907, kdy byla 22. června otevřena jakožto konečná stanice, až do roku 1939, kdy byla trať linka prodloužena a stanice přejmenována, jmenovala \"Highgate\".\n\nV roce 2008 zde nastoupilo a vystoupilo 8,24 miliónu cestujících.\n"}
{"id": "587368", "url": "https://cs.wikipedia.org/wiki?curid=587368", "title": "Warren Street (stanice metra v Londýně)", "text": "Warren Street (stanice metra v Londýně)\n\nWarren Street je stanice linek Northern a Victoria londýnského metra. Leží v londýnském obvodě Camden. Na lince Victoria sousedí se stanicemi Oxford Circus a Euston a na lince Northern sousedí se stanicemi Goodge Street a Euston.\n\nByla otevřena 22. června 1907 pod jménem \"Euston Road\".\n\nV roce 2007 ve stanici nastoupilo a vystoupilo 14,174 miliónu cestujících.\n"}
{"id": "587371", "url": "https://cs.wikipedia.org/wiki?curid=587371", "title": "Glenda Jacksonová", "text": "Glenda Jacksonová\n\nGlenda May Jacksonová (* 9. května 1936 Birkenhead, Cheshire, Anglie, Spojené království) je britská divadelní a filmová herečka, držitelka dvou Oscarů za nejlepší ženský herecký výkon. Od roku 1983 se také aktivně věnuje politické kariéře. V roce 1990 poprvé kandidovala do Dolní sněmovny, ve které působí od roku 1992.\n\n"}
{"id": "587372", "url": "https://cs.wikipedia.org/wiki?curid=587372", "title": "Markoš", "text": "Markoš\n\nPříjmení Markoš nosí jej více různých osobností:\n\n"}
{"id": "587373", "url": "https://cs.wikipedia.org/wiki?curid=587373", "title": "Angerville (Essonne)", "text": "Angerville (Essonne)\n\nAngerville je francouzské město v jihovýchodní části metropolitní oblasti Paříže v departementu Essonne, region Île-de-France. Leží 66 kilometrů od Paříže.\n\nSousední obce: Pussay, Monnerville, Méréville, Andonville, Autruy-sur-Juine, Gommerville, Rouvray-Saint-Denis a Intréville.\n\n\"Počet obyvatel\"\n\n\nAngerville je dosažitelné po RN 20 ve směru Paříž – Orleans.\n\n"}
{"id": "587377", "url": "https://cs.wikipedia.org/wiki?curid=587377", "title": "Tihany", "text": "Tihany\n\nTihany (česky \"Tichoň\") je maďarská obec v župě Veszprém v okrese Balatonfüred. Žije zde 1393 obyvatel.\n\nTihany leží na stejnojmenném poloostrově, blízko severního břehu Balatonu. Blízkými sídly jsou obec Aszófő a město Balatonfüred. Poblíž leží dvě malá jezera: Külső-tó a přímo v sousedství obce Belső-tó.\n\nArcheologické nálezy dokazují osídlení již v pravěku. Lidé toto místo obývali i v době bronzové a železné, stejně jako v časech starověkého Říma. Dnešní sídlo pochází ze středověku. V roce 1055 založil maďarský král Ondřej I. Tihanyské opatství. To dokládá i zakládací listina, která je první písemnou památkou obsahující několik maďarských slov. V kryptě Benediktinského kláštera je králova hrobka, která přežila útoky během tureckých válek. Kostel byl přestavěn do barokního stylu v 18. století. V roce 1921 byl krátce místem internace posledního habsburského císaře Karla I.\n\nV klášterní budově je dnes muzeum o historii opatství a Balatonu. Opatství samo je turistickou atrakcí pro svůj historický a umělecký význam. Z místa je také jeden z nejkrásnějších výhledů na Balaton.Obyvatelé obce mají nejvyšší příjem na hlavu v celém Maďarsku a také nejvyšší ceny nemovitostí. K dřívějším zajímavostem místa patřila tihanyská ozvěna, která se však ztratila po zastavění údolí mezi opatstvím a blízkou horou. V současnosti je stále ještě do jisté míry slyšitelná v zimě.\nMístem prochází hlavní silnice č. 71 a železnice. Spojení s jižním břehem Balatonu zajišťuje trajektová linka Tihany-Szántód. Přeprava dospělé osoby stojí 700 HUF, osobního automobilu 1900 HUF, jízdního kola 400 HUF, motocyklu 1000 HUF .\n\n"}
{"id": "587382", "url": "https://cs.wikipedia.org/wiki?curid=587382", "title": "Harry Thürk", "text": "Harry Thürk\n\nHarry Thürk, rodným jménem Lothar Rudolf Thürk, (8. března 1927, Zülz, Horní Slezsko, Výmarská republika – 24. listopadu 2005, Výmar, Německo) byl německý novinář a spisovatel. Byl velmi populární zejména v někdejší Německé demokratické republice. \n\nPocházel z Horního Slezska. V době 2. světové války v roce 1944 ve věku 17 let vstoupil jako dobrovolník do nacistického Wehrmachtu, kde sloužil jako výsadkář. Krátce také bojoval na východní frontě, ale byl vojáky Rudé armády zajat. Po propuštění ze zajetí se vrátil do východního Německa, které se nacházelo v sovětském okupačním pásmu, z něhož později vznikla Německá demokratická republika. Byl velmi aktivní ve východoněmeckém komunistickém mládežnickém hnutí, působil jako novinář a fotoreportér, pracoval jako válečný zpravodaj v Číně a ve Vietnamu, postupně se etabloval jako spisovatel. \n\nBěhem svého života napsal celkem šedesát knih, včetně románů, detektivek, literatury faktu i knížek pro děti a mládež. Některá jeho díla byla i zfilmována, u většiny z nich také spolupracoval i na jejich scénáři. Mezi jeho vůbec nejznámější díla patří ostře protiválečný román \"Hodina mrtvých očí\" z roku 1957, který byl později přeložen do 30 jazyků, v češtině vyšel poprvé v roce 1960. \n\nZemřel po delší nemoci ve věku 78 let v nemocnici ve Výmaru. \n\n\n\n"}
{"id": "587386", "url": "https://cs.wikipedia.org/wiki?curid=587386", "title": "Edge of Seventeen", "text": "Edge of Seventeen\n\nEdge of Seventeen (tj. \"Ostrých sedmnáct\") je americký film režiséra Davida Moretona z roku 1998, který pojednává o coming outu teenagera v 80. letech v USA. Jedná se částečně o autobiografický příběh. V České republice byl film uveden v roce 2003 na filmovém festivalu Febiofest.\n\nFilm se odehrává ve městě Sandusky v Ohiu a začíná v létě roku 1984. Nejlepší přátelé Eric a Maggie spolu studují na střední škole a o prázdninách nastupují na letní brigádu do restaurace v zábavním parku, kterou vede Angie. Jako brigádník zde pracuje i Rod, student z Ohio State University, který je gay a Eric se mu líbí. Na konci brigády Rod Erica svede a trochu naivní Eric se do něj zamiluje. Když začne škola, Eric přemýšlí, má-li jít studovat hudbu na Ohio State University, aby byl blízko Rodovi nebo raději na vysněnou, ale dražší univerzitu do New Yorku. Jednou jdou Eric a Maggie na party, kde Maggie tančí s jiným klukem. Eric se opije a nakonec uteče. Odjede do místního gay klubu, kde zjistí, že jeho majitelkou je Angie, která si Erica a Maggie velmi oblíbila. Ta ho seznámí se svými přáteli. Eric jde tančit s neznámým návštěvníkem a potom s ním má sex v autě. Zavolá Rodovi, že ho stále miluje, ale ten mu řekne, že on už má přítele. Eric proto jede k Maggie a svěří se jí, že je gay. Po čase Eric navrhne Maggie, aby s ním šla do gay klubu a navštívila i Angie. Ten večer se seznámí z Jonathanem, který také studuje na Ohio State University. Maggie přijde do podniku a když vidí Erica, jak se líbá s jiným klukem, uteče. Mezitím odejde i Jonathan a Eric ho odjede hledat na kolej, kde potká Roda. Matka už začíná tušit, že s Ericem je něco jinak, ale ten vše popře. Eric se chce udobřit s Maggie a vysvětluje jí, že ji miluje a chtěl by s ní mít sex. Jdou proto na noc k němu domů. Ráno matka při uklízení objeví v Ericových věcech reklamu na gay klub. V pokoji objeví Maggie v posteli. Maggie uteče, matka chce po Ericovi vysvětlení, ale ten odejde z domu. Večer se vrátí a matce řekne, že je gay. Odjede do gay klubu, kde potká Angie a své další přátele a také Jonathana.\n\nDobové písně mají ve filmu nezastupitelnou roli, stejně jako tehdejší móda (ať už jde o oblečení, účesy nebo interiéry). Ve filmu proto zní písně Annie Lennox, Bronski Beat, Yes aj.\n\n"}
{"id": "587388", "url": "https://cs.wikipedia.org/wiki?curid=587388", "title": "Diskografie Manfred Mann", "text": "Diskografie Manfred Mann\n\nDiskografie skupiny Manfred Mann\n\n"}
