{"id": "596126", "url": "https://cs.wikipedia.org/wiki?curid=596126", "title": "Podpora výroby elektřiny z obnovitelných zdrojů v České republice", "text": "Podpora výroby elektřiny z obnovitelných zdrojů v České republice\n\nStátní podpora výroby elektřiny z obnovitelných zdrojů energie byla v České republice vyhlášena speciálním zákonem č. 180/2005 Sb., o podpoře využívání obnovitelných zdrojů, tj. energie větru, slunečního záření, geotermální energie, vodní energie, energie půdy, vzduchu, biomasy, skládkového plynu, kalového plynu a bioplynu. Uvedený zákon pak byl od 1. ledna 2013 nahrazen zákonem č. 165/2012 Sb., o podporovaných zdrojích energie.\n\nPůvodní zákon navrhla 13. listopadu 2003 vláda Vladimíra Špidly a v Poslanecké sněmovně pro něj kromě stran vládní koalice (ČSSD, KDU-ČSL a US-DEU) hlasovala 23. února 2005 i KSČM. Proti byla jen ODS. Během projednávání Poslanecké sněmovně bylo pozměňovacím návrhem snížen limit meziročního poklesu výkupních cen z navrhovaných 10 na 5 %. Také Senát návrh 31. března 2005 schválil, proti byli jen dva senátoři a zdrželo se 13 senátorů (opět převážně ODS). Prezident Václav Klaus přijatý zákon nevetoval, ale ani nepodepsal. \n\nV letech 2005 - 2007 byly připojeny elektrárny o instalovaném výkonu 3,7 MW, v roce 2008 již 57,4 MW. V letech 2008-2010 nastal razantní pokles ceny fotovoltaických technologií a opožděná reakce státu, který adekvátně a včas nesnížil výši podpor, vedla v letech 2009 a 2010 k rozmachu výstavby fotovoltaických elektráren, který způsobil zdražení elektrické energie v zemi o desítky procent. \n\nV reakci na strmý vzestup instalovaného výkonu fotovoltaických elektráren v roce 2008 Ministerstvo průmyslu a obchodu v srpnu 2009 uvedlo, že chystá novelu zákona umožňující razantní snížení výkupních cen, když tato novela měla být účinná již od 1. ledna 2010. Krátká novela byla však vládou Jana Fischera schválena až v listopadu 2009 a umožňovala snížení výkupních cen až od 1. ledna 2011. Poslanecká sněmovna sice měla možnost novelu pozměnit a přijmout ve zrychleném řízení (podobně jako obměněná sněmovna přijímala novely na konci roku 2010), její jednání však bylo blokováno obstrukcemi ODS, takže ke schválení novely došlo až v roce 2010. Novela byla vyhlášena ve Sbírce zákonů v květnu 2010.Podpora byla dále snížena v září 2010, kdy vláda nechala v režimu legislativní nouze schválit novelu zákona, která pro další nově postavené solární elektrárny, zejména velkoplošné, podporu dále omezila. \n\nElektrárny postavené do konce roku 2010 však mají zaručeny extrémně zvýhodněné výkupní ceny elektřiny na dobu 20 let s pravidelným ročním navýšením o 2%. Celkem byly v letech 2005 - 2013 postaveny fotovoltaické elektrány o instalovaném výkonu 2067,2 MW, když pouze v roce 2010 byly za extrémně výhodných podmínek připojeny do sítě v kategorii nad 30 kW instalovaného výkonu elektrárny o instalovaném výkonu 1330,9 MW (tj. 64,4 %).\n\nČeská republika dlouhodobě podporuje fotovoltaiku formou garantovaných výkupních cen. Tyto výkupní ceny jsou vyhlašovány každý rok Energetickým regulačním úřadem a jsou fixovány po dobu 20 let (cena se navíc každý rok valorizuje o minimálně 2 %). V roce 2014 je podpora pro nové zdroje nulová.\n\nZákon č. 180/2005 Sb. i zákon č. 165/2012 Sb. stanovuje dva módy výkupu pro fotovoltaické elektrárny:\n\nV roce 2010 byla v reakci na rozmach solární energie zavedena tzv. solární daň ve formě odvodu z elektřiny ze slunečního záření ve výši 26 % garantované výkupní ceny elektřiny (28 % ze zeleného bonusu) z fotovoltaických elektráren uvedených do provozu v období 1. ledena 2009 - 31. prosince 2010, když osvobozeny byly elektrárny s instalovaným výkonem do 30 kW umístěné na budovách. Tento odvod měl platit v letech 2011 až 2013. Zavedení toho odvodu napadla u Ústavního soudu skupina 20 senátorů pod vedením Jiřího Čunka s právním zástupcem Janek Kalvodou. Ústavní soud návrh zamítl, když neshledal rozpor porušení ústavně zaručených práv.\n\nV roce 2013 byla platnost odvodu prodloužena na neurčito, byl však snížen na 10 % (11 % u zeleného bonusu) a omezen pouze na elektrárny uvedené do provozu v roce 2010.\n\n\n"}
{"id": "596127", "url": "https://cs.wikipedia.org/wiki?curid=596127", "title": "Tidhar", "text": "Tidhar\n\nTidhar ( תִּדְהָר‎, v oficiálním přepisu do angličtiny Tidhar) je vesnice typu mošav v Izraeli, v Jižním distriktu, v Oblastní radě Bnej Šim'on.\n\nLeží v nadmořské výšce 115 metrů v severozápadní části pouště Negev, v místech kde aridní oblast přechází do zemědělsky využívané a uměle zavlažované krajiny, která navazuje na pobřežní nížinu. Krajina tu má mírně zvlněný reliéf, jímž protékají četná vádí. Severně od mošavu je to vádí Nachal Grar. Jižním směrem pak leží vádí Nachal Patiš.\n\nObec se nachází 25 kilometrů od břehu Středozemního moře, cca 79 kilometrů jihojihozápadně od centra Tel Avivu, cca 72 kilometrů jihozápadně od historického jádra Jeruzalému a 22 kilometrů severozápadně od města Beerševa. Tidhar obývají Židé, přičemž osídlení v tomto regionu je etnicky převážně židovské. Oblasti se silným zastoupením arabské (respektive beduínské) populace začínají až cca 10 kilometrů východním směrem (například město Rahat).\n\nTidhar je na dopravní síť napojen pomocí lokální silnice 2544, která ústí do dálnice číslo 25.\n\nTidhar byl založen v roce 1953. Jde o součást jednotně řešeného bloku tří židovských vesnic zvaného Mošavej jachdav, do kterého patří mošavy Broš, Ta'ašur a Tidhar. Všechny tři vznikly počátkem 50. let 20. století, zejména pro usídlení Židů z Maroka. Jejich pojmenování je odvozeno od biblického citátu z Knihy Izajáš 41,19: „\"V poušti dám vyrůst cedrům, akáciím, myrtě a olivám, na pustině vysadím cypřiš, platan i zimostráz spolu\"“ Blok dostal jméno podle slova \"spolu\" („jachdav“), přičemž i jména jednotlivých vesnic jsou inspirována tímto veršem. V případě mošavu Tidhar jde o strom překládaný jako \"platan\". Zakladateli osady byli židovští imigranti, především z Maroka a v menší míře i z jiných zemí. Podle jiného zdroje šlo o starousedlé Izraelce ze skupiny Bnej ha-mošavim („Synové mošavů“), kteří se na základě výzvy izraelského premiéra Davida ben Guriona zapojili do osidlovacího hnutí me-ha-Ir le-kfar (מהעיר לכפר) - „\"Z města na vesnici\"“.\n\nMístní ekonomika je zčásti založena na zemědělství (pěstování zeleniny nebo květin ve skleníkách), kterým se tu zabývá cca 15 rodin. Většina obyvatel ale za prací dojíždí mimo obec. Ve vesnici stojí cca 60 rodinných hospodářství. V obci funguje mateřská škola, obchod se smíšeným zbožím, synagoga a sportovní areály. Další občanská vybavenost je v sousedních dvou vesnicích tohoto sídelního bloku. Mošav plánuje stavební expanzi, která má spočívat ze 100 parcel tvořících nový rezidenční okrsek Chof ha-Nachal (\"Vyhlídka na vádí\"), nabízených pro výstavbu rodinných domů. V první fázi se mělo prodávat 64 pozemků.\n\nObyvatelstvo mošavu je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Tidhar Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 480 lidí. Během roku 2014 populace stoupla o 15,1 %.\n\n\n"}
{"id": "596128", "url": "https://cs.wikipedia.org/wiki?curid=596128", "title": "Seznam školských zařízení v Karlových Varech", "text": "Seznam školských zařízení v Karlových Varech\n\nToto je seznam školských zařízení ve městě Karlovy Vary.\n\nV roce 2005 bylo sloučeno původních 17 veřejných mateřských škol do dvou příspěvkových organizací.\n\n\n\n\n\n\n\n\n\n\n"}
{"id": "596129", "url": "https://cs.wikipedia.org/wiki?curid=596129", "title": "Broš", "text": "Broš\n\nBroš ( בְּרוֹשׁ, v oficiálním přepisu do angličtiny Berosh, přepisováno též Brosh) je vesnice typu mošav v Izraeli, v Jižním distriktu, v Oblastní radě Bnej Šim'on.\n\nLeží v nadmořské výšce 130 metrů v severozápadní části pouště Negev, v místech kde aridní oblast přechází do zemědělsky využívané a uměle zavlažované krajiny, která navazuje na pobřežní nížinu. Krajina tu má mírně zvlněný reliéf, jímž protékají četná vádí. Severně od mošavu je to vádí Nachal Grar. Jižním směrem pak leží vádí Nachal Patiš.\n\nObec se nachází 26 kilometrů od břehu Středozemního moře, cca 79 kilometrů jihojihozápadně od centra Tel Avivu, cca 72 kilometrů jihozápadně od historického jádra Jeruzalému a 21 kilometrů severozápadně od města Beerševa. Broš obývají Židé, přičemž osídlení v tomto regionu je etnicky převážně židovské. Oblasti se silným zastoupením arabské (respektive beduínské) populace začínají až cca 10 kilometrů východním směrem (například město Rahat).\n\nBroš je na dopravní síť napojen pomocí lokální silnice 2544, která ústí do dálnice číslo 25.\n\nBroš byl založen v roce 1953. Jde o součást jednotně řešeného bloku tří židovských vesnic zvaného Mošavej jachdav, do kterého patří mošavy Broš, Ta'ašur a Tidhar. Všechny tři vznikly počátkem 50. let 20. století, zejména pro usídlení Židů z Maroka. Jejich pojmenování je odvozeno od biblického citátu z Knihy Izajáš 41,19: „\"V poušti dám vyrůst cedrům, akáciím, myrtě a olivám, na pustině vysadím cypřiš, platan i zimostráz spolu\"“ Blok dostal jméno podle slova \"spolu\" („jachdav“), přičemž i jména jednotlivých vesnic jsou inspirována tímto veršem. V případě mošavu Broš jde o strom překládaný jako \"cypřiš\".\n\nZakladateli osady byli židovští imigranti, především z Maroka. Místní ekonomika je zčásti založena na zemědělství (pěstování brambor, chov drůbeže). Část obyvatel za prací dojíždí mimo obec. V mošavu funguje společenský klub, mateřská škola, knihovna, synagoga, mikve, zdravotní středisko, plavecký bazén a sportovní areály. Další občanská vybavenost je v sousedních dvou vesnicích tohoto sídelního bloku. Mošav plánuje stavební expanzi, která má spočívat ze 72 parcel nabízených pro výstavbu rodinných domů. 10 z nich už bylo zbudováno.\n\nObyvatelstvo mošavu je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Broš Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 408 lidí. Během roku 2014 populace stoupla o 6,8 %.\n\n\n"}
{"id": "596138", "url": "https://cs.wikipedia.org/wiki?curid=596138", "title": "Jezuitská redukce", "text": "Jezuitská redukce\n\nJezuitské redukce byly indiánské obce v Jižní Americe, zřízené jezuity během 17. a 18. století. Kvůli jejich značné autonomii a specifickému společenskému uspořádání bývají někdy označovány za jezuitský stát či jezuitskou republiku, byť v reálu šlo i v dobách jejich největší slávy jen o vysoce autonomní provincii z části podřízenou přímo španělskému králi a z části podléhající jeho místodržícím.\n\nRedukce začaly vznikat na počátku 17. století a zanikly na konci 18. století po rozpuštění jezuitského řádu a vyhnání jezuitů, bez jejichž vedení se rychle zhroutily zničeny hospodářským kolapsem a portugalskými otrokáři. Ve svých nejlepších dobách představovaly na Jižní Ameriku hospodářsky vysoce efektivní společnost, v níž indiáni žili civilizovaným životem a jako rovni bílým. Soukromé vlastnictví v nich bylo výrazně potlačeno. Disponovaly vlastní výkonnou armádou vyzbrojenou moderními zbraněmi, z nichž část si samy vyráběly.\n\nV počátku své existence byly redukce drancovány a ničeny portugalskými otrokáři. Jezuité je proto nejdříve stěhovali hlouběji do vnitrozemí a když se toto řešení ukázalo nedostatečné, podařilo se jim získat od španělského krále svolení k vytvoření vlastní armády (resp. milicí) složené z indiánů a vyzbrojené palnými zbraněmi. Drtivé porážky, které tato armáda otrokářům uštědřila v bitvách u Caazapá Guazú (1639) a na řece Mbororé (1641), pak otrokářské nájezdy ukončily.\nV Paraguayi byly státem zrušeny a začleněny pod státní správu v roce 1848.\n\nNěkolik z jezuitských redukcí nyní figuruje na seznamu Světového dědictví UNESCO:\n\n"}
{"id": "596139", "url": "https://cs.wikipedia.org/wiki?curid=596139", "title": "Johan Helmich Roman", "text": "Johan Helmich Roman\n\nJohan Helmich Roman (26. října 1694 – 20. listopadu 1758) byl švédský barokní hudební skladatel a teoretik hudby, nazývaný také „otec švédské hudby“ nebo „švédský Händel“. Studoval v Londýně, působil jako vedoucí Švédského královského orchestru. V pozdějších letech života trpěl hluchotou.\n\n"}
{"id": "596141", "url": "https://cs.wikipedia.org/wiki?curid=596141", "title": "Mládežnická vesnice Adanim", "text": "Mládežnická vesnice Adanim\n\nMládežnická vesnice Adanim (: כפר נוער עדנים, \"Kfar no'ar Adanim\") je vzdělávací komplex v Izraeli, v Jižním distriktu, v Oblastní radě Bnej Šim'on. Leží poblíž kibucu Bejt Kama v nadmořské výšce cca 240 metrů v severní části pouště Negev, cca 30 kilometrů od břehu Středozemního moře, cca 70 kilometrů jižně od centra Tel Avivu, cca 58 kilometrů jihozápadně od historického jádra Jeruzalému a 20 kilometrů severně od města Beerševa.\n\nZa vznikem této vzdělávací instituce stojí organizace Adanim zřízená roku 1999. Jejím cílem je pomáhat při výchově mládeže s mentálními defekty a psychickými poruchami. Mládežnická vesnice Adanim byla založena v roce 2006. V září onoho roku se nastěhovala do nynější lokality. Sestává z internátu obývaného 52 klienty, dále z terapeutických prostor, učeben, zdravotního střediska a areálu s farmou, která je rovněž součástí terapie.\n\n\n"}
{"id": "596145", "url": "https://cs.wikipedia.org/wiki?curid=596145", "title": "Cheyneovo–Stokesovo dýchání", "text": "Cheyneovo–Stokesovo dýchání\n\nCheyneovo-Stokesovo dýchání je abnormální dýchání charakteristické pro poškození dechového centra v prodloužené míše, vyžadující okamžité zajištění vitálních funkcí. Jeho dechový vzorec zpravidla sestává ze tří fází:\n\nPojmenováno bylo po lékařích Johnu Cheyneovi a Williamu Stokesovi, kteří jej jako první v 19. století popsali.\n\n"}
{"id": "596148", "url": "https://cs.wikipedia.org/wiki?curid=596148", "title": "DecoTurf", "text": "DecoTurf\n\nDecoTurf je tvrdý tenisový povrch složený z vrstev polymethylmethakrylátu (PMMA), gumy, oxidu křemičitého a jiných materiálů položených na asfaltovém nebo betonovém podkladu. Povrch byl vyvinut americkou firmou Decosystems.\n\nOdehrává se na něm několik profesionálních turnajů, a to grandslam US Open, dále pak události ATP Masters 1000 na Canada Masters a Cincinnati Masters. \"DecoTurf\" byl využitý na Letních olympijských hrách 2004 v Aténach a pro LOH 2008 v Pekingu byla vyvinutá nová verze \"DecoTurf II\".\n\n"}
{"id": "596149", "url": "https://cs.wikipedia.org/wiki?curid=596149", "title": "Kussmaulovo dýchání", "text": "Kussmaulovo dýchání\n\nKussmaulovo dýchání je abnormální dýchání, které je typickým projevem respirační kompenzace metabolické acidózy. Objevuje se např. při diabetické ketoacidóze či renálním selhání. Je charakterizováno jako výrazná hyperpnoe a značně zvětšená minutová ventilace s výrazným dechovým úsilím.\n\nJe pojmenováno po německém lékaři Adolphu Kussmaulovi (1822–1902).\n\n"}
{"id": "596152", "url": "https://cs.wikipedia.org/wiki?curid=596152", "title": "Mírová smlouva s Itálií (1947)", "text": "Mírová smlouva s Itálií (1947)\n\nMírová smlouva s Itálií byla mírová smlouva podepsaná v Paříži 10. února 1947 mezi Itálií a vítěznými spojenci ukončující druhou světovou válku. Smlouva vstoupila v platnost 15. září 1947.\n\nPodmínky mírové smlouvy zahrnovaly:\n\n\nTerst s okolím se stal součástí nového státu nazvaného Svobodné území Terst. V roce 1954 bylo území rozděleno mezi Itálii a Jugoslávii, což přivodilo konec nezávislého státu. Samotné město bylo připojeno k Itálii. Rozdělení bylo završeno Smlouvou z Osima uzavřenou v roce 1975 (účinnou od roku 1977).\n\nLibye vyhlásila samostatnost 24. prosinec 24. prosince 1951.\n\nPo plebiscitu organizovaném OSN byla Eritrea za stanovených podmínek federalizována s Etiopií 2. prosince 1950. Nezávislost na Etiopii získala \"de facto\" 24. května 1991 a \"de jure\" 24. května 1993.\n\nItalské Somálsko zůstalo do roku 1949 pod britskou správou, kdy se stalo svěřeneckým územím OSN pod italskou administrací. Italské Somálsko spojené s Britským Somálskem vyhlásilo samostatnost 1. července 1960 jako Somálská republika.\n\nNásledný dodatek ke smlouvě poskytl kulturní autonomii německé menšině v Jižním Tyrolsku.\n\n"}
{"id": "596153", "url": "https://cs.wikipedia.org/wiki?curid=596153", "title": "Světová výstava 1889", "text": "Světová výstava 1889\n\nSvětová výstava 1889 (francouzsky \"Exposition universelle de 1889\") byla v pořadí 10. světová výstava a zároveň čtvrtá, která se uskutečnila v Paříži. Trvala od 6. května do 31. října 1889. Jejím tématem byla Velká francouzská revoluce, neboť se konala v roce jejího 100. výročí. Pro tuto výstavu byla mj. postavena Eiffelova věž, která se později stala symbolem Paříže. Hlavním organizátorem celé výstavy byl jmenován architekt Jean-Charles Alphand.\n\nVýstava se rozkládala na ploše více než 50 hektarů. Území Champ-de-Mars na levém břehu řeky Seiny a protilehlý Palác Trocadéro na pravém byly určeny pro umění a průmysl, zatímco prostranství před Invalidovnou bylo věnováno francouzským koloniím a ministerstvu války. Organizací výstavy byl pověřen Jean-Charles Alphand, inženýr města Paříže a blízký spolupracovník barona Haussmanna, který organizoval velkou přestavbu Paříže během Druhého císařství. Některé výstavní pavilony navrhli přední architekti jako Albert Ballu (1849-1939), který projektoval pavilon Argentiny a Pavilon Elysées. Palác výtvarných umění (Beaux Arts) a Palác svobodných umění (Arts Libéraux) navrhl Jean Camille Formigé a Průmyslový palác Max Berthelin. Pod Eiffelovou věží se nacházel vodotrysk, jehož autorem byl Francis de Saint-Vidal (1840-1900).\n\nVěž Gustava Eiffela je dodnes nejviditelnější památkou na světovou výstavu. Stavba vysoká 300 metrů zvítězila v soutěži organizované Ministerstvem průmyslu a obchodu k oslavě stého výročí Velké francouzské revoluce a pokroku vědy a techniky ve Francii od roku 1789. Eiffelova věž byla slavnostně otevřena 31. března 1889 po dvou letech a dvou měsících práce. Obřadu se zúčastnil premiér Pierre Tirard. Pro veřejnost byla věž otevřena 15. května. Až do uzavření výstavy 6. listopadu Eiffelovu věž navštívily dva miliony návštěvníků. Stavba získala jen dočasné povolení a v roce 1909 měla být opět rozebrána.\n\nAutorem výstavního pavilonu Galerie des machines (Hala strojů) byl architekt Ferdinand Dutert (1845-1906). Hlavní loď byla 110 m široká a 420 m dlouhá a byla největší železnou konstrukcí v Evropě až do její demolice v roce 1909.\n\nTyto výstavní pavilony byly rovněž umístěny na Champ-de-Mars. Jejich autorem byl architekt Jean Camille Formigé (1845-1926). Představovaly ukázky secese, která v té době pronikala do Paříže.\n\nPrůmyslový palác, který představoval další úspěchy průmyslové revoluce, navrhl architekt Max Berthelin a stavbu realizoval architekt Joseph Bouvard. Jeho střed tvořil Velký centrální dóm (Grand Dôme Central). Jednalo se o první stavbu na výstavě, u které byla ve velkém měřítku využita elektrická energie. Před ním stála kašna, kterou navrhl Jules Coutan. Byla vybavena elektrickým osvětlením, které měnilo barvu podle hudby, kterou hrála vojenská kapela. Kromě toho měli návštěvníci možnost poslouchat prostřednictvím tzv. teatrofonu (upraveného telefonu) stereofonní přenos opery z Palais Garnier.\n\nNa nábřeží Seiny u Invalidovny byla vybudována replika Bastily a jejího okolí včetně nádvoří.\n\nNa výstavě byla vybudována černošská vesnice, ve které žilo 400 domorodců.\nŽelezniční trať \"Decauville\" byla velmi populární atrakcí pro návštěvníky. Železnice vedla mezi Champ-de-Mars a Invalidovnou ve vzdálenosti 3 km a procházela dvěma tunely, jedním u Eiffelovy věže a druhým u mostu Alma. Tato prozatímní trať převezla 6 342 446 platících cestujících. Železnice byla slavnostně otevřena 4. května 1889.\n\nPobyt českých návštěvníků na Světové výstavě ve spolupráci s místní Českoslovanskou besedou (Réunion Tchèque-Slave) organizoval Pavel Albieri.\n\nDva balony naplněné vodíkem umožňovaly návštěvníkům pohled na výstavu z výšky. Jeden se nacházel na \"Avenue Kléber\" (pro 12 cestujících) a druhý na \"Boulevard de Grenelle\" (10 cestujících). Návrat zpět na zem zajišťovaly parní navijáky.\n\nPředstavení „\"Wild West Show\"“ Buffalo Billa se setkalo s velkým úspěchem a bylo doprovázeno střeleckým uměním Annie Oakley.\n\nVýstava představovala nejnovější pokrok v průmyslu, architektuře a technice v souvislosti s industrializací v 19. století. Skleněné tabule v kombinaci s kovovými konstrukcemi umožnily výstavbu nových architektonických staveb, jako byly železniční stanice, haly, obchodní domy, výstavní pavilony nebo skleníky. Ukázkou této architektury na výstavě byla především Galerie des machines.\n\nNa výstavě bylo představeno mnoho parních strojů. Zvláštní důraz byl kladen na parní kotle, kde bylo představeno zlepšení vlastností pístů, ozubených kol a řemenic, na vývoj plynových motorů a silných hydraulických a parních jeřábů, které byly použity i při stavbě Eiffelovy věže a Galerie des machines. U příležitosti výstavy uspořádalo Sdružení majitelů parních strojů mezinárodní kongres, který pojednával o nehodách a bezpečnostních opatřeních a prevenci proti výbuchu kotlů.\n\nV textilním průmyslu výstava ukázala velkou specializaci strojů. Výstava textilií pořádaná obchodní komorou Lyon a Saint-Étienne, kde 200.000 pracovníků vytvářelo téměř čtvrtinu světové produkce luxusního zboží včetně umělého hedvábí, představila francouzskou výrobu jako dominantní (částečně kvůli nízké účasti Anglie).\n\nMedaili obdržel francouzský fotograf Eugène Pirou a francouzský fotograf působící v Alžírsku Auguste Maure. Vynálezce Ernest Enjalbert představil první plně funkční fotografický automat (francouzský patent č. 196451 ze 4. března 1889). Zlatou medaili za objev využití hořčíku v zábleskovývh lampách získal Paul Boyer.\n\nVýstava se uskutečnila na ploše přes 50 ha. Náklady činily 41,5 milionů franků a příjmy byly 49,5 milionů franků. Výstavu navštívilo 32 300 000 osob. Vystavovatelů bylo přes 60 000 (55% z nich bylo Francouzů) ze 35 zemí.\n\nBěhem dne činilo vstupné 1 frank za osobu, ve večerních hodinách během týdne to bylo 2 franky. V neděli večer opět jeden frank na osobu. Existovalo rovněž předplatné ve výši 100 franků na osobu.\n\n"}
{"id": "596154", "url": "https://cs.wikipedia.org/wiki?curid=596154", "title": "Alice Boughtonová", "text": "Alice Boughtonová\n\nAlice Boughtonová (nar. jako Alice Boughton 14. května 1866 nebo 1867 Brooklyn, New York – 21. června 1943) byla americká portrétní fotografka působící na počátku 20. století, známá svými fotografiemi mnoha literárních a divadelních postav své doby. Byla členkou spolku \"Fotosecese\", kruhu vysoce kreativních a vlivných fotografů, jejichž úsilí pomohlo vynést fotografii na úroveň umělecké formy.\n\nAlice Boughtonová se narodila v Brooklynu, v New Yorku 14. května 1866 nebo 1867. Její rodiče byli Frances Ayres a William H. Boughton, právník z New Yorku.\n\nV osmdesátých letech 19. století začala Boughtonová studovat umění a fotografii na Pratt School of Art and Design. Tam se setkala s kolegyní studentkou Gertrudou Käsebierovou, se kterou později studovala v Paříži. Käsebierová ji rovněž zaměstnávala jako asistentku v jejím ateliéru, pravděpodobně ve stejné době, kdy Boughtonová studovala na Pratt School.\n\nV roce 1890 si otevřela vlastní portrétní studio v ulici East 23rd v New Yorku, které si udržela dalších čtyřicet let. V roce 1904 poslala dopis Williamovi Butleru Yeatsovi, který uvedl adresu studia na Madison Avenue, což naznačuje, že založila nebo vlastnila více než jedno studio alespoň po krátkou dobu.\n\nKolem roku 1901 Boughtonová studovala umění v Římě a fotografii v Paříži, kde pracovala pro letní studio Käsebierové. Získala čestné uznání za svou práci na výstavě výtvarného umění Turn International Decorative and Fine Arts Exhibition v roce 1902.\n\nNení známo kdy poprvé potkala Alfreda Stieglitze, ale je jasné, že ji znal a obdivoval její práci již v roce 1902, kdy měla svá dvě díla na zahajovací výstavě ve Stieglitzově Galerii 291 v New York City. O čtyři roky později, v roce 1906, byla jmenována členem spolku Fotosecese. V následujícím roce jí Stieglitz uspořádal výstavu ještě společně s fotografy Yarnallem Abbotem a Williamem B. Dyerem v Galerii 291. V roce 1909 publikovala šest svých fotografií a esej s názvem Photography, A Medium of Expression (Fotografie, médium vyjadřování), ve Stieglitzově časopise Camera Work (č. 26, duben, 1909).\n\nBěhem tohoto období byly její fotografie součástí řady velkých výstav po celém světě, včetně přehlídky v Londýně, Paříži, Vídni, Haagu a New Yorku.\n\nBoughtonová se stala jedním z nejvýznamnějších portrétních fotografů New Yorku, ačkoli pořídila řadu krajinářských snímků v USA i v Evropě, včetně slavného panství Rockefellerů Kykuit v Pocantico Hills (New York). Také se zabývala studiemi dětí, zejména svých vlastních dvou dcer, stejně jako ženskými akty v alegorickém nebo přirozeném prostředí.\n\nMezi její dalšími slavnými díly jsou portréty osobností jako byli například: Eugene O'Neill, Albert Pinkham Ryder, George Arliss nebo Robert Louis Stevenson. Její portrét Roberta Louise Stevensona se stal inspirací pro Johna Singera Sargenta k pořízení vlastního portrétu spisovatele.\n\nNejméně od roku 1920 až do své smrti sdílela Boughtonová svou rezidenci s umělkyní a učitelkou umění Idou Haskellovou (1861-1932). O Haskellové je známo, že byla instruktorkou na Pratt v době, kdy tam studovaly Käsebierová a Boughtonová. Když Boughtonová cestovala do Evropy v roce 1926, Haskellová ji na výletech doprovázela. Přesná povaha jejich vztahu není známá.\n\nV roce 1931 Boughtonová zavřela své studio a zlikvidovala tisíce tisků. Natrvalo se přestěhovala do domu v Brookhavenu, Long Island, který sdílela s Haskellovou.\n\nBoughtonová zemřela na zápal plic 21. června 1943.\n\nJejí práce byly také zveřejněny v časopisu \"Camera Work\" v roce 1909.\n\nKolekce portrétů \"Photographing the Famous\" byla publikována v roce 1928 a zahrnovala takové osobnosti jako William Butler Yeats, Julia Ward Howe, Henry James, Walter de la Mare, G. K. Chesterton, Maxim Gorkij, John Burroughs, Ruth St. Denis, Eleanora Duse nebo Yvette Guilbertová.\n\nJejí díla jsou ve sbírkách Metropolitan Museum of Art, britské National Portrait Gallery, americké National Portrait Gallery, George Eastman House a dalších významných muzeí.\n\n"}
{"id": "596156", "url": "https://cs.wikipedia.org/wiki?curid=596156", "title": "Renesanční malířství", "text": "Renesanční malířství\n\nRenesanční malířství je malířství období evropské renesance, zhruba od 14. do 16. století. Začíná v Itálii ve 14. století (\"protorenesance\", Giotto), následuje raná renesance (Masaccio, Fra Angelico, Piero della Francesca) a vrcholná renesance (Leonardo da Vinci, Sandro Botticelli, Raffael Santi, Michelangelo Buonarroti), která se šíří po celé Evropě (Jan van Eyck, Albrecht Dürer, Pieter Brueghel). Pozdní renesance (Michalangelo, Tizian) přechází v manýrismus a baroko.\n\nCharakteristické rysy renesančního malířství jsou například uplatnění perspektivy a kompozice obrazu, anatomická přesnost pohybu a výrazu tváře, realistická barevnost. Raná renesance nese ještě stopy gotického chápání obrazu, ale rychle je opouští. Vrcholná renesance naplno rozvíjí znalosti perspektivního zobrazování jak lineárního, tak barevného. Kompozice v tomto umění je stále složitější, v oblibě je však opět freska, malba, která pokrývá kupole chrámů a stěny světských interiérů. Náměty jsou čerpány z antické a křesťanské mytologie, ale přidávají se také témata světská. Rozšířenost po celé Evropě vnesla do tohoto umění jeho příznačný ráz. Jednotliví malíři mají svůj osobitý rukopis a vlastní dílny, kdy se zabýváme jejich individuální tvorbou. Do tohoto umění zejména patří portrétní umění, alegorie, deskové malířství a iluzionismus. Poprvé se objevila také technika olejomalby, kterou malíři používali na dřevě a později i na plátně.\n\nHlavními představiteli z Itálie jsou:\n\nMasaccio, který používá znalost perspektivy a výrazné realistické tendence. Masaccio je umělec rané renesance.\n\nFilippo Lippi, který namaloval s nepřekonatelnou lyričností obraz \"Madona v zeleni\".\n\nSandro Botticelli, který byl ve svých dílech opojen krásou lidského těla. Jeho díla mají idealizovaný až zduchovnělý charakter. Jeho hlavními díly byly \"Zrození Venuše\", která měla poetickou kompozici a v pojeti figur byla odezvou antiky . Dalšími díly byly například \"Tři Grácie\" nebo \"Primavera\".\n\nLeonardo da Vinci byl malíř, sochař, urbanista, hudebník, architekt, vynálezce a věnoval se studiu anatomie. Byl všestranná osobnost a dokonalý příklad renesanční univerzálnosti. Jeho tvorba se váže především k Florencii a Milánu. Hlavními rysy jeho malby byla většinou trojúhelníková kompozice, zvládnutí anatomie a perspektivy, psychologie výrazu a technika šerosvitu. Mezi Leonardova hlavní díla patří \"Madona ve skalách, Mona Lisa, Dáma s hranostajem, Sv. Anna samotřetí, Svatá rodina, Poslední večeře Páně\" a mnoho dalších.\nMichelangelo Buonarroti byl malíř, sochař a architekt končící renesance. Je autorem fresek v Sixtinské kapli v Římě, kterou maloval nadvakrát a celkem 10 let. Na stěnách kaple jsou monumentální výjevy ze života Mojžíše a Ježíše Krista. Na stropě jsou další biblické výjevy jako například \"stvoření Adama, příběh Adama a Evy, potopa světa\" a mnoho dalšího. Slavné jsou i jeho sochy (\"Mojžíš, David, Pieta\" aj.), kde se však již projevují barokní rysy.\n\nRaffael Santi byl vynikající portrétista a to především v dílech Madony, ze kterých sejmul mystičnost a jsou vnímány jako krásné ženy. Z jeho děl čiší optimismus, víra v člověka a radost z pozemského života. Maloval fresky v papežském paláci ve Vatikánu, kde jsou alegorické výjevy zobrazující teologii, filosofii, poezii a právnictví. Mezi hlavní díla patří \"Mona Lisa, Athénská škola a Madona sixtinská\".\n\nHlavními představiteli benátského malířství jsou:\nGiorgione a jeho hlavní dílo \"Spící Venuše\".\n\nTizianovy obrazy vynikají barevností a uvolněnou prací s malbou. Předvedl předzvěst nového chápání umění. Mezi jeho hlavní díla patří -vedle četných portrétů - \"Venuše urbinská, Bakchanálie, Peníz daně a Danaé\".\n\nTintoretto a jeho hlavní dílo \"Zuzana v lázních\".\n\nPaolo Veronese byl mistr iluzionismu a používal živou barvu.\n\nGiuseppe Arcimboldo byl milánský malíř a organizátor dvorních slavností, oblíbenec tří Habsburských císařů. Roku 1562 byl povolán císařem Ferdinandem I. do Vídně. Tvořil alegorické portréty a fantastické obrazy, na nichž je zdálky vidět třeba portrét postavy a zblízka hromadu ovoce, zeleniny, květin, ryb atd.. Arcimboldo byl znám svou tvůrčí invencí, především olejomalbou na dřevěné desce, rafinovaností nápadů a technickou virtuozitou, což jsou rysy manýrismu.\nJeho hlavními díly jsou cykly \"Čtyři roční období\", které namaloval dvakrát, \"Čtyři živly, Flóra, Portrét Rudolfa II. jako Vertemna, Právník, Oheň, Voda\" a další.\n\nHlavními představiteli mimo Itálii jsou:\n\nJan van Eyck, zakladatel nového slohu v nizozemském malířství. Maloval již olejovými barvami, ale podmalba je ještě malována temperou. Jeho nejslavnějším dílem je \"Gentský oltář\", kde jsou vyobrazeny biblické výjevy jako je Adam a Eva, Madona a další. Slavný je i jeho obraz \"Podobizna manželů Arnolfiniových\".\n\nPieter Brueghel je nejznámější zástupce celého uměleckého rodu. Brueghel je autorem alegorických výjevů a žánrových scén z holandského života. Jsou na nich vyobrazeny radosti i starosti vesničanů i záludnost pozemského života. Jeho hlavními díly jsou \"V zemi peciválů, Malomocní\" a \"Dětské hry\".\n\nAlbrecht Dürer byl grafik, malíř, výtvarný teoretik, portrétista a největší osobnost německé renesance. Dürer byl autorem dřevořezů a mědirytin, kde zobrazuje náměty složité alegorie a biblická témata.\n\nHieronymus Bosch byl nizozemský malíř, jehož nespoutaná fantazie se vymyká z nizozemských tradic. Jeho obrazy jsou alegorické a symbolické, plné apokalyptických hrůz, neřestí, cynismu, svérázného černého humoru a další. V jeho dílech je nesmlouvavý pohled na zkaženost lidstva a zároveň hledání léku na mravní a náboženskou krizi. Jeho hlavním dílem je triptych \"Zahrada pozemských rozkoší\".\n\nDo Čech přišla renesance díky severoitalským Vlachům. Z počátku přebírá tvarové prvky italské renesance, ale postupně si vytváří vlastní pojetí. Renesance u nás nezakořenila nadlouho, přispěla k tomu i domácí neznalost antických památek. Jedná se především o období 16. století, kdy Ferdinand I. Habsburský pozval skupinu italských umělců a řemeslníků, aby dobudovali Hrad a potom po období vlády Rudolfa II., kdy přenesením dvora do Prahy podnítil umělecký rozkvět. Nejznámější představitelem je Lucas Cranach starší a jeho obraz poustevníka \"Svatý Antonín\".\n\n\n\n"}
{"id": "596157", "url": "https://cs.wikipedia.org/wiki?curid=596157", "title": "101 dalmatinů", "text": "101 dalmatinů\n\nNázev 101 dalmatinů má několik významů.\n\n\n"}
{"id": "596158", "url": "https://cs.wikipedia.org/wiki?curid=596158", "title": "Světová výstava v Paříži", "text": "Světová výstava v Paříži\n\nSvětová výstava v Paříži (fr. \"Exposition universelle de Paris\") se konala v minulosti v tomto městě několikrát:\n"}
{"id": "596160", "url": "https://cs.wikipedia.org/wiki?curid=596160", "title": "Apnoe", "text": "Apnoe\n\nSyndrom spánkové apnoe (apnoe, apnoická pauza) je chorobný stav, při kterém dochází k opakovanému, nekontrolovanému zadržení dechu (apnoické pauze) po určitý časový interval. Ten je doprovázený poklesem saturace krve kyslíkem (hypoxémia) nebo i bradykardií. Často se objevují u nedonošenců jako tzv. \"idiopatické apnoe\" způsobené nezralostí dechového centra.\n\nSyndrom spánkové apnoe (SSA) je definován frekvencí apnoe a hypopnoe za hodinu a jejich délkou. Patologickou hranicí je považována frekvence 5 až 10 apnoí za hodinu s délkou trvání 10 sekund. Při zjištění apnoické pauzy je nutné co nejdříve vyhledat lékaře a začít daný problém řešit.\n\n\nČástečný nebo úplný uzávěr horních cest dýchacích, tzn. apnoe, vzniká, když síly udržující dostatečnou průchodnost cest jsou slabší než síly působící na uzavření. Průchodnost cest udržují svaly, jejichž aktivita klesá ve spánku a může být ovlivněna dalšími stavy pacienta, mezi které patří např. hypoxie, svalová onemocnění, apod. Pokud není kontrakce svalů dýchacích cest správně synchronizována s aktivitou bránice, může dojít ke kolapsu tkáně v důsledku podtlaku při nádechu. U většiny postižených pacientů jsou přítomná i anatomická zúžení dýchacích cest, např.: zvětšené tonsily, prodloužené měkké patro, nádorové onemocnění, apod. Dalším faktorem může být obezita pacienta, která způsobuje menší plicní objem, zvláště reziduální (zbytkovou) kapacitu, která nepřímo ovlivňuje velikost horních cest dýchacích. Tonus svalů podílejících se na dýchaní je dále negativně ovlivněn užíváním diazepamu a ethylalkoholu. Obě tyto látky ve svém důsledku zvyšují práh probuzení a činí apnoe delší. Dalším vlivem je i poloha pacienta vůči působení gravitační síly, která snižuje průřez horních cest dýchacích v poloze těla naznak.\n\nApnoe jsou ukončovány tzv. probouzecí reakcí, kdy dochází k obnově průchodnosti dýchacích cest. V průběhu reakce však nenastává trvalá bdělost, ale pacient ihned usíná. Souslednost těchto patologických jevů a následných reakcí vede k dělení spánku, které výrazně zhoršuje jeho kvalitu. Při obnově dýchacích cest dochází k hyperventilaci, kdy pacient kompenzuje nedostatek přísunu vzduchu.\n\nExistuje souvislost mezi objemem šedé hmoty mozkové a závažností SAS. U zkoumaných jedinců s prokázanou spánkovou apnoe klesá poměr šedé hmoty ku bílé hmotě se stoupající závažností poruchy. Tento nepoměr se nejvíce týká oblastí čelního laloku, temenního laloku a spánkového laloku. Při delší apnoe může klesnout poměr nasycení krve kyslíkem až na 70%, což prokazatelně poškozuje nervová spojení i samotné buňky hlavně v periferních oblastech mozku. Spekuluje se i o opačné možnosti. Tito jedinci mají méně vyvinuté nebo z nějakého důvodu poškozené některé oblasti spojené s kontrolou dýchání, jsou k této spánkové poruše více náchylní a při apnoe se probouzejí později. Této teorii nasvědčuje změna poměru obou typů mozkových hmot v závislosti na věku osob.\n\nRozhodnutí o léčbě se zakládá na předešlé diagnóze. Využívá se procesu celonočního monitorování. Vyšetření se skládá z naměřených parametrů přístrojů, které jsou známé samostatně. Jedná se především o EEG, EKG, EMG. Dalšími zkoumanými biofyziologickými parametry jsou proud vzduchu, pohyby očí, saturace hemoglobinu kyslíkem. Takové komplexní vyšetření se nazývá polysomnografie. Mezi další možné postupy patří ORL vyšetření, plicní vyšetření a jiné metody, které se snaží odhalit vznik apnoe, případně vznik komplikací v dýchacích cestách.\n\nPolysomnografie je víceparametrové vyšetření sloužící k monitorování dějů v lidském těle převážně během spánku. Výsledkem vyšetření je polysomnogram (zkráceně PSG). Význam slova je složen z kořenů Řeckého slova polus = mnoho, Latinského somnus = spánek a Řeckého graphein = psát.\n\nPolysomnografie zkoumá soubor biologických a fyziologických změn, které mohou být doplněny videozáznamem monitorovaného pacienta. Vyšetření probíhá v noci, kdy pacient spí. Monitorování průběhu spánku může proběhnout buď v domácím prostředí pacienta pomocí přenosných záznamových zařízení, která jsou k pacientovi před spánkem připojena, nebo v prostředí spánkové laboratoře. Vyšetření zahrnuje ve většině případů záznam EEG (elektroencefalograf), záznam srdeční činnosti EKG (elektrokardiogram), záznam očních pohybů EOG (elektrookulogram), svalovou aktivitu EMG (elektromyogram), kyslíkovou saturaci a proud vzduchu nosní a ústní dutinou. U vyšetření je zohledněn pracovní nebo spánkový režim pacienta a jeho další zdravotní komplikace, které souvisí nebo se projevují během spánku.\n\nData z jednotlivých monitorovacích sond jsou kontinuálně sbírána a následně vyhodnocena z výstupu nazvaného polysomnogram. Ošetřující lékař volí před monitorováním konkrétní konfiguraci jednotlivých zařízení a množství příslušných sond. Zařízení snímající požadované životní funkce jsou mnohdy ve své standardní konfiguraci s mnoha přívodními kabely k jednotlivým sondám, a proto velké množství kabelů může následně omezit přirozené pohyby pacienta a zkreslit záznam.\n\nEEG záznam se obvykle vytváří v konfiguraci s menším množstvím elektrod než je obvyklé. Jedná se o předběžné monitorování pacienta. V případě zaznamenání spánkových poruch jsou doplněny zbývající elektrody. Rozmístění elektrod odpovídá systému 10 – 20.\n\nEKG ve své standardní konfiguraci využívá 12 elektrod. Pro účely polysomnografie se využívají 3 elektrody. Hlavním cílem záznamu je průběh QRS komplexu. Abnormality srdeční činnosti v závislosti na části spánku, průběhu dechu a dalších životních veličin mohou souviset se syndromem apnoe.\n\nEMG slouží k monitorování bioelektrických signálů generovaných činností kosterního svalstva. Pro účely polysomnografie se monitrují především stavy svalstva končetin. Během spánku dochází v závislosti na jeho fázi k různým pohybům nebo k relaxaci svalů, ta je doprovodným projevem tzv. REM fáze. Svalové projevy během spánku jsou důležité kvůli další z možných příčin ovlivnující vznik apnoe, která se nazývá parasomnie. Je to soubor patologických stavů, z nichž některé mohou negativně ovlivňovat průběh spánku.\n\nPodmnožinou této skupiny měřený parametrů je EOG, který snímá elektrické potenciály svalů očí. Snímané parametry pomáhají detekovat průběh spánku v REM fázi, pro kterou je typický zrychlený pohyb očí.\n\nPulsní oxymetrie měří množství saturovaného kyslíku v hemoglobinu.\n\nPrůtok vzduchu je měřen na konci nosní a ústní dutiny, nejčastěji pomocí tlakových senzorů. Další možností je měřit změny v obvodu hrudníku pomocí pásu s připevněným senzorem. Tento způsob měření může být zavádějící, protože měření nepodává informace o průtoku vzduchu na konci dutiny, ale o změnách v obvodu hrudního koše. Proto bývá zařízení doplněno jednodušším senzorem, který dává informaci, zda proudí vzduch přes ústní/nosní dutinu nebo ne. Průběh dechu je důležitým parametrem pro stanovení doby a délky apnoické pauzy ve spánku.\n\nDodatečné informace, mezi které patří videozáznam nebo zvukový záznam, se nejčastěji pořizují ve spánkové laboratoři, která je vybavena kamerami s nočním viděním.\n\n"}
{"id": "596161", "url": "https://cs.wikipedia.org/wiki?curid=596161", "title": "Place du Tertre", "text": "Place du Tertre\n\nPlace du Tertre je malé náměstí na Montmartru v Paříži, jen pár metrů od kostela Saint-Pierre de Montmartre a baziliky Sacré-Cœur. Náměstí je známé množstvím pouličních malířů a karikaturistů, kteří zde prodávají své výtvory turistům.\n\nPlace du Tertre je centrem bývalé vesnice Montmartre. Na náměstí se nachází i první radnice Montmartru, která byla v roce 1790 zřízena v domě prvního starosty Félixe Desportese. Nachází se zde i restaurace \"À la Mère Catherine\", která byla založena v roce 1793.\n\n"}
{"id": "596166", "url": "https://cs.wikipedia.org/wiki?curid=596166", "title": "Jan Srdínko", "text": "Jan Srdínko\n\nJan Srdínko (* 22. února 1974 v Benešově) je bývalý český hokejový obránce a současně je asistent hlavního trenéra týmu HC Slavia Praha.\n\nByl draftován v roce 1997 v 9 kole, celkově 241. týmem New Jersey Devils. Jeho debut v Extralize byla sezona 1994/95 kdy odehrál jeden zápas za tým HC Dadák Vsetín. Ve Vsetíně odehrál celkem 7 sezon (1994/01), kdy s týmem pomohl vybojovat 6 krát titul mistra české extraligy a jednou vicemistra extraligy. Na novou sezonu 2001/02 odešel ze Vsetína a podepsal tříletou smlouvu se Spartou.Spartě pomohl získat jeden titul mistra extraligy. Po vypršení smlouvy přestoupil do Superligy do týmu HK Sibir Novosibirsk. Na další sezonu přestoupil do ligy Elitserien do týmu Leksands IF. V týmu se mu nedařilo a skončili poslední. Na další sezonu přestoupil do ligy Slovnaft Extraliga do tým HC Slovan Bratislava kde pomohl vybojovat dva tituly mistra Slovnaft Extraligy. Na novou sezonu se vrátil zpět do Čech do týmu HC GEUS OKNA Kladno. Po 12 odehraných zápasech v Kladně šel na hostování zpět do týmu HC Slovan Bratislava.\nPo 18 odehraných zápasech v Bratislavě si poranil koleno a musel vynechat zbytek a jednu celou sezonu.\n\n\n"}
{"id": "596167", "url": "https://cs.wikipedia.org/wiki?curid=596167", "title": "Rebound Ace", "text": "Rebound Ace\n\nRebound Ace je tvrdý tenisový povrch vytvořený ze směsi polyuretanové gumy a skleněných textilních vláken položený na asfaltové nebo železobetonové vrstvě. Povrch byl vyvinut firmou Rebound Ace Sports Pty Ltd sídlící v australském Brisbane.\n\nV letech 1988 až 2007 se na něm hrál úvodní grandslam sezóny Australian Open, následně byl nahrazen povrchem Plexicushion. Také se stal povrchem tenisového turnaje na Letních olympijských hrách 2000 v Sydney. Roku 2006 koupila australskou firmu skupina California Sport Surfaces.\n"}
{"id": "596168", "url": "https://cs.wikipedia.org/wiki?curid=596168", "title": "Milan Panić", "text": "Milan Panić\n\nMilan Panić (srbskou cyrilicí Милан Панић; * 20. prosince 1929, Bělehrad, Království Jugoslávie) je srbsko-americký multimilionář, obchodní magnát a politik. V letech 1992 až 1993 byl premiérem Svazové republiky Jugoslávie.\n\nVystudoval biochemii na Univerzitě v Bělehradě a Heidelbergu. V roce 1956 opustil Jugoslávii a v roce 1960 založil farmaceutickou společnost ICN Pharmaceuticals, v jejíchž statutárních orgánech zasedal, dokud nebyl donucen odstoupit po sérii sporů s kontrolními orgány a poté, co na něj šest bývalých zaměstnanců podalo žalobu za sexuální obtěžování. Později koupil jednu z dceřiných společností ICN, změnil její název a doposud s ní podniká.\n\nNa návrh jugoslávského svazového prezidenta Dobrici Ćosiće se 14. července 1992 stal jugoslávským premiérem. Slobodan Milošević považoval Paniće za klíčového člověka, který měl dobré vztahy ve Spojených státech zrovna v situaci, kdy se vzájemné vztahy mezi SRJ a USA hroutily. Výběr Paniće za premiéra proto považoval za pokus o jejich zlepšení. V prosinci 1992 neúspěšně kandidoval proti Slobodanu Miloševićovi v srbských prezidentských volbách. 29. prosince 1992 byla jeho vládě vyhlášena nedůvěra. Poté se vrátil do Kalifornie.\n"}
{"id": "596169", "url": "https://cs.wikipedia.org/wiki?curid=596169", "title": "Rue de Rivoli", "text": "Rue de Rivoli\n\nRue de Rivoli (\"ulice Rivoli\") je ulice v Paříži. Tvoří hranici mezi 1. obvodem (domy od č. 43 na liché straně a od č. 102 na sudé straně) a 4. obvodem (domy do č. 39 na liché straně a do č. 98 na sudé straně). Její jméno připomíná italské město Rivoli, u kterého v roce 1797 zvítězil v bitvě Napoleon Bonaparte nad Rakouskem.\n\nUlice je orientována od východu na západ. Směrem na východ na ni navazuje ulice \"Rue Saint-Antoine\" a na západě ústí na Place de la Concorde.\n\nO stavbě \"Rue de Rivoli\" (původně pod názvem \"Rue Impérial\") bylo rozhodnuto 9. října 1801 podle projektu architektů Perciera a Fontaina. Její výstavba proběhla ve dvou fázích. Nejprve vznikl v letech 1806–1835 úsek od \"Place de la Concorde\" k \"Rue du Louvre\". Tato část je charakteristická domy s podloubím. Zbývající část ulice od \"Rue du Louvre\" k \"Rue Malher\" byla postavena až za Druhého císařství při přestavbě Paříže vedené baronem Haussmannem, který takto vytvořil hlavní osu od východu na západ přes centrum města. Kvůli výstavbě byla zbořena mj. fontána de Birague.\n\n\n"}
{"id": "596170", "url": "https://cs.wikipedia.org/wiki?curid=596170", "title": "Radoje Kontić", "text": "Radoje Kontić\n\nRadoje Kontić (srbskou cyrilicí Радоје Контић; * 31. května 1937, Nikšić) je bývalý černohorský politik. Byl posledním předsedou výkonného výboru (vlády) Socialistické republiky Černá Hora v letech 1989 až 1991, od února 1993 do května 1998 zastával funkci jugoslávského svazového premiéra. Byl členem Svazu komunistů Černé Hory a později Demokratické strany socialistů Černé Hory.\n\nKontić patřil ke druhé generaci jugoslávských komunistů, která se k funkcím dostala prostřednictvím kariérního růstu ve státních podnicích. V případě Kontiće v nikšićské železárně. V roce 1978 se stal členem výkonného výboru SR Černé Hory.\n"}
{"id": "596171", "url": "https://cs.wikipedia.org/wiki?curid=596171", "title": "Plexicushion", "text": "Plexicushion\n\nPlexicushion je druh tvrdého tenisového povrchu vyrobeného firmou Plexipave v americkém státu Massachusetts. Uskutečnil se na něm tenisový turnaj na Letních olympijských hrách 2000 v areálu NSW Tennis Centre. \n\nOficiální internetové stránky firmy Plexipave uvádí, že existují čtyři typy povrchu Plexicushion:\n\nVedení grandslamu Australian Open 30. května 2007 oznámilo, že od roku 2008 povrch Plexicushion Prestige nahradí do té doby používaný Rebound Ace. Změna byla uskutečněna především kvůli často uplatňovanému pravidlu o teplotě na dvorci. Plexicushion Prestige má tenčí průměr než předešlý povrch, čímž v sobě zadržuje méně tepla. Stal se však také terčem kritiky pro značnou podobnost k DecoTurfu, na němž se odehrává US Open. V sezóně 2020 byl v rámci celé čtyřtýdenní Australian Open Series opuštěn a nahrazen povrchem Greenset Cushion.\n\n"}
{"id": "596172", "url": "https://cs.wikipedia.org/wiki?curid=596172", "title": "Dragiša Pešić", "text": "Dragiša Pešić\n\nDragiša Pešić (srbskou cyrilicí Драгиша Пешић; * 8. srpna 1954, Danilovgrad – 8. září 2016) byl černohorský politik, který byl posledním premiérem Jugoslávie před její transformací ve Státní společenství Srbsko a Černá Hora v únoru 2003.\n\nVystudoval ekonomické vědy na Fakultě ekonomie Univerzity v Sarajevu. V letech 1990 až 1998 byl starostou Podgorice (do roku 1992 Titograd). V roce 1998 se stal ministrem financí ve vládě Momira Bulatoviće. V červenci 2001 se stal premiérem Svazové republiky Jugoslávie.\n\nV současnosti je předsedou Socialistické lidové strany Černé Hory.\n"}
{"id": "596174", "url": "https://cs.wikipedia.org/wiki?curid=596174", "title": "Miroslavské kopce", "text": "Miroslavské kopce\n\nNárodní přírodní památka č. 2265 Miroslavské kopce je tvořena sedmi samostatnými vrchy - Větrník, Přední a Zadní Markův kopec, Ve vinohradu, U letiště, U kamene a Zmrzlé v katastrálním území obce Miroslav, geomorfologicky náležejícími k Olbramovické pahorkatině (součást Drnholecké pahorkatiny v Dyjsko-svrateckém úvalu). Výměra činí 30,8 ha, nadmořská výška 239-300 m. Zřízena byla vyhláškou č. 454/2004 Sb. s účinností od 15. srpna 2004. Správu vykonává SCHKO Pálava. Důvodem ochrany jsou skalní společenstva a vegetace teplomilných stepních lad s výskytem chráněných druhů rostlin a živočichů. Území rezervace je poškozeno zemědělskou činností, na Předním Markově kopci stojí vodojem. Podle plánu péče by mělo dojít k odstranění nepůvodních dřevin, zejména akátu a borovice černé.\n\nPodloží je tvořeno polymiktním miroslavským slepencem karbonského stáří (stefan) a neogénními (eggenburg-ottnang) brakickými až sladkovodními křemennými písky s vložkami písčitých jílů a štěrků. Kvartérní pokryv tvoří pleistocénní spraše a holocénní písčitohlinité sedimenty.\n\nNejhodnotnější a zároveň nejrozšířenějším porostem jsou širokolisté suché trávníky, pro které jsou typické sveřep vzpřímený, kostřava žlábkatá, strdivka sedmihradská, smělek štíhlý, česnek žlutý, modřenec přehlížený, méně častý je sesel fenyklový, hvozdík kartouzek, oman vrbolistý, chlupáček Bauhinův, v nízkých trstnatých trávnících dominuje kostřava walliská, ostřice nízká a kavyl vláskovitý, doplňují je bělozářka větvitá, sesel sivý, mochna písečná či mateřídouška časná, na slepencových výchozech roste kostřava sivá, tařinka horská, lomikámen trojprstý, rozchodník ostrý, ve skalních štěrbinách sleziník routička. Ze zvláště chráněných rostlin jsou zastoupeny hvězdnice chlumní, zlatovlásek obecný, kozinec vičencovitý, chrpa chlumní, koulenka prodloužená, smil písečný, koniklec luční, divizna brunátná a řada dalších.\n\nZe zástupců teplomilné entomofauny to jsou kudlanka nábožná, střevlíčci, krajník pižmový, hrobařík největší, hnojníci, zlatohlávek uherský, krasci, mandelinky a majky, z motýlů píďalka vlnočárník čilimníkový, okáč ovsový, z obratlovců ještěrka obecná a ptáci - strnad luční, křepelka polní, koroptev polní, bramboříček hnědý, pěnice vlašská, krutihlav obecný či strakapoud jižní.\n\n"}
{"id": "596176", "url": "https://cs.wikipedia.org/wiki?curid=596176", "title": "Jindřich Šebánek", "text": "Jindřich Šebánek\n\nJindřich Šebánek (12. října 1900 Písek – 14. ledna 1977 Brno) byl český historik a archivář. \n\nDne 1. listopadu 1923 nastoupil jako archivář do Moravského zemského archivu v Brně. O dva roky později 16. ledna 1926 se v kostele Nanebevzetí Panny Marie v Brně oženil s Annou Tamchynovou. Z manželství se narodil syn Jiří (* 16. prosince 1926) a dcera Hana (* 6. dubna 1944). Od roku 1934 působil na Masarykově univerzitě jako docent. V zemském archivu působil až do září 1937. Dne 30. září 1937 byl jmenován mimořádným profesorem pomocných věd historických na Masarykově univerzitě v Brně. Řádným profesorem byl jmenován v roce 1946.\n\nV letech 1948–1949 byl děkanem FF MU. Zde se mu podařilo vytvořit významné centrum PVH zabývající se studiem středověkého diplomatického materiálu. Navázal na ediční činnost Gustava Friedricha a pokračoval (ve spolupráci se Sášou Duškovou) ve vydávání českého diplomatáře. Zemřel na následky cévní mozkové příhody 14. ledna 1977 v Brně.\n\n"}
{"id": "596181", "url": "https://cs.wikipedia.org/wiki?curid=596181", "title": "Hugo Demartini", "text": "Hugo Demartini\n\nHugo Demartini (11. července 1931 Praha – 15. září 2010 Sumrakov) byl český sochař.\n\nV letech 1949–1954 absolvoval Akademii výtvarných umění v Praze, kde v 90. letech (do roku 1996) vedl ateliér.\n\nPatřil do tzv. české konstruktivistické školy, stal se jedním z protagonistů neokonstruktivismu.\n\n\n"}
{"id": "596184", "url": "https://cs.wikipedia.org/wiki?curid=596184", "title": "Jukka Keskisalo", "text": "Jukka Keskisalo\n\nJukka Pekka Sakari Keskisalo (* 27. března 1981, Varkaus) je finský atlet, běžec, jehož specializací je běh na 3000 metrů překážek, tzv. steeplechase.\n\nV roce 1999 na juniorském mistrovství Evropy v lotyšské Rize doběhl ve finále na sedmém místě. Sedmý skončil také o rok později na MS juniorů v chilském Santiagu. V roce 2003 vybojoval bronzovou medaili na mistrovství Evropy do 23 let v Bydhošti a doběhl devátý na světovém šampionátu v Paříži. Na následujícím MS v atletice 2005 v Helsinkách skončil v rozběhu.\n\nNejvětší úspěch své kariéry zaznamenal v roce 2006 na evropském šampionátu ve švédském Göteborgu, kde získal v čase 8:24,89 zlatou medaili. Druhý José Luis Blanco ze Španělska ztratil více než sekundu (8:26,22) a bronz vybojoval Francouz Bouabdellah Tahri v čase 8:27,15. Na světovém poháru 2006 v Athénách doběhl na čtvrtém místě.\n\nV roce 2008 se kvalifikoval do Pekingu na letní olympijské hry. Pár dní před závodem si však přivodil zranění a do úvodního rozběhu nakonec nenastoupil. Na Mistrovství světa v atletice 2009 v Berlíně doběhl ve finále na 8. místě v čase 8:14,47 jako druhý nejlepší z Evropanů. V témž roce obsadil páté místo na světovém atletickém finále v Soluni. Z důvodu zranění zad neobhajoval titul na Mistrovství Evropy v atletice 2010 v Barceloně.\n\n"}
{"id": "596185", "url": "https://cs.wikipedia.org/wiki?curid=596185", "title": "Stomie", "text": "Stomie\n\nStomie je dočasné nebo trvalé vyvedení některého dutého lidského (nebo i zvířecího) orgánu na povrch těla. Nejčastěji jde o vývod tlustého střeva, méně často o vývod tenkého střeva nebo močových cest, ale i dýchacích cest. Vytváří se chirurgicky při onemocnění nebo poškození některého orgánu trávicí vylučovací soustavy nebo dýchací soustavy.\n\nStomie může být dočasná, provedené pouze po dobu léčení onemocnění, nebo trvalá.\n\nExistují čtyři základní druhy stomií označované podle toho, jaký orgán je vyveden mimo tělo:\n\n\nStomie.sk – informace \nStomie.cz - informace\n"}
{"id": "596190", "url": "https://cs.wikipedia.org/wiki?curid=596190", "title": "Jiří Urban (rozcestník)", "text": "Jiří Urban (rozcestník)\n\nJméno a příjmení Jiří Urban nosí tyto osobnosti:\n\n"}
{"id": "596194", "url": "https://cs.wikipedia.org/wiki?curid=596194", "title": "Christine O'Donnellová", "text": "Christine O'Donnellová\n\nChristine O'Donnellová (* 27. srpna 1969) je americká politická komentátorka, byla kandidátkou Republikánské strany pro doplňovací volby ve státě Delaware do Senátu Spojených států amerických v listopadu 2010 na uvolněné místo po Joe Bidenovi, který se stal v lednu 2009 viceprezidentem. Podlehla v nich demokratu Chrisu Coonsovi.\n\nDo voleb do senátu byla svou stranou vyslána již v roce 2008, ale tehdy nad ní zvítězil pozdější viceprezident Spojených států amerických Joe Biden.\n\nV primárkách před volbami v listopadu 2010 se jí dostalo podpory od konzervativních představitelů Hnutí čajových dýchánků Jima DeMinta a Sarah Palinové a porazila favorizovaného Michaela Castla, kterého díky jeho liberálnějším názorům a tím pádem větší šanci na úspěch v samotných volbách silně podporovalo vedení Republikánské strany.\n"}
{"id": "596196", "url": "https://cs.wikipedia.org/wiki?curid=596196", "title": "Kukeri", "text": "Kukeri\n\nKukeri ( , v jednotném čísle кукер, kuker) je tradiční bulharský rituál na zahnání zlých duchů prováděný lidmi v kostýmech. Ty pokrývají většinu těla a zahrnují dekorované dřevěné masky zvířat (občas dvouhlavé) a velké zvony kolem pasu. Kolem nového roku a před postní dobou kukeri chodí a tancují vesnicí, aby vyplašili zlé duchy s pomocí svých kostýmů a zvuku zvonů a aby pro vesnici na následující rok zajistili dobrou sklizeň, zdraví a spokojenost.\n\nKukeri tradičně navštěvují lidská obydlí v noci, aby \"\"je slunce nechytilo na cestě\"\". Když vesnici obejdou, shromáždí se na náměstí nebo na návsi, divoce tancují a rozveselují lidi. Rituál se liší region od regionu, ale jeho podstata zůstává v zásadě táž.\n\nRituálu je přičítán thrácký původ. Podobné rituály lze nalézt také v Rumunsku a Srbsku. Maskované figury podobné kozám jsou známy v Moldávii jako \"Capra\", v Muntenii jako \"Brezaia\", v Bukovině jako \"Cerbul\" a v Sedmihradsku jako \"Turca\". V řeckém Dionýsově kultu by pak oblékali kůži obětovaných kůzlat. Smrt a znovuzrození Capry (koz) odráží zánik a obrodu vegetace. Ostré rysy dřevěné masky Capry mají pohyblivou čelist pro větší efekt při tanci a jejich rohy jsou buď dřevěné, kozí, beraní nebo jelení. Jsou ozdobeny dívčími korálky, šátky, stuhami, mnohobarevnými střapci, břečťany (Hedera helix, rostlina zasvěcená Dionýsovi), bazalkami (ocimum basilicum, mj. symbol lásky v Itálii a Rumunsku), přírodními či umělými květinami atd. V závislosti na místních odlišnostech a tradicích může být tělo Capry vyrobeno z koberců nebo červených látek s našitými ozdobami: tradiční barevné látky, vyšívané kapesníky (v Sučavě), kozí kožešiny v župách Vrancea a Mehedinţi, látkové stuhy nebo barevný papír v župách Neamţ a Giurgiu atd.\n\nKuker je božstvo ztělesňující plodnost. V Bulharsku se rituální oslavy jara (něco na způsob karnevalu) konají po lidovém divadle, ve kterém je role kukera interpretována člověkem oděným do ovčí nebo kozí kožešiny, skrytým pod rohatou maskou a opásaného velkým dřevěným falem. Během rituálu se odehrává řada fyziologických aktů včetně sexuálního jako symbolu svátosti manželství, zatímco symbolická manželka, která je jako by těhotná, hraje pocit bolesti při porodu. Tyto rituály uvozují očekávané práce na poli (orba, setí) a je prováděn za přítomnosti četných alegorických postav, jako je např. císař a jeho doprovod.\n\n"}
{"id": "596201", "url": "https://cs.wikipedia.org/wiki?curid=596201", "title": "Právo ve Spojeném království", "text": "Právo ve Spojeném království\n\nPrávo Spojeného království jako ucelený právní řád vlastně neexistuje, ani nikdy neexistovalo, protože dnešní Spojené království vzniklo ze tří zemí se třemi různými právními systémy, které zůstaly oddělené dodnes. Při vzniku Velké Británie byla totiž Zákony o unii z roku 1707 zaručena Skotsku nezávislost právního systému, a totéž fakticky platilo po vzniku Spojeného království Velké Británie a Irska, ačkoli přímo v Zákonech o unii z roku 1800 to zaručeno nebylo.\n\nJen v několika málo otázkách jako je obrana nebo imigrace jsou právní a soudní instituce společné, v kompetenci Parlamentu Spojeného království () ve Westminstru. Dalším legislátorem, jehož rozhodnutí jsou závazná pro celé území Velké Británie, je Evropská unie.\n\nPrávo ve Spojeném království tedy tvoří tři různé systémy, tři různé jurisdikce:\n\nTyto tři jurisdikce mají vlastní soudnictví i legislativu (Skotský parlament, , a Severoirská sněmovna, ). Wales je zemí s vlastním Velšským národním shromážděním (), ale je v soudní unii s Anglií, která jako jediná svůj vlastní parlament nemá.\n\nFungování Spojeného království jako státu předpokládá existenci ústavního zřízení. Dokument, který by se jmenoval „Ústava“ ovšem neexistuje – britská ústava je zcela nekodifikovaná a jen zčásti psaná. Ústavu (ústavní pořádek) tedy tvoří několik psaných zákonů spolu s ústavními zvyky (\"constitutional conventions\"), principy a institucemi. O tom, co přesně je součástí ústavy Spojeného království se vedou určité diskuze. \n\nVýznamný právník Lord Woolf uvádí tyto psané prameny: Magna Carta (1215) (\"Magna charta\"), Habeas Corpus Act 1679 (\"Zákon o habeas corpus z roku 1679\"), Petition of Right (1628) (\"Petice za práva z roku 1628\"), Bill of Rights (1689) (\"Listina práv z roku 1689\", potvrzená v \"Crown and Recognition Act 1689\") a Act of Settlement (1701) (\"Zákon o nástupnictví z roku 1701\").\n\nDále se často uvádějí již zmíněné Acts of Union 1707 a Acts of Union 1800 (\"Zákony o unii\"), Representation of the People Acts (celá řada zákonů upravujících a rozšiřujících hlasovací právo, první z nich Reform Act 1832 – \"Reformní zákon z roku 1832\") a European Communities Act of 1972 (\"Zákon o vstupu do Evropského společenství z roku 1972\").\n\nMezi ústavní principy pak patří \"suverenita parlamentu\" – ve Spojeném království není parlamentu nadřazen žádný ústavní soud, který by dohlížel nad ústavnosti zákonů. Dalším je královský prerogativ (), který dává královně, respektive vládě, která jedná jejím jménem, pravomoci jako zahájení války, uzavírání smluv, udělení milosti zločincům a rozpuštění parlamentu.\n\nPo vstupu do Evropské unie se UK stejně jako ostatní členové rozhodla „slít“ část své suverenity s ostatními členy ve společných orgánech, takže evropské právo je v určitých oblastech nadřazeno právu domácímu.\n\nAčkoli je neexistence kodifikované ústavy atypická, má rozhodné zastánce. Tak třeba John Gardner, profesor právní vědy na Oxfordské univerzitě, srovnává britskou ústavu s ústavou americkou, která byla listinami Magna Carta a Bill of Rights významně ovlivněna. Gardner konstatuje, že u psané ústavy vzniká dvojí problém interpretace, interpretace ústavy samotné a interpretace textu, v němž je zachycena. Kromě toho poukazuje na problém starších ústav, a to že zákonodárci před 200 lety sotva mohli předvídat, jaké problémy budeme řešit dnes. Varuje před fikcí neměnnosti ústavy v USA (viz třeba veliký přesun kompetencí ze států na federální orgány). Důsledkem jsou podle Gardnera nekonečné a absurdní diskuze například o právu nosit zbraně.\n\n"}
{"id": "596203", "url": "https://cs.wikipedia.org/wiki?curid=596203", "title": "Připojení Přímoří k mateřskému státu", "text": "Připojení Přímoří k mateřskému státu\n\nPřipojení Přímoří k mateřskému státu ( ) je slovinský státní svátek, který připadá na 15. září. V tento den v roce 1947 vstoupila v platnost mírová smlouva s Itálií, na jejímž základě připadlo Jugoslávii Přímoří. Tento den byl za svátek prohlášen v roce 2005.\n\nOblast Přímoří byla po první světové válce připojena k Itálii, což bylo v roce 1920 formálně stvrzenou Rapallskou smlouvou. V oblasti však nadále fungovaly organizace, které měly zájem o připojení těchto území ke Království Srbů, Chorvatů a Slovinců, resp. k Jugoslávii. Podpora těchto organizací byla ze strany Jugoslávie pozastavena po vojenské porážce Francie v roce 1940. Za druhé světové války bylo Slovinsko rozděleno na italský, říšskoněmecký a maďarský zábor. Oblast Přímoří byla nadále součástí Itálie. Jakmile v září 1943 Itálie kapitulovala, byly italské provincie Udine, Gorizia, Trieste, Pola, Fiume a Quarnaro sloučeny s okupovanými částmi Slovinska do tzv. \"\" (Operační zóna jadranské pobřeží), což znamenalo přímý německý vliv. Za přímé německé okupace byli z taktických důvodů ustaveni do funkcí starostů zástupci většinového etnika – zatímco Přímoří mělo starosty slovinské, Terst zůstal v italských rukou. Národněosvobozenecké jugoslávské jednotky oblast na konci války obsadily, ale definitivní vymezení hranic znamenala až mírová smlouva s Itálií z 10. února 1947, která vstoupila v platnost 15. září 1947. Italsko-jugoslávským hranicím se poté věnovaly další vzájemné mezinárodní smlouvy – Londýnské memorandum a Osimská dohoda.\n\nTento státní svátek není dnem pracovního klidu.\n"}
{"id": "596209", "url": "https://cs.wikipedia.org/wiki?curid=596209", "title": "Akrotiri", "text": "Akrotiri\n\nAkrotiri () je západní část zámořského území Spojeného království Akrotiri a Dhekelia. Nachází na jižním pobřeží Kypru na Akrotirském poloostrově mezi Episkopským a Akrotirským zálivem jihozápadně od Limassolu a zabírá také na severní pobřeží Episkopského zálivu. Na západě, severu a východě hraničí s Kyperskou republikou.\n\nNa území se skládá z letecké základny britských ozbrojených sil RAF Akrotiri, správního střediska zámořského území Episkopi, distriktu vesnice Akrotiri a částí distriktů dalších jedenácti vesnic. Severně od vesnice Akrotiri se nachází Limassolské slané jezero. Správní středisko v Episkopi slouží správě celého území Akrotiri a Dhekelia.\n"}
{"id": "596210", "url": "https://cs.wikipedia.org/wiki?curid=596210", "title": "Dhekelia", "text": "Dhekelia\n\nDhekelia () je východní část zámořského území Spojeného království Akrotiri a Dhekelia. Nachází na jihozápadním pobřeží Kypru mezi městy Larnaka a Famagusta a je z jihu omýváno vodami Larnackého zálivu. Na západě území hraničí s Kyperskou republikou a s Nárazníkovou zónou OSN, na severu se Severokyperskou tureckou republikou a na východě opět s Kyperskou republikou. Část území v okolí Ayios Nikolaos je se zbytkem spojena koridorem, kterým vede silnice a který zároveň tvoří hranici mezi Severokyperskou tureckou republikou na severu a Kyperskou republikou na jihu. Toto území okolo Ayiose Nikolaose ležící západně od Famagusty má pak hranici se Severokyperskou tureckou republikou na severu a Kyperskou republikou na jihu a také s nejvýchodnější částí Nárazníkové zóny OSN.\n\nNa území se skládá z vojenské základny britských ozbrojených sil Ayios Nikolaos a částí distriktů dvanácti vesnic. Správní středisko se nachází v Episkopi, které je součástí Akrotiri a je z něj vykonávána správa celého území Akrotiri a Dhekelia.\n"}
{"id": "596211", "url": "https://cs.wikipedia.org/wiki?curid=596211", "title": "Rusko-severokorejská státní hranice", "text": "Rusko-severokorejská státní hranice\n\nRusko-severokorejská státní hranice je státní hranice mezi Ruskem a Severní Koreou. Táhne se v délce 19 km a probíhá v celé své délce řekou Tumannaja (korejsky Tuman). Je nejkratší státní hranicí obou sousedících států. Počíná od čínsko-rusko-severokorejského trojmezí a končí ústím řeky Tuman do Japonského moře.\n\nOficiálně byla rusko-korejská hranice ustanovena v roce 1861. Ihned se stala hranicí strategickou, protože izolovala Čínskou říši od přístupu k Japonskému moři. V rámci ukončení jednání o demarkaci čínsko-ruské státní hranice v roce 2005 získala Čínská lidová republika právo plavby po řece Tuman do Japonského moře a zpět. Plavbě však brání existence železničního mostu přes řeku mezi Ruskem a Severní Koreou.\n\nRuský břeh řeky Tuman je pozvolnější, než severokorejský, a řeka se tak posouvá směrem do ruského území.\n"}
{"id": "596213", "url": "https://cs.wikipedia.org/wiki?curid=596213", "title": "SK Šacung Benešov", "text": "SK Šacung Benešov\n\nSK Šacung Benešov je sportovní klub (občanské sdružení) působící ve středočeském Benešově. Je členem Českého svazu tělesné výchovy (ČSTV) a Českého nohejbalového svazu (ČNS). V roce 2010 sdružoval celkem 102 členů. Nohejbalový oddíl Šacungu se v roce 2010 stal mistrem české extraligy.\n\nJméno sportovního klubu je neodmyslitelně spjato s dnes už legendární osadou Šacung u Kaliště – Lensedel v regionu Posázaví. Ta byla založena v roce 1947 spojením posázavských trampských osad Unkas a Key West. Samotný název osady byl odvozen od slova šacovat. Toto slova bylo používáno v těžké válečné době, kdy peněz nebylo nazbyt. Při placení výdajů, souvisejících s činností osady, docházelo k tzv. \"šacování\", což znamenalo vysypání obsahu kapes za účelem získání potřebné finanční částky. Vlastní název osady je zřejmě upravený tvar podle německého vzoru.\n\nOsadní zázemí vzniklo z chaty s názvem Quebec. Kromě rekonstrukčních prací na osadní chatě se osadníci věnovali i sportovnímu vyžití, které představovalo koupání v Sázavě a hlavně v té době ještě nový sport - nohejbal. Ten se hrál na několik set metrů vzdálené ploše za druhé světové války rozestavěné dálnice Praha - Brno. Zde bylo vybudováno hřiště, kam se muselo nosit vápno a konve s vodou na kropení. Dalším mezníkem v historii osady byl rok 1961, kdy osada získala povolení ke stavbě sportovního areálu. Jako provizorní přístřešek v areálu se používala vyřazená maringotka. V roce 1963 MNV schválil žádost osady o výstavbu osadní chaty a v krátkém čase byla chata postavena. V tomto roce vznikl i první osadní turnaj na Šacungu.\n\nNohejbal nebyl jedinou sportovní činností osady. Hrál se zde i volejbal a tenis. Bylo sehráno i několik fotbalových utkání v Choceradech. V zimním období se činnost osady přesouvala do Prahy do restaurací. Zde se pořádaly oslavy Silvestra, společenské večery pro pražské nohejbalisty. Rok 1979 byl ve znamení další velké osadní akce, a to elektrifikace osady. Časem došlo k rozšíření osadní chaty o další místnost. V roce 1988 došlo k první rekonstrukci osadního hřiště, které bylo vybaveno novými drenážemi. Druhá větší rekonstrukce proběhla v roce 1997, kdy došlo k rozšíření hřiště, doplnění dalších drenáží, terénní úpravám uvnitř a vně areálu a vybudování šatny.\n\nSkromné osadní zázemí v převážně rekreační lokalitě nemohlo vyhovět stále se zvyšujícím požadavkům na kvalitu sportovního areálu, na výchovu mládeže, na ekonomiku klubu apod. Z tohoto důvodu se místní sportovní klub rozhodl přistoupit v roce 2009 k vybudování nového venkovního areálu se třemi antukovými kurty a provozní budovou v nejbližším okresním městě, Benešově.\n\nNohejbalový oddíl SK Šacung Benešov je nejstarší, dosud působící nohejbalový oddíl v ČR. Organizovaných nohejbalových soutěží se účastní od roku 1955.\n\nŠacung a organizované soutěže. Toto spojení trvá od začátku nohejbalových soutěží. Již v padesátých letech byl Šacung jedním z členů první organizované dlouhodobé soutěže, legendární nohejbalové Trampské ligy, která se hrála v období 1953-61. Nejlepším umístěním bylo 3. místo z roku 1961. Po zániku Trampské ligy se družstvo osady pod názvem Dynamo Strašnice - Šacung od roku 1962 účastnilo nově založené Pražské nohejbalové soutěže. V ní se postavilo na stupně vítězů v letech 1963, 1964 na 2.místě a 1965 na 3.místě.\n\nV sedmdesátých letech hráči Šacungu přešli pod hlavičku pražské TJ Dopravní podniky, v jejíž barvách hráli celorepublikovou ligovou soutěž, založenou roku 1972. Další družstva hrála nižší pražské soutěže. Nejlepším umístěním prvního družstva bylo 2. místo z roku 1981 a dvě 3. místa z let 1975 a 1978. Od roku 1991 hrálo první družstvo oddílu druhou nejvyšší ligovou soutěž, do nejvyšší se po několika neúspěšných pokusech vrátilo v roce 2000. To již od roku 1998 hrálo pod staronovým názvem Šacung. Na medaile si v nejvyšší ligové soutěži (extralize) první družstvo sáhlo díky 1. místu v roce 2010, 2. místu v letech 2006 a 2008 a 3. místu v letech 2005, 2007 a 2009. Celkem klub získal 9 medailí v nejvyšší ligové soutěži mužů a 4 medaile z jejích předchůdců.\n\nKromě prvního družstva oddíl disponuje ještě dalšími družstvy mužů a mládeže. V roce 2010 startovalo v krajských a okresních soutěžích Českého nohejbalového svazu celkem 6 dalších družstev oddílu.\n\nNohejbalový soutěžní ročník představuje kombinaci dlouhodobé soutěže družstev a jednorázových soutěží jednotlivců, dvojic, trojic a družstev. Od roku 1969 tvoří jádro jednorázových soutěží republikové šampionáty jednotlivců, dvojic, trojic (Mistrovství ČR, dříve ČSR a ČSSR). V některých období národní šampionáty doplňovala jednorázová pohárová soutěž družstev (Československý pohár, Český pohár).\n\nNa stupně vítězů národního šampionátu se Šacung postavil díky titulu v letech 1981 (dvojice), 1987 (trojice), 1989 (trojice), 1991 (trojice), 2004 (jednotlivci), 2006 (trojice), 2009–10 (trojice), 2. místu v letech 1975 (dvojice), 1987–88 (dvojice), 1991 (dvojice), 2008 (dvojice) a 3. místu v letech 1984 (dvojice a trojice), 2004 (dvojice), 2008–09 (trojice). Celkem klub získal z republikových šampionátů 19 medailí. V pohárové soutěži družstev se Šacung dočkal medailového zisku 2. místem v roce 2004 a 3. místem v roce 2004.\nK soutěžím tohoto typu patří Pohár evropských mistrů (PMEZ), Evropský pohár a mezinárodní ročníky Poháru ČNS. Šacung i zde v krátké historii těchto soutěží zacinkal medailemi, a to díky 3. místům v roce 2007 (Pohár ČNS) a 2008 (Evropský pohár). V PMEZ oddíl dosud nestartoval.\n\nMimo soutěží Českého nohejbalového svazu získali hráči oddílu i významné úspěchy na nesvazových mezinárodních turnajích v Česku a na Slovensku\n\nKromě klubových soutěží se hráči Šacungu, kteří byli vybráni do reprezentačního družstva, účastnili i mezinárodních jednorázových soutěží reprezentačních družstev. A to Mistrovství světa mužů (od roku 1994), Mistrovství Evropy mužů(od roku 1991), Světového poháru mužů (od roku 1996), Mistrovství světa juniorů a žen (od roku 2000).\n\nI na reprezentační půdě zanechává Šacung svou nesmazatelnou stopu. Mužský světový titul putuje na Šacung zásluhou Makary (reprezentace SR) v letech 2002, 2004, 2006, evropský titul zásluhou stejného hráče v roce 2005. 2. místo zajistili Březina (reprezentace ČR) na MS 2000, Řehák (reprezentace ČR) na MS 2006 a 2008, Kalas a Holub (reprezentace ČR) na MS 2008 a Doubrava (reprezentace ČR) na ME 2009. Další medailové úspěchy obstaral Makara díky 1. místu na SP 2006 a Hlavička juniorským světovým titulem v roce 2006\nMezinárodní turnaj na osadě Šacung, kterého se pravidelně účastní nejlepší mužské trojice z českých a slovenských ligových soutěží, dnes nese název Šacung OMV. Byl založen v roce 1962, tedy v éře začínajícího rozkvětu této nejatraktivnější formy nohejbalové soutěže.\n\nZpočátku se jednalo o turnaj výběrový dle stanoveného klíče, později o turnaj otevřený. Dnes je na osadě Šacung každoročně pořádáno několik turnajů, a tak hlavní, mezinárodní turnaj, zůstává otevřen pouze pro ligové hráče. Součástí turnaje jsou doprovodné nebo exhibiční akce (fotbaloví internacionálové, ženský reprezentační výběr, veteráni). Dosud se turnaje zúčastnila družstva z ČR, SR a USA. Tradičním termínem konání je poslední (výjimečně v některých letech předposlední) červencová sobota. V roce 2011 se koná jubilejní, 50. ročník.\nV letech 2006-08 byl v Benešově pod názvem ITD Cup oddílem ve spolupráci s Okresním nohejbalovým svazem Benešov pořádán jeden z turnajů mezinárodního pohárového seriálu mužských družstev. Hrán byl v benešovských halách ZŠ Dukelská a ZŠ Jiráskova. Zúčastnila se družstva z ČR, SR a Rumunska. Termínem byla třetí březnová sobota.\n\nTurnaj trojic Posázaví (Memoriál Josefa Nového) je druhým nejvýznamnějším turnajem, pořádaným na osadě Šacung. Byl založen v roce 1987 a o tradice se na rozdíl od jeho slavnějšího sourozence nedá hovořit ve slova smyslu. V minulosti totiž nesl turnaj i jiné názvy (např. O štít únorového vítězství), termín pořádání nebyl pevně zakotven a některé ročníky se nekonaly. Po úmrtí zakladatele turnaje, významného hráče, trenéra, rozhodčího, funkcionáře a organizátora celorepublikového významu Josefa Nového, nese turnaj jeho jméno. Turnaj Posázaví byl vždy určen pouze neligovým hráčům, což platí dodnes. Dalšími pořádanými akcemi na osadě Šacung jsou turnaje regionálního významu, turnaje resortní a losované turnaje klubové. Pro školní mládež je v Benešově pořádán turnaj okresního kola Poháru ČNS základních škol.\n\n"}
{"id": "596218", "url": "https://cs.wikipedia.org/wiki?curid=596218", "title": "Retamim", "text": "Retamim\n\nRetamim ( רְתָמִים, v oficiálním přepisu do angličtiny Retamim) je vesnice původně typu kibuc (nyní společná osada) v Izraeli, v Jižním distriktu, v Oblastní radě Ramat ha-Negev.\n\nLeží v nadmořské výšce 260 metrů v centrální části pouště Negev. Jde o aridní oblast, ve které jsou jen drobné enklávy zemědělsky využívané půdy v bezprostředním okolí vesnice. Západně od kibucu začíná zcela suchá oblast písečných dun Cholot Chaluca. Zdejší krajina má mírně zvlněný terén, který člení četná vádí. Na západním okraji kibucu je to vádí Nachal Besor, na severní straně vádí Nachal Revivim.\n\nObec se nachází 52 kilometrů od břehu Středozemního moře, cca 113 kilometrů jižně od centra Tel Avivu, cca 95 kilometrů jihozápadně od historického jádra Jeruzalému a 23 kilometrů jihojihozápadně od města Beerševa. Retamim obývají Židé, přičemž osídlení v tomto regionu je etnicky převážně židovské. Bezprostředně na jižním a jihovýchodním okraji kibucu ale leží rozsáhlý shluk rozptýlených příbytků arabských beduínů v lokalitě zvané Bir Hadadž, kterou obývají cca 4000 polokočovných beduínů. Tato osada nebyla dlouho oficiálně uznána, přestože o to usilovali její obyvatelé i úřady Oblastní rady Ramat ha-Negev. Později se dočkala uznání a byla začleněna do Oblastní rady Abu Basma.\n\nRetamim je na dopravní síť napojen pomocí lokální silnice 222.\n\nRetamim byl založen v roce 1983. Jeho zakladateli byly polovojenské oddíly Nachal. Původní sekulární kibuc ale byl opuštěn, pak tu krátce fungoval rekreační areál a teprve počátkem 21. století nově osídlen. V roce 2000 se zrodila myšlenka vesnici reorganizovat jako nábožensky orientovanou komunitu otevřenou nově příchozím. Iniciátorem byla skupina absolventů vojenské přípravky (mechina) v dnes již zrušené židovské osadě Bnej Acmon v pásmu Gazy, kteří chtěli posílit židovskou populaci v Negevu a nabídnout v tomto regionu bydlení pro nábožensky založené mladé rodiny. Kvůli byrokratickým průtahům se ale realizace opozdila. Až v roce 2006 se prvních osm rodin vydalo do tohoto regionu. Po tři roky ale musely pobývat provizorně v nedaleké vesnici Tlalim.\n\nTeprve v létě 2009 se osadníci přesunuli do nynější lokality s trvalou zástavbou. K původním 16 rodinám přibylo tehdy dalších 15. Původní kibuc se změnil na vesnici typu společná osada (\"jišuv kehilati\"). Zároveň s reorganizací získal nové jméno Kfar Retamim (כפר רתמים), byť oficiálně zůstává v platnosti jméno Retamim.\n\nV obci funguje synagoga, sportovní areály a společenské centrum. Dále tu je k dispozici mateřská škola. V budoucnosti se tu počítá s kapacitou cca 200 rodin.\n\nObyvatelstvo vesnice je nábožensky orientované. Podle údajů z roku 2014 tvořili naprostou většinu obyvatel v Retamim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací (v roce 2009 dokonce oficiální statistický výkaz pro vesnici neuváděn žádnou stálou populaci). K 31. prosinci 2014 zde žilo 352 lidí. Během roku 2014 populace stoupla o 22,6 %.\n\n\n"}
{"id": "596223", "url": "https://cs.wikipedia.org/wiki?curid=596223", "title": "Heinrich Brüning", "text": "Heinrich Brüning\n\nHeinrich Brüning (26. listopadu 1885, Münster, Německo – 30. března 1970, Norwich, Vermont, USA) byl německý politik strany Centrum, v období od 30. března 1930 do 30. května 1932 říšský kancléř.\n\nV roce 1928, již jako předseda konzervativně-nacionálně-katolické frakce v říšském sněmu, podporoval Müllerovu druhou vládu, která vládla ve formě velké koalice (SPD, DVP, DDP, Centrum a BVP). Ta se však roku 1930 rozpadla\n\nBrüning byl posledním kancléřem Výmarské republiky, jehož vláda měla demokratické základy. Jeho tzv. „Brüningův systém“ se opíral o tzv. „nouzové nařízení“ („Notverordnung“, též „článek 48“) říšského prezidenta Paul von Hindenburga, které tak nahradilo stávající legislativu říšského sněmu, jelikož prezidentu umožňovalo v určitých případech schvalovat některá nařízení bez souhlasu říšského sněmu.\n\nV květnu 1932 Brüning ve funkci kancléře skončil, jelikož jeho vláda byla prakticky neustále odkázána na toleranci opoziční SPD ve sněmu. Ještě krátce předtím se též Brüning úspěšně zasadil o Hindenburgovo znovuzvolení do funkce prezidenta. Jedním z jeho cílů bylo skoncovat s německým závazkem o plnění válečných reparací, ten byl dosažen až krátce po jeho odstoupení.\n\nBrüning nebyl v důsledku úsporných opatření jako kancléř oblíbený. Jeho podpora utrpěla také tím, že svým systémem \"nouzových nařízení\" přispěl k oslabení parlamentarismu v tehdejším Německu.\n\nJeho postoje vůči nacionalistům v čele s Adolfem Hitlerem nebyly zcela jasné. Ve své pravicové koalici se pohyboval mezi bojem s nacionalisty a jejich podporou. V březnu 1933 souhlasil se schválením tzv. \"Zmocňovacího zákona\", díky němuž se dostal k moci Adolf Hitler.\n\nV roce 1934 utekl před nacisty z Německa, zbytek svého života strávil především v USA, kde přednášel na univerzitě.\n\nRozruch vzbudilo posmrtné vydání jeho vzpomínek v roce 1970. V nich se potvrzuje, že v roce 1932 chtěl zřídit parlamentní monarchii po anglickém vzoru a proto chtěl zamezit nacionalismu. Historikové v tomto vidí však pouhý alibismus, jelikož pro to v dobových dokumentech není žádný důkaz. Nicméně o uvedených úmyslech a snahách Heinricha Brüninga se zmiňuje i Winston S. Churchill v díle Druhá světová válka, I. díl Blížící se bouře, kapitola 4.\n\n"}
{"id": "596224", "url": "https://cs.wikipedia.org/wiki?curid=596224", "title": "Tlalim", "text": "Tlalim\n\nTlalim ( טְלָלִים, doslova „\"Rosy\"“, v oficiálním přepisu do angličtiny Telalim) je vesnice typu kibuc v Izraeli, v Jižním distriktu, v Oblastní radě Ramat ha-Negev.\n\nLeží v nadmořské výšce 361 metrů v centrální části pouště Negev. Jde o aridní oblast, ve které jsou jen drobné enklávy zemědělsky využívané půdy v bezprostředním okolí vesnice. Západně od kibucu začíná zcela suchá oblast písečných dun Cholot Chaluca. Zdejší krajina má mírně zvlněný terén, který člení četná vádí. Na východním okraji kibucu je to vádí Nachal Revivim.\n\nObec se nachází 63 kilometrů od břehu Středozemního moře, cca 120 kilometrů jižně od centra Tel Avivu, cca 97 kilometrů jihozápadně od historického jádra Jeruzalému a 28 kilometrů jižně od města Beerševa. Tlalim obývají Židé, přičemž osídlení v tomto regionu je etnicky převážně židovské. Zhruba 5 kilometrů severozápadně od vesnice ale leží rozsáhlý shluk rozptýlených příbytků arabských beduínů v lokalitě zvané Bir Hadadž, kterou obývají cca 4000 polokočovných beduínů. Tato osada nebyla dlouho oficiálně uznána, přestože o to usilovali její obyvatelé i úřady Oblastní rady Ramat ha-Negev. Později se dočkala uznání a byla začleněna do Oblastní rady Abu Basma.\n\nTlalim je na dopravní síť napojen pomocí dálnice číslo 40, ze které tu odbočuje lokální silnice 211.\n\nTlalim byl založen v roce 1980. Zakladateli byla skupina mládeže z polovojenských oddílů Nachal propojené s izraelským skautským hnutím. Zpočátku čelil kibuc velké fluktuaci obyvatel, teprve postupně docházelo k trvalému usazování rodin.\n\nKoncem 20. století prošel kibuc privatizací. Udržuje si ovšem některé prvky kolektivního hospodaření. Umožňuje ale svým členům hledat si volně práci i mimo obec. Místní ekonomika je založena na zemědělství (chov dobytka, produkce mléka, polní plodiny). V obci funguje synagoga, zdravotní ordinace, mateřská škola, společenské středisko, plavecký bazén a sportovní areály. Plánuje se stavební expanze, v jejímž rámci tu má být nabízeno cca 105 stavebních parcel pro výstavbu rodinných domů.\n\nObyvatelstvo kibucu je převážně sekulární. Podle údajů z roku 2014 tvořili naprostou většinu obyvatel v Tlalim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací. K 31. prosinci 2014 zde žilo 308 lidí. Během roku 2014 populace stoupla o 51,0 %.\n\n\n"}
{"id": "596226", "url": "https://cs.wikipedia.org/wiki?curid=596226", "title": "První vláda Heinricha Brüninga", "text": "První vláda Heinricha Brüninga\n\nPrvní vláda Heinricha Brüninga byla vláda Německé říše v období Výmarské republiky, působila od 31. března 1930 do 9. října 1931.\n\nVláda měla 13 členů. Jednalo se o koalici Centra, Bavorské lidové strany (BVP), Německé demokratické strany (DDP), Německé lidové strany (DVP) a Konzervativní lidové strany (KVP).\n\nPůvodně delegovali do vlády své nominanty i Říšská strana německého středního stavu (WP) a Německá národně lidová strana (DNVP). Zástupce WP byl později ve funkci nahrazen státním tajemníkem a zástucpe DNVP ze strany vystoupil a dále vystupoval za Křesťansko nacionální rolnickou a zemědělskou stranu (CNBL).\n\nVe vládě byl jeden nestraník a později dva státní sekretáři.\n\n30. září 1930 došlo po ukončení francouzsko-belgické okupace Porúří ke zrušení ministerstva okupovaných oblastí.\n"}
{"id": "596227", "url": "https://cs.wikipedia.org/wiki?curid=596227", "title": "Druhá vláda Heinricha Brüninga", "text": "Druhá vláda Heinricha Brüninga\n\nDruhá vláda Heinricha Brüninga byla vláda Německé říše v období Výmarské republiky, působila od 10. října 1931 do 1. června 1932.\n\nVláda měla 10 členů. Jednalo se o koalici Centra, Bavorské lidové strany (BVP), Německé demokratické strany (DDP), Konzervativní lidové strany (KVP) a Křesťansko nacionální rolnické a zemědělské strany (CNBL). Ve vládě byli tři nestraníci a později jeden státní sekretář.\n"}
{"id": "596228", "url": "https://cs.wikipedia.org/wiki?curid=596228", "title": "Seznam států Ameriky a jejich správních celků", "text": "Seznam států Ameriky a jejich správních celků\n\nNásledující tabulka obsahuje nezávislé státy na americkém kontinentě a jejich správní celky. Seznam nezahrnuje závislá území (např. Kajmanské ostrovy, Falklandy, Martinik). Struktura a počet jednotlivých dílčích celků odpovídá stavu v roce 2013. \n\n"}
{"id": "596230", "url": "https://cs.wikipedia.org/wiki?curid=596230", "title": "Seznam států Austrálie a Oceánie a jejich správních celků", "text": "Seznam států Austrálie a Oceánie a jejich správních celků\n\nNásledující tabulka obsahuje nezávislé státy v regionu Austrálie a Oceánie a jejich správní celky. Seznam nezahrnuje závislá území (např. Nová Kaledonie, Tokelau, Americká Samoa). Struktura a počet jednotlivých dílčích celků odpovídá stavu v roce 2013. \n\n \n"}
{"id": "596236", "url": "https://cs.wikipedia.org/wiki?curid=596236", "title": "Maš'abej Sade", "text": "Maš'abej Sade\n\nMaš'abej Sade ( מַשְׁאַבֵּי שָׂדֶה, doslova „\"Sadehovy zdroje\"“, v oficiálním přepisu do angličtiny Mash'abbe Sade, přepisováno též Mash'abei Sadeh) je vesnice typu kibuc v Izraeli, v Jižním distriktu, v Oblastní radě Ramat ha-Negev.\n\nLeží v nadmořské výšce 344 metrů v centrální části pouště Negev. Jde o aridní oblast, ve které jsou jen drobné enklávy zemědělsky využívané půdy v bezprostředním okolí vesnice. Západně od kibucu začíná zcela suchá oblast písečných dun Cholot Chaluca. Zdejší krajina má mírně zvlněný terén, který člení četná vádí. Na severním okraji kibucu je to vádí Nachal Revivim.\n\nObec se nachází 63 kilometrů od břehu Středozemního moře, cca 118 kilometrů jižně od centra Tel Avivu, cca 96 kilometrů jihozápadně od historického jádra Jeruzalému a 27 kilometrů jižně od města Beerševa. Maš'abej Sade obývají Židé, přičemž osídlení v tomto regionu je etnicky převážně židovské. Zhruba 5 kilometrů západně od vesnice ale leží rozsáhlý shluk rozptýlených příbytků arabských beduínů v lokalitě zvané Bir Hadadž, kterou obývají cca 4000 polokočovných beduínů. Tato osada nebyla dlouho oficiálně uznána, přestože o to usilovali její obyvatelé i úřady Oblastní rady Ramat ha-Negev. Později se dočkala uznání a byla začleněna do Oblastní rady Abu Basma.\n\nMaš'abej Sade je na dopravní síť napojen pomocí dálnice číslo 40, ze které tu odbočuje lokální silnice 222.\n\nMaš'abej Sade byl založen v roce 1949. Vznikl ale již roku 1947 pod názvem Chaluca, ovšem tehdy stál západně odtud, severozápadně od dnešní vesnice Revivim. Jeho zakladateli byla skupina členů židovských vojenských jednotek Palmach. Šlo o malý opěrný bod v poušti. Během války za nezávislost v roce 1948 se jeho obyvatelé podíleli na bojích v tomto regionu. Po válce byla vesnice v listopadu 1949 obnovena ale zároveň přesunuta o několik kilometrů do nynější lokality. V roce 1952 byl původní název Maš'abim (משאבים) změněn na Maš'abej Sade na počest zesnulého zakladatele jednotek Palmach Jicchaka Sadeho.\n\nMístní ekonomika je založena na zemědělství (chov dobytka, produkce mléka, chov ryb a drůbeže, polní plodiny) a průmyslu (firma Sagiv). Vesnice od 90. let 20. století zkoumá metody využívání brakické vody pro zemědělské účely. Rozvíjí se turistický ruch (turistická vesnice s ubytováním). Kibuc si stále zachovává některé rysy kolektivního hospodaření. Funguje tu zdravotní středisko, plavecký bazén, obchod se smíšeným zbožím, sportovní areály, knihovna a společenské centrum.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Maš'abej Sade Židé - cca 400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 500 osob).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 452 lidí. Během roku 2013 populace klesla o 7,6 %.\n\n\n"}
{"id": "596245", "url": "https://cs.wikipedia.org/wiki?curid=596245", "title": "Tunceli (provincie)", "text": "Tunceli (provincie)\n\nProvincie Tunceli je území v Turecku ležící v regionu Východní Anatolie. Do roku 1936 se provincie jmenovala Dersim (což v kurdštině znamená \"stříbrné dveře\"). Rozkládá se na ploše 7 774 km a na konci roku 2009 zde žilo 83 061 obyvatel. Hustota zalidnění je v této provincii vůbec nejmenší v celé zemi.\n\nProvincie je známá díky Dersimskému povstání Kurdů v letech 1937 až 1938, které bylo potlačeno státním vojskem za použití masívního násilí, které si vyžádalo na 13 tisíc obětí.\n\nProvincie Tunceli se administrativně člení na 8 distriktů:\n"}
{"id": "596249", "url": "https://cs.wikipedia.org/wiki?curid=596249", "title": "Melbourne Park", "text": "Melbourne Park\n\nMelbourne Park je sportovní centrum ležící v Melbourne Sports and Entertainment Precinct (Středisku melbournského sportu a zábavy) v Melbourne, v australském spolkovém státě Victoria. Od roku 1988 je dějištěm úvodního tenisového grandslamu sezóny Australian Open, hraného na přelomu ledna a února. Dříve zde měl domovskou halu basketbalový tým Melbourne Tigers a po úpravě plocha sloužila k bruslení, koncertům, cyklistice, stejně jako k plavání či motorsportu.\n\nCentrum je provozováno společností Melbourne & Olympic Parks, pod kterou také spadá sousední multifunkční olympijský stadión. Část areálu nazvaná Yarra Park funguje samostatně.\n\nSídlí zde národní tenisový svaz Tennis Australia.\n\nMelbourne Park byl postaven v roce 1988 vedle železničního překladiště a železničních tratí Jolimont Yards jako nové domovské sportoviště pro Australian Open, protože bývalé nedostačovalo rozlohou. Původní název do roku 1996 zněl National Tennis Centre ve Flinders Parku. Poté victorijský premiér Jeff Kennett rozhodl areál přejmenovat na Melbourne Park, aby učinil celosvětovou reklamu městu, pokud se bude jeho název díky grandslamu objevovat v médiích. To se ovšem v první fázi setkalo s ostrou kritikou.\n\nPřestože je park nejvíce znám díky tenisovému turnaji, odehrává se v něm řada dalších sportovních událostí a hudebních koncertů. Účinkovali zde Aerosmith, Cher, Phil Collins, Neil Diamond, Céline Dion, Dixie Chicks, Bob Dylan, Fall Out Boy, Janet Jackson, KISS, Madonna, Metallica, Kylie Minogue, Mötley Crüe, My Chemical Romance, Pearl Jam, Pink Floyd, Red Hot Chili Peppers, Sting, Shania Twain a další.\n\nKaždoročně je zde pořádána taneční soutěž Two Tribes dance festival.\n\nRod Laver Arena pojmenovaná po tenisové legendě Rodu Laverovi, dříve známá jen jako centrální dvorec, má kapacitu 14 820 diváků a je vybavena zatahovací střechou.\n\nDruhým největším kurtem je Melbourne Arena, dříve známá jako Hisense Arena a Vodafone Arena, postavená roku 2000. Během Her Commonwealthu 2006 byl stadion přechodně multifunkčním sportovištěm. Dvorec má kapacitu 10 500 diváků a je také opatřen zatahovací střechou.\n\nPark obsahuje další tři velké kurty, bývalý dvorec č. 1 nese jméno Margaret Court Arena po australské tenistce Margaret Courtové. Od roku 2015, kdy byla dokončena jeho rekonstrukce včetně instalace zatahovací střechy, jeho kapacita činí 7 500 návštěvníků. V letech 1988–2007 se turnaj hrál na povrchu Rebound Ace, v období 2008–2019 jej nahradil Plexicushion a od roku 2020 byl na dvorce celé Australian Open Series položen GreenSet.\n\nMelbourne Park leží v sousedství Melbourne Cricket Ground v parku Yarra, nachází se v něm několik lávek pro chodce křižující dvě oddělené železniční trati. Nachází se pět minut chůze od železničních stanic Richmond a Jolimon a pět minut cesty tramvají z centra linkou č. 70.\n\nK roku 2017 měl Melbourne Park 26 dvorců, z toho dvacet dva z nich otevřených (outdoorových) a zbylé čtyři halové (indoorové). Sedmnáct kurtů sloužilo k soutěžím na Australian Open a osm bylo tréninkových.\n\n"}
{"id": "596250", "url": "https://cs.wikipedia.org/wiki?curid=596250", "title": "Grafenegg", "text": "Grafenegg\n\nGrafenegg je městys v okrese Krems-Land v rakouské spolkové zemi Dolní Rakousy. Původně se obec jmenovala \"Etsdorf-Haitzendorf\", ale v srpnu 2003 se přejmenovala na Grafenegg.\n\nAreál zámku Grafenegg je dějištěm vyhlášeného hudebního festivalu (Musik-Festival Grafenegg).\n\nGrafenegg leží severně od Dunaje v regionu Weinviertel v Dolních Rakousích. Obcí protéká řeka Kamp. Plocha městyse zahrnuje 25,58 kilometrů čtverečních:\n\n(V závorkách je uveden počet obyvatel v roce 2001 :\n\nV jádru země Dolních Rakous jsou dějiny stejně proměnlivé jako dějiny celého Rakouska.\n\n\nStarostou městyse je Anton Pfeifer, vedoucí kanceláře Herbert Wolf.\n\nV obecním zastupitelstvu je 21 křesel. Po obecních volbách konaných 14. března 2010 byla křesla podle získaných mandátů rozdělena takto:\n\n\n\nZámek Grafenegg je jako stvořený k pořádání mezinárodních kulturních festivalů. Má k dispozici venkovní jeviště (1750 míst) a koncertní sál (1300 míst) upravený architekty „Schröder Schulte-Ladbeck“. Od léta 2007 je tu každoročně Hudební Festival Grafenegg. Uměleckým vedoucím je klavírista Rudolf Buchbinder (* 1946). Dále se v zámeckém parku od roku 2008 pořádá „dolnorakouská zemská výstava“.\n\n\nNezemědělských pracovišť bylo v roce 2001 104, zemědělských a lesnických pracovišť bylo v roce 1999 zjištěno 221. Počet výdělečně činných osob v místě bydliště bylo při sčítání lidu 2001 zjištěno 1292, tj. 47,38 %.\n\n\n"}
{"id": "596251", "url": "https://cs.wikipedia.org/wiki?curid=596251", "title": "Tunceli", "text": "Tunceli\n\nTunceli, či též Dersim, je město v Turecku, hlavní město stejnojmenné provincie ve Východní Anatolii. V roce 2009 zde žilo 31 599 obyvatel. Město je obklopeno pohořím Taurus.\n"}
{"id": "596254", "url": "https://cs.wikipedia.org/wiki?curid=596254", "title": "Seznam států Evropy a jejich správních celků", "text": "Seznam států Evropy a jejich správních celků\n\nNásledující tabulka obsahuje nezávislé státy na evropském kontinentu a jejich správní celky. Nejedná se o konečný seznam, tabulka nemusí být zcela aktuální.\n\n \n"}
{"id": "596256", "url": "https://cs.wikipedia.org/wiki?curid=596256", "title": "Edward Said", "text": "Edward Said\n\nEdward Wadie Said (1. listopadu 1935, Jeruzalém – 25. září 2003, New York) byl palestinsko-americký představitel kulturálních studií, v nichž rozvíjel to, čemu se říká \"postkoloniální teorie\".\n\nEdward Said se narodil 1. 11. 1935 v Jeruzalémě do prosperující rodiny. Rodiče ho pojmenovali po anglickém korunním princi Edwardovi, zároveň však měl arabské příjmení Said, což později zapříčinilo jeho pocity vykořeněnosti a nepatřičnosti, které ho provázely celé dětství a dospívání. V roce 1937 se s rodiči přestěhoval do egyptské Káhiry, do luxusní čtvrti Zamálek obývané především bohatšími imigranty a do roku 1947 také nepravidelně pobývali v Palestině, kde se setkávali s příbuznými.\n\nSaidův otec Wadí Said pocházel z Jeruzaléma, ke kterému měl negativní postoj. V dospělosti emigroval do Spojených států, kde sloužil za 1. světové války v armádě a stal se americkým občanem. Po devíti letech se na naléhání své matky vrátil do Palestiny. Matka Edwarda Saida, Hilda Saidová, se narodila v Nazaretu, ačkoli její matka pocházela z Libanonu a ona sama v této zemi studovala. Edward si byl s otcem celý život cizí, k matce měl velmi blízko. Jak sám autor píše ve své autobiografii Nikam jsem nepatřil, ani tento vztah nebyl bezproblémový, protože Hilda Saidová byla velmi rozporuplná žena a její láska k dětem se střídala s krutou kritikou. Matka na Edwarda mluvila arabsky i anglicky, vyrůstal tak jako bilingvní dítě a nikdy nedokázal určit, který jazyk ovládal jako první. Celá rodina praktikovala protestantské křesťanství, Saidův dědeček byl baptistickým kazatelem v Nazaretu.\n\nSaid byl i politickým aktivistou, angažoval se ve věci práva Palestinců na sebeurčení. Prosazoval jejich rovnoprávnost v rámci Izraele.\n\nČasto též kritizoval americkou zahraniční politiku, zejména v souvislosti s válkou v Iráku. Edward Said byl také jedním z vůdčích literárních kritiků poslední čtvrtiny 20. století.\n\nByl považován za vyčnívajícího představitele poststrukturalistů.\n\nSaid se v roce 1962 oženil s Maire Jaanus, ale o pět let později se nechal rozvést. Jeho druhou ženou byla Mariam Cortas, kterou si vzal v roce 1970 a se kterou měl dvě děti.\n\nBěhem svého života získal 20 čestných doktorátů a několik prestižních ocenění. V roce 1998 se stal prvním americkým nositelem Al Owais Award, ceny za úspěchy na poli arabské kultury a umění, mimo to mu bylo udělena například cena Lannan Literary Award za celoživotní dílo nebo Bowdoin Award udílená Harvardovou univerzitou.\n\nEdward Said zemřel 25. září 2003 v New Yorku na následky leukémie.\n\nJeho nejznámější prací je kniha Orientalismus, ve které se inspiroval Foucaultovou teorií diskurzu. Prohlásil, že \"Východ\" je diskurzivní konstrukt Západu, jehož cílem je udržet západní hegemonii. Ve skutečnosti podle Saida žádný soudržný celek Východu nikdy neexistoval, ani kulturně, ani politicky, a každá oblast reagovala na kolonialismus a imperialismus zcela osobitě. Podle Saida kolonialismus nebyl jednosměrný, kolonizovaná území také silně ovlivnila kulturu kolonizátorů.\n\nŠkolní docházku zahájil Edward Said v Káhiře v britské prestižní přípravné škole a v roce 1946 nastoupil do Káhirské školy pro americké děti. Během pobytu rodiny v Palestině navštěvoval školu sv. Jiří v Jeruzalémě, kde studoval mimo jiné také jeho otec a většina rodiny. Jako žák byl Edward velmi zvídavý a bystrý, ale měl však problém s pravidly, a proto pro něj otec vytvořil přísný režim mimoškolního vzdělání. Díky otcově důkladnosti ovládal i řadu sportů, mimo jiné tenis, box, kriket, fotbal a plachtění. Také se naučil hrát na klavír a po celý život ho provázela vášeň pro hudbu a operu.\nV roce 1949 nastoupil v Egyptě na chlapeckou Victoria College, odkud byl však vyloučen a studium dokončil na americké internátní škole Mount Hermon v Nové Anglii.\nBakalářské studium absolvoval na Princetonu v roce 1957, magisterský i doktorský titul získal Said na Harvardu v letech 1960 a 1964.\n\nAž do konce svého života posléze pracoval na Kolumbijské univerzitě, nejprve jako učitel angličtiny a poté jako profesor anglické a komparativní literatury.\n\nTransformace politického smýšlení Edwarda Saida nastala v roce 1967 důsledkem vítězství Izraele v arabsko-izraelské válce. Jedna z příčin Saidova palestinského sebeuvědomění byla také samotná domácí a zahraniční politika Spojených států a neustálý rasismus vůči Arabům, muslimům a Palestincům. Said kritizuje západní žurnalistiku, která se nevyjádřila k problematice sionistického teroru vůči Palestincům. V roce 1977, kdy jen málo Palestinců bylo schopno připustit, že Židé měli na Palestinu historické nároky, řekl: \"„Nezpochybňuji jejich tvrzení, ale jejich tvrzení vždy znamená palestinské vyvlastnění.“\" Jako jeden z mála palestinských spisovatelů zdůvodnil svoji kritiku Izraele, vysvětlil jeho složitý problematický charakter při pronásledování evropských Židů a ohromný dopad sionistické myšlenky na evropské svědomí. V samém roce byl zvolen do Palestinské národní rady, kde odmítal politiku ozbrojeného boje, a kvůli odkazu na holocaust začal uznávat existenci dvou států, tedy Izraele a Palestiny. Tato politika byla přijata na zasedání PNC v Alžíru v roce 1988.\n\nV roce 1989 řekl v interview s magazínem New York, že \"„situace Palestinců je situace obětí“\". Said odmítá terorismus jakékoliv podoby, a to jak ten palestinský, tak i izraelský.\n\nEdward Said byl zároveň kritikem samotného politického stavu Blízkého Východu, konkrétně jeho nedostatku demokracie a zkorumpovanosti tamních vlád. Zároveň usiloval o interakci s Izraelci, což se později projevilo v hluboké přátelství s izraelsko-argentinským pianistou Danielem Barenboinem.\n\nV roce 1978 vydal knihu Orientalismus. \"„Smyslem orientalismu není \"pravdivé\" či \"objektivní\" poznání života v Orientu, ale konstrukce mýtů a stereotypů o tomto životě, které měly ukázat jeho odlišnost od života na Západě. Orientalismus je tak konstrukcí Orientu stejně jako představ Západu o sobě samém.\"\" V knize uvádí, že počátky studií orientalismu jsou odhadovány na začátku 18. století. Zároveň Said zmiňuje, že se samotné dílo snaží poukázat na to, že \"„evropská kultura získala sílu a identitu tím, že se vydala proti Orientu…“.\" Vychází z Foucaultových děl Archeologie vědění a Dohlížet a trestat. Prezentuje myšlenku, že orientalismus je postup, kterým Západ Východu vládne, spravuje ho a přetváří. Evropa sílila právě díky svému vymezení vůči Orientu. Přiznává, že při psaní knihy si však uvědomoval, že on sám je „orientálcem” a během dětství stráveného v britských koloniích se i tak cítil.\n\nJedním z faktorů, který ovlivnil Orientalismus, byl politický pohled a předsudky vůči arabskému obyvatelstvu a islámu.\n\nOrientalismus je také považován za akademickou disciplínu, kdy se pomocí \"„-ism ve slově orientalism liší od každé akademické disciplíny…\"\". Said zároveň považoval různé výzkumy orientalismu částečně jako proces získávání určitého množství znalostí, které západní civilizaci postupně umožnilo rozvoj svého vlivu na Blízkém Východu.\n\nOrientalismem rozumí hlavně britské a francouzské kulturní aktivity, které v sobě nesly vždy nádech západní převahy. S tímto je spojena i Napoleonova výprava do Egypta, kam byli převezeni odborníci, kteří tento kontinent zkoumali. Podle britského státníka a diplomata Evelyna Baringa, známý také jako Lord Cromer, byli lidé z Orientu či Arabové vnímáni jako \"„naivní zvířata“\" a \"„vynalézaví lháři“\", kteří se nemohou rovnat evropské civilizaci. Ve 20. století se objevuje i tendence americké nadvlády. Said zmiňuje, jak orientalistické názory jsou v dnešním světě běžné. V díle autor naznačil i budoucí vnímání islámu.\n\nPost-koloniální teorie studují dopad evropského dobývání na kolonizované země, zabývají se jejich reakcemi vůči koloniálnímu utlačování jejich původní kultury. Teorie se dále zaměřují na to, jaký měla kolonizace vliv např. na jazyk, místní politiku, literaturu apod. Edward Said zdůraznil důležitost zeměpisné role v rámci koloniálních debat, kdy říká, že geografie a místo jsou důležitými znaky nejen pro samotnou kulturu, ale také pro formování identity jedince. Said zmiňuje, že skrze umění a poezii se obyvatelé kolonizovaných zemí snaží ukázat svoji touhu po svobodě. V rámci post-koloniálních teorií přispěl analýzou koloniálního diskurzu, konceptem tzv. světoznalosti, sekulární kritikou, ametérismem a kontrapuntální analýzou.\n\nKontrapuntální analýzu Said využívá v rámci interpretace koloniálních textů z pohledu kolonizátora a kolonizované země. Pomocí kontrapuntální interpretace zobrazuje texty z různých úhlů pohledů, zároveň korespondují s historickými a biografickými texty. Směřuje k perspektivě imperialismu a vzdoru vůči němu.\n\nPomocí konceptu světoznalosti se snaží Said podat náhled na roli intelektuálního jedince v současné společnosti. Said dále říká, že je „lidská historie tvořena lidskými bytostmi“. Hlavní myšlenkou Saidovy světoznalosti je schopnost intelektuálních jedinců říct cokoliv, co je pro jejich svět důležité, protože jejich intelekt nemůže být osvobozen od skutečného světa, ve kterém žijí.\n\n"}
{"id": "596262", "url": "https://cs.wikipedia.org/wiki?curid=596262", "title": "Daniel Stern", "text": "Daniel Stern\n\nDaniel Stern (16. srpna 1934 − 12. listopadu 2012) byl americký psychoanalytik, ústřední představitel tzv. \"Bostonské skupiny\", kterou lze řadit k interpersonální psychoanalýze, ale jejíž postavení je přesto specifické, právě kvůli vlivným Sternovým teoriím vývoje dítěte.\n\nStern rozlišil čtyři formy sebeprožívání, které vznikají v různém období dětského vývoje. Lidské já (Self) tak má čtyři úrovně:\n\n\nPodle Sterna je také významné, jaký \"způsob bytí s druhým\" si kojenec osvojí. Na to má zásadní vliv matka. Je-li matka opravdu zaujatá dítětem, osvojí si dítě autentický způsob bytí. Je-li matka depresivní a pokouší se dítě stimulovat nespontánně, odpovídá dítě stejně falešnou odezvou a osvojí si \"falešný způsob bytí\".\n\n\n"}
{"id": "596263", "url": "https://cs.wikipedia.org/wiki?curid=596263", "title": "Sputum", "text": "Sputum\n\nSputum, lidově řečeno chrchel, je výměšek dýchacího ústrojí a vykašlaná hmota, charakterizovaná jako zmnožený sekret dýchacích cest. Sputum může být použito k cytologickému či mikrobiologickému vyšetření (ve sputu se kultivují a určují kmeny virů, bakterií a plísní).\n\nHnisavý = purlentní, žlutý\n\nHnilobný = rozpad plicní tkáně\n\nU mikroskopického vyšetření se zjišťuje přítomnost leukocytů, mykobaktéria tuberkulózy (TBC), nádorových buněk apod. Sputum se odebírá do sterilních širokých zkumavek (tzv. sputovky), ráno, nalačno, nemocný si nejprve vypláchne ústa vodou, vyplivne sliny do buničiny, poté se zhluboka nadechne a sputum vykašle do zkumavky.\n\nPři cytologickém vyšetření se zjišťuje původ, struktura, funkce a patologie buněk. Většinou je nutný sběr 3 vzorků.\n\n"}
{"id": "596275", "url": "https://cs.wikipedia.org/wiki?curid=596275", "title": "Seznam základních škol v Ústí nad Labem", "text": "Seznam základních škol v Ústí nad Labem\n\nToto je seznam základních škol v Ústí nad Labem:\n\n\n"}
{"id": "596276", "url": "https://cs.wikipedia.org/wiki?curid=596276", "title": "Andy Bown", "text": "Andy Bown\n\nAndy Bown (* 27. března 1946 Londýn, Spojené království), vlastním jménem Andrew Steven Bown, je anglický hudebník, klávesista a baskytarista.\n\nPrvní větší skupinou, ve které Andy Bown působil společně s Peterem Framptonem, byli The Herd (vystupovali na britské scéně mezi lety 1965 a 1968), kde hrál na klávesy. Po jejich rozpadu strávil dva roky ve skupině Judas Jump. V 70. letech 20. století začal používat i baskytaru (hrál tehdy s Framptonem) a v roce 1973 začal spolupracovat jako studiový klávesista se skupinou Status Quo. Plnoprávným členem této kapely se stal v roce 1976.\n\nBěhem 70. let vydal Bown několik singlů, které se však v žebříčcích neumístily, i několik alb, první z nich, \"Gone to My Head\" v roce 1972.\n\nV letech 1980 a 1981 hrál jako baskytarista „stínové kapely“ (Surrogate Band) na turné The Wall skupiny Pink Floyd. Jako klávesista se podílel na albu \"The Final Cut\" (1983) téže kapely i desce \"The Pros and Cons of Hitch Hiking\" (1984) jejich baskytaristy Rogera Waterse.\n\nAndy Bown dodnes působí v Status Quo, kde hraje klávesy, kytaru a harmoniku. Jako skladatel se podílel na mnoha skladbách skupiny.\n\n\n"}
{"id": "596279", "url": "https://cs.wikipedia.org/wiki?curid=596279", "title": "Cesta do Ameriky", "text": "Cesta do Ameriky\n\nCesta do Ameriky (anglicky \"Coming to America\") je americký film z roku 1988, jde o romantickou situační komedii režiséra Johna Landise s Ediem Murphym v hlavní roli.\n\nAkeem (Eddie Murphy) je korunní princ a jediný potomek krále Jaffe Joffera a královny Aoleon ve fiktivní africké zemi Zamunda. Od narození žije ve velkém přepychu a v bohatství. Jeho rodiče mu obstarávají vše nač si vzpomene, a to včetně jeho budoucí manželky a královny. To však Akeemovi nevyhovuje. Vydá se proto do Ameriky, nejen na zkušenou, ale především zde najít nevěstu podle svého vlastního gusta. Usadí se společně se svým druhem Semmim (Arsenio Hall) v New Yorku v Queensu ve starém a nevzhledném domě, ve kterém v přízemí sídlí pánské holičství a kadeřnictví. Nevěstu hledá nejprve v ubytovacích a občerstvovacích podnicích nevalné pověsti a kvality, což ale nevede k žádoucímu výsledku. Nakonec si od místních lidí nechá poradit, že s běžnou americkou dívkou se může seznámit na místní dobročinné akci. Zde se seznámí z rodinou pana McDowella (John Amos), zejména s jeho dvěma dcerami Lisou (Shari Headley) a Patricií. Aby získal pozornost své vyvolené, nechá se s Akimem inkognito zaměstnat v restauraci u pana McDowela, aniž by prozradil kým je. Se sympatickou dívkou Lisou, která zde také pracuje se nakonec seznámí i velmi sblíží, nicméně krize propukne v okamžiku, kdy do USA přijedou oba Akimovi rodiče a celá věc se provalí. Lisa Akimovi uteče a nechce s ním mít nic společného. Rodičům se však podaří tento nesvár nakonec urovnat a vše skončí happyendem a královskou svatbou.\n\n\n\n"}
{"id": "596281", "url": "https://cs.wikipedia.org/wiki?curid=596281", "title": "Wilhelm Stekel", "text": "Wilhelm Stekel\n\nWilhelm Stekel (18. března 1868 – 25. června 1940 Londýn) byl rakouský psycholog a psychoanalytik, jeden z prvních spolupracovníků Sigmunda Freuda, jehož však Freud později zapudil (podobně jako C. G. Junga, Alfreda Adlera, Otto Ranka, či Sándora Ferencziho).\n\nNarodil se v Bukovině (dnešní území Ukrajiny). Jeho první psychoanalýzou ovlivněné texty se týkaly tématu onanie. Nejznámějším se stal však svou prací o výkladu snů (\"Die Sprache des Traumes. Eine Darstellung der Symbolik und Deutung des Traumes in ihren Beziehungen zur kranken und gesunden Seele für Ärzte und Psychologen\"), kterou Freud citoval i v pozdějších vydáních vlastního \"Výkladu snů\".\n\nPosléze se věnoval též tématu psychicky podmíněné impotence a frigidity, kleptomanie, pyromanie či fetišismu (hovořil o tzv. normálním fetišismu, kdy fetiš je přemostěním k objektu lásky, oproti patologickému fetišismu, kdy fetiš objekt lásky nahrazuje).\n\nFreud Stekela zapudil především za jeho názor, že \"\"každá úzkost je v jádru úzkostí ze smrti\"\".\n\nStekel spáchal roku 1940 sebevraždu, poté co uprchl z nacisty obsazeného Rakouska do Londýna a zřejmě se s faktem emigrace nevypořádal.\n\nBOS, Jaap, GROENENDIJK, Leendert: \"The Self-Marginalization of Wilhlem Stekel\", New York, Springer 2006. ISBN: 978-0-387-32699-3\n"}
{"id": "596283", "url": "https://cs.wikipedia.org/wiki?curid=596283", "title": "Tom Shark", "text": "Tom Shark\n\nTom Shark je literární postava soukromého detektiva z povídek Elisabeth von Aspern-Buchmeierové, jehož případy se odehrávají v období první poloviny 20. století. Celé dílo obsahuje několik set delších povídek, které byly uveřejňovány v letech 1928 až 1952. Další příběhy Toma Sharka napsal až o čtyřicetpět let později (1997) spisovatel Theo Marabini a povídky posléze vycházely také jako komiksy. \n\n\"Kdo jest Tom Shark? Málo čtenářů zná tohoto odvážného muže z krátkých poznámek amerických časopisů, které již delší dobu přinášely zprávy o jeho odvážných a hrdinských činech. Tom Shark, nepřekonatelný světový detektiv, dlí právě se svým nerozlučným přítelem a spolupracovníkem Pittem Strongem a věrným sluhou Billem v Evropě a proslavuje se i zde mnoha hrdinskými činy. Dr. Pitt Strong, známý americký žurnalista, líčí v každém svazku velmi poutavě všechna dobrodružství, která společně prožili.\" Tímto sloganem byl uveden každý nový sešit s povídkou.\n\nTom Shark bydlel v domku na Wallotstrasse v Berlíně. Zápisky o všech vybraných případech pořídil jeho největší přítel a spolupracovník doktor Pitt Strong. Častým pomocníkem při jejich pátrání je černošský sluha Bill. Na rozdíl od příběhů Sherlocka Holmese není zde natolik patrné rozdělení úloh (geniální detektiv, přitroublý přitakávač), ale mnohdy vyřeší případ Pitt Strong, nebo je oba zachrání v poslední chvíli Bill. Skladbou příběhů jsou tak \"tomšarkovky\" podobné spíše \"dime novels\" Nicka Cartera, se zasazením do německého prostředí. Ostatně v tom není Elizabeth von Aspernová první ani ve své zemi, již na počátku 20. století zde vycházely příběhy detektiva Stagarta (\"Fritz Stagarts Abenteuer\", 1905) Maxe Ladenburga, detektiv Frank (\"Erlebnisse des Detectiv Frank\", 1908) Matthiase Blanka či Dobrodružství Joe Jenkinse (\"Abenteuer des Joe Jenkins\", 1915) Paula Rosenhayna.\n\nV roce 1937 donutili němečtí cenzoři autorku, aby z detektiva Sharka udělala německého špióna, který operuje na území Francie, Velké Británie či Dánska. Po dvou letech dochází k dalším výrazným zásahům, kdy z Toma Sharka se stává Tom Greif, Strong dostává křestní jméno Peter a černošský sluha Bill je vyměněn za árijského Karla Maschka. V této upravené verzi vyšlo dalších 67 příběhů, načež roku 1941 zakázaly úřady Sharka-Greifa definitivně. V roce 1948 bylo vydávání na čtyři roky obnoveno, ale po emigraci autorky do Kanady se počet příběhů ustálil na 610. V osmdesátých letech bylo na nátlak čtenářů i literárních teoretiků postupně vydávání obnoveno. Se zcela novými příběhy přišel v letech devadesátých Theo Marabini, a pokračuje v psaní dodnes. \n\n"}
{"id": "596284", "url": "https://cs.wikipedia.org/wiki?curid=596284", "title": "Zemun", "text": "Zemun\n\nZemun (srbskou cyrilicí Земун) je jednou z městských částí Bělehradu. Nachází se na samém severozápadě města, na břehu Dunaje, až za Novým Bělehradem. Se srbskou metropolí je propojen právě socialistickým sídlištěm z jugoslávských časů. Zemun je znám jako ta část Bělehradu, která je v naprostém kontrastu ke zbytku města; původně byl součástí Rakousko-Uherska jako maďarské město (Zimony) a proto se jistým způsobem vyděluje. V moderní době je také znám podle místního tzv. zemunského klanu, který bývá obviňován z řady zločineckých aktivit v zemi.\n\nZemun se nachází na ústí Sávy a Dunaje a v jihovýchodním cípu Sremu, na pravém břehu Dunaje a nedaleko od ústí Sávy. Územně, historicky, politicky, kulturně a ekonomicky, stejně jako z dopravního hlediska je vázán na Bělehrad, jehož formální součástí je od roku 1934. Zemun je také významným průmyslovým centrem v Srbsku; nacházejí se tu závody na zpracování kovů, textilu, kůže a výroby obuvi, chemicko-farmaceutické, jakož i dřevozpracující. Zemun je také dopravní a říční křižovatkou. V současné době se rozšiřuje směrem na západ a jihozápad, kde se spojuje v jeden urbánní celek s Novým Bělehradem.\n\n"}
{"id": "596286", "url": "https://cs.wikipedia.org/wiki?curid=596286", "title": "Evropská liga UEFA 2010/11", "text": "Evropská liga UEFA 2010/11\n\nSezóna 2010/11 Evropské ligy byla 2. ročníkem klubové soutěže pro evropské fotbalové týmy, která od 2009 roku nahradila dřívější Pohár UEFA. Obhájcem titulu byl španělský klub Atlético Madrid. Finálový zápas se odehrál 18. května 2011 na stadionu Aviva Stadium v Dublinu.\n\nTohoto ročníku se účastnilo 194 týmů z 53 členských zemí UEFA. Účastnická místa byla přidělená na základě ligových koeficientů UEFA, který hodnotil účast jednotlivých týmu v evropských šampionátech v letech 2004/05 - 2008/09:\n\nVítěz Evropské Ligy UEFA 2009/2010 Atlético Madrid měl zajištěný přímý postup do skupinové fáze. Kvůli nedostačujícímu výsledku v domácí lize nezajistil si práva účastí v Lize Mistrů. Účast v Evropské Lize si zajistil také díky účastí ve finále španělského ligového poháru Copa del Rey 2009/10 (postup do 3. předkola). Díky přímému postupu Atlética do skupinové fáze vzniklo jedno neobsazené místo pro tým ve 3. kvalifikačním kole. Tato situace byla vyřešena následujícím způsobem: vítěz domácího poháru země 28 (Finsko) postoupil automaticky z 2. do 3. předkola, a vítězové domácích pohárů zemí 52 a 53 (Malta a San Marino) postoupili automaticky z 1. předkola do 2. předkola.\n\nRozlosování probíhala v Nyonu ve Švycarsku, sídle UEFA.\n\nRozlosování proběhlo 21. června 2010 ve švýcarském Nyonu. První zápasy se odehrály 1. července 2010 a odvety 8. července 2010. V tabulce jsou uvedeny výsledky zápasu, v závorkách důvod účastí v kvalifikační fázi. Jednotlivé zkrátky znamenají: \n\nPrvní zápasy se odehrály 15. července, a odvety 22. a 23. července 2010.\n\nPrvní zápasy se odehrály 29. července (jeden zápas 27. července), odvety 5. srpna 2010 (jeden zápas 3. srpna).\n\nRozlosování 4. předkola proběhlo 6. srpna 2010, první zápasy se odehrály 19. srpna (dva 17. srpna), odvety 26. srpna (jeden zápas 24. srpna) 2010.\n\n\nLos základních skupin se uskutečnil 27. srpna v Monaku. Zápasy probíhaly 16. září, 30. září, 21. října, 4. listopadu, 1. a 2. prosince, 15. a 16. prosince 2010. \nDo skupinové fáze postoupily týmy, které byly vyřazené v play-off (4. předkole) Ligy mistrů, a obhájce titulu - Atlético Madrid.\n\nV této fázi se utkalo 32 týmů:\n\nVítězové skupin Evropské ligy a 4 nejlepší týmy které postoupily z 3. místa skupin Ligy mistrů byly rozlosováné proti týmům z 2. míst ve skupinach Evropské ligy a zbývajicím týmům z 3. místa skupin Ligy mistrů. Týmy ze stejné země a stejné skupiny nemohly být rozlosováné proti sobě ve stejném zápasu.\n\nOd této fáze byly týmy rozlosované nezávisle na místě ve skupině a zemi z které pocházejí.\n\nLiga mistrů UEFA 2010/11\n"}
{"id": "596288", "url": "https://cs.wikipedia.org/wiki?curid=596288", "title": "DiGeorgův syndrom", "text": "DiGeorgův syndrom\n\nDiGeorgův syndrom (DGS), jinak též velokardiofaciální syndrom či hypoplázie brzlíku a příštitných tělísek) patří mezi takzvané mikrodeleční syndromy či syndromy genů naléhajících na sebe. Syndrom byl popsán v roce 1968 dětským endokrinologem Angelo DiGeorgem.\n\nNejčastější příčinou tohoto syndromu je delece na dlouhém raménku 22. chromozomu (úsek 22q11), která je přítomná u 90 % pacientů s DGS. Stejnou deleci nacházíme i u dvou dalších, fenotypově téměř totožných syndromů – Takaova syndromu a Shprintzenova syndromu. Pro samotný DiGeorgův syndrom je pak nejtypičtější \"delece úseku 22q11.2\". Popsány byly případy s mutací T-BOX 1 genu (TBX1) – tedy specifického transkripčního faktoru.\n\nSyndrom se vyskytuje většinou sporadicky, popsány jsou však i případy familiárního výskytu (výskyt v rodině), kde syndrom vykazoval autozomálně dominantní typ dědičnosti. Mimo vlastní deleci 22q11 byly popsány i translokace – např. t(2; 22), t(4; 22) či t(20; 22). Charakteristické příznaky tohoto syndromu byly popsány i u delecí na jiných chromosomech, než v oblasti 22q11 – například del(10p13), del(18q21.33) či del(4q21.3-q25).\n\nVzhledem k podobným fenotypovým projevům (obecně velokardiofaciální anomálie) a stejné deleci jsou v poslední době DiGeorgův, Shprintzenův a Takaův syndrom řazeny pod označení \"CATCH 22\" (: \"C\"ardiac abnormality / \"a\"bnormal facies, \"T\" cell deficit due to thymic hypoplasia, \"C\"left palate, \"H\"ypocalcemia due to hypoparathyroidism resulting from \"22\"q11 deletion; akronym CATCH 22 je inspirován názvem knihy \"Hlava XXII\", anglicky: \"Catch-22\", od Josepha Hellera).\n\nDiGeorgův syndrom je porucha vývoje třetí a čtvrté žaberní výchlipky, jejímž následkem je omezený vývoj (až úplná absence) brzlíku a příštitných tělísek. Narušen může být i vývoj štítné žlázy a ultimobranchiálního tělíska. Typické jsou rovněž vrozené vady srdce a velkých cév a různé abnormality v obličejové krajině včetně rozštěpů. Relativně častá je i mentální retardace.\n\nPostižení je variabilní a jeho závažnosti je úměrný deficit T-lymfocytů, které jsou přítomny pouze v nízkých hladinách a v některých případech T-lymfocyty zcela chybí. Redukovány jsou i orgánové thymodependentní oblasti jako parakortikální zóny lymfatických uzlin. Deficit T-lymfocytů má sklon se s věkem normalizovat a okolo 5 let věku mohou T lymfocyty dosáhnout normálních hodnot. Mimo poruchy imunity a náchylností především k některým virovým a mykotickým infekcím se syndrom vyznačuje i hypokalcémií (kvůli nepřítomnosti parathormonu z příštitných tělísek) a případnou tetanií.\n\nLéčba je symptomatická v těžších případech je možnost transplantace kostní dřeně s periferními lymfocyty či transplantát z kultivované thymové tkáně. Obličejové a srdeční vady je možno řešit chirurgickou cestou.\n\n"}
{"id": "596290", "url": "https://cs.wikipedia.org/wiki?curid=596290", "title": "Elisabeth von Aspern-Buchmeier", "text": "Elisabeth von Aspern-Buchmeier\n\nElisabeth von Aspern (1905 Rőttis – 1989 Kanada) byla německá spisovatelka, autorka 610 příběhů legendárního Toma Sharka, které napsala pod pseudonymem Pitt Strong, který zde vystupuje jako jeho největší přítel a nejbližší spolupracovník a vypravěč. Dále napsala ve třicátých letech sérii \"Black Bird\" pod pseudonymem Harald West. Další pseudonymy: Elisabeth Ney, Eva Maria Bernauer, Hans Bundler, Ph. Collin, E. Haller, Harry Felden, Peter Glueck, William Graham, Margaret Malten, Fritz Nordmann, Peter Strunz, Harald Westmann, Bernard Zecht.\n\nŠlo o německou baronku pocházející z významného šlechtického rodu von Aspernů. Dostalo se jí soukromého vzdělání, zabývala se hudbou a od roku 1928 psaním příběhů pro sešitové edice. Psát začala vlastně kvůli sázce se svými přáteli, kdy v době svého mládí v rozhořčení nad \"dílem\" některého z kolegů prohlásila, že dokáže napsat lepší povídky, které budou ihned publikovány. Během několika týdnů napsala tři povídky s Tomem Sharkem a odeslala je do nakladatelství Freya z Heidenau u Drážďan (Freya Verlag Dresden). Vydavatel jí zavolal již druhý den a žádal další povídky. Tuto sázku vyhrála (dvě lahve šampaňského) a počala chrlit povídky v neuvěřitelném tempu. V letech 1939–1941 musela postavy poněmčit a z Sharka se stal Greif, z Pitta Stronga zase Peter Strong a černošský sluha Bill dokonce změnil barvu pleti a stane se Karlem Maschkem. V roce 1941 německý cenzor zakázal vydávání Sharka-Greifa úplně a další příběh vyšel až roku 1949. V roce 1952 se provdala za významného vědce - prof. fyziky Buchmeira a emigrovala do Kanady. \n\n\n"}
{"id": "596291", "url": "https://cs.wikipedia.org/wiki?curid=596291", "title": "Melbourne Sports and Entertainment Precinct", "text": "Melbourne Sports and Entertainment Precinct\n\nMelbourne Sports and Entertainment Precinct (česky: \"Středisko melbournského sportu a zábavy\") je komplex sportovišť a stadionů ležící v Melbourne, v australském svazovém státě Victoria. Nachází se cca 3 kilometry východně od centra metropole mezi předměstími East Melbourne a Richmond a severovýchodním směrem je ohraničen řekou Yarra. Obsahuje Melbourne Park a Olympijský park, které jsou spravovány společně, a také Yarra Park, v němž leží Melbourne Cricket Ground.\n\nStředisko je považováno za první takový sportovní komplex v Austrálii. Pravidelně hostí některé z největších domácích i mezinárodních sportovních událostí jako jsou velké finále v australském fotbale, tenisové Australian Open nebo kriketový zápas „Boxing Day Test“. Centrum bylo dějištěm Letních olympijských her 1956 a Her Commonwealthu v roce 2006.\n\n\n\n"}
{"id": "596294", "url": "https://cs.wikipedia.org/wiki?curid=596294", "title": "Život není jenom legrace (i když většinou ano)", "text": "Život není jenom legrace (i když většinou ano)\n\nŽivot není jenom legrace (i když většinou ano) (2007) je kniha povídek Jiřího Suchého, která vyšla u příležitosti festivalu Město čte knihu v Šumperku.\n\nObsahuje 21 povídek; starší, už publikované, i povídky nové. Na konci knihy je také zařazeno povídání \"Jak vznikaly písničky\".\n\n"}
{"id": "596299", "url": "https://cs.wikipedia.org/wiki?curid=596299", "title": "Tonganosaurus", "text": "Tonganosaurus\n\nTonganosaurus (\"ještěr z distriktu/města Tong'an\") byl rodem vývojově starobylého sauropodního dinosaura, příbuzného rodu \"Omeisaurus\". Žil na území dnešní Číny (provincie Fu-ťien) v období spodní jury (geol. stupně hettang - sinemur, souvrství Yimen). Jediný dosud objevený jedinec byl v roce 2010 popsán podle dvaceti obratlů, kostí přední končetiny a ramenního pletence, kostí zadní končetiny a části kyčle.\n\nObjevený exemplář je subadultní jedinec o délce zhruba 12 metrů. Dospělá velikost tohoto sauropoda však není známá.\n\n"}
{"id": "596300", "url": "https://cs.wikipedia.org/wiki?curid=596300", "title": "Perikardiální třecí šelest", "text": "Perikardiální třecí šelest\n\nPerikardiální třecí šelest je slyšitelný klinický příznak, využívaný při diagnostice perikarditidy (zánět osrdečníku). Kromě perikarditidy se tento šelest může vyskytovat v prvních několika dnech po operaci na otevřeném srdci (tzv. \"postperikardiotomický syndrom\"). Vzniká posouváním a třením zánětlivě změněných listů osrdečníku (perikardu) při pohybech srdce. Je charakterizován jako drsný a škrábavý (může připomínat křupání zmrzlého sněhu pod botou). Je slyšitelný kdekoli na hrudníku, zesiluje při přitlačení fonendoskopu, a jeho poslechové maximum je podél okraje hrudní kosti. Mění se s polohou – lépe je slyšitelný v předklonu a vsedě.\n"}
{"id": "596305", "url": "https://cs.wikipedia.org/wiki?curid=596305", "title": "Otto Fenichel", "text": "Otto Fenichel\n\nOtto Fenichel (2. prosince 1897, Vídeň – 22. ledna 1946, Los Angeles) byl rakouský psychoanalytik se silnými inspiracemi v marxismu.\n\nRoku 1915 začal studovat ve Vídni medicínu a ve stejném roce poznal Sigmunda Freuda (který v tom období přednášel na Vídeňské univerzitě). Psychoanalýzu absolvoval u Paula Federna. Ukončil ji roku 1919 a jako třiadvacetiletý vstoupil do \"Vídeňské psychoanalytické společnosti\". \n\nV roce 1922 se přestěhoval do Berlína, kde se stal členem skupiny levicově orientovaných psychoanalytiků (spolu s Erichem Frommem či Wilhelmem Reichem). Po nástupu nacistů v Německu emigroval do norského Osla. Později se přesunul do Prahy, kde působil v letech 1935-1938. Nakonec odjel do amerického Los Angeles, kde dožil.\n\nJeho texty se nestaly příliš vlivnými, ale ovlivnily Jacquese Lacana v jeho konceptu Falu. Asi nejcitovanějším Fenichelovým článkem je jeho studie o nudě. \n\n"}
{"id": "596306", "url": "https://cs.wikipedia.org/wiki?curid=596306", "title": "Den Rudolfa Maistra", "text": "Den Rudolfa Maistra\n\nDen Rudolfa Maistra (: ) je slovinský státní svátek, který připadá na 23. listopad. V tento den v roce 1918 Rudolf Maister napadl a odzbrojil jednotky \"\" – vojenského uskupení mariborských rakouských Němců vzniklého na sklonku první světové války – čímž získal Maribor a okolí pro budoucí Království Srbů, Chorvatů a Slovinců, resp. Slovinsko. Tento den byl za svátek prohlášen v roce 2005.\n\nTento státní svátek není dnem pracovního klidu.\n"}
{"id": "596308", "url": "https://cs.wikipedia.org/wiki?curid=596308", "title": "Miluj mě víc", "text": "Miluj mě víc\n\nMiluj mě víc (2002) je sbírka povídek od několika českých autorů. Společným tématem je milostný příběh, kde je mezi partnery značný věkový rozdíl. Až na dvě výjimky jsou povídky psané přímo pro tuto knihu. Jde o první knihu nakladatelství Listen s tímto konceptem, podle kterého později nakladatelství vyčlenilo edici Česká povídka.\n\nNa obálce je použita litografie Vladimíra Suchánka.\n\n"}
{"id": "596311", "url": "https://cs.wikipedia.org/wiki?curid=596311", "title": "Nevidzany", "text": "Nevidzany\n\nNázev Nevidzany označuje:\n\n"}
{"id": "596351", "url": "https://cs.wikipedia.org/wiki?curid=596351", "title": "Schůzky s tajemstvím", "text": "Schůzky s tajemstvím\n\nSchůzky s tajemstvím (2003) je sbírka 10 původních povídek českých autorů. Editorem sbírky je Boris Dočekal. Na obálce je použita litografie \"Volně dle Pisanella\" Josefa Kremláčka.\n\n\n"}
{"id": "596360", "url": "https://cs.wikipedia.org/wiki?curid=596360", "title": "Diadora", "text": "Diadora\n\nDiadora je italský výrobce obuvi, sportovních potřeb a sportovního oblečení. Společnost byla založena roku 1948 a dodává sportovní potřeby zejména pro fotbal, tenis, ragby, běh, cyklistiku a atletiku.\n\nSponzoruje také fotbalové týmy (dodává jim sportovní vybavení, dresy aj.). Má smlouvu i s Italskou fotbalovou federací, obléká rozhodčí. Mezi kluby, které používají (nebo v minulosti používaly) vybavení Diadora, patří např.:\n\n\n"}
{"id": "596383", "url": "https://cs.wikipedia.org/wiki?curid=596383", "title": "Sojuz T-10-1", "text": "Sojuz T-10-1\n\nSojuz T-10-1 (nebo také Sojuz T-10a) byla sovětská kosmická loď řady Sojuz, která v roce 1983 měla letět k orbitální stanici Saljut 7. Kvůli havárii se však nikdy na orbitu nedostala. Necelou minutu před startem vypukl požár nosné rakety, záchranný systém (SAS, Sistema avarijnogo spasenija) zajistil oddělení kosmické lodi, která přistála asi 4 km od rampy.\n\n"}
{"id": "596385", "url": "https://cs.wikipedia.org/wiki?curid=596385", "title": "Usměj se, Lízo", "text": "Usměj se, Lízo\n\nUsměj se, Lízo (2004) je sbírka 10 původních povídek českých autorů. Editorem sbírky je Boris Dočekal. Na obálce je použit lept Jiřího Slívy citující obraz \"Mona Lisa\". Jde o první knihu edice Česká povídka, která pokračuje v koncepci prvně použité v knížce \"Miluj mě víc\" (2002). Společným tématem povídek této sbírky je humor, povídky napsali oslovení spisovatelé, jedna povídka vzešla z literární soutěže pořádané nakladatelstvím.\n\n"}
{"id": "596386", "url": "https://cs.wikipedia.org/wiki?curid=596386", "title": "Simon Mawer", "text": "Simon Mawer\n\nSimon Mawer (výslovnost: ; * 18. září 1948 Anglie) je anglický spisovatel žijící v Itálii.\n\nPo ukončení střední školy v Somersetu absolvoval zoologii na Brasenose College Oxfordské univerzity. Většinu života pracoval jako učitel biologie postupně ve Spojeném království, na Maltě, Kypru a v Itálii.\n\nPrvní román \"Chimera\" (Hamish Hamilton, 1989; česky: \"Chiméra\") vydal ve třiceti devíti letech. Kniha získala McKitterickovu cenu v kategorii britských prvotin. Po dalších třech knihách přišel román \"Mendel's Dwarf\" \"(Mendelův trpaslík)\", jenž mu přinesl všeobecnou známost. \"The New York Times\" ji označil za jednu z nejlepších knih roku. Filmová práva k ní drží Barbra Streisandová. Následovaly \"The Gospel of Judas\" \"(Jidášovo evangelium)\" a \"The Fall\", která znamenala zisk Boardman–Taskerovy ceny pro rok 2003.\n\nRomán \"Swimming to Ithaca\" je inspirován jeho dětstvím prožitým na Kypru. Poté učinil další výpad na pole literatury faktu, když společně s chicagským Fieldsovým muzeem vydal dílo \"Gregor Mendel: Planting the Seeds of Genetics\", jehož části odpovídají názvům soudobé expozice muzea.\n\nV roce 2009 vyšla kniha \"The Glass Room\" \"(Skleněný pokoj)\" pojednávající o osudech funkcionalistické vily v Československu od roku 1928. Inspirací pro příběh se stal osud brněnské vily Tugendhat a dramatický život jejích majitelů. Kniha získala nominaci na nejprestižnější knižní ocenění anglofonního světa Man Bookerovu cenu. Jako divadelní hru román v roce 2015 zpracoval režisér Stanislav Moša pro Městské divadlo Brno. V roce 2018 román pod stejným názvem zfilmoval režisér Julius Ševčík.\n\nDobrodružný román \"Dívka, která spadla z nebe\" z roku 2012, zasazený do druhé světové války, získal pozitivní kritiku, když byl označen za „profesionálně odvedený a poutavý příběh“, a také za „zručně a inteligentně provedený thriller“. V roce 2015 pak napsal navazující příběh bilinguální agentky v knize \"Provazochodkyně\". Roku 2018 vydal \"Pražské jaro\", příběh spojující dvě dějové linie z léta 1968, s důrazem na pražské události a invazi vojsk Varšavské smlouvy do Československa. \n\nOd roku 1977 žije v Itálii, na římské Britské mezinárodní škole sv. Jiří přednáší biologii. Je ženatý a má dvě děti.\n\n\n\n\n"}
{"id": "596389", "url": "https://cs.wikipedia.org/wiki?curid=596389", "title": "Velký a Malý Písečák", "text": "Velký a Malý Písečák\n\nVelký Písečák (dříve nazývaný jen Písečák) a Malý Písečák jsou jezera vzniklá těžbou písku a následným zaplavením těžebních jam vodou infiltrovanou z Jizery na území obce Příšovice v okrese Liberec, při pravém břehu řeky Jizery. Velký Písečák se nachází jižně od příšovické panelárny, východně od cesty z Příšovic do Ploukonic v okrese Semily, Malý Písečák leží západně od Velkého Písečáku, na opačné straně cesty. Těžený štěrk a písek sloužil zejména k výrobě panelů ve zdejší panelárně, útlum výroby v 90. letech 20. století s sebou přinesl i útlum těžby. Velký Písečák má rozlohu 27 ha (28,1 ha), malý 12 ha (12,6 ha).\n\nKe koupání, windsurfingu a rybolovu byl zejména Velký Písečák používán odedávna, u odlehlého východního břehu Velkého Písečáku je již po několik desetiletí areál jachtařského klubu. Po útlumu těžby byla kolem Písečáků prodloužena žlutě značená pěší turistická trasa č. 7318 a zavedena cyklotrasa č. 3048 a u cesty mezi Písečáky vyrostl kemp a občerstvení. 2. července 2008 schválil obecní úřad opatření, kterým s účinností od 3. července 2008 zavedl provozní řád rekreační oblasti Velký a Malý Písečák, protože v oblasti podél Jizery je vyhlášen biokoridor a ochranné vodárenské pásmo 3. stupně. Ve směru od Ploukonic je obecním úřadem Všeň omezen vjezd motorových vozidel, v okolí Písečáků je provozním řádem zakázán bez povolení obecního úřadu Příšovice vjezd motorových vozidel na místní komunikace mimo cestu Příšovice–Ploukonice a vyznačené parkoviště na zpevněné ploše mezi Písečáky. Pořádání hromadnějších hudebních, sportovních a společenských akcí v oblasti je provozním řádem obecně zakázáno, výjimky uděluje obecní úřad. Zakázány jsou rovněž hlučné a znečišťující činnosti. Rozdělávat oheň je povoleno pouze na k tomu určených a upravených místech. Vstup do vody je možný v obou jezerech po celém obvodu s tím, že ve Velkém Písečáku je kvůli podmínkám pro jachtařský sport povoleno plavat nejvýše 20 metrů od břehu, koupat psy je v obou jezerech zakázáno. Na Malém Písečáku je jachtařský sport a surfování zakázáno, na Velkém Písečáku je povolena plavba pouze nemotorovým malým plavidlům a elektrickým modelům; větší typy malých plavidel mohou vyplouvat jen z loděnice jachetního klubu, přičemž vedoucí loděnice a správce parkoviště mohou počet plavidel omezit. Západní část břehu Malého Písečáku s přilehlými částmi severního a jižního břehu provozní řád umožňuje využívat jako nudistickou pláž. Stanování a táboření je přípustné pouze na vymezených tábořištích. Nad hladinou Malého Písečáku je možné pozorovat ledňáčky, kteří mají v březích ostrůvku uprostřed hnízda.\n\n"}
{"id": "596396", "url": "https://cs.wikipedia.org/wiki?curid=596396", "title": "Marie-Louise von Franz", "text": "Marie-Louise von Franz\n\nMarie-Louise von Franz (4. ledna 1915 Mnichov – 17. února 1998 Küsnacht) byla švýcarská psycholožka, představitelka analytické psychologie Carla Gustava Junga, jehož byla také blízkou spolupracovnicí.\n\nNarodila se v Mnichově, v rodině rakouského barona. Roku 1918 se její rodina usadila v Curychu, ona sama získala švýcarské občanství roku 1938. Na curyššské univerzitě vystudovala psychologii a filozofii. S Jungem se potkala roku 1933 a spolupracovala s ním až do jeho smrti roku 1961. Pomáhala mu především s překlady řeckých a latinských alchymických spisů.\n\nSama nejvíce proslula svými jungiánskými výklady pohádek.\n\n"}
{"id": "596400", "url": "https://cs.wikipedia.org/wiki?curid=596400", "title": "Už tě nemiluju", "text": "Už tě nemiluju\n\nUž tě nemiluju (2005) je sbírka 9 původních povídek českých autorů. Editorem sbírky je Boris Dočekal. Jednotícím tématem povídek jsou bolestné rozchody. Na obálce je použita litografie Vladimíra Suchánka.\n\n"}
{"id": "596402", "url": "https://cs.wikipedia.org/wiki?curid=596402", "title": "Crazy Taxi", "text": "Crazy Taxi\n\nCrazy Taxi je závodní arkáda z roku 1999. Tuto hru vydalo studio AM2 a distribuovala Sega Europe. Původně šlo o hru pro hrací automaty, v roce 2000 však byla portována na Dreamcast. Později vyšly portace pro iOS, PlayStation 2, GameCube, Xbox 360 a Windows. Hra je též dostupná přes PlayStation Network, Xbox Live Arcade a OnLive.\n\nHra se odehrává v malém městečku s hustou dopravní sítí a dosti čilým provozem. Ve hře jde o to najít nejvýhodnějšího zákazníka a odvézt ho na určené místo. Na výběr má hráč ze čtyř řidičů, a to Jeane, Axela, B.D. Joea a Guse. Ve hře je hlavním cílem dosažení co nejlepšího výdělku s co nejméně nehodami. Hráč dostává bonusem dolary za kaskadérské kousky jako skoky z patrového parkoviště nebo z různých teras. Mapa města je celkem rozsáhlá. Ve hře však není ani policie, ani žádný jiný zástupce zákona.\n\n"}
{"id": "596403", "url": "https://cs.wikipedia.org/wiki?curid=596403", "title": "Mawer", "text": "Mawer\n\nMawer (výslovnost: [ˈmɔr]) je příjmení vyskytující se v anglofonním světě s největším výskytem na východě Anglie. Jeho původ je odvozen z Německa. Nosí jej více osobností:\n\n"}
{"id": "596414", "url": "https://cs.wikipedia.org/wiki?curid=596414", "title": "Retence moči", "text": "Retence moči\n\nRetence moči, případně zadržení moči, či ischurie, je neschopnost jedince močit. Jedná se o běžnou komplikaci benigní hyperplazie prostaty (BPH), ačkoliv může být rovněž způsobena nervovou dysfunkcí, infekcí či léky (např. anticholinergiky, antidepresivy, inhibitory COX-2, amfetaminy a opiáty). Diagnóza a/nebo léčba může zahrnovat cévkování nebo prostatický stent.\n"}
{"id": "596417", "url": "https://cs.wikipedia.org/wiki?curid=596417", "title": "Na Adamcích", "text": "Na Adamcích\n\nNárodní přírodní památka č. 561 Na Adamcích leží na severovýchodním okraji hřbetu kóty 252,4 m n. m. v Krumvířské pahorkatině, na katastrálním území obce Želetice. Její rozloha je 15,16 ha, nadmořská výška 210-250 m n. m. Předmětem ochrany národní přírodní památky jsou:\na) společenstva subpanonských úzkolistých suchých trávníků (\"Festucion valesiacae\") a širokolistých suchých trávníků (\"Bromion erecti\"),\nb) vzácné a ohrožené druhy rostlin, zejména populace druhů hadinec červený (\"Echium maculatum\") a lýkovec vonný (\"Daphne cneorum\"), včetně jejich biotopů, a\nc) vzácné a ohrožené druhy živočichů, zejména populace druhů modráska ligrusového (\"Polyommatus damon\"), kudlanka nábožná (\"Mantis religiosa\") a strnad luční (\"Miliaria calandra\"), včetně jejich biotopů. Zřízena byla výnosem Ministerstva kultury České socialistické republiky ze dne 29. prosince 1972, znovu pak vyhláškou Ministerstva životního prostřední č. 150/2014 Sb., jíž byla zvětšena na více než dvojnásobek. Správu vykonává SCHKO Pálava.\n\nV podloží jsou paleogenní pískovce ždánicko-hustopečského souvrství vnějšího flyše, místy překryté spraší či sprašovými hlínami. Z půd je zastoupena pararendzina kambizemní a černozemě – typická a erodovaná.\n\nVe stepních porostech ve východní části jsou zastoupeny hadinec červený, kostřava walliská, kozinec rakouský, kavyl vláskovitý, bezobalka sivá, kosatec nízký, pryšec sivý pravý, na západním svahu ostřice nízká, oman mečolistý, hlaváček jarní, třezalka ozdobná, koniklec velkokvětý, sasanka lesní, kozinec vičencovitý, ve stepních trávnících kavyl Ivanův, len tenkolistý, zlatovlásek obecný, vítod větší, vzácný je lýkovec vonný, v lemových porostech svahu roste kakost krvavý, třemdava bílá, hvězdnice chlumní, čistec přímý, šalvěj luční, dobromysl obecná, prorostlík srpovitý, na severním svahu pak válečka prapořitá, sveřep vzpřímený či chráněný kozinec dánský.\n\nPopsáno je 280 druhů motýlů ze skupiny \"Microlepidoptera\", zejména obaleči či plochuškovití, z velkých motýlů vřetenuška třeslicová, soumračník černohnědý, ostruháček kapinicový, vzácný modrásek ligrusový, z hmyzu dále kudlanka nábožná, cikáda chlumní, přes 50 druhů brouků a 30 druhů ploštic, z pavouků stepník rudý, zápřednice ostruhová, zápředka měděná, hlavoun stepní, plazy zastupuje ještěrka obecná, ptáky strnad luční, bramborníček černohlavý, ťuhýk obecný, žluva hajní a krutihlav obecný.\n\n"}
{"id": "596418", "url": "https://cs.wikipedia.org/wiki?curid=596418", "title": "Trubínský vrch", "text": "Trubínský vrch\n\nTrubínský vrch (370 m n. m.) je přírodní památka č. 847, nacházející se severozápadně od obce Trubín. Strmým jižním svahem se vypíná přibližně 70 metrů nad korytem Trubínského potoka. Přírodní památka se vyznačuje zachovalým ekosystémem skalní stepi s bohatou flórou a faunou a také s výskytem vzácných teplomilných druhů. Jižní svah a vršek Trubínského vrchu tvoří bazalt (diabas), který je součástí komárovského vulkanického komplexu (ordovik).\n\n"}
{"id": "596420", "url": "https://cs.wikipedia.org/wiki?curid=596420", "title": "Toy Story 3: Příběh hraček", "text": "Toy Story 3: Příběh hraček\n\nToy Story 3: Příběh hraček je americká animovaná, dobrodružná komedie režiséra Lee Unkricha. Film z produkce filmové společnosti Disney-Pixar je volným pokračováním úspěšných filmů Toy Story – Příběh hraček a . Příběh filmu se opět odehrává v kouzelném světě hraček. Hlavní hrdiny \"Woodyho\" a \"Buzzyho\" namluvili opět Tom Hanks a Tim Allen.\n\nBylo to hodně dávno co se v Andyho pokoji potkal kovboj Woody s umělým kosmonautem Buzzem Rakeťákem. Andymu je již sedmnáct let a odchází z domu na vysokou školu. Woodyho, Buzze a ostatní hračky čekala nejistá budoucnost. Andyho máma se rozhodla, že hračky daruje do Sluneční školky. Tam se Andyho hračky potkali s novými hračkami, a dokonce i s medvídkem z jahodovou vůní, který se jmenoval Mazel. Do konce se i panenka Barbie potká s Kenem. Ale to Buzz a ostatní nevěděli, kdo je to Mazel. Proto je zařadil do třídy malaků, kde s Andyho hračkami zacházeli velmi krutě. Mazel je do konce uvěznil v kleci a přeprogramoval Buzze tak, aby jim dělal zlého sluhu a věznil je. Woodyho našla malá holčička Bonnie, která si s ním a se svými hračkami hrála. Woody se cítil jako ve snu, dokud nemusel zachránit své přátelé před hrozným medvědem Mazlem. Po mnoha problémech se konečně všichni vrátili do Andyho pokoje. A Mazel? Toho si odnesli připoutaného na nárazníku náklaďáku. Když se Andy loučil s mámou a se sestrou Molly, tak Woody rychle napsal na papírek, aby Andy daroval hračky malé Bonnie. Když si to Andy přečetl, tak opravdu své hračky ukázal holčičce Bonnie, a pak jí je daroval.\n"}
{"id": "596421", "url": "https://cs.wikipedia.org/wiki?curid=596421", "title": "Tenesmus", "text": "Tenesmus\n\nTenesmus je výraz označující namáhavé a zvláště pak neefektivní a bolestivé vyprazdňování stolice (defekace) a močení. Rozlišujeme:\n"}
{"id": "596422", "url": "https://cs.wikipedia.org/wiki?curid=596422", "title": "Espace Dalí", "text": "Espace Dalí\n\nEspace Dalí (česky \"Prostor Dalí\") je muzeum na Montmartru v Paříži, které představuje díla Salvadora Dalího, především sochy a rytiny. Muzeum má více než 300 jeho původních prací, což představuje nejvýznamnější sbírku tohoto umělce ve Francii. K muzeu patří i galerie. Pro děti jsou zde tvůrčí dílny, které jim umožňují seznámit se s prací Salvadora Dalího.\n\nNa výstavě doprovází návštěvníky fantazijní hudba. Pojetí celého výstavního prostoru připomíná umělcův surrealistický způsob vyjadřování: drama, fantastičnost, barevnost.\n\nV Espace Dalí se pravidelně pořádají nové výstavy. Po výstavě \"Dalí a móda\" (2008-2009) proběhla výstava \"Dalí – Hologramy a optické hry\" (2009-2010).\n\nSoučástí muzea jsou i dvě galerie. \"Galerie Dalí\" představuje výběr z umělcova díla (sochy, rytiny a litografie). \"Galerie Montmartre\" představuje současné umělce.\n"}
{"id": "596425", "url": "https://cs.wikipedia.org/wiki?curid=596425", "title": "Kostel Saint-Pierre de Montmartre", "text": "Kostel Saint-Pierre de Montmartre\n\nKostel Saint-Pierre de Montmartre (francouzsky \"Église Saint-Pierre de Montmartre\") neboli kostel sv. Petra na Montmartru je katolický kostel v 18. obvodu v Paříži, jeden z nejstarších kostelů ve městě. Byl vysvěcen v roce 1147 papežem Evženem III. a je jediným pozůstatkem bývalého královského opatství na Montmartru. Nachází se na samotném vrcholku kopce Montmartre v těsné blízkosti baziliky Sacré-Cœur. Spolu s kostelem Saint-Jean de Montmartre je jedním ze dvou farních kostelů na Montmartru. Kostel je od roku 1923 chráněn jako historická památka.\n\nJednoduchý kostel zde stál již v 7. století na místě původního římského chrámu boha Marta. Kostel byl zpustošen Normany v roce 885 a přestavěn v roce 944.\n\nKolem roku 1096 byl přičleněn k převorství Saint-Martin-des-Champs. V roce 1133 byl merovejský kostel ve velmi špatném stavu prodán králi Ludvíkovi VI. Tím začala výstavba kostela pro ženský benediktinský klášter založený jeho manželkou, královnou Adélou Savojskou. Na Velikonoční pondělí (21. dubna) roku 1147 papež Evžen III. kostel slavnostně vysvětil. V průběhu šesti následujících století sloužil kostel jako farní i jako klášterní kostel. Zeď oddělující kůr od zbytku budovy zůstala až do roku 1906.\n\nV roce 1611 byla objevena krypta snad z období Merovejců pod kaplí Mučedníků. Za Francouzské revoluce byl klášter zrušen. Poslední abatyše Marie-Louise de Montmorency-Laval byla popravena gilotinou v roce 1794. Všechny budovy opatství Montmartre byly postupně prodány a zbořeny. Kostel sv. Petra unikl ničení zčásti proto, že sloužil jako farní kostel. Hřbitov Calvaire, který se rozkládá kolem kostela, byl rovněž zničen během revoluce, ale později byl obnoven.\n\nV roce 1794 byla nad kostelem postavena věž pro optický telegraf, který byl v provozu do roku 1844. Během Pařížské komuny zřídila v kostele feministka Paule Minck veřejnou školu. Kostel byl v letech 1900-1905 restaurován. Dne 21. května 1923 byl kostel zapsán mezi historické památky. Vitráže byly instalovány v roce 1953 a jejich autorem je Maurice Max-Ingrand.\n\n\n"}
{"id": "596428", "url": "https://cs.wikipedia.org/wiki?curid=596428", "title": "Elektrické piano", "text": "Elektrické piano\n\nElektrické piano je elektromechanický (elektrofonický) klávesový nástroj zvukově inspirovaný klavírem. Zdrojem zvuku jsou nejčastěji kovové tyčky, jazýčky nebo struny, jejichž kmity jsou snímány, převedeny na kmity elektrické a dále zpracovávány a zesilovány. \n\nPodobné nástroje, u nichž se zvukové kmity tvoří pomocí elektronických obvodů a nikoliv mechanických dílů, se označují jako elektronické nebo digitální klavíry.\n\nMezi nejznámější typy patří Fender-Rhodes piano a Wurlitzer piano. Obdobný princip využívají nástroje clavinet a pianet německé firmy Hohner nebo český klaviphon.\n\n"}
{"id": "596429", "url": "https://cs.wikipedia.org/wiki?curid=596429", "title": "Den samostatnosti a jednoty", "text": "Den samostatnosti a jednoty\n\nDen samostatnosti a jednoty (: ) je slovinský státní svátek, který připadá na 26. prosinec. V tento den byly v roce 1990 vyhlášeny výsledky referenda o osamostatnění republiky, které se uskutečnilo 23. prosince 1990 a v němž se pro samostatnost vyjádřilo 88,5% obyvatel.\n\nPo prvních svobodných volbách v dubnu 1990 začala vládní koalice DEMOS prosazovat uskutečnění referenda o samostatnosti Slovinska. K odpůrcům vyhlášení referenda patřili předseda republikového Předsednictva Milan Kučan, premiér Alojz Peterle, ministr zahraničí Dimitrij Rupel a předseda skupščiny France Bučar. DEMOSu se však návrh podařilo ve skupščině prosadit a proběhlé referendum vyjádřilo vůli Slovinců opustit federaci. Navzdory původnímu nesouhlasu se všichni představitelé Slovinska cítili výsledky referenda vázáni a došlo k přípravám osamostatnění. Hrozbu oddělení Slovinska si uvědomovala také Jugoslávská lidová armáda, která zahájila odzbrojování složek slovinské policie a teritoriální obrany. Kučan společně s ministrem obrany Janšou však již v minulosti provedli kroky, kterými bylo přibližně třicet procent vojenského materiálu slovinské Teritoriální obrany uchráněno před vydáním Jugoslávské lidové armádě. Po vyhlášení referenda byly učiněny všechny kroku k osamostatnění, které mělo být vyhlášeno 26. června. Z obav ze zákroku svazových orgánů byla nezávislost vyhlášena již o den dříve – 25. června 1991. Tento den je slaven jako Den státnosti.\n\nDo roku 2005 nesl svátek pouze označení Den samostatnosti. Přidání slova jednota mělo symbolizovat tehdejší semknutí Slovinců.\n"}
{"id": "596432", "url": "https://cs.wikipedia.org/wiki?curid=596432", "title": "Drsnokřídlec březový", "text": "Drsnokřídlec březový\n\nDrsnokřídlec březový (\"Biston betularia\") je motýl z čeledi píďalkovitých, který se pro změnu svého zbarvení v průběhu průmyslové revoluce stal předkládaným důkazem evoluce živých organismů. Toto přebarvení motýla bylo způsobeno vymizením lišejníků z kůry stromů v oblastech se silným znečištěním ovzduší, na které se drsnokřídlec schovával před ptačími predátory. Jelikož byl bíločerný drsnokřídlec lépe viditelný, došlo k přizpůsobení se změně prostředí vlivem selektivního výběru a začala se zde vyskytovat nejčastěji nebo výhradně zbarvená černá forma zvaná \"carbonaria\".\n\nDrsnokřídlec březový je mohutný motýl, který se řadí mezi největší zástupce píďalek obývající Evropu. Světlá forma dospělého motýla má bílé zbarvení s jemně černým tečkováním a čárkováním, které připomíná smíchanou sůl s pepřem. Oproti tomu tmavé populace jsou zcela černé, dříve obývaly jen oblasti měst se silným znečištěním, nyní se ale pravděpodobně šíří i do světlejších populací. V důsledku zlepšení stavu ovzduší a poklesu tmavého spadu v okolí měst se začíná pozorovat, že výskyt tmavé varianty tzv. carbonaria dramaticky opět klesá. Někteří biologové dokonce zastávají stanovisko, že tato forma během několika desetiletí vymizí.\n\nDruh popsal v roce 1758 švédský přírodovědec Carl Linné.\n\n\nSamička po oplodnění snáší asi 2000 vajíček bledě zelené barvy o velikosti přibližně 1 mm do štěrbin v kůře za pomoci kladélka.\n\nHousenky se na první pohled podobají větvičkám stromů, což je chrání před zpozorováním predátory. Na hlavě vybíhají zřetelné rohy a na 5. článku zadečku jsou výrazné hrboly. Jsou většinou hnědé, žlutohnědé až šedé se žlutými skvrnami na bocích. Dýchací otvory housenky mají červenou barvu.\n\nHousenky se vyskytují od července do srpna, jiný zdroj uvádí od července do října, ale jsou aktivní pouze v noci, jelikož přes den imitují větvičky a jsou zcela nehybné. V případě nebezpečí se housenka pustí větvičky, na které se nachází, a spadne na zem. Většinou je možné je pozorovat na bříze, dubu, vrbě, topolu, jasanu, trnce a dalších dřevinách.\n\nHousenky jsou polyfágní, požírají listy různých dřevin jako je bříza, jasan, dub, vrba, jilm, trnka, hrušeň, maliník, tužebník, pelyněk, chmel.\n\nPřed zakuklením se se housenka přesune ze z dřeviny na zem, kde se zavrtá do země a zde se přemění na řídkou tmavohnědou kuklu. Kukla následně přezimovává a na jaře se z ní líhne nová generace motýlů.\n\nDospělý motýl má délku předního křídla 2 až 3 cm s robustním tělem. Nicméně jiný zdroj uvádí rozpětí předního křídla mezi 18 až 35 mm. Mezi samcem a samičkou existuje diformismus, který se projevuje tím, že samec má hřebenitá tykadla na hlavě a taktéž velikostí, jelikož sameček je vždycky menší než samička. Nominantní zbarvení předního křídla je bílá až krémově bílá s černými tečkami a pruhy, které na předním okraji křídla splývají a dávají tak vzniku větších skvrn. Na zadních křídlech jsou viditelné klikaté příčky. Nicméně vlivem změny prostředí, ve kterém motýli žili, došlo u nich k selekci genů a vzniku zcela černé formy, která jim umožňuje lepší maskování v oblastech bez lišejníků. Tento jev, kdy dochází ke změně zbarvení v reakci na změny prostředí způsobené člověkem, se nazývá industriální melanismus. Dospělý motýl je v přírodě pozorován od poloviny května do července.\n\nMotýl se vyskytuje v Evropě až do oblastí střední Skandinávie a jižního Finska, v Asii až k Japonsku od nížin až po podhůří hor. Obývá světlé listnaté lesy, vřesoviště, oblasti lužních lesů a pobřežních vod, ale přizpůsobil se také zahradám či stromořadím. Vyskytuje se ve dvou generacích v nížinách v období mezi květnem až červencem, kdežto ve vyšších nadmořských výškách se objevuje pouze jedna generace aktivní mezi červnem až červencem.\n\nDříve byla obecně rozšířená světlá forma motýla, ale vlivem selekce tmavých genů ve znečištěných městech, se na těchto lokalitách pevně usadila tmavá populace, která zcela nahradila populaci světlou. V současnosti tmavá populace proniká i do oblastí, které jsou zdánlivě nezasažené znečištěním ovzduší a nenachází se přímo v okolí měst. Se zlepšováním stavu ovzduší došlo ke změně krajiny, čímž se opět začal drsnokřídlec přizpůsobovat okolí a stavy tmavé formy čelí poklesu. Objevuje se i názor, že tmavá forma by tak mohla během několika desetiletí opět vymizet.\n\nV nočních hodinách jsou drsnokřídlovci pozorováni létající v okolí lamp či jiných světelných zdrojů.\n\nDrsnokřídlec březový je označován za ukázku přizpůsobování druhu na změnu životního prostředí, ve kterém musí žít. Před začátkem průmyslové revoluce se v Anglii nacházely populace drsnokřídlece, které byly bílo-černé až bílé. Tito jedinci se před dravci schovávali na kůru stromů porostlou tehdy hojnými lišejníky. Jelikož ale s nástupem průmyslové revoluce se začalo zhoršovat ovzduší, docházelo k úhynu lišejníku. To mělo za následek, že kůra stromů byla tmavší a jedinci drsnokřídlece byli snadněji pozorovatelní a tudíž snazší kořistí pro hmyzožravé ptáky. Následkem toho se v populaci začali objevovat zcela černí jedinci, kteří záhy zcela převládli a vytlačili světlé jedince, což bylo způsobeno přirozenou selekcí genů, kdy tmavší jedinci měli větší šanci na přežití a tedy i rozmnožení. Tato změna byla poprvé popsána v roce 1848 v okolí anglického města Manchesteru a již v roce 1895 představovala nová tmavá forma až 98 % celé populace. Vznikla tak nová forma zvaná \"carbonaria\" a tato změna je ukazována jako typický příklad industriálního melanizmu. Černí jedinci byli však pozorováni, ač velice zřídka, i před průmyslovou revolucí.\n\nVysvětlení toho, proč došlo k nárůstu tmavé populace a nahrazení světlejších jedinců, přinesl v 50. letech 20. století britský genetik Bernard Kettlewell, který zkoumal populace a úspěšnost přežití různých forem tohoto druhu. Nicméně nově se objevují názory, že změna zbarvení nebyla výsledkem pouze působení průmyslových exhalací, ale že se na přebarvení podílelo více faktorů.\n\nDrsnokřídlec březový je loven hmyzožravým ptactvem.\n\n\n"}
{"id": "596443", "url": "https://cs.wikipedia.org/wiki?curid=596443", "title": "Maria Waichard Trauttmansdorff", "text": "Maria Waichard Trauttmansdorff\n\nMaria Waichard hrabě Trauttmansdorff (18. dubna 1760 Štýrský Hradec – 19. listopadu 1842) byl katolický kněz, kanovník a prelát olomoucké kapituly, generální vikář olomoucké arcidiecéze (1828-1842) a děkan teologické fakulty v Olomouci (1841/42).\n\n"}
{"id": "596447", "url": "https://cs.wikipedia.org/wiki?curid=596447", "title": "Polysyndeton", "text": "Polysyndeton\n\nPolysyndeton je syntaktická figura, která je opakem asyndetonu a vyznačuje se nadměrným používáním spojek.\n\n"}
{"id": "596449", "url": "https://cs.wikipedia.org/wiki?curid=596449", "title": "Paronomázie", "text": "Paronomázie\n\nParonomázie je figura podobná aliteraci. Vzniká nahromaděním slov odvozených od jednoho slova, avšak vztah mezi slovy může být jen zdánlivý. Na rozdíl od aliterace jsou stejnou počáteční hláskou spojována slova podobně znějící (s podobnou fonetickou realizací).\n\"Přísný pštros přepřísné pštrosí autority přednášel před časem mladým pštrosáčatům o nadřazenosti jejich druhu nad všemi ostatními druhy.\" (James Thurber; přeložil Radoslav Nenadál)\n\n"}
{"id": "596453", "url": "https://cs.wikipedia.org/wiki?curid=596453", "title": "Mikulášovy patálie", "text": "Mikulášovy patálie\n\nMikulášovy patálie ( , v doslovném překladu \"Malý Mikuláš\") je francouzská rodinné komedie. Film natočil režisér Laurent Tirard podle velmi oblíbených knih o malém Mikulášovi, jejichž autorem je slavný francouzský spisovatel René Goscinny.\n\nFilm začíná a končí slohovým cvičením na téma: \"\"Čím byste chtěli jednou být\".\" Díky němu se hlavní postavy ve svižné zkratce představí divákovi, který by je náhodou neznal, a zároveň navnadí ty, kdo znají příběhy nazpaměť. Film se drží hlavní dějové linie, je však v průběhu doplňován jednotlivými vtipnými příhodami ze všech knih.\n\nMalý Mikuláš vede poklidný život. Má milující rodiče a bezvadné kamarády, se kterými se vždycky pobaví. Z idylky však jeho partu vytrhne zpráva Jáchyma, že se mu narodil malý bratříček a on z jeho příchodu na svět není vůbec nadšený. Následně Jáchym přestane chodit do školy a parta se mylně domnívá, že se ho rodiče zbavili jako v pohádce o Palečkovi.\n\nMezitím se u Mikulášova maminka rozhodne pomoci v kariéře svého muže a dohodnou se, že pozvou pana Moucheboumea, tatínkova šéfa, a jeho paní k nim domů na večeři. Mikuláš zaslechne část rozhovoru svých rodičů, který ho však dovede k mylné domněnce, že je jeho maminka těhotná. Mikuláše popadnou děsivé představy, že ho rodiče také opustí a rozhodne se pro radikální změnu. Nejprve mu kamarádi z party poradí takzvanou „Celestýnovu taktiku podlézání“, která na čas skutečně zabere.\n\nŽivot ve škole jde dál. Třída jde na lékařskou prohlídku a připravuje se také na návštěvu pana inspektora. Mikuláš a jeho přátelé se rozhodnou založit tajnou partu za účelem pomoci Mikulášovi. Když se sejdou na plácku, Viktorín dostane nápad, že společně uklidí celý Mikulášův dům a až to jeho rodiče uvidí, určitě si ho nechají. Parta však místo úklidu nechtěně obrátí dům vzhůru nohama. Po této zkušenosti změní taktiku – až se bráška narodí, necháme ho „odtáhnout.“ Přátelé proto všude možně shánějí gangstera, který by tuto práci odvedl. Díky shodě jmen se však místo toho spojí s automechanikem, který si za „odtáhnutí“ řekne 500 franků. Všichni se tak snaží všemožnými způsoby získat peníze. Augustýn dokonce do školy přinese ruletu, která je však zabavena dohlížitelem Polívkou.\n\nMimo jiné je děj zpestřen příchodem suplující učitelky, slečny Navarrin, u které je všechno naopak. Dále společnou večeří Mikulášových rodičů a Moucheboumeových. A v neposlední řadě také návštěvou pana inspektora ve škole, při které se vyznamená Kryšpín, který obvykle bývá v hodnocení poslední.\n\nParta nakonec získá peníze za pomocí „čarovného elixíru“, který uvaří a podávají všem klukům ze čtvrti. Tento nápad získají z komiksu Asterix a Obelix, jehož autorem je také René Goscinny. Nakonec Augustýn za pomocí Mikuláše a Vendelína „ukradnou“ auto a svou jízdou po městě nevědomky pomůžou Mikulášově mamince k získání řidičského oprávnění. Když s autem dojedou do cíle a chystají se zavolat pro „odtah“, potkají Jáchyma s kočárkem. Ten nechodil do školy, protože měl neštovice, ale hlavně už změnil názor na malého brášku. Mikuláš i celá parta si uvědomí, že vlastně musí být prima být starším bráchou. Když však Mikuláš přiběhne s radostí domů, maminka mu řekne, že žádné miminko nečeká. To ho velice zarmoutí. Rodiče se také proto nakonec rozhodnou, že budou mít další dítě. Mikuláš se na svého malého brášku, kterého už doopravdy bude mít velice těší. Narodí se jim však holčička. „\"Já jsem chtěl brášku, ale maminka si místo něho v nemocnici vybrala tohle, nechápu proč. Má všude faldy, viděl jsem jí nahatou, jakoby měla čtyři zadky. Kdybych to býval věděl, řekl bych si o psa\".“ - Pronese o ní Mikuláš po návratu z porodnice, čímž rozesměje celou rodinu, která se sjela k oslavě. V tu chvíli si Mikuláš vzpomene na domácí úkol – Napište, čím byste chtěli jednou být. A pronese: „\"Už vím, že až budu velký, chci bavit lidi\".“ (Čímž se autor René Goscinny ztotožňuje s postavou Mikuláše). Film končí záběrem školní fotografie, jako „\"Upomínka na celý život\".“\n\n\n"}
{"id": "596459", "url": "https://cs.wikipedia.org/wiki?curid=596459", "title": "Cyklostezka Vlčí Důl", "text": "Cyklostezka Vlčí Důl\n\nCyklostezka Vlčí Důl byla první cyklostezkou v kraji, vybudovánou v roce 2002 na místě zrušené železniční tratě 8c z České Lípy do Žizníkova. Je dlouhá 4,3 km a stala se součástí cyklotrasy 3054. Jméno má po obci Vlčí Důl.\nPůvodní jednokolejná železniční trať vedla z již nepoužívaného Městského nádraží v České Lípě přes Svárov , kolem továrny Narex, souběžně se silnicí z České Lípy do Zákup. Vlaky zde jezdily od roku 1900. Na rozcestí s odbočkou k Žízníkovu byla železniční zastávka Dobranov , trať se pak od silnice odklonila k dnes funkční zastávce Vlčí Důl – Dobranov v katastru obce Vítkov (Česká Lípa). Délka tratě byla zhruba 6 km. Po vybudování železničních přeložek v České Lípě (Trať 086) byl v roce 1989 provoz na trati 8c zrušen. \n\nPozději byly koleje demontovány a větší část tratě (4,3 km z celkových 6) byla pokryta asfaltem, cyklostezka byla označena jak číslem cyklotrasy 3054, tak dopravními značkami u obou konců a křížení se silnicemi. Nevyužívané, zarostlé koleje zůstaly kolem městského nádraží, zčásti ve Svárově.\n\nV České Lípě začíná upravená cyklostezka ve čtvrti Svárov u bývalé továrny Narex (výrobce nářadí), kde se napojuje na městskou komunikaci. Rovinatá trasa překlenuje zátopové území Ploučnice porostlé olšinami a rákosím poblíž silniční výpadovky z České Lípy na Zákupy. Na trase je most přes Ploučnici a mostky pro vodu proudící kolem při častých zátopách. Po necelých 2 km přetíná silnici, odbočku na Žízníkov. U odbočky je zachovalá budova železniční zastávky Dobranov, dnes sloužící jako obytný domek. Trasa pokračuje lesíky s nepatrným vystoupáním směrem k železniční zastávce Vlčí Důl – Dobranov. Po trase je v zalesněném území jen strážní domek, také využíván k bydlení a most přes Dobranovský potok. Na konci vyasfaltovaného úseku u zastávky Vlčí Důl je vybudováno odpočívadlo s mapou, cyklotrasa 3045 odtud pokračuje po silnicích 3.třídy. \nCyklotrasu využívají hojně jak cyklisté, tak výletníci na kolečkových bruslích i pěší turisté.\nMístním turistům je doporučován na webu města okruh v délce 15 km po této cyklostezce, pak do Heřmaniček a návrat přes Žízníkov zpět do České Lípy.\n\nCyklostezka Vlčí Důl byla začleněna do cyklotrasy 3054 z Provodína do České Lípy, s využitím nově budované Cyklostezky Varhany do Kamenického Šenova a do Nového Boru. V České Lípě se lze napojit na druhou z vybudovaných cyklostezek na Písečnou (tj. cyklotrasa 3053). \n\nV plánu je stezku začlenit do budované trasy Zelená cyklomagistrála Ploučnice.\n\nMěsto Česká Lípa připravilo díky získané dotaci od Libereckého kraje opravu za 240 000 Kč čtyř mostů na trase.Práce jsou prováděny na podzim 2013.\n\n\n"}
{"id": "596462", "url": "https://cs.wikipedia.org/wiki?curid=596462", "title": "Genex Tower", "text": "Genex Tower\n\nGenex Tower, v srbštině Генекс, oficiálně \"Západní brána Bělehradu\" (Западна капија Београда) je soubor dvou 35patrových mrakodrapů v srbské metropoli Bělehradu, ve čtvrti Novi Beograd (bloku 33). Přesněji je umístěna na třídě \"Narodnih Heroja\", poblíž hlavní dálnice, spojující Bělehrad s Záhřebem a Suboticí. Tvoří jej dvě věže, z nichž ta vyšší dosahuje 119 metrů.\n\nZnámou brutalistickou dominantu Nového Bělehradu, která vyrostla v roce 1980, vyprojektoval o tři roky dříve architekt Mihajlo Mitrović. Patří k známým ukázkám tohoto stylu na území bývalé Jugoslávie. Budova má unikátní konstrukci a skelet, který navrhl inženýr Milan Krstić.\n\nObjekt tvoří dvě betonové věže spojené mostní konstrukci na 26. patře; na nejvyšším poschodí se potom nachází restaurace. Své jméno Západní brána Bělehradu získala budova především tím, že je prvním významnějším a nepřehlédnutelným objektem, který návštěvníci města mohou při příjezdu od západu (či od Letiště Nikoly Tesly) spatřit. Východní z věží dříve sloužila firmě Genex (podle které získala populární jméno), západní věž tvoří bytové jednotky. Unikátnost stavby je definována také tím, že každá z věží má svoji konstrukci svedenu v přízemí na dva hlavní, masivní sloupy. Schodiště a výtahy jsou umístěny v bočních šachtách kruhového půdorysu. \n\nVýchodní věž měla před vchodem vybudovanou rozsáhlou prosklenou vstupní halu. Před oběma dvojčaty se nachází rozsáhlá pěší zóna s náměstím. \n\nNa vrcholu budovy se nachází televizní vysílače, které spolu s věží na vrchu Avala zajišťují pokrytí Bělehradu televizním a rádiovým signálem.\n\nPro potřeby společnosti měly vzniknout původně mnohem nižší, dvanáctipatrové věže. Realizovány by byly v místní části Sutjeska. Mitrović nicméně prosadil mnohem větší stavbu, umístěnou na západní okraj sídliště Nového Bělehradu. Přemlouvání odpovědných míst bělehradského magistrátu a stavebního úřadu mu trvalo celou řadu let, nakonec však město souhlasilo s výstavbou. \n\nMitrović byl při návrhu obou staveb značně inspirován svojí dřívější návštěvou indického města Čandígarh, kde již byly realizovány některé brutalistické stavby věhlasných architektů (jakými byl např. i Le Corbusier). Odtud pochází nejen myšlenka fasády z holého betonu, ale i některé méně typické architektonické prvky, jakou jsou např. oblouky v přízemí nebo kruhová okna. Nápadnou částí budovy jsou také dvě servisní šachty s půlkruhovým půdorysem, které vystupují z boku obou věží. \n\nV zadání měl Mitrović úkol navrhnout nejvyšší stavbu pro srbskou metropoli Bělehrad i tehdejší socialistickou Jugoslávii. \n\nGenex Tower byla první \"chytrá\" budova v srbské metropoli. Přestože byla vystavěna v druhé polovině 70. let, již tehdy měla své počítačové centrum, které regulovalo topení, provoz výtahů, chlazení aj. Měla vlastní pro budovu vytvořený hasící systém. Výtahy byly dovezeny z Rakouska a nikdy se nedočkaly generální opravy.\n\nNa vrcholu jedné z věží (35. patro, ve výšce 97 m) byla vybudována vyhlídková restaurace, která sloužila veřejnosti až do roku 1996, kdy byla uzavřena (a nikdy později již nebyla zprovozněna). Byla jediná svého druhu v srbské metropoli, která mohla nabídnout výhled na historické centrum města. Dohled z věže byl až k elektrárně Nikola Tesla, která se nachází nedaleko města Obrenovac, několik desítek kilometrů západně od Bělehradu. Restaurace měla být původně otočná, nicméně společnost Genex, která patřila ve své době k ekonomicky silným subjektům jugoslávského hospodářství sama neměla dostatek prostředků na pořízení motoru pro otáčení celé horní části.\n\nPo svém dokončení byla budova představena ve francouzskojazyčném časopise \"L’architecture contemporaine\" (současná architektura), v jugoslávské společnosti ale vyvolala celou řadu diskuzí, zdali je pro město přijatelná, či nikoliv. \n\nV roce 1979 nechal Lazar Vujaklija namalovat rozsáhlý obraz, který zakrýval strop a zeď u vchodu do budovy. Jednalo se o první z nástěnných maleb v Bělehradě. V roce 2010 byla na stejném místě vytvořena nová malba, kterou však původní architekt stavby odsoudil a nakonec za pomoci své dcery přiměli autora k odstranění kresby. \n\nV témže roce se vlastník pokusil za 15,6 milionu eur část věže zprivatizovat, avšak neuspěl, a to ani na druhý pokus. V roce 2014 tak i budova nadále zůstala prázdná a sloužila víceméně jen jako vhodná plocha pro reklamní poutače. Byla navržena řada různých řešení jak budovu využít, například i jako sídlo několika obvodních soudů, které jsou rozmístěné po celém Bělehradu a které by se v jedné budově mohly centralizovat.\n\nVzhledem k tomu, že v druhé dekádě 21. století nebyl prodej stavby realizován a technický stav původně komerční věže se začal značným způsobem zhoršovat, předložila Asociace architektů Srbska v roce 2019 návrh, aby byla stavba evidována jako kulturní památka.\n\nV jedné z věží se odehrává jeden ze sedmi příběhů srbského filmu Sedam i Po; dva zloději se pokoušejí vykrást byt ve vysoko umístěném podlaží, čehož nejsou kvůli výšce domu a nefunkčnímu výtahu schopni.\n\n\n"}
{"id": "596467", "url": "https://cs.wikipedia.org/wiki?curid=596467", "title": "Ašalim", "text": "Ašalim\n\nAšalim ( אֲשָׁלִים, doslova „\"Tamaryšky\"“, v oficiálním přepisu do angličtiny Ashalim) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Ramat ha-Negev.\n\nLeží v nadmořské výšce 316 metrů v centrální části pouště Negev. Jde o aridní oblast, ve které jsou jen drobné enklávy zemědělsky využívané půdy v bezprostředním okolí vesnice. Severně od vesnice začíná zcela suchá oblast písečných dun Cholot Chaluca. Zdejší krajina má mírně zvlněný terén, který člení četná vádí. Na západním okraji obce je to vádí Nachal Besor.\n\nObec se nachází 60 kilometrů od břehu Středozemního moře, cca 123 kilometrů jižně od centra Tel Avivu, cca 104 kilometrů jihozápadně od historického jádra Jeruzalému a 32 kilometrů jihojihozápadně od města Beerševa. Ašalim obývají Židé, přičemž osídlení v tomto regionu je etnicky převážně židovské. Zhruba 7 kilometrů severně od vesnice ale leží rozsáhlý shluk rozptýlených příbytků arabských beduínů v lokalitě zvané Bir Hadadž, kterou obývají cca 4000 polokočovných beduínů. Tato osada nebyla dlouho oficiálně uznána, přestože o to usilovali její obyvatelé i úřady Oblastní rady Ramat ha-Negev. Později se dočkala uznání a byla začleněna do Oblastní rady Abu Basma.\n\nAšalim je na dopravní síť napojen pomocí lokální silnice 211.\n\nAšalim byl založen v roce 1976. Zakladateli byla skupina pěti rodin, které se zprvu usadily v nedaleké lokalitě \"Bir Asludž\" (poblíž dnešního parku Golda nedaleko od vesnice Maš'abej Sade). Po tři roky zde osadníci pobývali v provizorních podmínkách, až se roku 1979 přestěhovali na nynější místo. Vesnici tehdy navštívil i Jicchak Rabin.\n\nPoblíž vesnice vyrostl také komplex Kfar Adi'el (כפר עדיאל), který je součástí sítě drobných studentských vesnic zřizovaných v Negevu z iniciativy organizace Ajalim (ta byla založena roku 2002 na podporu vazeb mezi mladou generací Izraelců a periferními regiony státu). Šlo o první podobný areál zbudovaný touto organizací, která zde zároveň má své sídlo. Pojmenován je podle Adi'ela Zwebnera, jednoho ze zakladatelů asociace Ajalim, který tragicky zemřel při dopravní nehodě krátce před otevřením vesnice. Pobývá zde 60 studentů Ben Gurionovy univerzity, kteří vykonávají v okolních obcích dobrovolnické práce. Zároveň tu bylo zřízeno komunitní centrum, které provozuje vzdělávací a sociální aktivity. Probíhá zde výstavba trvalých domů s cílem zvýšit kapacitu komplexu na 150 studentů a zbudovat zde i některé objekty veřejného charakteru.\n\nObyvatelé osady pracují většinou v sektoru služeb, často mimo obec. Rozvíjí se turistický ruch. K dispozici je tu plavecký bazén, sportovní areály, synagoga, knihovna a společenské středisko.\n\nV roce 2008 se ohlašovalo, že poblíž vesnice Ašalim by měla vyrůst obří solární elektrárna (elektrárna Ašalim) sestávající ze dvou komplexů s celkovým plánovaným výkonem 250 MW. Výběrové řízení na provozovatele mělo být hotovo do konce roku 2008. Ještě v říjnu 2009 se ale uvádělo, že tendr má zpoždění kvůli právním a úředním průtahům. V roce 2010 oznámila společnost Ormat Industries, že se zapojuje do konsorcia firem, které o zadání zakázky na provoz elektrárny usilují.\n\nObyvatelstvo osady je sekulární. Podle údajů z roku 2014 tvořili naprostou většinu obyvatel v Ašalim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 417 lidí. Během roku 2014 populace stoupla o 1,5 %.\n\n\n"}
{"id": "596472", "url": "https://cs.wikipedia.org/wiki?curid=596472", "title": "Tekutý písek", "text": "Tekutý písek\n\nTekutý písek může být:\n\n"}
{"id": "596474", "url": "https://cs.wikipedia.org/wiki?curid=596474", "title": "Renální kolika", "text": "Renální kolika\n\nRenální kolika, jinak též ledvinová kolika, je bolest břicha proměnlivé intenzity s původem v ledvině či horní močové cestě. Může jít o symptom obstrukce močových cest – urolitiázy (tj. přítomnost a zaklínění kamenů ve vylučovací soustavě), průchodu (pasáže) sraženiny při hematurii (krev v moči), nádorových nebo nekrotických hmot či hnisu. Bolest vystřeluje do boku a zad, šourku či stydkých pysků a vnitřní strany stehen. Může být doprovázena pocením, nevolností, zvracením, hematurií. Diagnostikována může být prostřednictvím rentgenu (RTG) nebo ultrazvuku (UZ).\n\nV případě akutní ledvinové koliky hrozí hromadění moči, hydronefróza, nekróza a selhání ledviny.\n\n"}
{"id": "596476", "url": "https://cs.wikipedia.org/wiki?curid=596476", "title": "Mount Vernon Amtrak Station", "text": "Mount Vernon Amtrak Station\n\nMount Vernon Amtrak Station je železniční stanice ve městě Mount Vernon, ve státě Washington. Provozuje ji národní železniční dopravce Amtrak a nachází se na 105 East Kincaid Street. Postavená byla v roce 2004 jako náhrada za starou stanici na 725 College Way, kterou nyní používá železnice Burlington Northern and Santa Fe.\n\nZ osmnácti stanic Amtraku ve státě Washington byla stanice s padesáti cestujícími denně třináctou nejvytíženější.\n"}
{"id": "596479", "url": "https://cs.wikipedia.org/wiki?curid=596479", "title": "Opioidní receptor", "text": "Opioidní receptor\n\nOpioidní receptory jsou receptory spřažené s G proteinem a nacházející se na synaptických membránách neuronů. Na tento typ receptorů se vážou nejen přirozené tělní opioidy, tedy zejména enkefaliny a endorfiny, ale i přírodní opiáty (morfin, kodein) a syntetické opioidy typu heroin.\n\nDůkazy o existenci receptoru pro morfin přinesly nezávisle tři výzkumné týmy v roce 1973. Paradoxní situace, kdy byl v lidském těle receptor pro alkaloid rostlin, se vyřešila o dva roky později, kdy byly nalezeny i lidské opioidy, tedy enkefaliny. V roce 1976 skupina Billa Martina vyslovila domněnku, že existuje více druhů opioidních receptorů, které byly následně charakterizovány podle toho, jaký syntetický opioid je jejich agonistou (a tedy váže se na ně). Možná lepším rozlišovacím znakem je jakýsi žebříček přirozených opioidních peptidů v pořadí, jak dobře se na daný receptor vážou: používá se endorfin (End), dynorfin A (Dyn), metenkefalin (Met), a leuenkefalin (Leu):\n\n\nCo se týče dalších opioidů, morfin se váže převážně na μ typ receptorů, pro κ je prototypem ketocyclazocin a enkaplin je typický pro δ typ.\n"}
{"id": "596480", "url": "https://cs.wikipedia.org/wiki?curid=596480", "title": "Kmehin", "text": "Kmehin\n\nKmehin ( כְּמֵהִין, doslova „\"Lanýž\"“, v oficiálním přepisu do angličtiny Kemehin) je vesnice typu mošav v Izraeli, v Jižním distriktu, v Oblastní radě Ramat ha-Negev.\n\nLeží v nadmořské výšce 223 metrů v centrální části pouště Negev. Jde o aridní oblast, ve které jsou jen drobné enklávy zemědělsky využívané půdy v bezprostředním okolí vesnice. Severně a východně od vesnice začíná zcela suchá oblast písečných dun Cholot Chaluca. Zdejší krajina má mírně zvlněný terén, který člení četná vádí. Na západním okraji obce je to vádí Nachal Nicana.\n\nObec se nachází 48 kilometrů od břehu Středozemního moře, cca 133 kilometrů jihojihozápadně od centra Tel Avivu, cca 123 kilometrů jihozápadně od historického jádra Jeruzalému a 50 kilometrů jihozápadně od města Beerševa. Kmehin obývají Židé, přičemž osídlení v tomto regionu je etnicky převážně židovské.\n\nKmehin je na dopravní síť napojen pomocí lokální silnice 211, která tu směřuje k hraničnímu přechodu Nicana.\n\nKmehin byl založen v roce 1988. Je součástí bloku zemědělských sídel v regionu okolo osady Nicana, nedaleko izraelsko-egyptské hranice. Vesnice vznikla v létě roku 1988 z iniciativy čtyř skupin polovojenských jednotek Nachal. Roku 1992 se organizačně změnila na mošav ovdim (do té doby šlo o těsnější kombinaci mošavu a kolektivistického kibucu - takzvaný מושבוץ -„\"mošbuc\"“).\n\nMístní ekonomika je založena na zemědělství (zejména pěstování květin a zeleniny - především rajčat, ve skleníkových komplexech). Mošav rozvíjí technologii využívání brakických podzemních vod pro zemědělské účely. Část obyvatel pracuje v sektoru služeb včetně turistického ruchu. V obci funguje knihovna, synagoga a společenské centrum. Další občanská vybavenost je v nedaleké vesnici Nicana. Jižně od vesnice se rozkládá rozsáhlý komplex věznice Keci'ot (קציעות) využívané izraelskou armádou.\n\nObyvatelstvo mošavu je sekulární. Podle údajů z roku 2014 tvořili naprostou většinu obyvatel v Kmehin Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 151 lidí. Během roku 2014 populace stoupla o 4,1 %.\n\n\n"}
{"id": "596483", "url": "https://cs.wikipedia.org/wiki?curid=596483", "title": "Al-Kábil", "text": "Al-Kábil\n\nal-Kábil (: '; : ' ) je ománský vilájet (provincie) v guvernorátu Severní aš-Šarkíja. Při sčítání lidu v roce 2003 byl přesný počet obyvatel 13 565. Na území vilájetu se rozkládá okolo 21 vesnic, přibližně 69 archeologických nalezišť a kolem 50 zavlažovacích systémů označovaných jako faladže. Nejvíce významnými faladži jsou al-Kábil, al-Mudirab a al-Nabá.\n\nZdejší lidé jsou nejčastěji zaměstnaní v zemědělství. Hlavními pěstovanými plodinami jsou datle a citrusové plody. Co se týče chovu zvířat, jedná se nejčastěji o koně a velbloudy. Rozšířeným řemeslem je tkaní, dále pak výroba z palmových listů.\n"}
{"id": "596486", "url": "https://cs.wikipedia.org/wiki?curid=596486", "title": "Helena Friedrichová", "text": "Helena Friedrichová\n\nHelena Friedrichová, rozená Helena Kratochvílová, (19. června 1955, Praha – 4. února 2002, Praha) byla česká herečka a dabérka.\n\nNarodila se do umělecké rodiny. Jejím otcem byl scenárista, režisér a posléze i ředitel Hudebního divadla v Nuslích Miroslav Kratochvíl (1921–1999), maminka Ilona (1931–2002) byla tanečnicí. Ve svých dvanácti letech se stala studentkou pražské taneční konzervatoře a po třech letech přešla do dramatického oddělení konzervatoře. Hned po absolutoriu nastoupila angažmá v Městských divadlech pražských. V roce 1994 odešla ze stálého angažmá a začala vystupovat jako host v Divadle v Řeznické, ve Viole a v jiných divadlech. Převážně se však věnovala dabingu a práci pro rozhlas.\n\nDo povědomí diváků TV se zapsala ztvárněním role Denisy de Flavigni v televizním zpracování známé operety Florimonda Hervé \"Mamzelle Nitouche\", zpívala Galla Macků, a v dabingu rolí Carol v komediálním seriálu \"Krok za krokem\". Vystupovala už i pod svým dívčím jménem Helena Kratochvílová, v několika případech je i chybně uváděná jako Helena Fridrichová.\n\nByla sestrou producenta Petra Kratochvíla (* 23. 7. 1951).\n\nByla dvakrát vdaná, s prvním manželem má dceru Janu, s druhým manželem a hercem Pavlem Šromem má dceru Annu.\n\nZemřela náhle 4. února 2002 v Praze, dva dny po svatbě svého bratra producenta Petra Kratochvíla s bývalou Miss ČSFR a modelkou Pavlínou Baburkovou (* 30. 3. 1973) a pět dní po smrti jejich společné matky Ilony Hermachové (28. 3. 1931 – 30. 1. 2002).\n\n\n\n\n\n\n\n\n\n\n\nMatka Heleny Friedrichové Ilona si přivedla z předchozího vztahu do nové rodiny syna Petra Jelínka, kterému v jeho deseti letech současní rodiče změnili jméno na Petr Kratochvíl. Posledním manželem paní Ilony byl Ing. Jaroslav Hermach (* 1926).\n\n"}
{"id": "596487", "url": "https://cs.wikipedia.org/wiki?curid=596487", "title": "Koeberlinia spinosa", "text": "Koeberlinia spinosa\n\nKoeberlinia spinosa je vytrvalá polopouštní až pouštní trnitá rostlina z čeledi \"Koeberliniaceae\".\n\nNachází se pouze v Severní Americe na jihozápadě Spojených států Severoamerických (Arizona, Kalifornie, Nové Mexiko, Texas) a v centrálním Mexiku (státy Hidalgo a Querétaro), kde roste roztroušeně. Jsou to rostliny silně xerofytní. Nároky na kvalitu půdy nemají, vyžadují pouze plné oslunění. Snesou za sucha i teploty pod –15 °C.\n\n\"Koeberlinia spinosa\" nejčastěji roste ve tvaru neuspořádaného, hustě větveného keře, který bývá vysoký 1 až 3 m a může se rozrůst do šířky i přes 10 m. Zřídka vyrůstá jako strom vysoký skoro 5 m. Bezřapíkaté listy veliké jen okolo 2 až 5 mm se objevují spirálovitě podél větví na jaře po deštích, ale brzy opadají, rostlina je po převážnou většinu roku bezlistá. Pokroucené tenké větve jsou zelené, stejně jako pravoúhle vyrůstající tlusté, ostré trny. Funkci listů přebraly zelené fotosyntetizující větve.\n\nZelenobílé oboupohlavé květy na stopkách 3 až 6 mm dlouhých vytvářejí hroznovitá květenství. Zelenobílé kališní lístky jsou 4, vejčité, celokrajné, 1 až 2 mm veliké. Obvejčité korunní lístky jsou také 4, mají smetanovou barvy a jejich délka je do 1,5 mm. Tyčinek s eliptickými prašníky je v květu 8. Květní lůžko nesoucí gyneceum je prodlouženo v gynofor, pestík je jediný, svrchní semeník je vejčitý.\n\nNejvíce květů rozkvétá na jaře, s příchodem léta kvetení ustává. Opylení zajišťuje hmyz. Plody jsou černé bobule o průměru až 5 mm s jedním nebo několika semeny ledvinovitého tvaru.\n\nHospodářský význam nemá \"Koeberlinia spinosa\" žádný. Plody slouží za potravu pro ptáky a drobné savce, ještě měkké větvičky jsou někdy spásány zvěří. Trnité keře jsou vhodným úkrytem drobným živočichům včetně plazů, pro větší zvěř jsou keře neproniknutelnou bariérou.\n\nJsou rozeznávány 3 podruhy \"Koeberlinia spinosa\":\n\nNedávno byl od druhu \"Koeberlinia spinosa\" oddělen poddruh \"Koeberlinia holacantha\", endemit z Bolívie, který byl nato povýšen na samostatný druh.\n\n"}
{"id": "596488", "url": "https://cs.wikipedia.org/wiki?curid=596488", "title": "Be'er Milka", "text": "Be'er Milka\n\nBe'er Milka ( בְּאֵר מִלְכָּה, v oficiálním přepisu do angličtiny Be'er Milka) je vesnice typu mošav v Izraeli, v Jižním distriktu, v Oblastní radě Ramat ha-Negev.\n\nLeží v nadmořské výšce cca 220 metrů v centrální části pouště Negev. Jde o aridní oblast, ve které jsou jen drobné enklávy zemědělsky využívané půdy v bezprostředním okolí vesnice. Východně od vesnice začíná zcela suchá oblast písečných dun Cholot Chaluca. Zdejší krajina má mírně zvlněný terén, který člení četná vádí. Na západním okraji obce je to vádí Nachal Nicana, do kterého tu ústí vádí Nachal Lavan.\n\nObec se nachází 45 kilometrů od břehu Středozemního moře, cca 131 kilometrů jihojihozápadně od centra Tel Avivu, cca 122 kilometrů jihozápadně od historického jádra Jeruzalému a 50 kilometrů jihozápadně od města Beerševa. Be'er Milka obývají Židé, přičemž osídlení v tomto regionu je etnicky převážně židovské.\n\nBe'er Milka je na dopravní síť napojen pomocí místní komunikace, která jižně od vesnice ústí do lokální silnice 211.\n\nBe'er Milka byl založen v roce 2006. Vznikl s přispěním programu Blueprint Negev financovaného Židovským národním fondem, zaměřeného na posílení demografické a ekonomické základny Negevu.\n\nJe součástí bloku zemědělských sídel v regionu okolo osady Nicana, nedaleko izraelsko-egyptské hranice. V roce 2001 se zformovala přípravná osadnická skupina tvořená mladou generací usedlíků z již etablovaných mošavů v okolní krajině. Provizorně pak pobývala v nedaleké vesnici Kmehin. V srpnu 2006 se usadila v nynější lokalitě a zahájila přípravu výstavby stálé osady včetně trvalých příbytků. Jméno vesnice je odvozeno od arabského místního názvu \"Bir Malga\".\n\nV obci funguje knihovna a společenské centrum. Další občanská vybavenost je v nedaleké vesnici Nicana. Většina obyvatel pracuje v okolních obcích. Jižně od vesnice se rozkládá rozsáhlý komplex věznice Keci'ot (קציעות) využívané izraelskou armádou.\n\nPodle údajů z roku 2014 tvořili naprostou většinu obyvatel v Be'er Milka Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu. Do roku 2009 nebyla osada administrativně uznána za samostatnou obec. Internetové stránky mošavu zde uváděly cca 20 žijících rodin. K 31. prosinci 2014 zde žilo 134 lidí. Během roku 2014 stoupla populace o 10,7 %.\n\n\n"}
{"id": "596490", "url": "https://cs.wikipedia.org/wiki?curid=596490", "title": "Seznam skladatelů vážné hudby: A", "text": "Seznam skladatelů vážné hudby: A\n\nSeznam skladatelů vážné hudby podle abecedy:\n\nA – –\n"}
{"id": "596491", "url": "https://cs.wikipedia.org/wiki?curid=596491", "title": "Seznam skladatelů vážné hudby: B", "text": "Seznam skladatelů vážné hudby: B\n\nSeznam skladatelů vážné hudby podle abecedy:\n\n\n\n\n\n\n\n\n"}
{"id": "596492", "url": "https://cs.wikipedia.org/wiki?curid=596492", "title": "Seznam skladatelů vážné hudby: C", "text": "Seznam skladatelů vážné hudby: C\n\nSeznam skladatelů vážné hudby podle abecedy:\nC – –\n\n\n\n\n\n\n\n"}
{"id": "596493", "url": "https://cs.wikipedia.org/wiki?curid=596493", "title": "Uretritida", "text": "Uretritida\n\nUretritida je zánět močové trubice (urethry). Hlavním symptomem je dysurie, což je obtížné, pálivé a bolestivé močení, a někdy též výtok z močové trubice. Podle původce ji dělíme na gonokokovou utetritidu a negonokokovou uretridu (NGU), tedy kapavčitou a nekapavčitou. První zmíněnou způsobuje bakterie \"Neisseria gonorrhoeae\", která je původcem kapavky. Nejčastějším původcem druhé zmíněné, někdy též nazývané nespecifická uretritida, je naproti tomu bakterie \"Chlamydia trachomatis\" (až u 40–50 % heterosexuálních sexuálně aktivních mužů). Negonokoková uretritida má však jak infekční, tak neinfekční původ. Mezi další příčiny se řadí například adenovirus, uropatogenická \"Escherichia coli\" (UPEC), herpes simplex, \"Mycoplasma genitalium\", Reiterův syndrom, prvoci rodu \"Trichomonas\", ale i mechanické zranění, chemické podráždění nebo opakované nachlazení. U 1–2 % pacientů může postoupit v epididymitidu (zánět nadvarlete).\n\nU obou typů uretritidy může být příčinou sexuálně přenosné infekce (u gonokokové je to kapavka), negonokoková uretritida však může mít i parazitickou, bakteriální, virovou či neinfekční příčinu. NGU může být i důsledkem opakovaného nastydnutí.\n\n"}
{"id": "596494", "url": "https://cs.wikipedia.org/wiki?curid=596494", "title": "Seznam skladatelů vážné hudby: Č", "text": "Seznam skladatelů vážné hudby: Č\n\nSeznam skladatelů vážné hudby podle abecedy:\n\n"}
{"id": "596495", "url": "https://cs.wikipedia.org/wiki?curid=596495", "title": "Seznam skladatelů vážné hudby: D", "text": "Seznam skladatelů vážné hudby: D\n\nD – – \n\n\n\n\n\n\n"}
{"id": "596496", "url": "https://cs.wikipedia.org/wiki?curid=596496", "title": "Seznam skladatelů vážné hudby: E", "text": "Seznam skladatelů vážné hudby: E\n\n\n\n\n"}
{"id": "596498", "url": "https://cs.wikipedia.org/wiki?curid=596498", "title": "Seznam skladatelů vážné hudby: F", "text": "Seznam skladatelů vážné hudby: F\n\nF – –\n\n\n\n\n\n\n\n"}
{"id": "596499", "url": "https://cs.wikipedia.org/wiki?curid=596499", "title": "Polské parlamentní volby 2001", "text": "Polské parlamentní volby 2001\n\nPolské parlamentní volby 2001 se uskutečnily 23. září 2001. Volbám přecházela změna volebního zákona. Byly posíleny proporcionální prvky ve volebním systému (především nahrazení d´Hondtovy metody upravenou metodou Sainte-Laguë), což snížilo mandátní zisky velkých stran a naopak posílilo malé a střední strany. Očekávaným vítězem voleb se stala s velkým náskokem koalice SLD-UP. Její volební výsledek přitom nabízí zajímavé srovnání s předchozími volbami. Zatímco společný volební výsledek SLD a UP v roce 1993 dosáhl asi 27% (20,41 + 7,28) a v roce 1997 necelých 32% (27,13 + 4,74), v roce 2001 stoupl na 41% hlasů. Velkým podílem se na tom podílela SLD, která ke svému stabilnímu elektorátu dokázala přitáhnout další nerozhodnuté skupiny voličů, nespokojené s vládou pravice. Přesto byl tento výsledek brán jako neúspěch, protože mandátní zisk neumožnil SLD-UP vytvořit vládu s většinovou podporou v parlamentu bez participace dalšího koaličního partnera. Stalo se tak navzdory tomu, že krátce před volbami prezident Kwaśniewski ve veřejném vystoupení v televizním vysílání apeloval na Poláky, aby podpořili „formaci, která má šanci sestavit většinovou vládu“. Tento projev se setkal s ostrou kritikou ze strany pravice, která obvinila prezidenta z podpory SLD-UP.\n\nDo Sejmu se dostalo celkem 6 politických stran a hnutí. SLD-UP získala 216 mandátů, PO 65 mandátů, SRP 53 mandátů, PiS 44 mandátů, PSL 42 mandátů a LRP 38 mandátů. \n\nDo Senátu se dostalo celkem 5 politických stran a uskupení a 2 nezávislí kandidáti. 75 mandátů a většinu získala koalice SLD - UP, 15 mandátů Blok Senát 2001, 4 mandáty PSL, 2 mandáty SRP, 2 mandáty LRP a 2 mandáty získali nezávislí kandidáti.\n \n"}
{"id": "596500", "url": "https://cs.wikipedia.org/wiki?curid=596500", "title": "Seznam skladatelů vážné hudby: G", "text": "Seznam skladatelů vážné hudby: G\n\n\n\n\n\n\n\n\n"}
{"id": "596501", "url": "https://cs.wikipedia.org/wiki?curid=596501", "title": "Seznam skladatelů vážné hudby: H", "text": "Seznam skladatelů vážné hudby: H\n\nH – –\n\n\n\n\n\n\n\n\n"}
{"id": "596503", "url": "https://cs.wikipedia.org/wiki?curid=596503", "title": "Koeberlinia", "text": "Koeberlinia\n\nKoeberlinia je jediný rod čeledi Koeberliniaceae, příslušející do řádu brukvotvarých. Zahrnuje jen dva druhy. Jsou to trnité, xerofytní rostliny obývající suchá stanoviště.\n\nVe starších taxonomických systémech hodnotících rostliny podle morfologických vlastností byl někdy rod \"Koeberlinia\" řazen do čeledě kaparovitých, jindy čeleď \"Koeberliniaceae\" do řádu \"Capparales\" apod. Nástupem zatříďování jednotlivých taxonů do vyšších celků na základě evolučních vztahů, byla moderním systémem APG III čeleď \"Koeberliniaceae\" začleněna do řádu brukvotvarých.\n\nDále byl od dosud jediného druhu \"Koeberlinia spinosa\" oddělen její bývalý poddruh \"Koeberlinia holacantha\" vyskytující se endemiticky pouze v Bolívii a byl povýšen na samostatný druh, takže rod \"Koeberlinia\" má nyní dva druhy.\n\nJsou to polopouštní až pouštní rostliny, nenáročné na kvalitu půdy.\n\nJsou to hodně rozvětvené keře (maximálně vysoké do 3 m a široké do 10 m) nebo zřídka malé stromy (do 5 m) s tenkými zelenými stonky (větvičkami) plnými tlustých, velmi dlouhých ostrých trnů. Rostliny obsahují pryskyřici, mají buňky s myrosinem.\n\nDrobné střídavé listy bez řapíků, maximálně do 5 mm velké, jsou vejčité až eliptické. Vyrůstají z útlých stonků jednotlivě po spirálách brzy po jarních deštích, později stejně jako malé palisty usychají a opadávají, rostlina je po většinu roku bez listí. Funkci listů přebírají fotosyntézující stonky.\n\nKvěty zelenobílé barvy jsou nahloučeny do krátkých hroznovitých květenství, vyrůstají z úžlabí listů. Jsou to květy oboupohlavné, radiálně souměrné, cyklické se 4 kališními a 4 korunními lístky uspořádanými do 2 přeslenů, všechny jsou volné a střechovitě uspořádány. Tyčinek s podélně pukajícími prašníky je v květu 8. Pyl je trikolporátní. Gyneceum je tvořeno 2 až 5 plodolisty.\n\nKvěty se objevují po celý rok, ale nejvíce po deštích, opylovány jsou hmyzem. Nepukavé plody jsou černé bobule o průměru do 3,5 mm s 1 nebo až 4 semeny, dozrávají průběžně celoročně.\n\nSuchomilné rostliny rodu \"Koeberlinia\" nemají hospodářský význam.\n\n"}
{"id": "596504", "url": "https://cs.wikipedia.org/wiki?curid=596504", "title": "Seznam skladatelů vážné hudby: CH", "text": "Seznam skladatelů vážné hudby: CH\n\nSeznam skladatelů vážné hudby podle abecedy:\n\n\n\n"}
{"id": "596507", "url": "https://cs.wikipedia.org/wiki?curid=596507", "title": "Seznam skladatelů vážné hudby: I", "text": "Seznam skladatelů vážné hudby: I\n\nI – –\n\n"}
{"id": "596508", "url": "https://cs.wikipedia.org/wiki?curid=596508", "title": "Seznam skladatelů vážné hudby: J", "text": "Seznam skladatelů vážné hudby: J\n\n\n\n\n\n"}
{"id": "596509", "url": "https://cs.wikipedia.org/wiki?curid=596509", "title": "Seznam skladatelů vážné hudby: K", "text": "Seznam skladatelů vážné hudby: K\n\nK – –\n\n\n\n\n\n\n\n\n"}
{"id": "596511", "url": "https://cs.wikipedia.org/wiki?curid=596511", "title": "Seznam skladatelů vážné hudby: L", "text": "Seznam skladatelů vážné hudby: L\n\n\n\n\n\n"}
{"id": "596514", "url": "https://cs.wikipedia.org/wiki?curid=596514", "title": "Seznam skladatelů vážné hudby: M", "text": "Seznam skladatelů vážné hudby: M\n\nM – –\n\n\n\n\n\n"}
{"id": "596517", "url": "https://cs.wikipedia.org/wiki?curid=596517", "title": "Seznam skladatelů vážné hudby: N", "text": "Seznam skladatelů vážné hudby: N\n\n\n\n\n"}
{"id": "596518", "url": "https://cs.wikipedia.org/wiki?curid=596518", "title": "Seznam skladatelů vážné hudby: O", "text": "Seznam skladatelů vážné hudby: O\n\nO – –\n\n\n\n"}
{"id": "596519", "url": "https://cs.wikipedia.org/wiki?curid=596519", "title": "Seznam skladatelů vážné hudby: P", "text": "Seznam skladatelů vážné hudby: P\n\n\n\n\n\n\n\n\n"}
{"id": "596521", "url": "https://cs.wikipedia.org/wiki?curid=596521", "title": "Seznam skladatelů vážné hudby: Q", "text": "Seznam skladatelů vážné hudby: Q\n\nQ – –\n\n"}
{"id": "596522", "url": "https://cs.wikipedia.org/wiki?curid=596522", "title": "Seznam skladatelů vážné hudby: R", "text": "Seznam skladatelů vážné hudby: R\n\n\n\n\n\n"}
{"id": "596524", "url": "https://cs.wikipedia.org/wiki?curid=596524", "title": "Seznam skladatelů vážné hudby: Ř", "text": "Seznam skladatelů vážné hudby: Ř\n\nŘ – –\n"}
{"id": "596525", "url": "https://cs.wikipedia.org/wiki?curid=596525", "title": "Seznam skladatelů vážné hudby: S", "text": "Seznam skladatelů vážné hudby: S\n\n\n\n\n\n\n\n\n\n\n\n\n\n"}
{"id": "596526", "url": "https://cs.wikipedia.org/wiki?curid=596526", "title": "Seznam skladatelů vážné hudby: Š", "text": "Seznam skladatelů vážné hudby: Š\n\nŠ – –\n\n"}
{"id": "596527", "url": "https://cs.wikipedia.org/wiki?curid=596527", "title": "Seznam skladatelů vážné hudby: T", "text": "Seznam skladatelů vážné hudby: T\n\n\n\n\n\n\n\n\n\n"}
{"id": "596528", "url": "https://cs.wikipedia.org/wiki?curid=596528", "title": "Seznam skladatelů vážné hudby: U", "text": "Seznam skladatelů vážné hudby: U\n\nU – –\n"}
{"id": "596529", "url": "https://cs.wikipedia.org/wiki?curid=596529", "title": "Seznam skladatelů vážné hudby: V", "text": "Seznam skladatelů vážné hudby: V\n\n\n\n\n\n"}
{"id": "596530", "url": "https://cs.wikipedia.org/wiki?curid=596530", "title": "Seznam skladatelů vážné hudby: W", "text": "Seznam skladatelů vážné hudby: W\n\nW – –\n\n\n\n\n\n\n"}
{"id": "596532", "url": "https://cs.wikipedia.org/wiki?curid=596532", "title": "Seznam skladatelů vážné hudby: X", "text": "Seznam skladatelů vážné hudby: X\n\n"}
{"id": "596533", "url": "https://cs.wikipedia.org/wiki?curid=596533", "title": "Seznam skladatelů vážné hudby: Y", "text": "Seznam skladatelů vážné hudby: Y\n\nY – –\n\n"}
{"id": "596534", "url": "https://cs.wikipedia.org/wiki?curid=596534", "title": "Virus molluscum contagiosum", "text": "Virus molluscum contagiosum\n\nVirus \"molluscum contagiosum\" (MCV) je DNA virus z čeledi poxvirů, jediným druhem rodu \"Molluscipoxvirus\". U lidí způsobuje virovou infekci \"Molluscum contagiosum\". Viriony mají složitou stavbu a jsou shodné se se stavbou čeledi poxvirů; v řadě ohledů jsou však od poxvirů odlišné (proto je samostatným rodem). Celkem existují 4 typy MCV viru, a to MCV-1 až MCV-4. Nemoc, kterou virus způsobuje, se projevuje jako „výsev hráškovitých bradaviček s měkkým středem na pažích, zádech, hýždích a na obličeji.“ Může tak být diagnostikována na základě pohledu, pro potvrzení však může být provedena biopsie.\n\nPřibližné rozměry viru jsou 200 nm v průměru, 320 nm na délku a 100 nm na výšku. Jeho jediným hostitelem je člověk a je přenosný kontaktem (též pohlavním stykem).\n"}
{"id": "596535", "url": "https://cs.wikipedia.org/wiki?curid=596535", "title": "Seznam skladatelů vážné hudby: Z", "text": "Seznam skladatelů vážné hudby: Z\n\n\n\n\n\n"}
{"id": "596536", "url": "https://cs.wikipedia.org/wiki?curid=596536", "title": "Seznam skladatelů vážné hudby: Ž", "text": "Seznam skladatelů vážné hudby: Ž\n\n"}
{"id": "596537", "url": "https://cs.wikipedia.org/wiki?curid=596537", "title": "Bletterbach", "text": "Bletterbach\n\nBletterbach je potok a rokle mezi jihotyrolskými obcemi Aldein (Aldino) a Radein. Potok pramení u Weißhornu (2 317 m n. m.) v rokli, která je také označována jako Grand Canyon jižních Tyrol a vznikla přibližně před 15 000 lety (v době ledové). Je asi 8 km dlouhá a 400 m hluboká. V horninách Dolomitů zde bylo objeveno velké množství fosílií. Erozní činnost potoka vedla nejen ke vzniku rokle, která odkryla neporušený profil horninami vzniklými v průběhu 35 milionů let (275-240), ale vytvořila také řadu skalních útvarů, které připomínají obličeje a jsou proto oblíbeným fotografickým motivem. V části rokle byl zřízen geopark a byla zpřístupněna turistům.\n\nNejspodnější horninová vrstva, odkrytá v Bletterbachu, patří vulkanické skupině Etschtaler a je také známá jako boznerský křemenný porfyr. Jedná se o červenavý sopečný tuf, vzniklý asi před 280 miliony let v oblasti rovníku. Značná část však byla v průběhu miliónů let oderodována.\nNad vulkanity leží 250 metrů mocné vrstvy sedimentárních hornin formace Gröden permského stáří. Nápadné jsou hlavně červené a šedé lavicovitě zvrstvené pískovce se zkamenělinami hlavonožců. Ve spodní části této formace převažují říční uloženiny s různými sedimentárními strukturami, jako je žebrování, křížové zvrstvení, šikmé vrstvení nebo bahenní pukliny. Nalezeny byly i stopy pravěkých ještěrů.\n\nVe svrchní části již vykazují horniny přibývající vliv moře. Patří do ní fosíliemi bohatý vápenatý Cephalopodenbank, tvořící horní hranu vodopádu Butterloch. Formaci Gröden proráží několik vulkanických rudních žil a v oblasti Butterlochu je patrná i komínová brekcie. Vulkanity jsou triasového stáří, jejich vznik je datován stupni ladin-karn.\n\nV závěru údolí jsou nad formací Gröden odkryty asi 60 metrů mocné bellerophonové vrstvy svrchně permského stáří, bohaté na nálezy mlžů. V bituminózních vápencích a dolomitech se vyskytují sádrovcové konkrece a hlízy, vzniklé rychlým odpařováním slané vody. Také ve formaci Bellerophon je směrem k nadloží patrná transgrese moře. Zatímco ve spodních partiích jsou sedimenty více terrigenní, směrem do nadloží přibývá brakických vrstev.\n\nNad formací Bellerophon jsou několik metrů mocné werfenské vrstvy (oolitické horniny, stáří spodní trias). V této silně diferencované formaci je patrná tvorba v mělkém moři, tedy docházelo v této době k regresi moře. Ve světlých vápencích v podloží se nenacházejí žádné fosílie, což dokladuje hromadné vymírání organismů před 252 miliony let. Werfenské vrstvy jsou tvořeny jílovými břidlicemi, slínovci, pískovci a vápenci. V nadloží formace Werfen pak následují konglomeráty Richthofen a nad nimi Sarldolomit, který vznikal v tropickém moři za přítomnosti řas. Obě vrstvy jsou stáří anis (střední trias). Světlý sarldolomit tvoří vlastní vrchol Weisshornu, který mu tak vděčí za své jméno.\n\n"}
{"id": "596539", "url": "https://cs.wikipedia.org/wiki?curid=596539", "title": "Michael Stolle", "text": "Michael Stolle\n\nMichael Stolle (* 17. prosince 1974, Buxtehude, Dolní Sasko) je bývalý německý atlet, jehož specializací byl skok o tyči.\n\nV roce 1994 na halovém ME v Paříži neprošel kvalifikací. O dva roky později skončil osmý na halovém ME ve Stockholmu a reprezentoval na letních olympijských hrách v Atlantě, kde obsadil deváté místo. V roce 1997 na halovém MS v Paříži se umístil na osmém místě.\n\nO rok později zaznamenal první velký úspěch, když vybojoval stříbrnou medaili na halovém ME ve Valencii. Ve finále překonal 580 cm a doplnil na stupních vítězů své krajany, Tima Lobingera (zlato) a Dannyho Eckera (bronz). Na Mistrovství světa v atletice 1999 v Seville skončil společně s Igorem Potapovičem na děleném sedmém místě.\n\nVinou horšího technického zápisu mu unikla medaile na letních olympijských hrách 2000 v australském Sydney. Ve finále překonal napotřetí 590 cm stejně jako Rus Maxim Tarasov. Stolle však zdolal základní výšku 550 cm až třetím pokusem a skončil čtvrtý. Stříbro vybojoval Američan Lawrence Johnson a zlato jeho krajan Nick Hysong.\n\nV roce 2001 obsadil deváté místo na halovém MS v Lisabonu a skončil čtvrtý na světovém šampionátu v kanadském Edmontonu, kde rovněž přišel o medaili jen díky horšímu zápisu. O dva roky později získal za výkon 575 cm stříbrnou medaili na halovém MS v Birminghamu. Atletickou kariéru ukončil v roce 2006.\n\n\n"}
{"id": "596545", "url": "https://cs.wikipedia.org/wiki?curid=596545", "title": "The Pros and Cons of Hitch Hiking (turné)", "text": "The Pros and Cons of Hitch Hiking (turné)\n\nThe Pros and Cons of Hitch Hiking bylo první sólové turné britského baskytaristy a zpěváka Rogera Waterse. Odehrál jej při příležitosti vydání svého alba \"The Pros and Cons of Hitch Hiking\" v letech 1984 a 1985, tedy v době, kdy byl stále členem skupiny Pink Floyd. Kvůli slabému prodeji vstupenek bylo několik koncertů v Evropě zrušeno.\n\n\nZadní stranu pódia tvořila tři velká plátna, na která byly třemi projektory promítány obrazy, filmy či animace. Před tyto obrazy byly před druhou polovinou koncertu spuštěna další tři plátna z jemného materiálu, takže projekce byly dvojité. Scénu navrhli Mark Fisher a Jonathan Park, filmy pocházely od Nicolase Roega a animace vytvořil Gerald Scarfe. Zvuk byl kvadrofonický.\n\nFormát koncertů byl v obou letech shodný. V první polovině vystoupení skupina odehrála v novém aranžmá Watersovy písně z jeho působení v Pink Floyd, druhou půlku tvořilo kompletní album \"The Pros and Cons of Hitch Hiking\".\n\nSetlist byl až na jednu výjimku stálý a neměnný, navzájem se několika obměnami lišila pouze vystoupení v letech 1984 a 1985.\n\n\n\n\n\n\n"}
{"id": "596559", "url": "https://cs.wikipedia.org/wiki?curid=596559", "title": "2147483647", "text": "2147483647\n\n2 147 483 647 nebo slovy dvě miliardy sto čtyřicet sedm milionů čtyři sta osmdesát tři tisíc šest set čtyřicet sedm je přirozené číslo. Jedná se o Mersennovo prvočíslo (neboť je rovno 2−1), v pořadí osmé.\n\nŽe se jedná o prvočíslo, dokázal již Leonhard Euler, který o tom napsal v roce 1772 v dopise Danielovi Bernoullimu. K důkazu použil vylepšenou metodu Pietra Cataldiho, takže mu stačilo vyloučit 372 možných dělitelů. Je pravděpodobné, že až do roku 1867 se jednalo o největší známé prvočíslo.\n\nČíslo 2147483647 je nejvyšší hodnota, které mohou nabývat 32bitové celočíselné proměnné se znaménkem. Ty jsou hojně používány, a proto se jedná o přirozený limit hodnot v mnoha aplikacích i počítačových hrách. Jakožto extrémní hodnota se také často objevuje, je-li v programu chyba a dojde k přetečení.\n\nJedno z důležitých využití takové proměnné je i typ time_t, který je na UN*Xových systémech používán k reprezentaci času podle standardu POSIX. Tato reprezentace má podobu počtu sekund od půlnoci 1. ledna 1970 a nejvyšší hodnota, kterou může obsahovat, je tedy 2147483647 sekund od oné půlnoci, tedy 03:14:07, 19. ledna 2038. Možné komplikace, které vzhledem k širokému rozšíření UN*Xových systémů mohou v tento den nastat, se souhrnně označují problém roku 2038.\n"}
{"id": "596563", "url": "https://cs.wikipedia.org/wiki?curid=596563", "title": "Mikroarchitektura", "text": "Mikroarchitektura\n\nMikroarchitektura je pojem z oboru počítačů a informačních technologií. Představuje způsob, jakým je v procesoru implementována daná instrukční sada. Pro jednu instrukční sadu může existovat více mikroarchitektur, které ji implementují. Mikroarchitekturami i návrhem instrukčních sad se zabývá obor \"architektura počítačů\".\n\nMikroarchitektura je obvykle reprezentována (více či méně detailními) diagramy, které obsahují jednotlivé (logické i fyzické) části procesoru; ty jsou pak spojeny vazbami, vztahy, signály či jinými způsoby komunikace mezi nimi (u těchto spojnic se pak většinou rozlišuje mezi cestou dat a způsobem, kterým jsou zpracovávána a řízena).\n\nMezi základní věci, které mikroarchitektura procesoru definuje a řeší, patří model vykonávání programu (exekuční model), registry, adresování paměti, softwarová a hardwarová přerušení, datové formáty a další.\n\nNejčastějším návrhem procesoru současnosti je datový a instrukční pipelining. Tato technika je použita ve většině dnešních procesorů, mikrokontrolerů a datových signálových procesorů (DSP). Svým způsobem připomíná sériovou výrobu v továrně, kde místo výrobků jsou instrukce a místo dílů jednotlivé fáze jejich zpracování. Ty zahrnují načtení instrukce z programové paměti, dekódování instrukce, provedení a případné zapsání výsledku. Některé instrukce mohou vyžadovat přístup k paměti (adresování), ke vstupním/výstupním portům, skoky v programu, a další prostředky.\n\nBez pipeliningu by se každá fáze vykonání instrukce zabírala čas, který by procesor nevyužil na nic jiného (analogií k sériové výrobě – např. automobilů – by byl případ, ve kterém by žádný autodíl nesměl vstoupit na běžící pás dřív než by právě zpracovávané auto sjelo kompletní z výrobní linky).\n\nDobrý návrh pipeliningu je stěžejním bodem mikroarchitektury. Volba počtu fází zpracování instrukce, jejich samotné implementační řešení, zpoždění v jejich zpracování a konkrétně volba velikosti a typu cacheování a předpovídání větvení programu jsou prvky, které určují výkon celého procesoru. Často tato řešení narážejí na limity (popřípadě jejich kombinace, kdy zvyšování jednoho aspektu začíná omezovat druhé) a rozhodnutí, které z různých přibližně stejně dobrých alternativ dát přednost. Mezi takové konstrukční aspekty mikroarchitektury patří:\n\nCISC a RISC jsou dva vzájemně soupeřící a doplňující koncepty instrukčních sad. Jejich hlavní rozdíl je v komplexitě instrukcí – zatímco CISC jde cestou implementace i velmi komplexních a složitých instrukcí, u procesorů RISC je instrukční sada redukovaná a složitější instrukce se musejí implementovat jako sekvence těch existujících. Navíc všechny instrukce RISC zabírají v paměti stejný počet bitů (binární kód je pak o něco delší, zato nemůže dojít k desinterpretaci kódu vlivem chyby s čítačem instrukcí). Výhodou architektury RISC je zachování jednoduchosti (s kterou souvisejí i výrobní náklady a cena), lepší odolnost a spolehlivost při vyšších frekvencích. To, které RISCové instrukce budou v „základní sestavě“ a které se budou muset emulovat, je určeno po pečlivé analýze využití instrukcí podle typu (většina komplexních instrukcí se využívá jen velmi zřídka, což obhajuje to, aby byly emulovány).\n\nPřestože nejzastoupenější architektury pro osobní počítače, x86 a x86-64, jsou CISCové, je v posledních letech znát jistý odklon k RISCové technologii, například představením architektur IA-32 a IA-64.\n\nPříklady dalších architektur (podle jiných hledisek než jen komplexnosti instrukční sady) jsou např. VLIW (\"Very Long Instruction Word\") a EPIC (\"Explicitly Paralell Instruction Computing\"), které se snaží zvládnout datový paralelismus, včetně SIMD a vektorů.\n\nHlavním prvkem mikroarchitektury je exekuční jednotka, která se stará o vykonávání instrukcí. Jejími komponentami většinou jsou aritmetickologická jednotka (ALU), jednotka pro počty s pohyblivou řádovou čárkou (FPU), jednotky implementující adresování a čtení/zápis z/do paměti, předpovídání větvení a SIMD.\n\nInstrukční pipelining je prvek mikroarchitektury, který má největší vliv na celkovou rychlost procesoru, neboť určuje, jak rychle budou instrukce (při dané taktovací frekvenci) zpracovávány. Někdejší návrhy MIPS a SPARC měly často 10 i vícekrát vyšší výkon oproti soudobým CISCovým procesorů při stejné frekvenci a ceně. Pipelining je využíván jak v RISCových tak CISCových procesorech (např. CISCový procesor VAX 8800 z roku 1986 měl již tehdy komplexní pipelining a dokonce i předpovídání skoků). Nyní se pipelining používá v drtivé většině procesorů (včetně \"embeded\" řešení) a vyšší složitost spojená s jeho implementací nějak zásadně do jejich ceny nepromlouvá. Nebývá jen u hardwarově specifických procesorů podporujících mikroinstrukce.\n\nPředpovídání skoků (\"branch prediction\") je technika mikroarchitektury, která se snaží předpovídat skoky v programu (binárním kódu), jenž má být vykonán. Vykonává se v procesorech s pipeliningem po fázi načtení a dekódování instrukcí, které zatím čekají ve frontě na vykonání. U procesorů s \"branch prediction\" je implementována logika, která se u načtených instrukcí (podmíněných) skoků pokouší předpovědět, zdali nastanou či ne, a na základě toho začne spekulativně načítat kód za cílovou adresou tohoto skoku. Pokud je podmínka pro skok do jiné části paměti splněna, začátek kódu na cílové adrese je již k dispozici, načtený do ad hoc paměti přímo v čipu. Ušetří se tak několik drahocenných okamžiků, které by jinak byly spotřebovány na zahození dosavadního kódu, přesunutí programového čítače na cílovou adresu skoku a začátek načítání do pipeliningu odtamtud.\n\nJeště dál než předvídání skoků jde spekulativní vykonávání kódu (\"speculative execution\"), které dokonce vykonává kód na cíli skoku. Pokud se předpověď skoku vyplní, vyústí to ve větší urychlení času, pokud nikoli, výsledkem je naopak zpomalení oproti situaci bez spekulativního vykonávání, protože všechen spekulativní kód se musí pečlivě vrátit do původního stavu.\n\nU této techniky si procesor sám (bez ohledu na binární kód) určí pořadí vykonávaných instrukcí, tím, že je zpřehází tak, aby optimalizoval jejich vykonání. Některé instrukce jsou kratší a manipulují pouze s daty v registrech, jiné vyžadují přístup k paměti (která buď je nebo není v cache), portům, atd. a vyžadují více času na provedení. Procesor pak v takovém případě může buďto čekat na výsledek nebo v mezičase vykonávat instrukce, které nejsou takto časově náročné a jejich vykonání v tomto přehozeném pořadí v žádném případě neovlivní chod programu. Zde je důležité pečlivě hlídat závislosti hodnot různých registrů na sobě, použití příznaků, které vytvoří, apod. (nelze například prohodit pořadí po sobě jdoucích instrukcí, které operují se stejným registrem, neboť by program došel k různým výsledkům). Analýza a implementace vykonávání instrukcí mimo pořadí patří v architektuře počítačů mezi ty náročnější.\n\nMezistupněm do tohoto stádia je použití kompilátoru pro daný procesor (z assembleru i vyššího programovacího jazyku), který pořadí instrukcí optimalizuje za procesor. Jedny z prvních takových byly kompilátory jazyka C pro procesory P6 a později kompilátory pro C#.\n\nS určitou paralelou k vykonávání instrukcí mimo pořadí i zde procesor mění binární kód, jež má vykonávat, tentokrát tím, že si přejmenovává registry a to tak, aby odstranil nepotřebné serializované vykonávání programu, vynucené opětovným používáním stejných registrů. Opět, i tato technika je náročná na implementaci, protože musí být transparentní vůči vykonávání původního kódu v nezměněné podobě (logika přejmenovávání registrů nesmí například přepisovat registry, které by byly v této fázi čteny).\n\nTyto dvě technologie implementují paralelismus vykonávaného programu. Multiprocesing pomocí zapojení a využití více procesorů v počítači, kdy každý procesor si bere na starosti různé agendy programu (nebo operačního systému a v něm běžícího programu). Multithreading v rozdělení programu do tzv. vláken (threadů), přinejmenším pro odstranění modálnosti aplikace (tedy její netečnosti do dokončení nějakého jejího vykonávaného procesu, např. ukládání, nahrávání, konvertování, …) až po simultánní multithreading, který umožňuje superskalárním procesorům vykonávat instrukce z různých programů simultánně ve stejný okamžik.\n\nMikroarchitektury x86:\nMikroarchitektury Itanium:\nMikroarchitektury x86:\nMikroarchitektury nekompatibilní s x86:\n\n"}
{"id": "596567", "url": "https://cs.wikipedia.org/wiki?curid=596567", "title": "Hana Rysová", "text": "Hana Rysová\n\nHana Rysová (* 8. června 1945 Praha) je česká fotografka.\n\nProfesionálně fotografuje od roku 1964, v 70. letech dálkově vystudovala výtvarnou fotografii na FAMU u profesora Jána Šmoka, předtím i poté dělala řadu zaměstnání (např. pracovala jako fotoreportérka časopisu \"Rock & Pop\").\n\nZabývá se především volnou fotografií. Spolupracovala s fotografem Karlem Plickou, později např. s Tomášem Halíkem, geologem Václavem Cílkem (mj. napsal text k jejím fotografiím skotských megalitů), sochařem Mojmírem Preclíkem (společná výstava v Malostranské besedě) nebo s písničkářem Janem Burianem.\n\nOd roku 1974 uspořádala více než tři desítky samostatných výstav (doma a v Polsku), mj. vystavovala své snímky z cest (Skotsko, Indie).\n\n"}
{"id": "596575", "url": "https://cs.wikipedia.org/wiki?curid=596575", "title": "Waldkirchen", "text": "Waldkirchen\n\nWaldkirchen je město v německé spolkové zemi Bavorsko, v zemském okrese Freyung-Grafenau ve vládním obvodu Dolní Bavorsko. Má přes 10 000 obyvatel (2009) a je tak největším městem okresu.\n\nOsada Waldkirchen vznikla jako jedno z odpočívadel na Zlaté stezce. První písemná zmínka pochází z roku 1203.\n\n"}
{"id": "596579", "url": "https://cs.wikipedia.org/wiki?curid=596579", "title": "Celeborn", "text": "Celeborn\n\nCeleborn (quenijsky \"Teleporno\", ) je fiktivní postava ze světa J. R. R. Tolkiena. Objevuje se v jeho trilogii \"Pán prstenů\", v \"Silmarillionu\" a v \"Nedokončených příbězích\". Je znám především jako manžel paní Galadriel a vládce Lothlórienu.\nCeleborn pocházel z elfího rodu Sindar a byl příbuzným Doriathského krále Thingola. Na Thingolově dvoře se seznámil s Noldorskou paní Galadriel, kterou si později vzal za ženu. Po zkáze Beleriandu na konci prvního věku neodplul na západ, ale zůstal i se svou manželkou ve Středozemi. Na počátku druhého věku pobývali Celeborn s Galadriel u jezera Nenuial a fakticky vládli Eriadoru. Tehdy se jim narodil syn Amroth. Kolem roku 700 D. v. se se svým lidem přesunuli dále na východ a nedaleko západní brány Khazad-dûm založili poslední království Noldor Eregion. Eregionští kováři vedení Celebornem však byli oklamáni Sauronem, který Celeborna navedl ke svržení vlády. Galadriel odešla skrz Mlžné hory na východ do lesa Lóriland, Celeborn, který odmítl vkročit do trpasličího města, zůstal ještě nějaký čas na západní straně hor. Později se přidal ke své manželce a společně vládli lesním elfům v lese Lothlórienu. Narodila se jim dcera Celebrían, která si později vzala pána Imladris Elronda. Do Celebornova lesa přišlo Společenstvo Prstenu, které se v Lothlórienu snažilo zotavit ze šrámů utrpěných při průchodu Morie a z žalu nad ztrátou čaroděje Gandalfa. Ve Válce o Prsten byl Lothlórien napaden Saruonovými služebníky z Dol Gulduru a Celeborn vedl lórienské elfy do boje. S pádem Temného pána přijde konečné vítězství a Galadriel svou mocí zboří Sauronovu pevnost Dol Guldur. Celeborn společně s Thranduilem si Temný hvozd, který přejmenují na Les zelených listů, rozdělují mezi sebe. Poté, co Galadriel odpluje ze Středozemě, se Celeborn přidal ke svým vnukům Elladanovi a Elrohirovi v Roklince. \nVe filmové trilogii natočené Peter Jacksonem, si roli Celeborna zahrál herec Marton Csokas. Na rozdíl od Tolkienovy knihy, Celeborn na konci filmu odplouvá spolu s Galadriel, Frodem, Bilbem, Gandalfem a Elrondem přes moře na západ.\n\n\n"}
{"id": "596580", "url": "https://cs.wikipedia.org/wiki?curid=596580", "title": "Acetylcholinový receptor", "text": "Acetylcholinový receptor\n\nAcetylcholinový receptor (AChR, také cholinoreceptor nebo cholinergní receptor) je sběrný termín označující jakýkoliv receptor na postsynaptické membráně nervových buněk, na nějž se váže acetylcholin. Existují v podstatě dva nezávislé druhy acetylcholinových receptorů, které spolu z biochemického hlediska nemají mnoho společného:\n\nJe zajímavé, že muskarinní acetylcholinové receptory typu M3R byly odhaleny i na některých buňkách karcinomu tlustého střeva. Jsou dávány do souvislosti právě s nadměrným množením buněk tlustého střeva, a tedy se vznikem rakovinného bujení. Navíc se na tyto receptory nemusí vázat jen acetylcholin, ale i některé zplodiny metabolismu střevních bakterií, např. kyselinou lithotomovou. To je důvod, proč je chronická zácpa rizikovým faktorem pro vznik tohoto typu karcinomu.\n"}
{"id": "596590", "url": "https://cs.wikipedia.org/wiki?curid=596590", "title": "Dotazník", "text": "Dotazník\n\nDotazníky slouží k zjišťování informací v populaci jako celku nebo i v nějaké menší skupině osob. Na jejich základě dochází k vyhodnocování určitých skutečností (názorů, postojů, preferencí) a orientaci dalších kroků. Pokud má papírovou nebo elektronickou formu, obvykle se jedná o jednoúčelový formulář (případně sadu formulářů). Dotazníky mohou sloužit například k průzkumům veřejného mínění.\n\nPodle formy se dělí písemné, online atd.\n\nDotazníky se využívají již mnoho let, dnes se často využívají zejména pro firmy nebo politické strany, aby zjistily jakým směrem se mají orientovat, zda například jejich zboží má naději na prodej, či se jejich strana dočká s daným volebním programem úspěchu.\n\nExistují i online nástroje, kde je možné si dotazník vytvořit.\n\n"}
{"id": "596596", "url": "https://cs.wikipedia.org/wiki?curid=596596", "title": "Franz Xaver Winterhalter", "text": "Franz Xaver Winterhalter\n\nFranz Xaver Winterhalter (20. dubna 1805, Menzenschwand – 8. července 1873, Frankfurt nad Mohanem) byl německý malíř a litograf, známý především jako portrétista členů královských nebo aristokratických rodů Evropy.\n\nNarodil se v malé vesnici Mezenschwand ve Schwarzwaldu jako šestý z devíti dětí místního rolníka (z nichž však jen pět se dožilo dospělosti; jeho mladší bratr \"Hermann Fidel\" byl rovněž úspěšným malířem). V letech 1818-1824 se učil litografem na \"Uměleckém institutu\" ve Freiburgu, následně získal stipendium ke studiu malířství na \"Umělecké akademii\" v Mnichově. Během této doby pracoval v ateliéru portrétního malíře \"Josepha Karla Stielera\" a působil i jako litograf. Po ukončení studia přišel v roce 1828 do Karlsruhe, kde získal místo učitele malby bádenské markraběnky; zde vytvořil portrét bádenské velkovévodské rodiny.\n\nV letech 1833-1834 odcestoval do Itálie, kde maloval romantické žánrové scény ve stylu \"Louise Léopolda Robertse\". Po návratu do Karsruhe byl velkovévodou Leopoldem jmenován bádenským dvorním malířem, později však na krátký čas dvůr opustil a pobýval v Paříži. Zde vzbudil na Pařížském Salonu velkou pozornost svými italskými žánrovými obrazy. Jako \"protegé\" krále Ludvíka Filipa I. se stal nejžádanějším portrétním malířem ve Francii. Jako dvorní malíř maloval portréty královské rodiny a významných osobností dvora. Úspěch těchto obrazů mu přinesl renomé specialisty na aristokratické portréty, což mu získalo zakázky od mnoha evropských aristokratických i vládnoucích domů – v roce 1841 ho pozvala královna Viktorie na britský dvůr, v roce 1852 královna Izabela II. Španělská na dvůr španělský. Po nástupu Napoleona III. na francouzský trůn se vrátil do Paříže. K jeho zákazníkům náležel také belgický královský dvůr i panovnické domy ve Vídni a Petrohradu.\n\nPortrétoval řadu korunovaných hlav Evropy. Zpočátku byl jeho styl dosti konzervativní a \"staromódní\", jeho charakteristickým znakem byl hladký, jakoby emailovaný povrch, což se později změnilo; na jeho nejproslulejším díle – portrétu rakouské císařovny Alžběty – je již vidět značná volnost malířské techniky. Druhým jeho nejznámějším obrazem je portrét francouzské císařovny Evženie, kterým dobyl velké slávy na výstavě v roce 1853. Velká část jeho obrazů vznikala přímo na plátně, bez vypracování předchozích skic.\n\nJeho obrazy lichotily – na nich každá žena byla krásná. Po celou dobu své tvůrčí činnosti nebyl kritiky valně uznáván, vytýkali mu \"vyumělkovanost\" a \"nepřirozenost\". Byl však vysoko ceněn svými bohatými patrony z mocných rodin a v těchto kruzích byl i uznávaným malířem.\n\nZemřel v 68 letech na břišní tyfus při pobytu ve Frankfurtu nad Mohanem; na frankfurtském hlavním hřbitově je také pochován.\n\n"}
{"id": "596597", "url": "https://cs.wikipedia.org/wiki?curid=596597", "title": "Nicanej Sinaj", "text": "Nicanej Sinaj\n\nNicanej Sinaj ( נִצָּנֵי סִינַי, doslova „\"Poupata Sinaje\"“, v oficiálním přepisu do angličtiny Nizzane Sinay, přepisováno též Nitzanei Sinai; alternativně nazýváno též Kadeš Barne'a,: קדש ברנע, v přepisu do angličtiny Kadesh Barne'a) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Ramat ha-Negev.\n\nLeží v nadmořské výšce 239 metrů v centrální části pouště Negev. Jde o aridní oblast, ve které jsou jen drobné enklávy zemědělsky využívané půdy v bezprostředním okolí vesnice. Východně od vesnice začíná zcela suchá oblast písečných dun Cholot Chaluca. Zdejší krajina má mírně zvlněný terén, který člení četná vádí. Na východním okraji obce je to vádí Nachal Nicana.\n\nObec se nachází 47 kilometrů od břehu Středozemního moře, cca 135 kilometrů jihojihozápadně od centra Tel Avivu, cca 125 kilometrů jihozápadně od historického jádra Jeruzalému a 53 kilometrů jihozápadně od města Beerševa. Nicanej Sinaj obývají Židé, přičemž osídlení v tomto regionu je etnicky převážně židovské.\n\nNicanej Sinaj je na dopravní síť napojen pomocí lokální silnice 211, která tu směřuje k hraničnímu přechodu Nicana. Přímo podél hranice tu vede i dálnice číslo 10.\n\nNicanej Sinaj byl založen v roce 1986. Je součástí bloku zemědělských sídel v regionu okolo osady Nicana, nedaleko izraelsko-egyptské hranice. Osada ale vznikala již od roku 1977, kdy se utvořilo osadnické jádro. Jeho členové jí dali jméno Kadeš Barne'a podle biblické lokality \"Kádeš\" zmiňované v tomto regionu v Knize Numeri 13,26 Vládní výbor pro pojmenovávání sídel ale toto označení neschválil, takže oficiálně získala název Nicanej Sinaj.\n\nV roce 1980 se osadníci začali stěhovat do provizorního tábora situovaného do blízkosti starověké lokality Tel Nicana. Přípravu výstavby vesnice ale zkomplikovaly potíže vzniklé kvůli tehdy probíhající evakuaci židovských osad na Sinajském poloostrově v důsledku podpisu egyptsko-izraelské mírové smlouvy, kdy Izrael území Sinaje vrátil Egyptu. Po osm měsíců tak osadníci pobývali v nedaleké vesnici Ašalim. Teprve pak se nastěhovalo prvních deset rodin do nové osady. Ta byla až po letech oficiálně uznána vládou za samostatnou administrativní jednotku a zároveň přesunuta do nynější polohy.\n\nMístní ekonomika je zčásti založena na zemědělství (pěstování rajčat v skleníkových komplexech, produkce medu a džemů), část obyvatel za prací dojíždí mimo obec. V osadě funguje plavecký bazén, sportovní areály, obchod se smíšeným zbožím, synagoga a mateřská škola.\n\nJižně od vesnice se rozkládá rozsáhlý komplex věznice Keci'ot (קציעות) využívané izraelskou armádou. Poblíž vesnice se od počátku 21. století plánovala výstavba nové obce nazvané Nicanit. V roce 2010 byly ale tyto plány odloženy a doporučeno raději posilovat populaci stávajících osad v tomto regionu.\n\nObyvatelstvo osady je sekulární. Podle údajů z roku 2014 tvořili naprostou většinu obyvatel v Nicanej Sinaj Židé - cca 200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 300 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 250 lidí. Během roku 2014 populace klesla o 2,0 %.\n\n\n"}
{"id": "596601", "url": "https://cs.wikipedia.org/wiki?curid=596601", "title": "Kamenná vila", "text": "Kamenná vila\n\nKamenná vila je novorenesanční vila v Pardubicích, č. p. 144, Bulharská ulice / ulice U Kamenné vily, postavená v letech 1913-1921 podle projektu architekta Bóži Dvořáka. Patří k nejvýznamnějším novorenesančním stavbám ve městě. Má tři nadzemní podlaží, odstupňovanou valbovou střechu a fasádu z neomítaného spárovaného lomového kamene, doplněnou reliéfy. Původně byla stavěna jako odpočinkové sídlo královéhradeckého biskupa Josefa Doubravy, kde měla být pravděpodobně umístěna Doubravova umělecká sbírka.\n\nBudova má bohatou reliéfní a sochařskou výzdobou, jejímž autorem je Miloslav Baše, zeť architekta Dvořáka. Barevnou vitráž Madony s dítětem v západním průčelí navrhl v roce 1912 Mikoláš Aleš. Interiéry mají bohatou štukovou výzdobu a dveře jsou vyzdobeny intarziemi. \n\nV roce 1958 byla vila vyhlášena kulturní památkou číslo 29491 / 6-4382.\nV roce 1997 byl objekt přestavěn na firemní sídlo.\n\nVilu použil jako kulisu režisér Jiří Strach při natáčení třídílného televizního snímku Ďáblova lest.\n\n"}
{"id": "596605", "url": "https://cs.wikipedia.org/wiki?curid=596605", "title": "Garam masála", "text": "Garam masála\n\nGaram masála je pikantní až ostrá směs koření připravovaná v jižní Asii, především Indii a Pákistánu. Používá se k ochucení například jogurtu, rozličných pokrmů Indické kuchyně, včetně jídel připravovaných na jehle a na grilu. \n\nSměs se v různých regionech Indie a Pákistánu skládá z odlišných ingrediencí. Tradiční jihoasijské hospodyně si připravují garam masálu doma samy podle svého rodinného receptu, běžně se však v zemích tohoto regionu prodávají hotové směsi, které jsou v balené podobě k sehnání i v Evropě.\n\nVe většině indických jazyků se tato směs nazývá garam masála/garam masálá: Např. hindsky i maráthsky गरम मसाला, pandžábsky ਗਰਮ ਮਸਾਲਾ, urdsky گرم مصالحہ‎, malajálamsky ഗരം മസാല, kannadsky ಗರಂ ಮಸಾಲಾ. Gudžarátsky je to „garam masáló“ (ગરમ મસાલો) Ve východní Indii a v Bangladéši se název vyslovuje gorom mošla, příp. gorom mosla (bengálsky গরম মসলা) a v Nepálu garam maslá (nepálsky गरम मसला)\n\nGaram znamená hindustánsky „horká, teplá“ a masálá značí libovolnou „směs koření“ (obě slova jsou převzata z perštiny). Doslovný překlad je tedy „horké koření“ či „teplé koření“. Uvádí se, že směs se tak nazývá pro svou schopnost podpořit trávení, a tudíž zvýšit tělesné teplo. Nelze však vyloučit, že původním důvodem pro název „garam“ je to, že se koření pro garam masálu obvykle před umletím tepelně upravují.\n\nJedna možná varianta typická zvláště pro severoindický Kašmír se skládá z římského kmínu, černého pepře, hřebíčku, muškátového ořechu, koriandru, zeleného i černého kardamomu a bobkového listu a často též badyánu. V jižní Indii to bude bez římského kmínu a jen s černým kardamomem, zato kromě muškátového oříšku i tzv. muškátový květ. V Pandžábu se vynechá zelený kardamom, badyán i muškát, zato se přidává sušený zázvor.\nRecepty se liší nejen podle regionů, ale i dle osobního gusta a žádný z nich není autentičtější než ty ostatní. Směs celého koření se obvykle krátce nasucho opraží (což zvyšuje aromatičnost) a poté se umele na prášek.\n\nSrovnání ingrediencí garam masály typické pro tři různé státy Indie:\n\n"}
{"id": "596606", "url": "https://cs.wikipedia.org/wiki?curid=596606", "title": "Žralok písečný", "text": "Žralok písečný\n\nŽralok písečný (\"Carcharias taurus\") je velký druh žraloka, zástupce čeledi písečníkovitých. Po světě má mnoho jmen. V Austrálii a ve Velké Británii se nazývá – \"„šedá sestra“\". Vyskytuje se v pobřežních vodách po celém světě. Přes svůj hrůzostrašný vzhled jde o poměrně klidný a pomalu se pohybující druh žraloka. Všeobecně není považován za nebezpečného, pokud není vyprovokován. Pro tyto rozporuplné vlastnosti a pro velkou přizpůsobivost v zajetí je považován za nejčastěji chovaný velký druh žraloka ve veřejných akváriích.\n\nTělo je silné, se dvěma velkými hřbetními ploutvemi. Ocas je protáhlý s dlouhým horním lalokem. Obvykle dorůstá do délky 3,5 metru, v takovém případě váží 90 až 160 kg. Maximální, věrohodně doložená zpráva, hovoří o exempláři s váhou 660 kg.\n\nŽralok písečný má většinou šedý hřbet a bílý spodek. V srpnu 2007 byl v Austrálii vyfotografován albín.\n\nStrava se skládá z ryb, mladých žraloků a rejnoků, chobotnic a korýšů.\n\nTito žraloci se obvykle zdržují v pobřežních vodách v hloubkách mezi 60 až 190 metry, ačkoliv byli zaznamenáni také ve větších hloubkách. Během dne často vyhledávají útočiště v podmořských jeskyních a mezi skalisky a v noci vyrážejí na lov. Během dne se vykazují pomalejší chování, aktivnějšími se stávají v noci. Žralok písečný je jediný známý druh žraloka, který polyká vzduch a ukládá si jej v žaludku, aby zachoval neutrální vztlak při plavání.\n\nPřestože se obecně má za to, že tento druh žraloka není lidem nebezpečný, databáze ISAF obsahuje 76 zaznamenaných útoků na lidi, z nichž 29 bylo klasifikováno jako nevyprovokované. Dva z těchto nevyprovokovaných útoků vedly k úmrtí.\nTento druh je živorodý, jeho embrya se však živí sami sebou navzájem. Uvnitř dělohy se mladí žraloci krmí živinami ze žloutkového váčku a pak i jeden druhým, dokud nezbudou dva poslední jedinci. Chce-li matka poskytnou mladým další potravu, produkuje další vajíčka, která zbývající mladí konzumují. Tato reprodukční strategie je známá také jako nitroděložní kanibalismus. Ve dvou letech jsou mladí žraloci zhruba metr dlouzí a plně schopni se o sebe postarat.\n\n"}
{"id": "596611", "url": "https://cs.wikipedia.org/wiki?curid=596611", "title": "Karlovy Vary (nádraží)", "text": "Karlovy Vary (nádraží)\n\nKarlovy Vary je železniční stanice Karlových Varech. Nachází se na rozmezí místních části Rybáře a Bohatice. Leží na významné trati Cheb - Chomutov (Trať 140). Nádraží je někdy označováno jako „horní nádraží“ (jmenuje se tak např. zastávka MHD) - v protikladu s dolním nádražím.\n\nPůvodní budova byla za 2. světové války zničena při bombardování spojeneckými vojsky. V roce 1945 byla obě velká karlovarská nádraží cílem spojeneckého bombardování. Ještě v roce 1945 započalo budování náhradní (provizorní) budovy za pomoci dobrovolníků. Provizorní budova zůstala po mírných stavebních úpravách do doby kdy započala modernizace (19. 9. 2015).\n\nDne 19. září 2015 započala demolice staré výpravní haly. Na tomto místě měla do února 2016 vyrůst nová prosklená výpravní hala. S touto stavbou vznikne nový malý dopravní terminál, na který bude přestěhována část přístřešku ze staré haly jako památka. Další část se přesune do muzea.\n\n\n"}
{"id": "596612", "url": "https://cs.wikipedia.org/wiki?curid=596612", "title": "Nicana", "text": "Nicana\n\nNicana ( נִצָּנָה nebo ניצנה, v oficiálním přepisu do angličtiny Nizzana (Qehilat Hinuh) , přepisováno též Nitzana) je vesnice typu společná osada (\"jišuv kehilati\") a vzdělávací komplex (mládežnická vesnice) v Izraeli, v Jižním distriktu, v Oblastní radě Ramat ha-Negev.\n\nLeží v nadmořské výšce 248 metrů v centrální části pouště Negev. Jde o aridní oblast, ve které jsou jen drobné enklávy zemědělsky využívané půdy v bezprostředním okolí vesnice. Severovýchodně od vesnice začíná zcela suchá oblast písečných dun Cholot Chaluca. Zdejší krajina má mírně zvlněný terén, který člení četná vádí. Na východním okraji obce je to vádí Nachal Nicana.\n\nObec se nachází 50 kilometrů od břehu Středozemního moře, cca 135 kilometrů jihojihozápadně od centra Tel Avivu, cca 125 kilometrů jihozápadně od historického jádra Jeruzalému a 54 kilometrů jihozápadně od města Beerševa. Nicanu obývají Židé, přičemž osídlení v tomto regionu je etnicky převážně židovské.\n\nNicana je na dopravní síť napojena pomocí lokální silnice 211. Přímo podél hranice tu vede i dálnice číslo 10.\n\nNicana byla založena v roce 1980. Je součástí bloku zemědělských sídel v tomto regionu nedaleko izraelsko-egyptské hranice, kde se nachází i hraniční přechod Nicana. Pojmenována je podle starověkého sídla, jehož pozůstatky se zde dochovaly v lokalitě Tel Nicana. Po první arabsko-izraelské válce v letech 1948-1949 se toto pohraniční území okolo Nicany stalo demilitarizovanou zónou. V následujících letech se pak izraelská i egyptská vláda opakovaně přely o režim v této zóně. V září 1953 Egypt protestoval proti izraelskému zřizování trvalého osídlení v demilitarizované zóně. Rozbroje se opakovaly z téhož důvodu v září 1955. V listopadu 1955 dokonce následoval vpád izraelských jednotek přes hranici a zajetí několika egyptských vojáků.\n\nJiž roku 1977 se utvořilo osadnické jádro zaměřené na osídlení této lokality. Jeho členové se sem do provizorního tábora začali stěhovat v roce 1980. Osadu pojmenovali Kadeš Barne'a podle biblické lokality \"Kádeš\" zmiňované v tomto regionu v Knize Numeri 13,26 Vládní výbor pro pojmenovávání sídel ale toto označení neschválil, takže oficiálně získala název Nicanej Sinaj.Přípravu výstavby vesnice ale zkomplikovaly potíže vzniklé kvůli tehdy probíhající evakuaci židovských osad na Sinajském poloostrově v důsledku podpisu egyptsko-izraelské mírové smlouvy, kdy Izrael území Sinaje vrátil Egyptu. Po osm měsíců tak osadníci pobývali v nedaleké vesnici Ašalim. Teprve pak se nastěhovalo prvních deset rodin do nové osady. Ta byla až po letech oficiálně uznána vládou za samostatnou administrativní jednotku a zároveň se přestěhovala o několik kilometrů, kde dodnes existuje pod jménem Nicanej Sinaj.\n\nV roce 1986 pak v původní uprázdněné lokalitě vznikl vzdělávací komplex (mládežnická vesnice) Nicana. Jeho vznik inicioval politik Arje Eli'av. Areál vlastní Židovská agentura. Funguje tu školský institut zaměřený například na ekologii, centrum pro rehabilitaci fyzicky či psychicky postižené mládeže a vzdělávací ústav pro nové imigranty. Studenti zde pobývají v internátu. Součástí komplexu jsou sportovní areály, plavecký bazén, synagoga, muzeum, společná jídelna, zdravotní středisko a návštěvnické centrum. Během roku se tu vystřídá až 15 000 studentů. Zaměstnanci ústavu plánují výstavbu obytné čtvrti, které by přiléhala ke škole.\n\nObyvatelstvo osady je sekulární. Podle údajů z roku 2014 tvořili naprostou většinu obyvatel v Nicaně Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě klesající populací. K 31. prosinci 2014 zde žilo 64 lidí. Během roku 2013 populace klesla o 12,3 %.\n\n\n"}
{"id": "596625", "url": "https://cs.wikipedia.org/wiki?curid=596625", "title": "Ered Engrin", "text": "Ered Engrin\n\nEred Engrin (sindarsky Železné hory) je pohoří nacházející se ve fiktivním světě J. R. R. Tolkiena.\n\nPás hor Ered Engrin se v prvním věku táhl od Ered Wethrin na západě až k dalekému východnímu oceánu. Železné hory tak hraničily se severními cípy pohoří Ered Luin, Hithaeglir a Orocarni. Na sever od Železných hor se nacházela pustá a zmrzlá země nepřítele Dor Daidalos. Pohoří od zemí Beleriandu oddělovala pláň Ard-galen, později známá jako Anfauglith. Na jihu Železných hor se tyčily tři štíty Thangorodrim.\n\nPři válce hněvu byly Ered Engrin zničeny a do třetího věku se z nich zachovaly pouze malé části, mezi nimiž byly Ered Mithrin (Šedé hory, severní cíp Mlžných hor a Železné hory nacházející se východně od Ereboru a severně od jezera Rhûn.\n\nV Ered Engrin si zbudoval své pevnosti Utumno a Angband, první Temný pán Morgoth. Po zničení Utumna vládl z Angbandu, odkud řídil svá vojska během Beleriandských válek. Nad svou pevností tehdy vztyčil štíty Thangorodrim. Při válce hněvu na konci prvního věku však do boje proti němu vytáhli samotní Valar a Morgoth byl poražen. Těžké boje úplně zničily Beleriand, který byl zaplaven mořem. Železné hory také utrpěly devastující škody a zbyly z nich pouze malé zbytky.\n\nRoku 2590 T. v. se zde se svým lidem usadil trpaslík Grór, syn krále Dáina, který byl zabit drakem v Ered Mithrin. Po vyplenění Ereboru se do Železných hor uchýlila většina přeživších. Po Grórovi zde vládl jeho syn Náin, který byl zabit skřetem Azogem v bitvě v Nanduhirionu. Jeho syn Dáin se stal po zabití Šmaka králem Království pod Horou a vedl trpaslíky do boje proti Sauronovým sluhům ve Válce o Prsten. Po něm se vlády chopil jeho syn Thorin III. Kamenná přilba.\n\n"}
{"id": "596629", "url": "https://cs.wikipedia.org/wiki?curid=596629", "title": "Machairasaurus", "text": "Machairasaurus\n\nMachairasaurus („ještěr s dýkou“) byl rodem menšího teropodního dinosaura z čeledi Oviraptoridae. Žil v období svrchní křídy (asi před 84 až 68 miliony let) na území dnešní Číny (Vnitřní Mongolsko, souvrství Bayan Mandahu). Typový druh \"M. leptonychus\" byl popsán paleontology N. Longrichem, P. J. Curriem a Z. M. Dongem v roce 2010.\n\nObjeveny byly jen části kostí předních a zadních končetin, které však jasně dokládají příslušnost tohoto dinosaura k čeledi Oviraptoridae. Přední končetiny byly poměrně robustní a dobře se hodily k vyhrabávání rostlinných částí (semen, oddenků, bobulí apod.) z půdy. Zdá se tedy, že tito teropodi byli druhotně býložraví nebo přinejmenším všežraví. Tento dinosaurus dosahoval délky asi 1,5 metru.\n\n"}
{"id": "596630", "url": "https://cs.wikipedia.org/wiki?curid=596630", "title": "Merchav Am", "text": "Merchav Am\n\nMerchav Am ( מֶרְחָב עַם, doslova „\"Prostor národa\"“, v oficiálním přepisu do angličtiny Merhav Am) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Ramat ha-Negev.\n\nLeží v nadmořské výšce 535 metrů v centrální části pouště Negev. Jde o aridní oblast s mírně zvlněným terénem, který člení četná vádí. Hlavní z nich je vádí Nachal ha-Ro'a, které protéká podélně celým zdejším údolím.\n\nObec se nachází nedaleko od kibucu Sde Boker 75 kilometrů od břehu Středozemního moře, cca 132 kilometrů jihojihovýchodně od centra Tel Avivu, cca 105 kilometrů jihozápadně od historického jádra Jeruzalému a 40 kilometrů jihojihovýchodně od města Beerševa. Merchav Am obývají Židé, přičemž osídlení v tomto regionu je etnicky převážně židovské.\n\nMerchav Am je na dopravní síť napojen pomocí lokální silnice 204.\n\nMerchav Am byl založen v roce 2002. V listopadu 2001 zde začaly stavební práce. Mělo jít o novou osadu pro nábožensky orientovanou populaci, která měla posílit židovské osídlení v Negevu. Na jejím vzniku se podílela organizace Or. Jméno obce je zároveň akronymem RCHVAM jména zavražděného izraelského politika Rechav'ama Ze'eviho (1926-2001).\n\nVesnice vznikla s přispěním programu Blueprint Negev financovaného Židovským národním fondem, zaměřeného na posílení demografické a ekonomické základny Negevu.\n\nV následujících letech došlo postupně k výstavbě inženýrských sítí (voda, kanalizace, telefon, elektřina). Probíhá výstavba první etapy obytné části obce s 50 domy, které mají nahradit počáteční provizorní příbytky. V obci funguje synagoga, mikve, mateřská škola a společenské centrum. Většina obyvatel za prací dojíždí mimo obec.\n\nObyvatelstvo osady je nábožensky orientované. Podle údajů z roku 2014 tvořili naprostou většinu obyvatel v Merchav Am Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 292 lidí. Během roku 2014 populace stoupla o 19,7 %. Populace vesnice je mimořádně mladá. K roku 2013 obec patřila mezi 10 venkovských sídel v Izraeli s nejvyšším podílem obyvatelstva ve věku do 17 let (65,8 % z celkové populace obce).\n\n\n"}
{"id": "596636", "url": "https://cs.wikipedia.org/wiki?curid=596636", "title": "Ezuz", "text": "Ezuz\n\nEzuz nebo Micpe Ezuz ( עֱזוּז, v oficiálním přepisu do angličtiny Ezuz) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Ramat ha-Negev.\n\nLeží v nadmořské výšce 337 metrů v centrální části pouště Negev. Jde o aridní oblast, ve které jsou jen drobné enklávy zemědělsky využívané půdy v bezprostředním okolí vesnice. Severně od vesnice leží zcela suchá oblast písečných dun Cholot Chaluca. Zdejší krajina má mírně zvlněný terén, který člení četná vádí. Východně od obce je to vádí Nachal Ezuz a Nachal Nicana.\n\nObec se nachází 61 kilometrů od břehu Středozemního moře, cca 145 kilometrů jihojihozápadně od centra Tel Avivu, cca 130 kilometrů jihozápadně od historického jádra Jeruzalému a 60 kilometrů jihozápadně od města Beerševa. Ezuz obývají Židé, přičemž osídlení v tomto regionu je etnicky převážně židovské.\n\nEzuz je na dopravní síť napojen pomocí místní komunikace, která severně od osady v prostoru poblíž hraničního přechodu Nicana ústí do lokální silnice 211.\n\nEzuz byl založen v roce 1984. V 50. a 60. letech 20. století se tu nacházel polovojenský opěrný bod jednotek Nachal střežící izraelsko-egyptskou hranici. Po šestidenní válce v roce 1967 byl tento opěrný bod zrušen. Po evakuaci židovských osad na Sinajském poloostrově v důsledku podpisu egyptsko-izraelské mírové smlouvy, kdy Izrael území Sinaje vrátil Egyptu, se tu usadili někteří z vysídlených židovských osadníků a po delších úředních průtazích získali povolení k založení oficiálně uznaného sídla. I pak ale život v osadě měl provizorní charakter, bez většiny inženýrských sítí a infrastruktury. Lokalita je rovněž známa jako Be'erotajim podle dvou starověkých studní (hebrejsky \"Be'er\"), ale toto jméno už má jiná vesnice v centrálním Izraeli.\n\nMístní ekonomika je založena na službách a turistickém ruchu. Část obyvatel za prací dojíždí. Vesnice je navržena citlivě k okolní krajině a jsou zde zakázány asfaltové cesty, vícepodlažní domy a výrazné barvy fasád a střešních krytin.\n\nJeště v roce 2008 evidovaly vládní statistické výkazy Ezuz jako pouhé „místo“ (\"makom\") nikoliv obec. Uvádělo se tu tehdy neoficiálně 35 žijících rodin. Oficiálně jako lokalita s trvalou stálou populací je evidována od roku 2009. K 31. prosinci 2014 zde žilo 74 lidí. Během roku 2014 populace klesla o 1,3 %. Obyvatelstvo v Ezuzu je židovské. Populace je dlouhodobě stagnující.\n\n\n"}
{"id": "596646", "url": "https://cs.wikipedia.org/wiki?curid=596646", "title": "Stephen Mitchell", "text": "Stephen Mitchell\n\nStephen Mitchell (23. července 1946 − 21. prosince 2000) byl americký psychoanalytik, zřejmě nejvýznamnější představitel takzvané interpersonální psychoanalýzy.\n\nPodle Mitchella je individualita „vztahová matrix“, což zformuloval v opozici k Freudovi, jehož koncepce individua je dle Mitchella „monádická“, jádro osobnosti v ní uzavírá kompromis se světem a pudy. Pro Mitchella je subjektivita vždy intersubjektivitou (podobný názor má Lacan), u Freuda subjekt sociální interakci předchází.\n\nDefinoval čtyři základní módy existence – inter/subjektivity:\n\n\nVztahová definice subjektivity je typická pro celou interpersonální psychoanalýzu, podle Mitchella ji všechny ostatní školy (včetně Kohutovy selfpsychologie) nevzaly dostatečně vážně, vždy se znovu uchýlily k iluzi, že existuje jaderné Self. Podle Mitchella však existují jen matrice vztahů, které obsahují osobní význam. Tím, že psychoanalytik vejde s pacientem do vztahu, má možnost tento osobní význam z nastoleného vztahu odečíst. Ani sexualitu či agresi Mitchel nevnímá jako popud zevnitř, ale jako odezvu na vztah (byť třebas s vnitřním objektem – Mitchell se totiž pokusil integrovat do interpersonální psychoanalýzy objektní teorii, to ovšem někteří rigidnější interpersonalisté – například Edgar Levenson – odmítli).\n\nJeho komparativní práce \"Object Relations in Psychoanalytic Theory\", napsaná roku 1983 s Jay Greenbergem, se stala základní učebnicí moderní psychoanalýzy.\n\n\n"}
{"id": "596648", "url": "https://cs.wikipedia.org/wiki?curid=596648", "title": "Ernesto Laclau", "text": "Ernesto Laclau\n\nErnesto Laclau (6. října 1935 – 13. dubna 2014, Sevilla, Španělsko) byl argentinský filozof, představitel postmarxismu a poststrukturalismu.\n\nPocházel z Buenos Aires, odešel však do Spojených států, kde se nakonec stal profesorem politických věd na Univerzitě v Essexu (New York).\n\nVypracoval tzv. filozofii radikální nahodilosti, při čemž byl velmi ovlivněn zejména koncepcí diskurzu Michela Foucaulta a différance Jacquese Derridy.\n\nSpolu s Chantal Mouffeovou napsal vlivnou knihu \"Hegemonie a socialistická strategie\", v níž se pokusil definovat tzv. postmarxismus, tedy radikálně demokratickou politickou strategii, která by se neopírala o proletariát ani žádný jiný konkrétní politický projekt.\n\n\n"}
{"id": "596658", "url": "https://cs.wikipedia.org/wiki?curid=596658", "title": "Denní snění", "text": "Denní snění\n\nDenní snění (angl. \"daydreaming\", fr. \"rêverie\", něm. \"Tagträume\") je pojem užívaný v psychologii. Označuje představy a fantazie, jimiž se obírá bdící osoba, a které mají souvislejší děj, často dokonce vznikají podle opakovaného scénáře.\n\nPodle filozofa Charlese Renouviera je klíčem k dennímu snění přání, často kompenzační, a typicky ho provázejí rovněž silné emoce.\n\nDennímu snění se věnovala intenzivně psychoanalýza. Sigmund Freud roku 1908 vytvořil analogii mezi denním sněním a uměleckou tvorbou. (V práci \"Básník a vytváření fantazií\").\n\nRoku 1966 provedl empirický výzkum denního snění Jerome L. Singer. Rozlišil dva typy denního snění:\n\n\n\nZjistil, že témata i míra snění se liší podle pohlaví, věku, rodinného prostředí, vzdělání, socioekonomického statusu, inteligence i etnicity.\n\nŽeny sní více na téma mezilidských vztahů a vlastního těla a obrazu, také více tematizují vlastní nevinu (falešné obvinění, mučednictví). V mužských sněních je více agrese a hrdinství.\n\nU mladých chlapců a dívek hrají velkou roli též představy o vlastní budoucnosti:\n\nChlapecké scénáře:\n\n\nDívčí scénáře:\n\nVíce sní mladší než starší. U starších snění nahrazují vzpomínky. S věkem klesá počet agresivních fantazií.\n\nVíce sní lidé, kteří měli silnější vazbu na matku než na otce.\n\nVíce sní chudí lidé, méně střední a vyšší třída.\n\nVíce sní národnostní menšiny (v USA černoši a Židé)\n\nVíce sní lidé z velkoměst, méně lidé z venkova, nejméně lidé z malých měst.\n\nVíce sní lidé užívající alkohol, zejména o vině, násilí a nepřátelství (naopak u lidí užívajících marihuanu se vyšší míra denního snění neprokázala).\n\nNAKONEČNÝ, Milan: \"Lexikon psychologie\", Praha, Vodnář 1995. ISBN 80-85255-74-X\n"}
{"id": "596661", "url": "https://cs.wikipedia.org/wiki?curid=596661", "title": "Zoborožec naříkavý", "text": "Zoborožec naříkavý\n\nZoborožec naříkavý (\"Bycanistes bucinator\"), známý též pod názvem zoborožec křiklavý, je středně velký druh zoborožce. Dorůstá 50–55 cm, je převážně černý s bílým zbarvením na břiše a spodní straně křídel, červenou neopeřenou kůží kolem očí a výraznou tmavou přilbicí, která je u samic menší než u samců. Jedná se o společenský druh žijící nejčastěji v hejnech o 2-5 jedincích. Je stálý, vyskytuje se v lesích na území Burundi, Mosambiku, Botswany, Konga, Keni, Namibie, Angoly, Svazijska, Tanzanie, Zambie, Zimbabwe a ve východní části Jihoafrické republiky. Živí se převážně plody a velkým hmyzem. Stejně jako ostatní zoborožci hnízdí v dutinách stromů, kam klade 4-5 bílých vajec.\n"}
{"id": "596666", "url": "https://cs.wikipedia.org/wiki?curid=596666", "title": "Rektální tenesmus", "text": "Rektální tenesmus\n\nRektální tenesmus, někdy jen tenesmus, je pocit neúplného vyprázdnění stolice (defekace), případně nutkání na stolici. Je charakterizován jako neschopnost či obtížnost vyprázdnit střeva při defekaci. Jedná se o bolestivý stav, při němž dojde při defekaci buď k žádnému vyprázdnění, vyprázdnění pouze krve a hlenu, či vyprázdnění pouze malého množství stolice. Po vlastní defekaci navíc nedochází k pocitu úlevy či uspokojení (satisfakce). Může být doprovázen dalšími gastrointestinálními symptomy. Je symptomatický například při nádoru nebo zánětu rekta.\n\nPodobným stavem je tenesmus močového měchýře, při kterém dochází k pocitu nedostatečného vyprázdnění močového měchýře.\n\n"}
{"id": "596670", "url": "https://cs.wikipedia.org/wiki?curid=596670", "title": "Volby do Senátu Parlamentu České republiky", "text": "Volby do Senátu Parlamentu České republiky\n\nVolby do Senátu Parlamentu České republiky upravuje zákon č. 247/1995 Sb., o volbách do Parlamentu České republiky, v platném znění. Poprvé se uskutečnily V listopadu 1996, kdy byla zvolena třetina senátorů na 6 let, třetina na 4 roky a třetina na 2 roky. Od té doby se každé 2 roky znovu volí třetina senátorů. Volby jsou zpravidla dvoukolové – pokud některý kandidát nezíská již v prvním kole nadpoloviční podíl hlasů, ve druhém kole se rozhoduje mezi prvními dvěma umístěnými kandidáty. Volební účast bývá poměrně nižší než v jiných typech voleb v Česku.\n\nVolby do Senátu se konají tajným hlasováním na základě všeobecného, rovného a přímého volebního práva podle dvoukolového většinového systému. Vyhlašuje je v zákonem stanovených lhůtách prezident České republiky. Senátní volby se konají v sudých letech na podzim, první kolo každých druhých voleb (1998, 2002, 2006, 2010…) se koná společně s volbami do zastupitelstev obcí, první kolo ostatních voleb (2000, 2004, 2008, 2012…) se koná společně s volbami do zastupitelstev krajů.\n\nVolby probíhají v 81 jednomandátových obvodech každé 2 roky v jedné třetině obvodů, za každý obvod je zvolen 1 kandidát. Volební obvody jsou určené zákonem, vymezení obvodů je pravidelně každé dva roky na základě § 59 zákona novelizováno tak, aby se počet obyvatel v žádném volebním obvodu nelišil k 1. lednu volebního roku o více než 15 % od průměrného počtu obyvatel připadajících na 1 mandát.\n\nKandidát je zvolen již v prvním kole, pokud získá nadpoloviční většinu hlasů. Pokud žádný kandidát nadpoloviční většinu nezíská, postupují dva kandidáti s nejvyšším počtem hlasů do druhého kola volby. V druhém kole je pak zvolen ten kandidát, který získá nadpoloviční většinu hlasů.\n\nAktivní volební právo není stejné jako ve volbách do Poslanecké sněmovny. Volí se po obvodech.\n\nPasivní volební právo se liší tím, že do Senátu může být zvolen občan až od 40 let věku. Kromě kandidátů politických stran, hnutí a koalic může kandidovat i nezávislý kandidát, pokud získá nejméně 1000 podpisů voličů z daného volebního obvodu. Za každého kandidáta musí být také složena kauce ve výši 20 000 Kč. Pro každého kandidáta je vydán samostatný hlasovací lístek, volič dává hlas přímo jednotlivému kandidátovi tím, že lístek s jeho jménem vybere a v úřední obálce vhodí do hlasovací urny ve volební místnosti.\n\nOpakované volby se konají, pokud se kandidát postupující do 2. kola vzdal kandidatury, pozbyl práva volit, zemřel, byl odvolán anebo byla volba shledána neplatnou. O neplatnosti rozhoduje Nejvyšší správní soud, jeho případné rozhodnutí může zvrátit Ústavní soud.\nOpakované volby byly dosud pouze v roce 2017 v obvodě č. 4 – Most, kdy byly rozhodnutím Nejvyššího správního soudu z listopadu 2016 zneplatněny kvůli nelegitimní kandidatuře Aleny Dernerové za hnutí Severočeši.cz (která v hlasování vyhrála). V opakovaných volbách Dernerová opět zvítězila, tentokrát za stranu Spojení demokraté – sdružení nezávislých, čímž obhájila svůj mandát.\n\nDoplňovací volby se konají do 90 dnů, pokud v průběhu volebního období mandát senátora zanikl, a nově zvolený senátor svůj mandát vykonává jen po zbytek volebního období ze zaniklého mandátu. Doplňovací volby se nekonají v posledním roce před uplynutím volebního období senátora.\n\n1996 •\n1998 •\n2000 •\n2002 •\n2004 •\n2006 •\n2008 •\n2010 •\n2012 •\n2014 •\n2016 •\n2018 •\ndoplňovací\n\nV prvních volbách roku 1996 byla třetina senátorů zvolena na 6 let, třetina na 4 roky a třetina na 2 roky. Každé 2 roky od voleb 1998 se volí třetina senátorů.\n\nPokud kandidát získá v prvním kole nadpoloviční většinu všech hlasů, stává se senátorem již po prvním kole. Za dobu trvání Senátu bylo přímo v prvním kole zvoleno 12 kandidátů:\n\nPrvní volby do obnoveného Senátu po sametové revoluci se konaly roku 1996 za poměrně malé účasti voličů, přestože tyto volby byly (a pokud nedojde ke změně ústavy i budou) jediné, kdy se volilo na celém území státu. V následujících letech pak volební účast kolísala, ale vždy byla nižší než poloviční. V porovnání s ostatními druhy voleb je nízká.\n\nZvýrazněna je nejnižší a nejvyšší volební účast pro každé kolo zvlášť.\n\n\n"}
{"id": "596676", "url": "https://cs.wikipedia.org/wiki?curid=596676", "title": "Milan Jakobec", "text": "Milan Jakobec\n\nMilan Jakobec (* 12. března 1951 Praha) je český diplomat, v letech 2005 až 2009 velvyslanec ČR v Kostarice a mezi roky 2009 a 2012 na Kubě a Bahamách (na Kubě však pouze jako chargé d'affaires)..\n\nVystudoval střední školu SVVŠ Parléřova a poté Pedagogickou fakultu a FAMU v oboru scenáristika a dramaturgie. Byl místopředsedou Federální rady pro rozhlasové a televizní vysílání a poté také vedoucí úřadu Rady ČR pro rozhlasové a televizní vysílání. Od roku 1994 působí na Ministerstvu zahraničních věcí ČR jako diplomat.\n\nV zahraničí vykonával diplomatické funkce na velvyslanectví v Londýně, poté byl ředitelem Diplomatické akademie a následně velvyslancem v kostarickém San José a vedoucím velvyslanectví (chargé d'affaires) Havaně.\n"}
{"id": "596684", "url": "https://cs.wikipedia.org/wiki?curid=596684", "title": "Elfi Zinnová", "text": "Elfi Zinnová\n\nElfi Zinnová (* 24. srpna 1953, Rathebur, Meklenbursko-Přední Pomořansko) je bývalá východoněmecká atletka, jejíž specializací byl běh na 800 metrů.\n\nV roce 1973 získala stříbrnou medaili na halovém ME v nizozemském Rotterdamu. O tři roky později vybojovala bronzovou medaili na letních olympijských hrách v Montrealu, kde si ve finále časem 1:55,60 vytvořila osobní rekord.\n\n"}
{"id": "596699", "url": "https://cs.wikipedia.org/wiki?curid=596699", "title": "Seattle-Tacoma International Airport", "text": "Seattle-Tacoma International Airport\n\nSeattle-Tacoma International Airport (IATA: SEA, ICAO: KSEA, FAA LID: SEA), jinak známo také jako Sea-Tac Airport nebo jednoduše Sea-Tac je letiště v SeaTacu, ve státě Washington. Leží zhruba 2,5 kilometru od mezistátní dálnice Interstate 5 a obsluhuje města Seattle a Tacoma. Letiště je domovem aerolinek Alaska Airlines a její dceřiné společnosti Horizon Air. Vzlétávají z něj letadla do ostatních letišť v Severní Americe, Evropě i Asii.\n\n„Welcome to Sea-Tac“, hlásá cedule při vjezdu k letišti. Sea-Tac je přezdívka, kterou dali letišti zdejší obyvatelé (Seattle-Tacoma). Vznikla dříve než město SeaTac, ve kterém letiště leží.\n\nV roce 2010 se umístilo na osmnáctém místě mezi letišti v USA s 31,5 miliony přepravených pasažérů. Dále se umístilo 25. v počtu pohybů a 19. v hmotnosti přepraveného nákladu.\n\nPět nejčastějších aerolinek pohybujících se na letišti v roce 2010 byly Alaska Airlines (35%), Horizon Air (14%), Delta Air Lines (11%), Southwest Airlines (9%) a United Airlines (7%).\n\nLetiště bylo postaveno v roce 1944 přístavem Port of Seattle s účelem obsluhovat občany v oblasti Pugetova zálivu poté, co Boeing Field převzala americká armáda pro druhou světovou válku. Přístav dostal dotaci milionu dolarů od federálního leteckého úřadu a sto tisíc dolarů od města Tacoma. Komerční užívání letiště začalo po válce, první plánované lety se uskutečnily v roce 1947. O dva roky později se z letiště stalo mezinárodní letiště, společnost Northwest Airlines totiž začala provozovat lety do Tokia. Ranvej byla prodloužena hned dvakrát; nejprve v roce 1959, aby letiště mohlo být užíváno tryskovými letadly a o dva roky později, aby zvládlo zvýšený provoz při světové výstavě 21. století, která se konala v Seattlu. Nynější terminál byl postaven také v roce 1959. V roce 1966, SAS zavedla první non-stop let mezi letištěm a pevninskou Evropou. Přístav se rozhodl rozšířit letiště významněji až mezi lety 1967 a 1973, kdy byla přidána druhá ranvej, garáž pro auta a další dva terminály.\n\nVelký počet obyvatel okolí letiště obžalovalo přístavní společnost na začátku sedmdesátých let, když si stěžovali na hluk, vibrace, smog a další komplikace zaviněné letištěm. Společně se zastupitelstvem okresu King se přístav dohodl na vykoupení domů v blízkosti (na čem bylo utraceno okolo 100 milionů dolarů) a vystavění zvukové bariéry. V roce 1979 použilo zvukotěsnící techniky navržené americkým kongresem.\n\nV roce 1978 přestala americká vláda regulovat lety a letiště na území USA, což přidalo více letů, na letiště začaly létat i aerolinky Trans World Airlines, v té době jedny z největších v USA.\n\nPo smrti senátora Henryho M. Jacksona v roce 1983 komise seattleského přístavu navrhla přejmenování letiště na \"Henry M. Jackson International Airport\" jako památku na senátora, který pocházel z nedalekého Everettu. Ale proti se postavili obyvatelé Tacomy, kteří požadovali dodržení podmínky, za které město dotovalo 100 tisíc dolarů na výstavbu letiště. Podmínka zní, že název města Tacoma bude navždy obsažen v oficiálním názvu letiště. O rok později nakonec Tacoma souhlasila alespoň se zkráceným, druhým oficiálním názvem \"Sea-Tac International Airport\", což je zkratka zdejší metropolitní oblasti.\n\nNa začátku omsdesátých let dokázala studie letiště a okresu King, že letiště vyčerpá svou kapacitu v roce 2000. Plánovací komise se tak v roce 1992 rozhodla, že postaví třetí ranvej a v některém z okolních okresů vybuduje náhradní letiště. Proti tomu se postavilo mnoho obyvatel žijících v okolí letiště, konkrétně ve městech SeaTac, Des Moines, Burien, Federal Way, Tukwila a Normandy Park. Studie z roku 1994 pak dokázaly, že v okolních okresech není žádné vhodné místo pro letiště. Port of Seattle tedy vypracoval návrh na přidání třetí ranveje v roce 1996 a začal čelit mnoha obžalobám od odpůrců. Přístavní společnosti se povedlo získat různá povolení, protože souhlasila, že ranvej bude zvukotěsná a bude mít minimální dopad na životní prostředí. Odpůrci se pak proti povolením odvolávali, své úsilí ale v roce 2004 vzdali. Ranvej byla otevřena 20. listopadu 2008 s celkovou cenou výstavby 1,1 miliardy dolarů.\n\nNa letišti jsou tři ranveje, které jsou téměř svislé, a terminál na východě. Ranveje mají délku mezi 2 600 a 3 700 metrů. V roce 2008 bylo průměrem 946 letadel denně, z čehož 89% byly komerční lety, 10% vzdušné taxi a zbylé jedno procento bylo roztroušeno mezi ostatní typy letecké dopravy.\n\nNová kontrolní věž byla na letišti postavena mezi lety 2001 a 2004 a stála 26 mil. dolarů. Podlaha kontrolní kabiny je 71 metrů nad zemí, zatímco celková výška věže, i s anténami, je 82 metrů. Prostor 79 metrů čtverečných je přizpůsoben pro deset operátorů s možností expanze na patnáct. Její umístění a metoda stavby byla vybrána aby podporovala viditelnost a účinnost radaru. Původní kontrolní věž z padesátých let je nyní v terminálu a slouží jako pozemní kontrolní věž, poté co byla opravena kvůli poškozením způsobeným nisquallijským zemětřesením v roce 2001.\n\nOpakujícím se problémem na letišti bylo zaměnění nejzápadnější pojezdové dráhy s přistávacím povrchem. Velké „X“ bylo položeno na konec pojezdové dráhy, i tak se zde odehrálo několik incidentů.\n\nV roce 2007 se stala společně s leteckou školou University of Illinois prvním letištěm používajícím techniku, která sleduje divoký život v okolí letiště po celých 24 hodin. Tento program byl vytvořen proto aby se zabránilo nebezpečným srážkám ptáků s letadly. Pokud se prokáže, že je prospěšný, brzy bude nainstalován na všechna letiště v USA.\n\nPrezident společnosti Port of Seattle John Creighton řekl, že se snaží zajistit pravidelný spoj mezi Seattlem a Šanghají. Poté co Spojené státy podepsaly s Evropskou unii „dohodu o otevřené obloze“, do Seattlu chtějí také létat aerolinky Aer Lingus a bmi z Britských ostrovů.\n\nPo zakoupení patnácti nových Boenigů 787-9 společnost Virgin Atlantic Airways také uvažovala o zavedení letu do Seattlu.\n\nSpolečnost Virgin Australia také uvažuje o Seattlu jako o jednom z letišť, kam by mohla létat její letadla z domovského letiště v Sydney.\n\nO Seattlu jako nové destinaci uvažuje i společnost Emirates. Stejně tak i All Nippon Airways, které chtějí Seattle spojit s japonskou Nagoyou.\n\nKvůli zvýšeným přistávacím cenám a podobně pohrozily v roce 2005 aerolinky Southwest Airlines přestěhováním na Boeing Field, který se navíc nachází blíže k centru Seattlu. Nicméně tento plán ztroskotal kvůli nízké kapacitě Boeing Fieldu, který má pouze jednu velkou a jednu malou ranvej, kterou využívají pouze soukromá letadla. Letiště by tedy muselo být upraveno, což prý Southwest Airlines chtěly zaplatit. Další problém se vyskytl v dopravní infrastruktuře mimo letiště, okolní silnice a dálnice nebyly postavené aby vydržely velký nápor, který by vznikl, kdyby na Boeing Field přistávaly komerční lety. Poté co vyšlo najevo, že aerolinky nejsou schopné připravit vhodné podmínky, se starosta okresu King Ron Sims rozhodl, že projekt zruší. Kromě toho panovaly obavy, že pokud se jakákoli aerolinka přestěhuje na Boeing Field, tak letiště Sea-Tac poplatky ještě zvýší.\n\n\nLetiště má hlavní Centrální terminál, který byl postaven architektem Curtisem Fentressem se čtyřmi halami (A–D) a dvěma satelitními terminály (sever, jih). Satelitní terminály jsou s centrálním spojeny podzemním systémem Satellite Transit System od firmy Bombardier.\n\n\n\n\n\n\n\n\nSeattlské linky rychlodrážních tramvají Central Link a South Link mají konečnou na zdejší zastávce SeaTac/Airport Station, která byla otevřena v prosinci 2009 a spojuje letiště s centrem města.\n\nNa letišti se také objevují autobusy okresní hromadné dopravy King County Metro i expresní autobusy společnosti Sound Transit. Dostupné jsou také taxíky a půjčovny aut. Všechny zastávky hromadné dopravy jsou umístěny na konci výdeje zavazadel u dveří č. 00. Taxíky mají svá stanoviště na třetím patře parkovací garáže v pozemním dopravním centru. \"Yellow Cab\", organizace taxikářů v Seattlu a Tacomě, i STILA, která v těchto městech půjčuje limuzíny, mají se společností Port of Seattle exkluzivní kontrakt na přepravu z letiště. V polovině devadesátých let bylo zrušeno parkování na prvních třicet minut zdarma.\n\nMožným spojem je také autobusové spojení s kanadským Vancouverem, které také zastavuje v centru Seattlu, na bellinghamském letišti i na vancouverském letišti.\n\nV roce 2012 se má otevřít nová půjčovna aut s místem až pro 5 400 vozů. Uvolní také 3 200 míst pro auta v nynější parkovací budově.\n\nJižní terminál letiště již dosáhl své kapacity co se týče odbavování pasažérů na mezinárodní lety, konkrétně kontrolování imigračních papírů a celního odbavování. Jelikož počet pasažérů stále přibývá, plánuje se velké rozšíření, jehož částí bude přidání dvou prostorů pro odbavování zavazadel a zvýšení počtu inspekčních kiosků z 20 na 30. Možná existují rovněž plány o postavení můstku nebo tunelu do hlavního terminálu, konkrétně haly A, kde by měl být vystaven nový prostor pro mezinárodní cestující.\n\n"}
{"id": "596704", "url": "https://cs.wikipedia.org/wiki?curid=596704", "title": "Tenesmus močového měchýře", "text": "Tenesmus močového měchýře\n\nTenesmus močového měchýře (: \"Tenesmus vesicalis\") je druh tenesmu, při kterém po močení zůstává pocit nevyprázdněného močového měchýře a nutkání k dalšímu močení. Obvykle jej doprovází časté močení a další symptomy.\n\nJe důsledkem podráždění sliznice močového měchýře nebo močové trubice, které je typické pro infekci močových cest, obstrukci močových cest při hypertrofii prostaty nebo prostatickém karcinomu, či akutní bakteriální prostatitidu. Může k němu dojít rovněž při zásaditém charakteru moči, případně v důsledku medikace (například užívání lithia).\n"}
{"id": "596708", "url": "https://cs.wikipedia.org/wiki?curid=596708", "title": "Adenosinový receptor", "text": "Adenosinový receptor\n\nAdenosinový receptor (AR, také P purinoreceptor) je receptor, na který se váže adenosin. Patří do skupiny receptorů spřažených s G proteinem a vyskytuje se nejen v centrální nervové soustavě, ale i v srdeční svalovině, cévním a imunitním systému, na buňkách trávicího traktu i v ledvinách, plicích i třeba játrech. Po navázání adenosinu dojde k aktivaci příslušného G proteinu na vnitřní straně membrány, načež dojde buď k vzestupu, nebo k poklesu nějakého druhého posla (nejčastěji cAMP nebo IP). Na konci signální kaskády je určitá metabolická funkce, která závisí na konkrétním typu adenosinového receptoru:\n\nExistuje několik typů adenosinových receptorů:\nAntagonistou receptorů A je známý alkaloid a droga kofein. Z toho je zřejmé, proč tato látka působí proti spánku a únavě.\n"}
{"id": "596712", "url": "https://cs.wikipedia.org/wiki?curid=596712", "title": "Turn It Up (skladba)", "text": "Turn It Up (skladba)\n\n\"Turn It Up\" je píseň britské popové zpěvačky-skladatelky Pixie Lott. Píseň pochází z jejího debutového studiového alba \"Turn It Up\". Produkce se ujali producenti Jonas Jeberg a Cutfather.\n"}
{"id": "596713", "url": "https://cs.wikipedia.org/wiki?curid=596713", "title": "Grainet", "text": "Grainet\n\nGrainet je obec v německé spolkové zemi Bavorsko, v zemském okrese Freyung-Grafenau ve vládním obvodu Dolní Bavorsko. Nachází se v Bavorském lese, na úpatí hory Haidel. Má přes 2000 obyvatel (2009).\n\nOsada Grainet vznikla v roce 1400 na Zlaté stezce. První písemná zmínka pochází z roku 1203.\n\n"}
{"id": "596714", "url": "https://cs.wikipedia.org/wiki?curid=596714", "title": "Gravity", "text": "Gravity\n\n„Gravity“ je píseň britské popové zpěvačky-skladatelky Pixie Lott z jejího debutového studiového alba \"Turn It Up\" (2009). Píseň napsali společně Ina Wroldsenová, Jonas Jeberg, Cutfather a Lucas Secon, produkce se ujali producenti Jonas Jeberg a Cutfather. Umístila se na 19. místě v skotské, 20. místě v anglické a 42. místě v irské hitparádě.\n"}
{"id": "596715", "url": "https://cs.wikipedia.org/wiki?curid=596715", "title": "Vrána rybí", "text": "Vrána rybí\n\nVrána rybí (\"Corvus ossifragus\") je 36–41 cm velký krkavcovitý pták. Je celá černá se zelenavým nebo modrozeleným leskem. Velmi se podobá vráně americké, s kterou bývá často zaměňována. Přednostně se vyskytuje v pobřežních bažinách a močálech na východním pobřeží Spojených států, v rozmezí od Rhode Islandu až po Key West. Živí se malými korýši a jinými bezobratlými, rybami, ptačími vejci a mláďaty, malými plazy, různými plody a semeny, v případě, kde jsou v dosahu, požírá i lidské odpadky. Hnízdo je vysoko na stromě, v jedné snůšce je pak 3-5 bledě modrozelených, hnědě skvrnitých vajec.\n\n"}
{"id": "596717", "url": "https://cs.wikipedia.org/wiki?curid=596717", "title": "Ochrana oprávněného dědice", "text": "Ochrana oprávněného dědice\n\nOchrana oprávněného dědice je institut dědického práva, díky kterému je možné zjednat nápravu po projednání dědictví v případě, že dědictví nabyl nebo bylo přiznáno soudem jiné osobě, než je oprávněný dědic zůstavitele. Oprávněný dědic má tedy nárok na vydání celého dědictví od nepravého dědice.\n\nOchrana oprávněného dědice byla specifikována v šesté hlavě starého občanského zákoníku (zákon č. 40/1964 Sb.), který byl platný do 31. prosince 2013. Nový občanský zákoník (zákon č. 89/2012 Sb.), který vstoupil v účinnost 1. ledna 2014, žádná zvláštní ustanovení o ochraně oprávněného dědice neobsahuje. I přesto má oprávněný dědic nárok domáhat se vydání majetku z pozůstalosti na základě určení, že právě jemu náleží vlastnické právo dle obecných zákonných ustanovení. Promlčecí lhůta na vydání dědictví je stanovena na dobu tří let, počínaje dnem právní moci rozhodnutí, které ukončilo dědické řízení.\n\nDědictví oprávněnému dědici může být vydáno dobrovolně či nedobrovolně:\n"}
{"id": "596718", "url": "https://cs.wikipedia.org/wiki?curid=596718", "title": "Bottoms Up", "text": "Bottoms Up\n\n„Bottoms Up“ je píseň amerického R&B zpěváka Treye Songze. Píseň se nachází na jeho čtvrtém studiovém albu \"Passion, Pain & Pleasure\". Produkce se ujal producent Kane Beatz. S touto písní mu vypomohla americká hip hopová zpěvačka Nicki Minaj.\n"}
{"id": "596719", "url": "https://cs.wikipedia.org/wiki?curid=596719", "title": "První vláda Gustava Stresemanna", "text": "První vláda Gustava Stresemanna\n\nPrvní vláda Gustava Stresemanna byla vládou Německé říše v období Výmarské republiky, působila od 13. srpna do 6. října 1923.\n\nVláda měla 12 členů, tvořila ji koalice Německé lidové strany (DVP), Sociálnědemokratické strany Německa (SPD), Centra a Německé demokratické strany (DDP). Ve vládě byl jeden nestraník.\n"}
{"id": "596720", "url": "https://cs.wikipedia.org/wiki?curid=596720", "title": "Druhá vláda Gustava Stresemanna", "text": "Druhá vláda Gustava Stresemanna\n\nDruhá vláda Gustava Stresemanna byla vláda Německé říše v období Výmarské republiky, působila od 6. října do 30. listopadu 1923.\n\nVláda měla 12 členů, tvořila ji koalice Německé lidové strany (DVP), Sociálnědemokratické strany Německa (SPD), Centra a Německé demokratické strany (DDP). Ve vládě byli tři nestraníci.\n\nPost vicekancléře nebyl obsazen.\n"}
{"id": "596724", "url": "https://cs.wikipedia.org/wiki?curid=596724", "title": "Vousák senegalský", "text": "Vousák senegalský\n\nVousák senegalský (\"Lybius dubius\") je asi 26 cm velký pták z čeledi Lybiidae a řádu šplhavců.\n\nMá nápadně krátký krk, velkou hlavu, silný zobák a krátký ocas. Hlavu, hřbet, ocas a hruď má černé, hrdlo a břicho červené, oči žluté. Pohlaví jsou si zbarvením velmi podobná.\n\nŽije v hustě zalesněných oblastech a zahradách s porostem fíkovníků na rozsáhlém území západní Afriky.\n\nZdržuje se v hejnech o 4-5 párech. Živí se různými plody, mláďata krmí hmyzem. Hnízdí v dutinách stromů, v jedné snůšce jsou pak 2 bílá vejce.\n\n"}
{"id": "596728", "url": "https://cs.wikipedia.org/wiki?curid=596728", "title": "Jaroslava Tvrzníková", "text": "Jaroslava Tvrzníková\n\nJaroslava Tvrzníková (* 17. dubna 1940 Praha) je česká herečka, režisérka, novinářka a divadelní pedagožka, manželka herce Martina Štěpánka. \n\nV českém filmu se objevila ještě v dětském věku již v roce 1953 ve snímku \"Můj přítel Fabián\", v roce 1956 si pak zahrála hlavní roli mladé dívky Bláži v českém filmu \"Robinsonka\" režiséra Jaromíra Pleskota, natočeného na námět stejnojmenného románu Marie Majerové. O rok později si zahrála v komedii \"Štěňata\" režiséra Ivo Nováka.\nAčkoliv původně chtěla být archeoložkou, tyto role jí přivedly ke studiu herectví nejprve ve Studiu E. F. Buriana a později i na pražské DAMU, kterou absolvovala v roce 1962.\n\nDalší známé hlavní role vytvořila v roce 1958 v komedii \"Páté kolo u vozu\", později si zahrála významné role i v dalších českých filmech. Nicméně od poloviny 60. let se v českém filmu a v televizi objevovala již jen zřídka a pokud ano, tak zpravidla pouze v drobnějších rolích.\n\nV roce 1981 společně s celou rodinou emigrovala do Rakouska, od roku 1983 žila v Západním Německu v Mnichově, kde působila jako herečka i divadelní pedagožka, spolupracovala i s rádiem Svobodná Evropa, v té době zde aktivně působil její muž Martin Štěpánek.\n\nOd roku 1996 působí jako divadelní pedagožka a školní režisérka na pražské DAMU.\n\n\n\n\n \n"}
{"id": "596731", "url": "https://cs.wikipedia.org/wiki?curid=596731", "title": "Soudní exekutor", "text": "Soudní exekutor\n\nSoudní exekutor je svobodné právnické povolání, které podle exekučního řádu zajišťuje provádění exekucí. Všichni soudní exekutoři jsou povinně sdruženi v samosprávné exekutorské komoře.\n\nStátem je pověřen exekutorským úřadem, tedy oprávněním provádět exekuce a další činnost podle exekučního řádu. Úřad je zásadně se sídlem v obci, ve které sídlí některý z okresních soudů. Podle tohoto soudu se i nazývá (např. \"Exekutorský úřad Praha 1\").\n\nSoudním exekutorem může být jmenován každý, kdo:\n\nSoudní exekutor je jmenován ministrem spravedlnosti poté, co do jeho rukou složí slib, který zní: \"„Slibuji na svoje svědomí a občanskou čest, že budu zachovávat Ústavu České republiky, ústavní a jiné zákony a právní předpisy a budu je uplatňovat jako soudní exekutor podle svého nejlepšího vědomí a svědomí, při výkonu exekuční činnosti budu postupovat nezávisle a spravedlivě a budu zachovávat povinnost mlčenlivosti o všech skutečnostech, o kterých se dozvím v souvislosti s vykonáváním exekuční nebo další činnosti exekutora“\".\n\nSoudní exekutor nejen řídí svůj exekutorský úřad, ale především provádí exekuce na základě pověření soudu. Kromě toho může sepisovat exekutorské zápisy a v souvislosti s exekuční činností poskytovat právní pomoc a brát do úschovy peníze, listiny a jiné movité věci. Dále provádí dražby, autorizovanou konverzi dokumentů, zjišťuje a spravuje majetek v trestním řízení a doručuje písemnosti soudu.\n\nPokud soudní exekutor z důvodu nemoci, zániku exekutorského úřadu nebo z jiného vážného důvodu nemůže vykonávat svou funkci, vykonává jeho pravomoce svým jménem jeho předem určený zástupce. Soudní exekutor může zaměstnávat exekutorského koncipienta, exekutorského kandidáta, svého vykonavatele, stejně jako další zaměstnance.\n\nSoudní exekutor je kárně odpovědný. Kárným proviněním může být:\n\nKárné řízení je vedeno před specializovaným kárným senátem Nejvyššího správního soudu na základě kárné žaloby, kterou může podat ministr spravedlnosti, předseda revizní nebo kontrolní komise Exekutorské komory, případně předseda krajského, okresního nebo exekučního soudu, v jehož obvodu soudní exekutor působí, nebo který soudního exekutora pověřil prováděním exekuce. V případě uznání viny může být uloženo některé z těchto kárných opatření:\n\nV České republice soudní exekutor může být soudem pověřen k provedení exekuce na území celého státu, bez ohledu na sídlo svého exekutorského úřadu. V roce 2010 navrhla část členů Exekutorské komory zavést \"teritorialitu exekucí\", a to tak, že by každý soudní exekutor mohl provádět exekuce jen proti povinným, kteří by byli bydlištěm v tom soudním obvodu, ve kterém by se svým exekutorským úřadem sídlil. Takové místní vymezení působnosti by bylo podobné úpravě u notářů. Návrh podporovaly zejména malé exekutorské úřady, které nemají dostatek klientů. Proti rozdělení teritoriality byly naopak především velké exekutorské úřady. Proti byla také celá řada obchodních společností, které jsou většinou zvyklé spolupracovat s jedním nebo dvěma soudními exekutory, kteří pro ně zajišťují provádění exekucí v rámci celého státu.\n\nTehdy se nicméně územní omezení soudních exekutorů neprosadilo. V roce 2014 obdobný návrh s podporou Exekutorské komory vznikl v Senátu, obvody soudních exekutorů už ale neměly být určeny podle obvodů okresních soudů, jejich vymezení mělo odpovídat obvodům krajských soudů.\n\n\n"}
{"id": "596739", "url": "https://cs.wikipedia.org/wiki?curid=596739", "title": "Elias Ashmole", "text": "Elias Ashmole\n\nElias Ashmole (23. května 1617 Lichfield ve Staffordshiru – 18. května 1692 South Lambeth u Londýna) byl anglický starožitník, sběratel umění, v mládí také student alchymie a astrolog. Během anglické občanské války patřil k royalistům a po restauraci Stuartovců byl odměněn lukrativními úřady.\n\nZa svého života vytvořil rozsáhlou knihovnu se zaměřením na anglickou historii, právo, numismatiku, chorografii, alchymii, astrologii, astronomii a botaniku. Věnoval se jak vědě, spoluzakládal například Královskou společnost, tak mystice, byl jedním z raných svobodných zednářů. Ke konci života svoje sbírky a knihovnu odkázal Oxfordské univerzitě, a to se poté stalo základem pro Ashmolean Museum.\n\nZ jeho díla lze jmenovat především spis z roku 1672 o Podvazkovém řádu \"The Institution, Laws and Ceremonies of the Most Noble Order of the Garter\" ilustrovaný Václavem Hollarem.\n"}
{"id": "596742", "url": "https://cs.wikipedia.org/wiki?curid=596742", "title": "Kulíšek perlový", "text": "Kulíšek perlový\n\nKulíšek perlový (\"Glaucidium perlatum\") je malá africká sova z čeledi puštíkovitých (Strigidae). Dorůstá 19 cm, je zavalitý, s dlouhým ocasem. Svrchu je hnědý, světle skvrnitý, spodinu těla má bílou, hnědě pruhovanou. Pohlaví jsou si velmi podobná, mladí ptáci jsou světlejší a mají kratší ocas. Létá vlnovitě. Vyskytuje se v otevřených lesích a savanách na rozsáhlém území subsaharské Afriky. Často loví přes den, jeho kořistí se přitom může stát celá řada malých živočichů, včetně ještěrek, hlodavců, hmyzu a netopýrů. Hnízdí od srpna do listopadu v dutinách stromů, kam klade 2-4 vejce. Jejich inkubace, na které se podílí pouze samice, pak trvá zhruba 29 dní.\n\n"}
{"id": "596743", "url": "https://cs.wikipedia.org/wiki?curid=596743", "title": "55 Cancri", "text": "55 Cancri\n\n55 Cancri (, zkráceně 55 Cnc) je dvojhvězda v souhvězdí Raka vzdálená od Země 41 světelných let. Skládá se ze žlutého trpaslíka (55 Cancri A, Copernicus) a z menšího červeného trpaslíka (55 Cancri B).\n\nKolem 55 Cancri A obíhá pět exoplanet (55 Cancri b, c, d, e a f); v roce 2015 byly pojmenovány Galileo, Brahe, Lipperhey, Janssen a Harriot.\n\n55 Cancri je pojmenování hvězdy v Flamsteedové katalogu hvězd. V Bayerově katalogu má hvězda název ρ¹ Cancri (ró¹ Cancri) a v katalogu jasných hvězd je evidována jako HR 3522. Dvě složky dvojhvězdy mají označení A a B, ačkoli sama složka A je někdy označována jako 55 Cancri. První planeta objevená na oběžné dráze okolo 55 Cancri A byla objeviteli označena HR 3522b, ačkoli je většinou označována jako 55 Cancri b. Podle pravidel pro pojmenovávání objektů v binárních hvězdných systémech by ale měla nést označení 55 Cancri Ab, které se občas používá, aby nedošlo k záměně se slabší hvězdou dvojhvězdy 55 Cancri B. Ostatní objevené planety byly označeny 55 Cancri c, d, e a f podle pořadí v čase, v jakém byly objeveny.\n\nV červenci 2014 zahájila Mezinárodní astronomická unie kampaň NameExoWorlds pro udělení jmen významným exoplanetám a jejich hostitelským hvězdám. Postup zahrnoval veřejné návrhy na pojmenování a hlasování o nových jménech. V prosinci 2015 IAU oznámila, že vítězná jména pro 55 Cancri jsou Copernicus a pro planety (b, c, d, e a f) Galileo, Brahe, Lipperhey, Janssen a Harriot.\n\nVítězné názvy vzešly z návrhu, který předložila Královská nizozemská asociace pro meteorologii a astronomii Nizozemska. První čtyři jména vzdávají hold astronomům Mikuláši Koperníkovi, Galilei Galileimu, Tychovi Brahemu a Thomasi Harriotovi, zbylá dvě pak výrobcům brýlí a vynálezcům dalekohledů Hansi Lipperheymu a Zachariasovi Janssenovi.\n\nV roce 2016 IAU založila Pracovní skupinu pro názvy hvězd (WGSN), která má katalogizovat a standardizovat vlastní jména hvězd. Ve svém prvním bulletinu z července 2016 WGSN výslovně uznala jména exoplanet a jejich hostitelských hvězd schválených pracovní skupinou Executive Committee Working Group Public Naming of Planets and Planetary Satellites včetně jmen hvězd přijatých během kampaně NameExoWorlds v roce 2015. 55 Cancri A je tak nyní i v katalogu hvězd IAU zapsána jako Copernicus.\n\n55 Cancri se nachází poměrně blízko Sluneční soustavy, paralaxa hvězdy 55 Cancri A změřená astrometrickou sondou Gaia je 79,43 tisícin úhlové vteřiny, což odpovídá vzdálenosti 12,59 parseků (41,06 světelných let). 55 Cancri A má zdánlivou hvězdnou velikost 5,95 a je viditelná pouhým okem za velmi tmavé oblohy. Červený trpaslík 55 Cancri B má třináctou hvězdnou velikost a je viditelný pouze dalekohledem. Obě složky jsou od sebe vzdáleny 1065 AU (tisícinásobek vzdálenosti od Země k Slunci). Navzdory velké vzdálenosti hvězd od sebe se zdá, že jsou gravitačně vázány, protože sdílejí společný vlastní pohyb.\n\nPrimární hvězda 55 Cancri A je žlutou trpasličí hvězdou hlavní posloupnosti spektrálního typu G8V. Má menší poloměr a o trochu menší hmotnost než Slunce, a tak je chladnější a méně svítivá. Hvězda vyzařuje ze své chromosféry jen slabě, a zatímco v rentgenovém záření je proměnná, ve viditelném spektru ne. Má vyšší obsah prvků těžších než helium než Slunce, mj. o 86 % větší zastoupení železa než Slunce; je proto klasifikována jako vzácná hvězda obzvláště bohatá na těžké kovy (SMR, z angličtiny: ). To je také důvodem obtížného odhadu jejího věku a hmotnosti, protože evoluční modely pro hvězdy bohaté na kovy jsou méně propracované. Dostupné odhady věku pro 55 Cancri A jsou 7,4-8,7 miliardy let a 10,2±2,5 miliardy let.\n\nHypotéza pro vysoký obsah kovů v takovýchto na kovy bohatých hvězdách předpokládá, že hmota obohacená těžkými prvky se dostala do atmosféry hvězdy z protoplanetárního disku. To znečistilo vnější vrstvy hvězdy, což má za následek vyšší metalicitu než je obvyklé. Hvězda nemá hlubokou konvektivní zónu, díky čemuž si vnější vrstvy mohly vyšší poměr těžkých prvků udržet.\n\nPozorování 55 Cancri A v oblasti submilimetrových vln doposud nezjistila žádný prach. Horní limit emisí do 100 AU této hvězdy je přibližně 850 mJy o vlnové délce 850 μm. Z toho vyplývá, že celková hmotnost jemného prachu kolem hvězdy je méně než 0,01 procenta hmotnosti Země. To však nevylučuje přítomnost pásu asteroidů nebo ekvivalentu Kuiperova pásu.\n\nMenší hvězda, 55 Cancri B, je červený trpaslík mnohem menší hmotnosti a svítivosti než Slunce. Existují náznaky, že 55 Cancri B může být dvojhvězdou.\n\n55 Cancri byla prvním planetárním systémem, ve kterém byly objeveny nejprve čtyři a poté pět planet, a je pravděpodobné, že obsahuje i další planety. Nejvnitřnější planeta Cancri e při pohledu ze Země tranzituje před mateřskou hvězdou. Cancri b netranzituje, ale existují předběžné důkazy o tom, že je obklopena rozsáhlou vodíkovou atmosférou, která při tranzitu před hvězdou zeslabuje její svit.\n\nV roce 1997 byla oznámen objev několika exoplanet, mezi nimi i jedna kolem 55 Cancri A. Planeta, označená 55 Cancri b, byla objevena měřením radiální rychlosti hvězdy, která vykazovala periodicitu 14,7 dne a odpovídala planetě nejméně o 78 % hmotnosti Jupitera; šlo o tzv. horký Jupiter. Měření radiální rychlosti ještě ukázala na možný gravitační vliv další vzdálenější planety.\n\nV roce 1998 byl oznámen objev možného prachového disku kolem 55 Cancri A. Výpočty ukázaly na poloměr disku alespoň 40 AU, stejný jako u Kuiperova pásu v Sluneční soustavě, se sklonem 25 stupňů k rovině oběžných drah planet. Tento objev však nebyl ověřen a je tak považován za neprokázaný; pravděpodobně jej způsobily galaxie v pozadí.\n\nPo dalších měřeních radiální rychlosti hvězdy byl v roce 2002 oznámen objev planety obíhající ve vzdálenosti přibližně 5 AU. Planeta dostala označení 55 Cancri d. V době objevu se předpokládala oběžná dráha s malou excentricitou (blízká 0,1), ale její hodnota byla zvýšena dalšími měřeními. I po započtení obou planet však stále zůstala v radiální rychlosti hvězdy periodicita 43 dní, takže se předpokládal výskyt třetí planety. Protože se ale tato hodnota blíží délce doby rotace 55 Cancri A, vzniklo podezření, že 43denní periodicita je ve skutečnosti způsobena hvězdnou aktivitou. Nakonec však byla další planeta potvrzena: získala označení 55 Cancri c.\n\nObjev planety 55 Cancri e byl oznámen v roce 2004. S 8,3 násobkem hmotnosti Země je velkou superzemí, o níž se původně předpokládalo, že má oběžnou dobu 2,8 dne, ačkoli později bylo prokázáno, že se jednalo o nesprávné vyhodnocení její skutečné oběžné doby 0,74 dne, když se pozoroval její tranzit v roce 2011. Planeta byla prvním případem čtyř extrasolárních planet v jediném hvězdném systému a byla planetou s nejkratší oběžnou dobou až do objevu planety PSR J1719-1438 b, která má oběžnou dobu jen asi 2 hodiny. Měření, která vedla k objevení planety 55 Cancri e, také potvrdila existenci 55 Cancri c.\n\nV roce 2005 Jack Wisdom, profesor planetárních věd na MIT, zkombinoval tři datové soubory a vyvodil dva závěry: že 2,8denní planeta byla chybou měření a že hvězdu obíhá další planeta velikosti Neptunu s dobou oběhu 261 dní. Fischer a kol. (2008) provedli nová pozorování, která potvrdila existenci planety s dobou oběhu 2,8 dne, kterou poprvé popsal McArthure a spol. (2004) a planetu s dobou oběhu 260 dní velikosti Neptunu, jak v roce 2005 zveřejnil Wisdom. Nicméně Dawson a Fabrycky roce 2010 dospěli k závěru, že planeta s dobou oběhu 2,8 dne neexistuje, jak zveřejnil Wisdom v roce 2005 a že správná doba jejího oběhu je 0,7365 dne.\n\nV roce 2007 Fisher a kol. potvrdil existenci planety s dobou oběhu 260 dne, která byla objevena v roce 2005 Wisdomem. Tato planeta, 55 Cancri f, byla první pátou objevenou exoplanetou u jiné hvězdy než Slunce. Má stejnou hmotnost jako 55 Cancri c, doba jejího oběhu okolo hvězdy je 260 dní a nachází se na vnitřní hranici obyvatelné zóny 55 Cancri A. Na planetě nebudou podmínky pro život pozemského typu, ale to nemusí platit pro její hypotetické měsíce, kde může existovat alespoň mikrobiální život.\n\nExcentricita oběžné dráhy planety \"e\" byla vypočítána velmi nejistě; z dostupných hodnot excentricity mezi 0 a 0,4 se dá nanejvýš předpokládat, že excentricita bude zhruba 0,2. Započtení vzájemného působení mezi planetami vede k téměř nulové excentricitě.\n\nAstronomická pozorování z roku 2014 provedená pomocí Hubbleova vesmírného dalekohledu změřila sklon oběžné dráhy vnější planety d na 53 stupňů, ačkoli výsledek měření závisí na přesných hodnotách oběžných drah planet, které byly od té doby podstatně upřesněny. Pozorované tranzity planety e naznačují, že oběžná dráha má sklon v úhlu 9 stupňů a případný tranzit rozsáhlé vodíkové atmosféry 55 Cancri b, pokud bude potvrzen, naznačuje, že se planeta nachází na oběžné dráze, která skoro tranzituje. Do roku 2018 nebyl změřen sklon oběžné dráhy planet c ani f. Předpokládalo se, že v systému pěti planet nemohou být oběžné dráhy příliš vzdálené od jedné roviny, jinak by planetární systém nebyl stabilní.\nPokus o změření sklonu oběžné dráhy nejvnitřnější planety dal výsledek, že planeta má téměř polární oběžnou dráhu, ale tato interpretace dat byla od té doby zpochybněna následnou studií s poznámkami o nesrovnalostech mezi odvozenou a měřenou rotací hvězdy.\n\nPřibližné poměry sousedních oběžných drah jsou (ve směru od hvězdy): 1:20, 1:3, 1:6, 1:20. Poměr téměř 1:3 mezi 55 Cancri b a c je s velkou pravděpodobností pouze blízko rezonance a nejde tedy o skutečnou dráhovou rezonanci.\n\nVe stabilní zóně mezi planetami f a d se mohou nacházet ještě další planety obíhající ve vzdálenosti 0,9 až 3,8 AU s excentricitou menší 0,4. S ohledem na hypotetickou planetu g o hmotnosti až 50 Zemí se nachází stabilní střední rezonanční oblasti pohybu na 3f:2g, 2g:1d a 3g:2d. Co se týká prostoru mimo známé oběžné dráhy planet, stabilní zóna začíná za 10 AU, ačkoli díky rezonanci 2:1 existuje i stabilní zóna mezi 8,6 a 9 AU.\n\nK 55 Cancri byla 6. července 2003 vyslána zpráva se jménem \"Cosmic Call 2\". Byl k tomu použit Eupatoria Planetar Radar, s průměrem 70 metrů, tehdy největší radar Eurasie. Tento vzkaz doletí k 55 Cancri v květnu 2044.\n\n"}
{"id": "596752", "url": "https://cs.wikipedia.org/wiki?curid=596752", "title": "Virám", "text": "Virám\n\nVirám nebo halant (hindsky विराम, \"virāma\" nebo हलन्त, \"halanta)\" je diakritické znaménko, používané v řadě indických písem ke zrušení inherentní samohlásky obsažené ve všech souhláskových znacích.\n\nV písmu dévanágarí vypadá halant jako šikmá čárka pod písmenem (např. bez halantu म \"ma,\" s halantem म् \"m).\" V psaném textu se ale objevuje zřídka, protože pro zápis dvou a více po sobě jdoucích souhlásek se obvykle používají spřežky. Virám má však nezastupitelnou roli při zpracování hindštiny na počítači: uživatel zapíše třeba \"ka+virám+ša\" a teprve software zodpovědný za práci s fontem zařídí, že se místo těchto tří znaků objeví znak spřežky \"kša.\"\n\nExistují i případy, kdy se implicitní samohláska nevyslovuje, přestože není použit virám ani spřežka. Vyskytují se v moderních indických jazycích, např. v hindštině, a předpokládá se, že k nim došlo vývojem a odklonem od původní sanskrtské výslovnosti. Týká se to zejména konce slova (koncové \"-a\" se v hindštině nevyslovuje, v sanskrtu ano), a pak také ve druhém znaku (slabice), jestliže třetí znak obsahuje jinou než implicitní samohlásku nebo když se slovo skládá z více než tří znaků (slabik).\n\nNa počítačích je v Unicode virám reprezentován pouze jako samostatný znak (na rozdíl od českých diakritických znamének, kde existují kódy i pro všechny potřebné kombinace základních písmen s diakritikou). V logické posloupnosti znaků následuje vždy až za znakem pro nosnou souhlásku dané slabiky. Je pak na příslušném fontu a na vykreslovací knihovně, aby zařídily, že se zobrazí správný výsledný znak spřežky nebo písmene s virámem.\n"}
{"id": "596754", "url": "https://cs.wikipedia.org/wiki?curid=596754", "title": "Călcescu", "text": "Călcescu\n\nCălcescu () je jezero ledovcového původu v Rumunsku. Nachází se v pohoří Parâng, severně od hory Setea Mare, a leží v nadmořské výšce 1934 m. Jeho maximální hloubka je 10 m.\n\nZ jezera odtéká jedna ze zdrojnic řeky Lotru, přítok řeky Olt, jež ústí do Dunaje. Těsně pod jezerem se nachází soustava vodopádů.\n\nOkolí jezera je přísná přírodní rezervace, nicméně táboření je za určitých podmínek povoleno (jedno z vhodných tábořišť v pohoří Paring).\n"}
{"id": "596755", "url": "https://cs.wikipedia.org/wiki?curid=596755", "title": "Výreček africký", "text": "Výreček africký\n\nVýreček africký (\"Otus senegalensis\") je malá africká sova z čeledi puštíkovitých žijící v savanách, buších a otevřených lesích na rozsáhlém území subsaharské Afriky. Dorůstá 19–24 cm a má výborné ochranné šedočerné zbarvení, které mu dovoluje splynout s kmenem stromu. Je aktivní v noci, loví nejčastěji hmyz, ale požírá také malé ptáky a savce. Hnízdí v opuštěných hnízdech jiných ptáků nebo v dutinách stromů, v jedné snůšce pak bývají 2–4 vejce.\n\n"}
{"id": "596760", "url": "https://cs.wikipedia.org/wiki?curid=596760", "title": "Daniel Schwaab", "text": "Daniel Schwaab\n\nDaniel Schwaab (* 23. srpna 1988, Waldkirch) je německý fotbalový obránce, který hraje za prvoligový nizozemský tým PSV Eindhoven.\n\nPo sestupu Stuttgartu do druhé ligy se Schwaab v létě 2016 upsal nizozemskému klubu PSV Eindhoven. V první sezóně zasáhl do 23 zápasů v nizozemské lize Eredivisii, zahrál si též v Lize mistrů. V další sezóně se prosadil do základní sestavy a pomohl k ligovému vítězství. Smlouva mu zatím běží do léta 2019 ().\n\nTrenér Horst Hrubesch jej nominoval na Mistrovství Evropy hráčů do 21 let 2009 konané ve Švédsku, kde mladí Němci získali svůj premiérový titul v této kategorii.\n\n\n\n\n"}
{"id": "596761", "url": "https://cs.wikipedia.org/wiki?curid=596761", "title": "Silver Tower (Frankfurt)", "text": "Silver Tower (Frankfurt)\n\nSilver Tower (\"Silberturm,\" známý také jako \"Dresdner Bank Hochhaus\") je mrakodrap v německém městě Frankfurt nad Mohanem. Postaven byl podle návrhu, který vypracoval Richard Heil. Má 32 podlaží a výšku 166,7 metrů. Výstavba probíhala v letech 1975 až 1977. Dne 1. dubna 1998 na 32. podlaží vypukl požár, který ale se nerozšířil do ostatních pater.\n\nOd roku 1978 byl nejvyšší budovou Německa až do roku 1990, kdy byl dokončen mrakodrap Messeturm. Používá se také název \"Jürgen-Ponto-Hochhaus,\" protože stojí na náměstí Jürgena Ponto (ředitel Dresdner Bank, zavražděný teroristy v roce 1977).\n\nInvestor a hlavní nájemce Dresdner Bank vystavěl v roce 2003 nový mrakodrap Galileo a během finanční krize se v roce 2009 spojil s Commerzbank a mrakodrap Dresdner Bank Hochhaus vyklidil. Od toho roku se používá název Silver Tower / Silberhaus a jeho vnitřní prostory procházely rekonstrukcí s cílem snížit spotřebu energií, produkci CO a splnit aktuální protipožární předpisy. Až po ústupu finanční krize v roce 2011 s podařilo budovu prodat realitní firmě IVG Immobilien, která ji v roce 2015 prodala dál.\n\nOd roku 2009 je podepsána smlouva s novým hlavním nájemcem Deutsche Bahn a její IT společnosti DB Systel GmbH.\n\n"}
{"id": "596762", "url": "https://cs.wikipedia.org/wiki?curid=596762", "title": "Radio K.A.O.S. (turné)", "text": "Radio K.A.O.S. (turné)\n\nRadio K.A.O.S. bylo druhé sólové turné britského baskytaristy a zpěváka Rogera Waterse. Bylo uspořádáni při příležitosti vydání jeho alba \"Radio K.A.O.S.\" v roce 1987. Z původně plánovaných čtyř částí turné byly zrušeny koncerty v Austrálii, Japonsku a na Havaji, údajně z důvodu nízkých prodejů vstupenek. I na uskutečněných vystoupení byla často poměrně malá návštěvnost, neboť Watersovo turné termínově i geograficky kolidovalo s koncerty jeho bývalé skupiny Pink Floyd.\n\nNa tomto turné se Watersova doprovodná skupina poprvé na koncertech prezentovala jako The Bleeding Heart Band.\n\nHosté na koncertě 20. září 1987:\n\nHost na koncertech 21. a 22. listopadu 1987:\n\nScénu připravili Mark Fisher a Jonathan Park, nad pódiem bylo umístěno velké kruhové plátno pro promítání filmů, animací a fiktivních reklam formou zadní projekce. Vystoupení moderoval americký rozhlasový DJ Jim Ladd ze své kukaně. V hledišti byla umístěna telefonní budka pro návštěvníky pro kladení otázek Rogeru Watersovi. Zvuk byl kvadrofonický.\n\nKoncerty byly koncipovány jako pásmo vysílání fiktivního rádia moderovaného DJ Jimem, stejně jako celé album a rocková opera \"Radio K.A.O.S.\" Živé písně byly prokládány fiktivními reklamami a jedním videoklipem promítanými na plátno. Setlist turné byl neměnný (až na dvě výjimky přídavků), tvořily jej jak Watersovy písně z období působení ve skupině Pink Floyd v novém aranžmá, tak skladby z jeho dvou sólových alb i singlů k nim příslušejících.\n\nSkladby „In the Flesh“, „Have a Cigar“, „Pigs (Three Different Ones)“ a „Wish You Were Here“ byly hrány jako medley.\n\n\n\n"}
{"id": "596778", "url": "https://cs.wikipedia.org/wiki?curid=596778", "title": "Walter Brennan", "text": "Walter Brennan\n\nWalter Brennan (25. července 1894 Lynn – 21. září 1974 Oxnard) byl americký herec. Celkem třikrát získal Oscara za nejlepší mužský herecký výkon ve vedlejší roli a společně s Jackem Nicholsonem a Danielem Day-Lewisem patří mezi mužské herce, nejvíce oceněné Cenami Akademie.\n\nNarodil se v Massachusetts do rodiny irských imigrantů a vystudoval strojírenství na Cambridge Rindge and Latin School. O herectví se začal zajímat již během svých studií. Po škole pracoval jako bankovní úředník a během první světové války sloužil jako vojín u dělostřeleckého pluku ve Francii. Po válce se přestěhoval do Guatemaly, kde pěstoval ananasy, ale nakonec se usadil v Los Angeles. Ve 20. letech se pak angažoval na trhu s nemovitostmi.\n\nHereckou kariéru zahájil v roce 1929 a během svého života natočil několik desítek filmů. Získal celkem tři Oscary v kategorii nejlepší mužský herecký výkon ve vedlejší roli a jednu nominaci ve stejné kategorii. Jednalo se o filmy \"Come and Get It\" (1936), \"Kentucky\" (1938) a \"The Westerner\". Nominaci získal za film \"Sergeant York\".\n\n\n"}
{"id": "596780", "url": "https://cs.wikipedia.org/wiki?curid=596780", "title": "Mike Green", "text": "Mike Green\n\nMichael David Green (* 12. října 1985, Calgary, Alberta, Kanada) je kanadský hokejový obránce hrající v týmu Detroit Red Wings v severoamerické lize NHL. Předtím hrál deset sezón za tým Washington Capitals, který ho v roce 2004 jako 29. hráče v pořadí draftoval.\n\nV roce 2004 si jej při draftu NHL v prvním kole jako celkově 29. hráče v pořadí vybral tým Washington Capitals. V následující sezóně však v NHL proběhla nechvalně známá výluka, jejíž následkem bylo zrušení celého ročníku, takže Mike si svůj debut v NHL prožil až v sezóně 2005/06. Ve svých prvních dvou sezónách v NHL Green příliš nezářil a pohyboval se na hraně sestavy Capitals. Vše se ale změnilo v ročníku 2007/08, kdy odehrál všech 82 zápasů základní části a připsal si v nich na obránce skvělých 52 kanadských bodů. Zářil navíc i v play off, kde nastoupil do všech sedmi zápasů prvního kola a udržel si průměr jednoho bodu na zápas. Ani to ovšem nezabránilo vyřazení Washingtonu a Green pak jel reprezentovat Kanadu na mistrovství světa, ze kterého si odvezl stříbrnou medaili. V dalších několika sezónách pak vždy potvrzoval roli jednoho z tahounů Washingtonu a týmu byl užitečný hlavně v přesilovkách. V play off však jeho tým nikdy žádný výrazný úspěch nezaznamenal. Pokaždé skončil v prvním či ve druhém kole a nebo se do vyřazovacích bojů vůbec nedostal. V červenci 2015 mu s Capitals skončila smlouva a on se rozhodl novou nepodepsat vyzkoušet si trh s volnými hráči.\n\nO Greena byl na trhu velký zájem a smlouvu mu nabízelo mnoho týmů. On si nakonec ze všech nabídek vybral tu od Detroit Red Wings a 1. července 2015 s nimi podepsal tříletý kontrakt s celkovým výdělkem 18 miliónů USD. Jeho roční plat tedy činí 6 miliónů USD. Zajímavé je, že volbu v draftu, kterou Capitals v roce 2004 použili na zisk Greena, předtím získali výměnou právě od Red Wings.\n\n\n\n"}
{"id": "596781", "url": "https://cs.wikipedia.org/wiki?curid=596781", "title": "Exekuční příkaz", "text": "Exekuční příkaz\n\nExekuční příkaz je rozhodnutí soudního exekutora, kterým poté, co exekuce byla zapsána do rejstříku zahájených exekucí, rozhodne o způsobu jejího provedení. V jedné exekuci může těchto způsobů zvolit více, tedy vydat i více exekučních příkazů, vždy by však měl dbát na účelnost provedení exekuce vzhledem k výši vymáhané částky, nebo charakteru jiné vymáhané povinnosti.\n\nExekuční příkaz musí být vždy vyhotoven písemně a doručen účastníkům řízení do vlastních rukou. Musí obsahovat označení exekučního soudu, soudního exekutora, exekučního titulu, účastníků řízení, vymáhané povinnosti, zvolený způsob provedení exekuce, komu se doručuje, výrok (ve kterém se uvedou podrobnosti o daném způsobu provedení exekuce), poučení o odvolání, datum a místo vydání a podpis soudního exekutora. Exekuční příkaz neobsahuje odůvodnění a nelze se proti němu odvolat, po doručení proto ihned nabývá právní moci. Poté se podle něj exekuce reálně provede, nikoli však do doby, než uplyne lhůta 30 dnů od výzvy k dobrovolnému splnění vymáhané povinnosti, kterou pověřený soudní exekutor povinnému také zašle. Přesto má už před tím jisté právní účinky, s jím postiženým majetkem nesmí být nakládáno (\"speciální inhibitorium\") a jsou-li jím postiženy pohledávky povinného, platí obdobný zákaz i vůči jeho dlužníkům (\"arrestatorium\").\n\nPo zániku exekuce jejím provedením (vymožením pohledávky i nákladů exekuce) nebo po zastavení exekuce zaniknou ze zákona i účinky všech exekučních příkazů v exekuci vydaných.\n\n"}
{"id": "596782", "url": "https://cs.wikipedia.org/wiki?curid=596782", "title": "Alice Brady", "text": "Alice Brady\n\nAlice Brady (2. listopadu 1892, New York, USA – 28. října 1939, New York, USA) byla americká herečka.\n\nSvou hereckou kariéru započala v období němých filmů a postupně přešla do éry zvukového filmu. Poprvé se dostala na divadelní prkna již ve 14 letech a v 18 letech se objevila v první divadelní hře. Za svoji více než dvacetiletou hereckou kariéru natočila přes 80 filmů, mezi něž patří například \"My Man Godfrey\" (1936) či \"In Old Chicago\" (1938), za něž získala Oscara za nejlepší ženský herecký výkon ve vedlejší roli. \n\nZemřela v roce 1939 na rakovinu.\n\n"}
{"id": "596783", "url": "https://cs.wikipedia.org/wiki?curid=596783", "title": "Pedagogická fakulta Ostravské univerzity", "text": "Pedagogická fakulta Ostravské univerzity\n\nPedagogická fakulta (PdF) Ostravské univerzity (OU) je jednou z šesti fakult této veřejné vysoké školy.\n\nV roce 1953 vznikla v Ostravě Vyšší pedagogická škola, kde se připravovali učitelé pro druhý stupeň základních škol. V roce 1959 ji nově zřídili pod názvem Pedagogický institut v Ostravě. Od roku 1964 fungovala jako samostatná Pedagogická fakulta v Ostravě. V roce 1991 zakládala Ostravskou univerzitu v Ostravě.\n\nV současné době má pedagogická fakulta celkem 14 kateder, které jsou rozmístěny v budovách s označením (SA, SB, SC, SD, SE a V).\n\n"}
{"id": "596785", "url": "https://cs.wikipedia.org/wiki?curid=596785", "title": "Janovské vévodství", "text": "Janovské vévodství\n\nJanovské vévodství (italsky \"Ducato di Genova\") byla součást království Sardinsko(-Piemontského) v letech 1815 až 1848. Rozkládalo se na území současné Ligurie a zaniklé Janovské republiky. \n\nPo Napoleonově pádu v roce 1814 byla mezi 28. dubnem a 28. červencem nakrátko obnovena Janovská republika. Na Vídeňském kongresu pak byla přiřknuta Sardinskému království, které ji 3. ledna 1815 anektovalo a přetvořilo na Janovské vévodství. To pak bylo formální součástí tzv. \"Sardinské koruny\", bez jakékoliv autonomie. To se samozřejmě nelíbilo místnímu ligurskému obyvatelstvu, které bylo navíc republikánsky založené a tak občas vypukaly v Janově nepokoje namířené proti Turínu.\n\nPo revoluci v roce 1848, která se nevyhnula ani území Sardinského království bylo formálně vévodství zrušeno a rozděleno mezi nové departmenty (později \"provincie\") Janov a Nice.\n"}
{"id": "596787", "url": "https://cs.wikipedia.org/wiki?curid=596787", "title": "Donna Reedová", "text": "Donna Reedová\n\nDonna Reedová, nepřechýleně \"Reed\" (27. ledna 1921 – 14. ledna 1986), byla americká filmová a televizní herečka. \n\nV roce 1953 získala za ztvárnění prostitutky Lorene ve filmu \"Odtud až na věčnost\" Oscara jako nejlepší herečka ve vedlejší roli. O deset let později získala Zlatý glóbus v kategorii nejlepší ženská televizní hvězda za ztvárnění sama sebe v televizním pořadu \"Donna Reed Show\". V roce 1984 nahradila Barbaru Bel Geddesovou ve ztvárnění postavy Miss Ellie v televizním melodramatu \"Dallas\". \n\nByla třikrát vdaná a matkou čtyř dětí. Zemřela v roce 1986 na rakovinu slinivky.\n\n"}
{"id": "596788", "url": "https://cs.wikipedia.org/wiki?curid=596788", "title": "Soběslav (Slavníkovec)", "text": "Soběslav (Slavníkovec)\n\nSoběslav Slavníkovec († 1004) byl libický vévoda v letech 981–996. Byl synem Slavníka a Střezislavy a bratrem svatého Vojtěcha. \n\nPo otcově smrti v roce 981 se stal vládcem slavníkovského panství. V letech 981–995 na slavníkovském hradišti Malín byla mincovna, kde Soběslav nechal razit denáry s opisem \"Malin Civitas\" (město Malín). Jeho mincí byly dva typy, na starším byla vyobrazena kaple s nápisem Lubic. Druhým typem byla mince s obrazem orla útočícího na kořist, na druhé straně byla vyobrazena ruka s dýkou, pod kterou byl umístěn nápis Zobezlav. Roku 995 byl odvolán do boje proti pohanským Slovanům. Zde si stěžoval na Boleslava II., že se považuje za jemu nadřízenému. Za tažení na Slovany ho zastihla zpráva, že bylo jeho sídelní hradiště Libice dobyto. Jelikož byl zrovna na výpravě, unikl spolu se sv. Vojtěchem smrti. Azyl našel na dalších osm let ve Hnězdně u svého nevlastního bratra svatého Radima.\n\nV březnu 1003 vtáhl do Prahy se svým vojskem polský Boleslav Chrabrý a byl zde vítán jako osvoboditel od krutovlády svého přemyslovského bratrance Boleslava III. Polského knížete na jeho tažení doprovázel i Soběslav, který snad doufal, že bude Boleslavem Chrabrým dosazen na knížecí stolec, ale ten se vlády v Čechách (a na Moravě, kterou obsadil již o několik let dříve) ujal sám. Obsazením Čech značně vzrostla rozloha a moc polského knížectví, což nehodlal tolerovat římský král Jindřich II., a po Boleslavu Chrabrém požadoval, aby Čechy přijal jako říšské léno. Ten to odmítl, proto Jindřich v srpnu 1004 vtrhl ze severu do Čech se svým pretendentem českého knížecího stolce Jaromírem. Říšské vojsko se rychlým pochodem zmocnilo Žatce a doplněno českými oddíly nočním útokem z 6. na 7. září 1004 i Pražského hradu. Jeho polská posádka s Boleslavem Chrabrým z něj ve zmatku ustupovala zadní brankou směrem k vltavskému brodu. Ústup polských oddílů kryl na opyši Pražského hradu Soběslav se svojí družinou bojovníků. V úzkém prostoru došlo k řeži, ve které byl Soběslav zabit, a tím definitvně vymřel rod Slavníkovců.\n"}
{"id": "596791", "url": "https://cs.wikipedia.org/wiki?curid=596791", "title": "Jat", "text": "Jat\n\nVýraz Jat může vyjadřovat více významů:\n"}
{"id": "596793", "url": "https://cs.wikipedia.org/wiki?curid=596793", "title": "Ѩ", "text": "Ѩ\n\nѨ (jotovaný malý jus, minuskule ѩ) je již běžně nepoužívané písmeno cyrilice. Používá se pouze v liturgických textech. Písmeno zachycovalo slovanskou nosovku. V polštině mu výslovností odpovídá slabika \"ję\".\n\nPísmeno je jotovanou variantou písmena Ѧ (malý jus).\n\nV hlaholici mu odpovídá písmeno Ⱗ.\n"}
{"id": "596794", "url": "https://cs.wikipedia.org/wiki?curid=596794", "title": "Ѭ", "text": "Ѭ\n\nѬ (jotovaný velký jus, minuskule ѭ) je již běžně nepoužívané písmeno cyrilice. Používá se pouze v liturgických textech. Písmeno zachycovalo slovanskou nosovku. V polštině mu výslovností odpovídá slabika \"ją\".\n\nPísmeno je jotovanou variantou písmena Ѫ (velký jus).\n\nV hlaholici mu odpovídá písmeno Ⱙ.\n"}
{"id": "596796", "url": "https://cs.wikipedia.org/wiki?curid=596796", "title": "Ѣ", "text": "Ѣ\n\nѢ, minuskule ѣ (jať, ) je již běžně nepoužívané písmeno cyrilice. Používá se pouze v liturgických textech. V návrhu nové azbuky chantyjštiny je uvažováno se znakem Ѣ jako s ligaturou spřežky ть, podobně jako spřežky ль a нь tvoří ligatury љ a њ.\n\nS písmenem jať je možné se setkat už u staroslověnských památek. Lze si tam také všimnout, že se postupně namísto znaku pro jať používá (ja), což znamená, že se nejspíše vyslovovalo velmi podobně. K těmto změnám dochází hlavně na začátku slov. Tyto informace se donesly z byzantských a latinských záznamů, kdy cestovatelé neslovanského původu zaznamenali hlásky (jať), kterou sami neznali, a psali co slyšeli. Protože slyšeli pokaždé něco jiného, ví se, v jaké pozici se jať zhruba mohl nacházet.\n\nFoném jať (nazvaný podle znaku jať) vznikl v praslovanštině mimo jiné z praindoevropského dlouhého E /ē/, když se nacházelo před měkkými souhláskami. Další vývoj jať byl v dialektech a později nástupnických slovanských jazycích různý. Například v západním jihoslovanském prostředí, v němž se utvářel dnešní spisovný srbochorvatský jazyk (ve svých národních variantách), vznikla řada dialektů, která se liší nejen používáním přízvuků, ale především i reflexem jatě: ekavština, jekavština a ikavština. Srbská redakce církevní slovanštiny používala podobu jať jako E. Pod jejím vlivem docházelo k některým nepatrným změnám i v oblastech, kde se jať realizoval jinak. A na druhou stranu do ekavského jazykového prostoru pronikala spousta vlivů ikavských a jekavských, např. podoba některých zájmen.\n\nV různých slovanských jazycích se z hlásky zachycené tímto písmenem vyvinuly jiné:\n\n\nPísmeno existuje i v jotované variantě jako Ꙓ (jotovaný jať), ale vyskytuje se vzácně.\n\nV hlaholici mu odpovídá písmeno Ⱑ.\n"}
{"id": "596798", "url": "https://cs.wikipedia.org/wiki?curid=596798", "title": "Brede Hangeland", "text": "Brede Hangeland\n\nBrede Paulsen Hangeland (* 20. června 1981) je bývalý norský fotbalový obránce a reprezentant. Jako syn norského pracovníka v ropné společnosti se Hangeland narodil v Houstonu, ale vyrostl ve Stavangeru. Hangeland má klidnou povahu a je známý jako výborný hlavičkář.\n\nHangeland začal kariéru v norském Vikingu, se kterým vyhrál v roce 2001 norský pohár nad Bryne FK. 16. ledna 2006 podepsal kontrakt v FC Kodaň. Zde byl také úspěšný, protože v sezoně 2006/07 se kvalifikoval do základní skupiny Ligy mistrů UEFA. Na domácí scéně se také Kodani dařilo, protože dvakrát vyhrála pohár a jednou ligu. V přestupovém období mezi sezonami v roce 2007 se hodně mluvilo o odchodu do Anglie, kde o Hangelanda projevil velký zájem Newcastle, Liverpool, Aston Villa FC a Manchester City FC. Nakonec však podepsal smlouvu s Fulhamem na začátku roku 2008. Fulham tehdy vedl trenér Roy Hodgson, který vedl Hangelanda také ve Vikingu. Hangeland vstřelil také několik důležitých gólů i za Fulham, ať už proti Manchesteru United v Premier League nebo AS Řím a Šachťaru Doněck v Evropské lize v sezoně 2009/10. V Evropské lize se Fulham dostal až do finále, kde však podlehl Atléticu Madrid. V sezoně 2010/11 se stal Hangeland velkou oporou týmu, protože nejen spolehlivě bránil, ale také zaznamenal mnoho důležitých gólů. Před začátkem sezóny 2014/2015 Hangeland přestoupil do týmu Crystal Palace FC, kde působil dvě sezóny. Dne 5. srpna 2016 oznámil úkončení své fotbalové kariéry.\n\nV reprezentačním A-mužstvu Norska debutoval 20. 11. 2002 v přátelském utkání ve Vídni proti týmu Rakouska (výhra 1:0). Celkem odehrál v letech 2002–2014 za norský národní tým 91 zápasů, čtyřikrát skóroval.\n\n\n"}
{"id": "596799", "url": "https://cs.wikipedia.org/wiki?curid=596799", "title": "Pečárka polní", "text": "Pečárka polní\n\nPečárka polní (\"Agaricus campestris\") je stopkovýtrusná houba z čeledi pečárkovité (Agaricaceae). Má řadu synonym jako \"Agaricus campester\", \"Pratella campestris\", \"P. campester\", \"P. flocculosa\" či žampion polní (\"Agaricus campestris\"). Poslední jmenovaný druh je ale prý mylně s tímto druhem spojován, neboť se dnes jedná o synonymum k pěstované pečárce pečárka dvouvýtrusá (\"A. bisporus\"). Tak mohlo docházet i k přesvědčení, že pečárka polní je pěstovanou houbou. Bližší studie však nebyly provedeny, a tak je i toto tvrzení nejisté.\n\nJako většinu ostatních hub i pečárku polní odlišujeme od ostatních podle plodnic. Ta se skládá ze třeně a klobouku, který má zespodu lupeny. Pečárky mají ještě navíc blanitý prstenec, který v mládí kryje vyvíjející se lupeny. Plodnice je tedy v mládí bílá s kulovým kloboukem zakrytým zespoda taktéž bílým závojem. S růstem houby se závoj trhá a zůstává již pak v podobě pomačkaného prstence bílé či jemně nažloutlé barvy, který snadno odpadá. Klobouk se postupně zvětšuje k obvodu, roste tedy jeho průměr a klesá výška. V průměru mívá 4–12 cm. Z počátku hedvábně vláknitý, později šupinkatě rozpraskaný s promáčklinami nažloutlými a nahnědlými. Lupeny jsou z počátku narůžovělé, postupně se stářím mění barvu do masové červené, koncem života pak do tmavo- až černohněda. Třeň bývá 5–10 cm dlouhý, tlustě válcovitý a 2–4 cm široký. Buď je čistě bílý, nebo narůžovělý, později ve stáří u báze rezavý či nahnědlý a u klobouku mírně zúžený.\n\nDužnina je po zranění bílá, nebo mění svoji barvu dorůžova. Má příjemnou vůni a chuť.\n\nVýtrusy jsou kapkového tvaru 7–8 × 4–5 μm veliké, hnědé.\n\nVyskytuje se na hnojených travnatých ekosystémech mírného pásu, to jest na loukách a v příkopech; roste i na polích (jako jsou strniště) či na kompostech. Příležitostně též v zahradách. Pilát \"In\" Staněk ale uvádí, že \"Psalliota campestris\" (někdy synonymum pro \"A. campestris\") je houba žijící v soužití trávami, tudíž pečárky rostoucí například na kompostech musí být jiným druhem.\n\nRoste jak jednotlivě, tak v útvarech označovaných jako čarodějné kruhy.\n\nSbírá se od května do listopadu po velkých deštích, kdy se objevují jeho plodnice.\n\nZákladním rozlišovacím znakem pečárek od ostatních hub je, že se spory, respektive výtrusy tvoří na povrchu bazidíí, které se nalézají na lupenech či v rourkách ze spodní strany klobouku. Tyto houby se proto zařazují v systému do třídy stopkovýtrusých (protože se bazidiospora tvoří na stopce), vědecky Basidiomycetes. Na rozdíl od toho vřeckovýtrusé houby (Ascomycetes) vytvářejí výtrusy (askopsory) uvnitř vřecek, od kterých se po splynutí jader oddělují.\n\nOd tříd dolů jsou s fylogenetickým zařazením hub problémy a často se houby přeřazují z jednoho rodu do druhého a z jedné fylogenetické větve do jiné. Dříve se houby do taxonů řadily hlavně podle popisu plodnic, později i spor a mycélia. V poslední době se používají laboratorní metody porovnávající DNA. I přesto nejsou všechny houby z toho úhlu pohledu ještě popsány a porovnány s ostatními. Navíc je říše hub dosti proměnlivá a stále jsou objevovány druhy další. V případě pečárkotvarých (Agaricales) byly stejným znakem po století lupeny. S postupem rozvoje mykologie však vznikly i jiné řády s lupenitými houbami.\n\nCo se týká čeledi pečárkovité (Agaricaceae), tak zde z několika studií vyplývá, že jsou to houby úzce příbuzné čeledím lanýžovité (Hydnangiaceae), Cystodermateae, hnízdovkovité (Nidulariaceae), křehutkovité (Psathyrellaceae), slzečníkovité (Bolbitiaceae) a pavučincovité (Cortinariaceae). Do stejné fylogenetické větve agarikoidních hub patří i čeledi Inocybaceae, Crepidotaceae, Tubarie, Panaeoleae, límcovkovité (Strophariaceae), hlízovité (Hymenogasteraceae) a Gymnopileae, které se však rozdělují do několika pokročilejších vývojových větví.\n\nDo rodu pečárka (\"Agaricus\") se pak obecně řadily druhy podobné kloboukem s nevýrazným zbarvením. V poslední době ale přibývá studií, které současné taxonomické zařazení mění. Přesto však je rod \"Pečárky \"velmi málo probádaným rodem.\n\nPřesné rozlišovací znaky této houby nejsou známy. Snad jen to, že roste v travnatých ekosystémech a je úzce příbuzná k pěstované pečárce zahradní. Neuvádí se však jak. Dále je známo několik velmi podobných druhů, které mohou být identické. Problém tedy při sběru pečárek polních není, ale konkrétní určení druhu může být problematické až nepřesné. Synonyma pro pečárku polní (\"A. campestris\") tak jsou \"Agaricus campester\", \"Pratella campestris\", \"P. campester\", \"P. flocculosa\" či žampion polní. Již dříve zmíněný druh \"Psalliota campestris\", někdy česky nazývaný pečárka polní, byl často zaměňován právě za pěstovaný druh pečárka dvouvýtrusá (\"A. campestris\"). Později to bylo ale popřeno s tím, že tento druh žije pouze v symbióze s trávami a jedná se o pečárku polní.\n\nDalším problémem při popisu pečárek je taxonomie, kdy na rozdíl od vědeckého názvosloví české vyžaduje i pro druhy dvouslovný název – jeden označující rod a druhý druh, ale není standardizován. Proto se mezi odbornou veřejností používá vědecké klasifikace a označení.\n\nPečárka polní (\"A. campestris\") je sbírána pouze k vlastní spotřebě. Například v České republice není její výkup a následný prodej povolen. V průmyslové výrobě je nahrazen hlavně bílou formou pečárky dvouvýtrusé (\"A. bisporus\"), někdy označované jako pečárka zahradní (\"A. hortensis\").\n\nStejně jako tržní pečárka dvouvýtrusá (\"A. bisporus\") je i pečárka polní jedlá chutná houba využívaná široce v gastronomii.\n"}
{"id": "596801", "url": "https://cs.wikipedia.org/wiki?curid=596801", "title": "Kamil Linhart", "text": "Kamil Linhart\n\nKamil Linhart (8. ledna 1920 Louny – 19. června 2006 Louny) byl český výtvarník a pedagog. Během své umělecké dráhy prošel obdobím krajinomalby, lyrické abstrakce, plasticko-obrazových a reliéfních kompozic a výtvarnou reflexí kosmologických a ontologických otázek. V letech 1950–1980 učil na Pedagogické fakultě Univerzity Karlovy v Praze.\n\nKamil Linhart se narodil v rodině stejnojmenného profesora dějepisu a zeměpisu lounské reálky. V letech 1930–1938 na tomto ústavu studoval. Roku 1938 zahájil studia architektury vodního stavitelství na Českém vysokém učení technickém v Praze. Po uzavření vysokých škol pracoval až do roku 1943 jako zemědělský dělník v Chožově. V té době vystudoval Učitelský ústav v Lounech a od roku 1943 do konce války učil na Obecné škole v Ročově. Po otevření vysokých škol začal spolu se Zdeňkem Sýkorou a Vladislavem Mirvaldem studovat výtvarnou výchovu na Pedagogické fakultě UK. Jejich profesory byli Martin Salcman, Cyril Bouda a Karel Lidický.\n\nDůležitý pro Linhartův duchovní vývoj bylo setkání s lounským knihovníkem, kolínským rodákem Jaroslavem Janíkem, k němuž došlo v roce 1940. Janík seznámil Linharta a několik jeho přátel s moderními směry v literatuře, filozofii a vážné hudbě. Společně založili surrealistickou skupinu, která v bytech jednotlivých členů nebo v přírodě pořádala různé performance. V roce 1942 navázali z Janíkova popudu styk s Karlem Teigem. Jedním z členů skupiny byl i František Chaun. Překlady z německé literatury pořizovala Linhartova budoucí manželka Věra Böhmová.\n\nV roce 1950 se Linhart stal na Pedagogické fakultě asistentem a o tři roky později odborným asistentem. V roce 1965 se na téže škole habilitoval a byl mu udělen titul docent. Od roku 1959 byl vedoucím kabinetu výtvarné výchovy pro dálkové studium učitelů na Karlově univerzitě. Důležité bylo jeho působení instruktora malířské skupiny Kontakt v Litvínově v letech 1952–1968. V roce 1980 odešel do důchodu a věnoval se tvorbě. Studoval filozofická díla, zen, knihy týkající se hlubinné psychologie a vzniku vesmíru. Po úrazu v roce 2002 přestal malovat. Zemřel v lounské nemocnici 19. června 2006.\n\n Linhartova tvorba prošla během jeho života několika fázemi. Lucie Šiklová v jeho díle rozpoznala čtyři. Podobně jako u Zdeňka Sýkory a Vladislava Mirvalda byla do začátku 60. let v ohnisku jeho zájmu krajina, především krajina Lounska. Postupně se stává hlavním krajinotvorným prvkem jeho obrazů barva, důležitou roli hrála postupná abstrakce přírodních forem. Kratší rozmezí let 1963–1965 nazval sám autor obdobím lyrické abstrakce. Poučen studiem C. G. Junga vytváří plátna, jejichž motivem jsou Améby, hlavy propojující hrdlem dva prostory, a také útvary, které lze interpretovat jako kosmické hlavy, balvany či meteority. V následujícím období, vymezeném zhruba lety 1966–1972, vznikají plasticko obrazové a reliéfní kompozice. V té době se Linhart jako host přiřadil ke skupině Křižovatka, která na putovní výstavě nazvané Nová citlivost prezentovala díla v novokonstruktivistickém duchu. Linhartova díla si motivicky podržují zaujetí hledáním pratvaru (viz améba), do hry však vstupuje třetí prostor. Vyvrcholením a syntézou umělcovy tvorby je období 1977–2000, které je celé věnované kosmologické tematice. Vznikají sugestivní obrazy, vyjadřující malířův úžas nad nezměřitelnou rozprostraněností Vesmíru, jeho existenciální pocit úzkosti nad hrozbami, které jsou kdesi v jeho hloubi skryty. A stále přítomné je hledání pratvaru, pralátky a způsobu, jak Vesmíru naslouchat.\n\n\n\n\n\n\n\nStátní okresní archiv Louny\n\n"}
{"id": "596802", "url": "https://cs.wikipedia.org/wiki?curid=596802", "title": "Bělima", "text": "Bělima\n\nBělima, jinak též oční bělmo nebo skléra (: \"sclera\"), je neprůhledná (obvykle bílá, i když některá zvířata, jako koně nebo ještěři, mohou mít černou skléru), ochranná, vnější vrstva oka obsahující kolagen a elastická vlákna. V dětství je tenčí a může skrz ni prosvítat pigment, takže může vypadat namodrale. Ve stáří naopak zde uložený tuk může vyvolat mírně nažloutlou barvu.\n\nLidské oči jsou unikátní tím, že na rozdíl od většiny zvířat je skléra vidět vždy (samozřejmě pokud je oko otevřené), což je způsobeno relativně malou duhovkou, vzhledem k viditelné části oka.\n"}
{"id": "596803", "url": "https://cs.wikipedia.org/wiki?curid=596803", "title": "Demarkace čínsko-ruské státní hranice", "text": "Demarkace čínsko-ruské státní hranice\n\nDemarkace čínsko-ruské státní hranice je demarkace vzájemné státní hranice Čínské lidové republiky a Ruska, která proběhla v roce 2005. Tato demarkace ukončila čínsko-ruské pohraniční spory.\n\nV důsledku demarkace Čínská lidová republika převzala kontrolu nad 337 km² sporného území, které do té doby kontrolovalo Rusko, včetně ostrova Tarabarov a poloviny ostrova Velký Ussurijský na soutoku řek Amur a Ussuri. Předání tohoto území proběhlo na základě doplňující dohody k dohodě o vzájemné státní hranici. Tato doplňující dohoda byla podepsána 14. října 2004 ruským prezidentem V.V. Putinem a čínským prezidentem Chu Ťin-tchaem. Ruská Státní duma ratifikovala tuto doplňující dohodu 20. května 2005 a ruský Sovět federace ji ratifikoval 25. května 2005.\n\n\n"}
{"id": "596804", "url": "https://cs.wikipedia.org/wiki?curid=596804", "title": "Ԥ", "text": "Ԥ\n\nԤ (minuskule ԥ) je písmeno cyrilice. Jedná se o variantu písmena П. Vyskytuje se pouze v abcházštině, kde v novějších textech nahrazuje písmeno Ҧ.\n"}
{"id": "596806", "url": "https://cs.wikipedia.org/wiki?curid=596806", "title": "Michal Řepík", "text": "Michal Řepík\n\nMichal Řepík (* 31. prosince 1988, Vlašim, Československo) je český hokejový útočník.\n\nV roce 2019 se stává Michal Řepík hráčem týmu HC Sparta Praha.\n\nPochází z Vlašimi. Když hrál za Vancouver Giants, tak se seznámil se svou budoucí manželkou Sylvia Řepíkovou. V roce 2017 se jim narodil syn Sebastian Řepík.\n\n\n\nHC Sparta Praha - hokejový klub, hráč Michal Řepík se stal v roce 2019 členem týmu HC Sparta Praha .\n"}
{"id": "596808", "url": "https://cs.wikipedia.org/wiki?curid=596808", "title": "Norsko-ruská státní hranice", "text": "Norsko-ruská státní hranice\n\nNorsko-ruská státní hranice je státní hranice mezi Norskem a Ruskem. Táhne se v délce 196 km. Počíná od finsko-norsko-ruského trojmezí a končí na pobřeží Barentsova moře. Na hranici je jeden pohraniční přechod – Sturskug/Borisoglebskij.\n\nDnešní norsko-ruská státní hranice vznikla odstoupením oblasti Petsamo Finskem Sovětskému svazu v roce 1944 po druhé finsko-sovětské válce. Norsko-ruská státní hranice však existovala již v letech 1826 až 1920, do anexe oblasti Petsamo (do té doby součásti Archangelské gubernie) Finskem na základě Tartské mírové smlouvy po skončení první finsko-sovětské války.\n\n"}
{"id": "596809", "url": "https://cs.wikipedia.org/wiki?curid=596809", "title": "Ҧ", "text": "Ҧ\n\nҦ (minuskule ҧ) je písmeno cyrilice. Jedná se o variantu písmena П. Vyskytuje se pouze v abcházštině. V novějších textech je nahrazováno písmenem Ԥ.\n"}
{"id": "596811", "url": "https://cs.wikipedia.org/wiki?curid=596811", "title": "Antigona (Mysliveček)", "text": "Antigona (Mysliveček)\n\nAntigona je italská opera ve třech dějstvích českého skladatele Josefa Myslivečka na libreto Gaetana Roccaforta. Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria.\n\nOpera \"Antigona\" byla poprvé provedena v divadle Teatro Regio v Turíně dne 26. prosince 1773 na začátku karnevalové operní sezóny 1774. Operní inscenace u královského dvora v Turíně byly pořádány pouze po dobu karnevalu, který se konal začátkem každého roku (od vánoc do velikonočního postu), a byly známé svou honosnou výpravou. \"Antigona\" byla po \"Triumfu Klélie\" druhou a zároveň poslední operou, kterou Mysliveček komponoval pro toto divadlo. Jeho hlavním podporovatelem ve městě byl regenschori tamější katedrály Quirino Gasparini. \"Antigona\" (stejně jako před šesti lety \"Klélie\") karnevalovou sezónu zahajovala za přítomnosti královského páru. Nejslavnějším jménem v obsazení byl kastrát Venanzio Rauzzini, hlavní roli zpívala třicetiletá Elisabeth Teuberová, která se proslavila nejprve ve Vídni. Scénografii vytvořili turínští kmenoví výtvarníci bratři Bernardino a Fabrizio Galliari. O ohlasech této inscenace ani o případných dalších provedeních nejsou zprávy.\n\nNovodobou premiéru měla \"Antigona\" Komorním divadle na zámku Rheinsberg (Kammertheater Schloss Rheinsberg) dne 22. července 2006. Inscenace se konala v koprodukci s Národním divadlem v Praze, kde se také \"Antigona\" (na scéně Stavovského divadla) objevila na pouhá dvě představení 1. a 3. září 2006. Děj byl přenesen do současné východoevropské země se stylizací hlavních antagonistů - Antogony a Kreóna - do podob Julije Tymošenkové a Alexandra Lukašenka. Režii měl Jiří Nekvasil, scénografii vytvořil Daniel Dvořák, dirigoval Roger Boggasch, mezi sólisty zaujala Kateřina Kněžíková.\n\nKreón uchvátil moc v Thébách poté, co se jeho syn Eurystheos oženil s dědičkou trůnu Antigonou, dcerou Oidipa. Nařídil svému synovi, aby manželku zabil; ten to však nedokázal a místo toho ji zanechal v hustém lese. Tam Antigona porodila dceru, kterou však ztratila, když ji napadly šelmy. Antigona pak odešla do Bojótie, kde žije pod jménem Antiopé jako kněžka chrámu bohyně Themis a vykladatelka Apollónových věšteb. To se stalo před patnácti lety. Antigoninu dceru však našel pastýř Alkestés a pojmenoval ji Hermioné; nedávno byla Hermioné přivedena k thébskému dvoru.\n\nKreón nařizuje Eurystheovi, aby si vzal za ženu Hermioné. Eurystheos (který si je vědom, že je dosud manželem Antigony) se však zdráhá. Kreontovi však bylo věštbou předpovězeno, že v Thébách nastane pokoj teprve tehdy, až se obětuje nevinná dívka z lesů a bude uzavřen posvátný sňatek, jenž bude oporou toho, kdo má nárok na trůn. Touto dívkou z lesů je zjevně Hermioné a Kreón má za to, že oním posvátným sňatkem bude její spojení s Eurystheem; sňatku má požehnat přizvaná kněžka Antiopé. Synovo váhání jej hněvá (árie \"No, tollerar non voglio\").\n\nEurystheos se vlídně snaží přesvědčit Hermioné, aby sňatek odložila; tato vlídnost však vzbuzuje žárlivost právě přicházející Antigony - to je skutečná totožnost Antiopé. Nechává se poznat manželovi, který se jí snaží dokázat svou věrnost; Antigona však nepřišla do Théb pro manžela, ale pro pomstu. Naléhá na co nejdřívější uskutečnění svatby, což Hermioné kvituje árií \"Già più nel seno timor non sento\". Hodlá totiž využít příležitosti a při obřadu zabít Kreonta. Eurystheos se ji snaží od tohoto úmyslu odvrátit (árie \"Pensa oh Dio bell'idol mio\"), ale Antigona je pevně rozhodnuta (doprovázený recitativ a árie \"Ben potete e scettro e soglio\").\n\n(Komnaty vystrojené ke svatbě) Svatební přípravy se chýlí ke konci, když náhle Antigona přináší Apollónovu věštbu: namísto sňatku je třeba z Hermioné učinit živou oběť bohům, To všechny vyděsí, nejvíce pak do Hermioné zamilovaného Learcha (árie \"Sento l'affano anch'io\"); její pěstoun Alkestés však věří, že se vše v dobré obrátí (árie \"Se intorno alla prora\"). Antigone se svěřuje Eurystheovi: při obětním obřadu hodlá nakonec obrátit posvátný nůž proti králi. Po Eurystheovi chce. aby mlčel; ten je ovšem zmítán mezi oddaností manželce a otci (doprovázený recitativ a duet \"Se tuo fedel son io\").\n\n(Půvabná scéna s královským sídlem v pozadí) Připravuje se obětní obřad; zmatená a nešťastná Hermioné si zoufá (\"Vado, ma dove, oh Dio\"). Alkestés, Learchos a Eurystheos se snaží královo rozhodnutí zvrátit, Kreón ale nařizuje pokračovat, i když jej trápí svědomí (árie \"Io sento, che in petto\"). Antigona znovu vytýká Eurystheovi slabošství a ten si zoufá nad svým dilematem (árie \"Che fiero destino! Che abisso di pene!\"). Antigona utěšuje Alkesta, ať se o Hermioné nebojí (árie \"Rende il mar quando più freme\"). Alkestés je však plný pochybností (árie \"Fra tante vicende dubbioso pavento\"), rovněž Learchos vdychá po své milé (árie \"Quelle luci del mio bene\").\n\n(Obětiště v Apollónově chrámu) Antigona připravuje obřad. V průvodu je přiváděna oběť - Hermioné (pochod a doprovázený recitativ \"Numi del ciel\"). Antigona trvá na tom, aby byl Kreón nablízku, a v poslední chvíli se s nožem obrátí od Hermioné na něj. Eurystheos ji ale zadrží. Antigona je zadržena a poznána; dává průchod svému hněvu proti manželovi i proti Kreontovi samotnému (árie \"Empio crudel tiranno\"). Rovněž Kreón je rozzloben na svého syna, který jej žádá o milost pro Antigonu (árie \"Deh, se mi brami in vita\"). O samotě si král uvědomuje nebezpečí, který náhlé objevení pravoplatné následnice trůnu představuje (doprovázený recitativ \"Dal tuo letargo\" a árie \"Saro qual è il torrente\").\n\n(Sál v paláci) Antigona má zemřít, a tak Hermioné stále doufá ve sňatek s Eurystheem, ten ji však odmítá (árie \"Frema, frema in orrida sembianza\"). O její lásku se tedy hlásí Learchos, kterému však Hermioné nechce nic přislíbit (árie \"Sinche mi lusinga\"). Learchos se hodlá zapojit do boje proti Kreontovi, aby Hermioné osvobodil (árie \"Fra cento schiere e cento\").\n\n(Vězení) Antigona přemítá o blížící se smrti (cavatina \"Fiere immagini di morte\"). Kreón přivádí do vězení Eurysthea (v přítomnosti všech ostatních postav) a nařizuje mu, aby Antigonu sám zabil a vzal si Hermioné. Když Eurystheos odmítne, rozhoduje Kreón, že jeho syn má zemřít spolu s Antigonou (árie \"Empia a tremar comincia\"). Po Kreontově odchodu se postupně vysvětlí, že Hermioné je ve skutečnosti dcera Eurysthea a Antigony; její náklonnost k Eurystheovi byla tedy jen přirozenou náklonností k otci a Learchos může doufat, že se nyní zamiluje do něj.\n\n\n\n"}
{"id": "596814", "url": "https://cs.wikipedia.org/wiki?curid=596814", "title": "Hanno Balitsch", "text": "Hanno Balitsch\n\nHanno Balitsch (* 2. ledna 1981, Alsbach-Hähnlein) je německý fotbalista hrající za klub 1. FC Norimberk na pozici záložníka. Server transfermarkt.de oceňuje jeho tržní hodnotu na 1 500 000 €.\n\nDo svého bývalého klubu Bayeru Leverkusen přestoupil z Hannoveru a podepsal s klubem kontrakt na dva roky.\n\nBayer Leverkusen\n\n"}
{"id": "596817", "url": "https://cs.wikipedia.org/wiki?curid=596817", "title": "Ѵ", "text": "Ѵ\n\nѴ (ižica, minuskule ѵ) je již běžně nepoužívané písmeno cyrilice. Písmeno zachycovalo hlásku podobnou německé hlásce ü. Používalo se především pro slova převzatá z řečtiny.\n\nV současných liturgických textech je vyslovováno buď jako \"i\", nebo jako \"v\". Pokud se má Ѵ číst jako \"i\" v případě, kdy by se četla jako \"v\", je nutné použít variantu Ѷ (Ѵ s diakritickým znaménkem nazývaným kendema).\n\nV hlaholici mu odpovídá písmeno Ⱛ.\n"}
{"id": "596823", "url": "https://cs.wikipedia.org/wiki?curid=596823", "title": "Exekutorský zápis", "text": "Exekutorský zápis\n\nExekutorský zápis je listina sepsaná soudním exekutorem, která je veřejnou listinou. Originál se ukládá v kanceláři soudního exekutora pod uzávěrou.\n\nExekutorské zápisy bývaly dvojího druhu:\nOd 1. ledna 2013 je možné sepsat již jen první typ, existující exekutorské zápisy druhého typu jsou však stále jako tzv. exekuční tituly bez dalšího vykonatelné.\n"}
{"id": "596825", "url": "https://cs.wikipedia.org/wiki?curid=596825", "title": "Sarah Choate Sears", "text": "Sarah Choate Sears\n\nSarah Choate Sears (5. května 1858 Cambridge, Massachusetts – 25. září 1935 West Gouldsboro, Maine) byla americká patronka a sběratelka umění, malířka, umělkyně a portrétní fotografka působící na počátku 20. století. Byla známá fotografiemi mnoha významných postav své doby, ale její specializace byly také květiny. Byla členkou spolku \"Fotosecese\", kruhu vysoce kreativních a vlivných fotografů, jejichž úsilí pomohlo vynést fotografii na úroveň umělecké formy.\n\nNarodila se 5. května 1858 jako Sarah Carlisle Choate v Cambridge, Massachusettssvému otci Charlesi Francisovi a Elizabetě Carlisle Choateové. Její rodina byla jednou z bostonských bráhmanů, velmi prominentní třídy kulturní společnosti v New England.\nV roce 1876 studovala malbu na umělecké škole Cowles v Bostonu a později navštěvovala kurzy v muzeu výtvarných umění o několik bloků dál.\n\nV roce 1877 (nebo 1881) se provdala za realitního magnáta Joshua Montgomeryho Searse (1854-1905), jednoho z nejbohatších mužů v Bostonu. Kombinace její vlastní bohaté rodiny a majetku jejího nového manžela znamenalo, že jí zůstávalo hodně času na volnočasové aktivity.\n\nPokračovala ve svém studiu umění, vyhrála několik cen za své akvarely na Světové Kolumbijské výstavě v Chicagu (1893), Světové výstavě v Paříži (1900), výstavě Pan American v Buffalu (1901) a na Louisiana Purchase Exposition v Saint Louis (1904).\n\nOkolo roku 1890 začala objevovat obor fotografie a brzy se účastnila místních fotografický salónů. Členkou Boston Camera Clubu se stala v roce 1892 a její krásné portréty a zátiší upoutaly pozornost kolegy bostonského fotografa Freda Hollanda Daye. Brzy její práce získala mezinárodní pozornost.\n\nZároveň sama projevovala zájem o dění ve fotografii, se svým manželem pozývali některé z nejvýznamnějších kulturních a uměleckých postav do Bostonu. Často organizovali soukromá symfonická představení mnoha mezinárodních skladatelů a interpretů, včetně Ignacy Paderewski, Sergej Kusevickij nebo Nellie Melba.\n\nV roce 1899 byla pozvána na one-woman show Boston Camera Clubu a v roce 1900 měla několik fotografií na slavné výstavě Benjaminy Johnsonové v Paříži.\n\nNa začátku 20. století se setkala s americkou impresionistkou Mary Cassattovou a vzniklo doživotní přátelství těchto dvou žen. Během stejného období byla zvolena členkou prestižního fotografického sdružení Linked Ring v Londýně a Fotosecese Alfreda Stieglitze v New Yorku a publikovala v jejich časopisu Camera Work. V roce 1901 F. Holland Day zařadil pět jejích fotografií do národní výstavy \"New American Photography\", která cestovala do Londýna a Paříže.\n\nV 1904 přestala pracovat, aby mohla pečovat o svého churavějícího manžela. Rok po jeho smrti se věnovala řízení rodinných financí. Pak cestovala po celé Evropě s Cassatt a Gertrude Stein, při které shromažďovala a sbírala umění a žila velmi atraktivním životním stylem mezi umělci, hudebníky a spisovately. Na radu Cassatt začala brzy sbírat malby impresionistů Edgara Degase, Édouarda Maneta a dalších.\n\nJejí sbírka obsahovala Manetův velmi známý obraz \"Pouliční zpěvačka\" (\"Street Singer\"), který později darovala Bostonskému muzeu výtvarných umění.\n\nPod Stieglitzovým vedením shromažďovala modernistické malby Maurice Prendergasta, Arthura B. Daviese, Paula Cézanna, George Braqua a Henriho Matisse. Zajímala se obzvláště o Prendergasta, kterému zorganizovala jeho první výstavu v Bostonu a později mu platila studium v Evropě.\n\nV roce 1907 byly dvě její fotografie zveřejněny v magazínu Camera Work, ale ona v té době již zájem o fotografii hodně ztratila. Po zbytek svého života malovala akvarely, afotografovala jen zřídkakdy.\n\nZemřela 25. září 1935 ve West Gouldsboro, Maine.\n\n\n"}
{"id": "596828", "url": "https://cs.wikipedia.org/wiki?curid=596828", "title": "Louis Zutter", "text": "Louis Zutter\n\nJules Alexis Louis Zutter (2. prosince 1865, Les Ponts-de-Martel – 10. listopadu 1946, Boundry) byl švýcarský gymnasta, účastník prvních moderních olympijských her v roce 1896 v Athénách, první švýcarský olympijský vítěz.\n\nSportovní gymnastika se odehrávala pod širým nebem na Panathenaic Stadium. Zutter vyhrál disciplínu kůň našíř, druhá místa získal v disciplíně bradla a přeskok. Zúčastnil se také závodu na hrazdě, ale bez medailového úspěchu. \nNarodil se v Les Ponts-de-Martel a žil v Peseux, kde byl členem gymnastického klubu La Société des Amis gymnastes de Neuchâtel. V roce 1893 byl jeho otec přijat jako trenér v řeckém Panachaikos Gymnastikos Syllogos a Louis se stal členem tohoto klubu. Po jeho úspěchu na olympijských hrách v roce 1896 byl oceněn městem Patra společně s řeckými sportovci. Zutterova rodina brzy poté odešla z Řecka kvůli řecko-turecké válce v roce 1897. V Neuchâtelu byl Zutter oceněn prstenem a hodinkami.\n"}
{"id": "596845", "url": "https://cs.wikipedia.org/wiki?curid=596845", "title": "Farní sbor Českobratrské církve evangelické v Boskovicích", "text": "Farní sbor Českobratrské církve evangelické v Boskovicích\n\nFarní sbor Českobratrské církve evangelické v Boskovicích je sborem Českobratrské církve evangelické v Boskovicích. Sbor spadá pod brněnský seniorát.\n\nFarářem sboru je Jiří Bureš, kurátorkou sboru Marta Pražanová.\n\n\n"}
{"id": "596853", "url": "https://cs.wikipedia.org/wiki?curid=596853", "title": "Farní sbor Českobratrské církve evangelické v Brně II", "text": "Farní sbor Českobratrské církve evangelické v Brně II\n\nFarní sbor Českobratrské církve evangelické v Brně II je sborem Českobratrské církve evangelické v Brně. Sbor spadá pod brněnský seniorát a působí v Blahoslavově domě v Lidické ulici.\n\nDuchovními sboru jsou farář Martin Horák a farářka Alexandra Jacobea. Kurátorem sboru je Jaroslav Kučera.\n\n\n"}
{"id": "596854", "url": "https://cs.wikipedia.org/wiki?curid=596854", "title": "Farní sbor Českobratrské církve evangelické v Moravské Třebové", "text": "Farní sbor Českobratrské církve evangelické v Moravské Třebové\n\nFarní sbor Českobratrské církve evangelické v Moravské Třebové je sborem Českobratrské církve evangelické v Moravské Třebové. Sbor spadá pod brněnský seniorát.\n\nFarářem sboru je Ivo David, kurátorkou sboru Dobromila Malachová.\n\nNa Svitavské ulici se nachází kostel s přilehlou farou. V sále v přízemí se konají bohoslužby v zimním období.\n\nSál je vybaven židlemi a stolem Páně, k doprovodu slouží elektrické harmonium.\n\nKostel je zaklenut špičatou klenbou, nacházejí se zde po obou stranách lavice s průchozí uličkou uprostřed a po stranách. V oknech jsou barevné vitráže. V popředí na stupínku je stůl Páně s kazatelským pultíkem, při pohledu od vchodu je po pravé straně umístěna židle pro kazatele. Po levé straně je vyvýšená kazatelna, přístupná z chodby. V současné době se však nevyužívá a káže se od stolu Páně nebo mezi lavicemi blíže k lidu. V popředí kostela je velký dřevěný kříž, nad nímž je na zdi nápis \"Bůh láska jest.\"\n\nNad vchodem do kostela jsou na kruchtě umístěny varhany.\n\nV přízemí se dále nachází toaleta, kuchyňka s posezením a kancelář faráře.\n\nV patře je byt faráře.\n\nMoravská Třebová byla od roku 1916 sídlem farní obce Německé evangelické církve. Scházeli se v modlitebně v Brněnská 14, která jim ale již ve dvacátých letech byla těsná. Roku 1926 získala farní obec stavební parcelu na ulici Svitavská, dlouho jí však chyběly finanční prostředky pro stavbu kostela. Kostel i fara byly postaveny až po připojení Moravské Třebové k Německé říši, v letech 1938-1939, především díky příspěvku spolku Gustava Adolfa. \n\nStavba byla slavnostně zahájena 14. června 1938, 17. července položen základní kámen a 17. září 1939 slavnostně vysvěcen a pojmenován \"Kostel Gustava Adolfa\".\n\nOd roku 1948 užívá kostel a faru sbor Českobratrské církve evangelické.\n\nPosledním německým farářem byl Felix Straser.\n\nNeděle 9.00 hod. bohoslužby\n\nČtvrtek 16.00–17.00 hod. biblická hodina\n\n\n"}
{"id": "596855", "url": "https://cs.wikipedia.org/wiki?curid=596855", "title": "Taínové", "text": "Taínové\n\nTaínové byla indiánská etnika, která obývala oblast Velkých a Malých Antil před příchodem Evropanů do této oblasti na počátku 16. století. V průběhu 16. a 17. stol. prakticky vymřeli, dílem byli přímo vyvražděni, dílem vymřeli na zavlečené nemoci a následkem otrocké práce na plantážích.\n\nJejich jméno pochází od Španěla Diega Álvareze Chanca, který je převzal od samotných domorodců, když se účastnil druhé výpravy Kryštofa Kolumba. V překladu znamená patrně „Mírumilovní“ nebo „Laskaví“.\n\nTaínové patřili do velké skupiny indiánských etnik, označovaných jako Aravakové. Jejich příbuzní dodnes obývají podstatnou část severní poloviny Jižní Ameriky, hlavně v dnešní Venezuele, Guyaně, severní Brazílii a některých oblastech Peru.\nPředpokládá se, že na Antily se předkové Taínů začali přesouvat asi kolem 3. tisíciletí př. n. l. z území dnešní Venezuely, kde jejich předkové sídlili v deltě řeky Orinoco. Nejbližšími žijícími příbuznými Taínů jsou asi venezuelští Goachirové.\nPoté následovalo několik dalších vln osídlování této oblasti až do 10. století našeho letopočtu. Na Antilách se Taínové rozdělili do čtyř nebo pěti teritoriálních skupin. Byli to Ingeriové, Siguajové, vlastní Taínové, Subtaionové (snad spíše sociální než etnická skupina) a Lukajové (patrně samostatné etnikum). Obývali hlavně Hispaniolu, kde jejich populace čítala před rokem 1492 zhruba 300 000 obyvatel, dále Portoriko, Jamajku, odkud však byli ještě před příchodem Španělů vytlačeni bojovnými Kariby, a velkou část Kuby. Tam žilo před její kolonizací podle dnešních odhadů asi 200 000 obyvatel, z nichž Taínové tvořili pravděpodobně většinu. Kuba totiž byla před příchodem Taínů osídlena indiány, zvanými Siboneyové a Guanahatabeyové. Není známo, zda se jednalo o dvě etnika nebo jsou-li tyto názvy synonymní. Tito domorodci neznali zemědělství, byli to rybáři, sběrači a lovci, kteří byli postupně asimilováni Taíny. Jejich jazyk je znám jen zlomkovitě, zřejmě šlo o dialekt taínštiny, obsahující slova ze staršího substrátového jazyka neznámého původu. Podle některých antropologů mohli být spřízněni s floridskými Kalusy a Timukuy, nebo s etnickou skupinou Warao z Venezuely v ústí Orinoka, v jejichž jazyce jsou některá slova podobná siboneyským, např. siboneyské slovo pro zlato \"nozay\" je příbuzné waraoskému \"nasey\": žlutý. Taínové Siboneye ještě před příchodem Španělů asimilovali nebo vytlačili do horských pralesů. Příslušníci etnika Lukajů, pokládaných někdy za jednu z taínských skupin, ale hovořící odlišným dialektem, obývali Bahamy.\n\nZpůsob života Taínů je poměrně málo známý, protože jejich kultura byla zničena dříve, než mohla být prozkoumána a popsána evropskými badateli. Živili se především zemědělstvím a rybolovem. Nejdůležitějším zdrojem potravy bylo pěstování manioku, který po sklízení strouhali, aby z něj odstranili jedovatou šťávu, pak sušili a ze vzniklé suroviny zvané \"tapioka\" pekli placky. Pěstovali také ananas, kukuřici, bavlnu a tabák. Věnovali se i sběru planě rostoucích plodů, např. kvajávy. K rybolovu používali luky, sítě i udice a na kánoích zvaných pirogy, dlabaných z kmenů stromů, se odvažovali daleko na moře a přeplouvali mezi jednotlivými ostrovy. Z moře získávali vedle ryb také měkkýše, z jejichž lastur vyráběly nástroje a ozdoby. Menší význam měl lov drobné zvěře, jako byli stromoví hlodavci hutie, hmyzožraví štětinatci, někteří ptáci, želvy nebo leguáni. Z domácích zvířat chovali psy, pižmovky, ale také ochočené papoušky, z jejíchž peří vyráběli čelenky. Obývali velké společné domy kruhového půdorysu kryté palmovými listy, kde spali v zavěšených hamakách. Vzhledem k tropickému klimatu se Taínové oblékali velmi málo a často chodili zcela nazí, zejména muži a svobodné dívky. Vdané ženy nosily krátkou bavlněnou nebo koženou sukénku. Rádi se zdobili květinami a péřovými čelenkami, v uších i dolním rtu nosili ozdoby z perleti a drahých kovů. Z uměleckých řemesel měla nejvyšší úroveň dřevořezba a výroba keramiky. Nástroje i zbraně vyráběly ze dřeva, z kamene a z mušlí. Z kovů dokázali zpracovávat pouze zlato.\n\nSpolečnost Taínů byla matrilineární, následnictví přecházelo z děda (z matčiny strany) nebo strýce (matčina bratra) na vnuka či synovce. Ženy se proto těšily vysoké úctě a mohly zastávat i ty nejvyšší společenské funkce.\nÚzemí Taínů bylo rozděleno na enklávy, tvořící samostatné politické jednotky. Každou z nich ovládal náčelník \"casique\", jímž mohl být muž nebo žena. Náčelníci se těšili četným výsadám měli značnou pravomoc. Nižším stupněm náčelníků byli \"nitainos\", stařešinové jednotlivých vesnických komunit. Ve společnosti Taínů bylo známo i otroctví.\nTaínové nebyli velkými válečníky, k bojům mezi jednotlivými náčelníky docházelo jen zřídka. Pokud k boji došlo, byl do značné míry ritualizován. Válečníci používali luky a šípy, ale také těžké kyje zvané \"makana\". Nebyli schopni příliš účinně čelit nájezdům bojovníků sousedních Karibů z Malých Antil, kteří v 15. stol. vytlačili Taíny z Jamajky.\n\nPůvodní náboženství Taínů bylo polyteistické. Uctívali duchy přírody, božstvo slunce a bohyni měsíce, která měla na starosti i růst kulturních plodin, ale také zemřelé předky, ztělesňované antropomorfními soškami zvanými \"zemí\". Ty byly vyřezávané ze dřeva a zdobené perletí i drahými kovy. Většinou měřily 60-75 cm. Na hlavě často mívaly misku, z níž kněží při obřadu šňupali halucinogenní drogy. Kněží Taínů se dělili na medicinmany \"behiquesi\", kteří se věnovali věštění i léčení, a obřadníky \"naboros\", jež opatrovali sošky \"zemí\".\n\nPři obětních rituálech \"cohoba\" Taínové kouřili tabák a užívali halucinogenní drogu \"cohoba\", což mohl být durman nebo semena stromu yopo. Seděli přitom na vyřezávaných stoličkách \"dujo\", tvarovaných do podoby želvy nebo jiného zvířete. Slovo \"tabák\" pochází z jazyka Taínů, původně vsak znamenalo dýmku, nikoli rostlinu.\nTaínové hráli rituální míčovou hru \"batey\", podobnou aztéckému tlachtli, při níž se snažili prohodit míč, odrážený pomocí loktů, přes vertikálně umístěný kamenný kruh. Není však známo, zda praktikovali lidské oběti.\n\nTaínové neznali písmo, ale používali určité symboly, připomínající piktogramy, které tesali do kamenů. Patrně souvisely s náboženstvím. V orální tradici byly známy epické a ceremoniální písně \"areítos\", doprovázené tancem a hudbou. Z hudebních nástrojů znali bubny a flétny.\n\nPo příchodu Španělů do karibské oblasti byli Taínové během několika desítek let takřka vyhubeni. Stalo se tak v důsledku fyzické likvidace (často za pomoci bojových psů), nových nemocí zavlečených Evropany (např. spalničky, neštovice) a otrocké práce v dolech a na plantážích. Na Haiti byli vyhubeni do roku 1533, na Kubě byli vyhubeni nebo asimilováni do počátku 17. století a jejich jazyk zanikl. Pouze ve vnitrozemí Kuby, nedaleko města Baracoy, se udrželo několik vesnic, obývaných potomky Taínů, jedná se o zamby, míšence původních obyvatel s černochy. Jejich počet dosahuje asi 200 osob a žijí v maximální izolaci od okolního obyvatelstva.Tragický osud Taínů za španělské conquisty výstižně charakterizují životní příběhy dvou významných osobností této doby. Mezi nejznámější náčelníky Taínů patřila vládkyně území Xaragua v okolí dnešního Santo Dominga jménem Anacaona („Zlatý květ“). Byla to mladá žena, která nebojácně vyjednávala s prvními španělskými dobyvateli. Roku 1501 byla lstí zajata conquistadorem Nicolasem de Ovandou a poté, co s ním odmítla mít sexuální styk, ji Ovandovi vojáci znásilnili a oběsili.\n\nSlavným válečným vůdcem Taínů byl náčelník Hatuey, jenž se vyznamenal statečným bojem proti španělským dobyvatelům na Hispaniole. Když byl z ostrova dobyvateli vyhnán, uchýlil se na Kubu. Pochopil, že dobyvatelé nejvíce touží po zlatě a nařídil proto svým lidem všechny zlaté předměty zničit. Od roku 1511 válčil proti Španělům i na Kubě. Nakonec byl zajat Španěly pod záminkou vyjednávání. V únoru 1512 jej španělští vojáci v místech dnešního kubánského města Yara přivázali ke stromu a umučili ohněm k smrti. Jeho krutou smrt popsal španělský humanista Bartolomé de las Casas jako jeden z příkladů nelidského chování dobyvatelů vůči indiánům.\n\n"}
{"id": "596856", "url": "https://cs.wikipedia.org/wiki?curid=596856", "title": "Exekuční řád", "text": "Exekuční řád\n\nExekuční řád (ve zkratce e. ř., ex. ř., EŘ nebo ExŘ) je zkrácený název zákona č. 120/2001 Sb., o soudních exekutorech a exekuční činnosti (exekuční řád) a o změně dalších zákonů. Je právním předpisem upravujícím postavení a činnost soudních exekutorů, provádění exekucí, stejně jako postavení a organizaci exekutorské komory a otázek souvisejících. \n\nPředcházel mu zákon č. 79/1896 ř. z., o řízení exekučním a zajišťovacím (exekuční řád), který byl zrušen k roku 1951, poté byly exekuce upraveny pouze v občanském soudním řádu. Nejdříve v části třetí zákona č. 142/1950 Sb., pak jako tzv. výkony rozhodnutí v části šesté (původně páté) zákona č. 99/1963 Sb. I v případě exekučního řádu přijatého v roce 2001 se stále občanský soudní řád subsidiárně použije, otázky, které výslovně exekuční řád neřeší, se totiž podle jeho § 52 odst. 1 přiměřeně řídí úpravou obsaženou v občanském soudním řádu.\n\nCelý zákon se člení na dvacet částí, první část, samotný exekuční řád, se dále člení na čtrnáct hlav:\n\n\nZákon také obsahuje dvě přílohy, jedna obsahuje vzor otisku razítka a pečetidla soudního exekutora a druhá vzor označení jeho úřadu.\n\n"}
{"id": "596857", "url": "https://cs.wikipedia.org/wiki?curid=596857", "title": "Miroslav Javín", "text": "Miroslav Javín\n\nMiroslav Javín (* 2. srpna 1968 v Karviné) je český hokejový obránce.\n\nJeho debut v Československé lize byla sezona 1989/90 v týmu TJ Vítkovice, kdy odehrál 2 zápasy. Za tým si zahrál další sezonu, kdy si zahrál 51 zápasů. Sezonu 1991/1992 odehrál v týmu HC ŠKP Poprad, kdy si poprvé zahrál Playoff v nejvyšší soutěži. Na další sezonu se vrátil zpět do Vítkovic, kde odehrál 3 sezony. V sezoně 1992/1993 došel s týmem do finále playoff. Sezonu 1995/1996 strávil v týmu AC ZPS Zlín, kdy si poprvé zahrál v Playoff v České Extralize. Od sezony 1996/1998 hrál v týmu HC Dukla Jihlava. Sezonu 1998/1999 strávil v týmu HC Slezan Opava, kdy po skončení sezony klub prodal licenci týmu HC Femax Havířov, kam následně přestoupil. Za Havířov odehrál 3 sezony a zahrál si poprvé v Tipsport Cup. Po skončení smlouvy odešel do HC Slovan Bratislava, kde pomohl vybojovat titul mistra ligy. Po skončení sezony přestoupil do Polské ligy do týmu Unia Oświęcim, kde také pomohl vybojovat titul mistra ligy. Na další sezonu se rozhodl vrátit na Slovensko a podepsal smlouvu s týmem HC Košice, kde působil před 13 lety. Po dvou sezonách strávených v Košicích přestoupil do dalšího slovenského týmu MsHK Garmin Žilina, kde odehrál jednu sezonu. Sezonu 2009/2010 začal ve slovenském týmu HKm Zvolen, kde odehrál 7 zápasů, poté přestoupil do polské ligy do týmu Unia Oświęcim, kde působil před 6 lety. Sezónu 2010/2011 působil v týmu HC Plus Oil Orlová, který hrál ve 2. lize ve skupině východ. Po skončení ročníku se Orlovský klub dostal do finančních problémů a klub se rozhodl zapůjčit druholigovou licenci do týmu HC Plus Oil Karviná, kde následně bude hrát.\n\n\nMiroslav Javin měl zájem reprezentovat Polskou reprezentaci. Za Polskou reprezentaci mohl nastoupit, protože má Polské předky.\n\nJeho jediný zápas v utkáni hvězd v roce 1999 v Plzni skončilo porážkou 13:4.\n"}
{"id": "596858", "url": "https://cs.wikipedia.org/wiki?curid=596858", "title": "Farní sbor Českobratrské církve evangelické v Brně-Husovicích", "text": "Farní sbor Českobratrské církve evangelické v Brně-Husovicích\n\nFarní sbor Českobratrské církve evangelické v Brně - Husovicích je sborem Českobratrské církve evangelické v Brně. Sbor spadá pod brněnský seniorát.\n\nFarářem sboru je Štěpán Hájek, kurátorem sboru Vladimír Zikmund.\n\n\n"}
{"id": "596859", "url": "https://cs.wikipedia.org/wiki?curid=596859", "title": "KNH Moravská Slavia Brno", "text": "KNH Moravská Slavia Brno\n\nKNH Moravská Slavia Brno je brněnský klub národní házené, který se účastní 2. ligy. Založen byl v roce 1919. Do 2. ligy postoupil v roce 2009, když vyhrál oblastní přebor. Své domácí zápasy klub hraje na hřišti na Horní ulici ve Štýřicích. Tým používá červenobíle sešívané dresy s modrou hvězdou. V sezóně 2009/10 klub skončil na 8. místě.\n\nRezervní B-tým v ročníku 2010/11 hraje Jihomoravský oblastní přebor (po 1. a 2. lize 3. nejvyšší soutěž v ČR).\n\nV klubu působí i družstvo žen. V sezoně 2014-2015 skončily na pěkném 2. místě v JM oblastním přeboru.\n\n\n"}
{"id": "596860", "url": "https://cs.wikipedia.org/wiki?curid=596860", "title": "Draken Brno", "text": "Draken Brno\n\nDraken Brno je brněnský klub národní házené, který se účastní 2. ligy. Vznikl v r. 1959 jako kroužek při ZDŠ Lerchova, v roce 1979 přešel pod TJ Tábor Brno. Své domácí zápasy klub hraje na hřišti na Kraví hoře. Tým používá modré dresy. V sezóně 2011/12 klub skončil na 2. místě.\n\nV klubu působí také mužský B-tým a C-tým (oba hrají Jihomoravský oblastní přebor, po 1. a 2. lize třetí nejvyšší soutěž), stejně tak v klubu působí dvě ženská družstva (obě v Jihomoravském oblastním přeboru, po 1. lize druhé nejvyšší soutěži).\n\nV roce 2012 klub uspořádal na svém hřišti Mistrovství ČR dorostenců. Vítězem se stal TJ Příchovice, domácí tým vybojoval druhé místo.\n\n\n\n"}
{"id": "596861", "url": "https://cs.wikipedia.org/wiki?curid=596861", "title": "Farní sbor Českobratrské církve evangelické v Hošťálkové", "text": "Farní sbor Českobratrské církve evangelické v Hošťálkové\n\nFarní sbor Českobratrské církve evangelické v Hošťálkové je sborem Českobratrské církve evangelické v Hošťálkové. Sbor spadá pod Východomoravský seniorát. Sbor má kazatelskou stanici v Rajnochovicích.\n\nFarářem sboru je Petr Maláč, kurátorem sboru Jana Flachsová.\n\nNa faře sboru ČCE Hošťálková se pravidelně schází:\n\n\n\n"}
{"id": "596862", "url": "https://cs.wikipedia.org/wiki?curid=596862", "title": "Farní sbor Českobratrské církve evangelické v Praze 8 – Libni", "text": "Farní sbor Českobratrské církve evangelické v Praze 8 – Libni\n\nFarní sbor Českobratrské církve evangelické v Praze 8 - Libni je sborem Českobratrské církve evangelické v Praze. Sbor spadá pod Pražský seniorát.\n\nDuchovním sboru je farář Roman Mazur, kurátorkou sboru Silvie Rosenová.\n\n\n"}
{"id": "596865", "url": "https://cs.wikipedia.org/wiki?curid=596865", "title": "Záchranná služba Asociace samaritánů České republiky", "text": "Záchranná služba Asociace samaritánů České republiky\n\nZáchranná služba Asociace samaritánů České republiky (zkracováno ZS ASČR, ) je provozovatel zdravotnické záchranné služby (ZZS) v části Středočeského kraje a hlavního města Prahy.\nOrganizace má charakter nestátní neziskové organizace. Záchranná služba je hrazena z rozpočtů zdravotních pojišťoven a Středočeského kraje. Spolupráce s Zdravotnickou záchrannou službou Středočeského kraje je zajištěna uzavřenou smlouvou o provozu výjezdových skupin.\n\nV České republice představuje ZS ASČR jednu z mála výjimek. Záchranné služby jsou celoplošně zřizovány kraji, proto jsou soukromé záchranné služby jen ojedinělé. I přesto je ZS ASČR největší nestátní záchrannou službou, která provozuje výjezdová stanoviště a doplňuje tak jejich síť.\n\nHlavní náplní ZS ASČR je zajišťovat přednemocniční neodkladnou péči (PNP) podle zákona č. 374/2011 Sb. o zdravotnické záchranné službě. Působnost záchranné služby se vztahuje na sedm stálých a jedno sezónní výjezdové stanoviště, která jsou rozmístěna v oblasti okresu Praha-západ a na území hlavního města Prahy. Jedno ze stanovišť je umístěno v městské části Praha 5 - Zbraslav. Zde má sídlo také ředitelství organizace. Dalším výjezdovým stanovištěm je od prosince 2011 Praha-Ruzyně. ZS ASČR dále zajišťuje dopravu raněných, nemocných a rodiček (DRNR), repatriace z a do zahraničí, kurzy pro řidiče ZZS a sociální služby, mezi něž patří rozvoz obědů pro seniory, převoz invalidních občanů a službu \"domácího nouzového volání\". Tato služba zahrnuje především pečovatelskou službu pro seniory a tělesně postižené pacienty.\n\nVýjezdová stanoviště jsou rozmístěna v obcích Slaný, Davle, Kralupy nad Vltavou, Mníšek pod Brdy, Praha - Ruzyně a v městské části Praha 5 - Zbraslav. Stanoviště ve Slaném provozuje ZS ASČR od března 2011, která se přihlásila do výběrového řízení jako jediná záchranná služba. Do června provozovala ZS ASČR na tomto stanovišti jednu standardní výjezdovou skupinu rychlé lékařské pomoci (RLP) doplněnou o výjezdovou skupinu RZP. Od července byl i na tomto stanovišti spuštěn systém Rendez-Vous. Na stanovišti tak dnes slouží dvě skupiny RZP a jedna skupina RV. Zajímavostí jsou dvě výjezdová stanoviště v Mníšku pod Brdy - výjezdové skupiny RV a RZP vyjíždějí z jedné obce, ale z různých míst. Na stanovištích je připraveno k okamžitému zásahu celkem jedenáct výjezdových skupin, z nichž čtyři mají charakter skupiny v systému RV (rendez-vous) s lékařem v osobním automobilu a sedm představují standardní dvoučlenné skupiny rychlé zdravotnické pomoci (RZP). V nočních hodinách je počet posádek snížen na deset, jedna výjezdová skupina RZP na stanovišti v Kralupech nad Vltavou funguje pouze v denním režimu (v pracovní době). Stanoviště jsou rozmístěna tak, aby byl dojezd k pacientovi uskutečněn do 20 minut od přijetí tísňové výzvy. Skupiny ZS ASČR v případě potřeby spolupracují s výjezdovými skupinami ZDravotnické záchranné služby Středočeského kraje a Zdravotnické záchranné služby hlavního města Prahy z okolních výjezdových stanovišť.\n\nOd 1. prosince 2011 ZS ASČR zajišťuje na základě úspěšně absolvovaného výběrového řízení na poskytování zdravotnické záchranné služby a lékařské služby první pomoci pro Letiště Praha-Ruzyně pohotovost pro poskytování zdravotnické záchranné služby a lékařské služby první pomoci pro zaměstnance, cestující veřejnost, návštěvníky a zaměstnance subjektů působících na Letišti Praha-Ruzyně.\nOd roku 2011 provozuje ZS ASČR ve spolupráci se Zdravotnickou záchrannou službou Středočeského kraje vodní záchrannou službu na vodní nádrži Orlík. Ta je v provozu v letní sezóně od počátku července do konce srpna. Během letních prázdnin je tak v provozu sezónní stanoviště, jehož součástí je provoz jedné skupiny RZP, která má k dispozici člun i sanitní vozidlo. Pravidelně dvakrát denně objíždí dvoučlenná zdravotnická posádka vodní nádrž a kontroluje okolí. Skupina zdravotníků je připravena zajišťovat PNP jak na samotné vodní nádrži, tak také v okolí prostřednictvím vozidla.\n\nPro výjezdové skupiny RV jsou použita vozidla Volkswagen Touran a pro výjezdové skupiny RZP vozidla Mercedes-Benz Sprinter 316 4x4 a Volkswagen Crafter. Pro DRNR jsou užívány vany Volkswagen Transporter T5 a Ford Transit. Některá sanitní vozidla jsou opatřena battenburskou šachovnicí. Vozový park ZS ASČR disponuje celou škálou moderně vybavených vozidel pro mnoho různých účelů.\n\n\n"}
{"id": "596878", "url": "https://cs.wikipedia.org/wiki?curid=596878", "title": "Brian Binnie", "text": "Brian Binnie\n\nBrian Binnie (* 1953, West Lafayette, stát Indiana, Spojené státy americké) je bojový i testovací pilot amerického vojenského námořnictva, který úspěšným letem soukromého raketoplánu SpaceShipOne v roce 2004 nad 100 km výše získal označení astronaut.\n\nVysokoškolské vzdělání získal na Brown University a Princeton University. Přes 20 let byl pilotem amerického vojenského námořnictva, létal mj. na F-18. Zúčastnil se 33 bojových letů při operaci Pouštní bouře proti Iráku. Po odchodu z armády nastoupil jako pilot u firmy Scaled Composites, která vyvinula bez použití státních prostředků raketoplán.\n\nStal se pilotem soukromého amerického raketoplánu SpaceShipOne při letech 4. prosince a 17. prosince 2003 i 4. října 2004. Při svém třetím, rekordním letu dosáhl rychlosti Mach 3,09, výšky 112 km, let trval 23 min a 56 sec. Suborbitálním letem se dostal nad prémií hodnocenou hranici 100 km nad povrchem Země.\n\nV té době (bylo mu 51 let) měl nalétáno 4 600 hodin v 59 typech letadel.\n\n"}
{"id": "596879", "url": "https://cs.wikipedia.org/wiki?curid=596879", "title": "Lyon (rozcestník)", "text": "Lyon (rozcestník)\n\nLyon může být:\n\n\n\n\n"}
{"id": "596880", "url": "https://cs.wikipedia.org/wiki?curid=596880", "title": "Lion", "text": "Lion\n\nLion může být:\n\n\n\n\n\n\n"}
{"id": "596888", "url": "https://cs.wikipedia.org/wiki?curid=596888", "title": "Peter North", "text": "Peter North\n\nPeter North, rodným jménem Alden Brown, pseudonym Matt Ramsey, přezdívaný též Beer Can, Decorator, Senator, Old Faithful, Sperminator, Sir Cumalot (* 11. května 1957, Halifax, Nové Skotsko, Kanada) je kanadský pornografický herec, režisér, scenárista, střihač, kameraman a producent. Proslavil se v této branži mj. technikou zvanou \"facial cumshot\".\n\nJde o jednoho z nejznámějších světových pornoherců a podnikatelů v tomto oboru, který s velkým komerčním úspěchem účinkuje v tomto oboru více jak 25 let (od roku 1982). Vyniká zejména svojí svalnatou postavou a mladistvým vzhledem. Jeho pornoherecká filmografie čítá více jak 1600 titulů, režijní více jak 70 titulů.\n\n"}
{"id": "596889", "url": "https://cs.wikipedia.org/wiki?curid=596889", "title": "Exekutorský koncipient", "text": "Exekutorský koncipient\n\nExekutorský koncipient je právník, zaměstnanec soudního exekutora zapsaný v seznamu exekutorských koncipientů vedeném Exekutorskou komorou České republiky. U tohoto exekutora vykonává právní praxi, v jejímž rámci získává znalosti a zkušenosti potřebné pro složení exekutorské zkoušky a pro výkon exekuční činnosti a další činnosti soudního exekutora.\n\nDo seznamu exekutorských koncipientů může být zapsán každý, koho navrhne soudní exekutor a který:\n\nExekutorský koncipient se zaměřuje především na získání znalostí a dovedností nutných ke složení exekutorské zkoušky a k výkonu funkce soudního exekutora, tato praxe musí být minimálně tříletá. Za tím účelem ho soudní exekutor může písemně pověřit samostatným prováděním úkonů v rámci exekuce, exekutorský koncipient však nemůže vydávat exekuční příkazy a rozhodnutí v rámci exekuce prodejem nemovitosti nebo podniku, uskutečňovat dražby nemovitostí a podniků a zřizovat exekutorské zástavní právo.\n\nZa řádné vedení a výchovu exekutorského koncipienta odpovídá přímo soudní exekutor, u něhož je exekutorský koncipient zaměstnán. Kromě toho má exekutorský koncipient povinnost účastnit se výchovných akcí a vzdělávacích seminářů, které zabezpečuje exekutorská komora.\n\nExekutorský koncipient je kárně odpovědný. Kárným proviněním může být:\n\nKárné řízení je vedeno před kárným senátem kárné komise exekutorské komory na základě kárné žaloby, kterou může podat ministr spravedlnosti, předseda revizní nebo kontrolní komise exekutorské komory, případně předseda toho krajského, okresního nebo exekučního soudu, v jehož obvodu působí soudní exekutor, u něhož je exekutorský koncipient zaměstnán, nebo který takového soudního exekutora pověřil prováděním exekuce. V případě uznání viny může být uloženo některé z těchto kárných opatření:\n\n\n"}
{"id": "596890", "url": "https://cs.wikipedia.org/wiki?curid=596890", "title": "Bitva u Dunkerque", "text": "Bitva u Dunkerque\n\nBitva u Dunkerque byla bitva druhé světové války mezi Spojenci a Německem na západní frontě během bitvy o Francii a proběhla u Dunkerku mezi 24. květnem a 4. červnem 1940. Během bitvy došlo k evakuaci britských a spojeneckých vojsk z Francie.\n\nPo podivné válce 10. května 1940 vypukla bitva o Francii. Na východě německá skupina armád B napadla a porazila Nizozemsko a postupovala na západ přes Belgii. Vrchní velitel spojenců, francouzský generál Maurice Gamelin, realizoval Plán D, který byl zaměřen na Maginotovu linii opevnění.\n\n14. května německá skupina armád A prorazila v úseku Arden a rychle postupovala na západ k Sedanu, poté se otočila severně k Lamanšskému průlivu, což Generalfeldmarschall Erich von Manstein nazval „srpový sek“ (známý Žlutý plán, Mansteinův plán), v důsledku čehož obklíčil spojenecké síly.\n\n"}
{"id": "596892", "url": "https://cs.wikipedia.org/wiki?curid=596892", "title": "Káleb", "text": "Káleb\n\nKáleb ( , \"Kalev\", vykládáno jako „Pes“) – biblická postava Starého zákona.\n\nJeden z biblických Kálebů je Káleb, syn Jefunův. Vystupuje zejména v příběhu vyslání zvědů do zaslíbené země, jako jeden z dvanácti zvědů. Jeho příběh je popisován především v knize Numeri. Podle židovské tradice tento Káleb pojal za manželku faraonovu dceru Bitju, která na egyptském dvoře vychovala Mojžíše a později konvertovala na židovskou víru. Podle této tradice byl Káleb, syn Jefunův, znám též pod jménem Mered.\n\nPo projití otevřeným mořem, putovali Izraelci pod Božím vedením až na hranici zalíbené země. Zastavili se u Kádeš-barneje. Zde Bůh přikázal, aby bylo vysláno 12 zvědů na průzkum zaslíbené země. Mezi těmito zvědy byl vyslán i Káleb. Když se zvědové vrátili, 10 z nich zhanělo pomluvami Izraelcům zemi, kterou jim Hospodin zaslíbil. Pouze dva z nich – Jozue a Káleb, povzbuzovali Izraelce k silné víře, že jim Bůh pomůže zaslíbenou zemi obsadit.\n\nNa základě všeobecného pochybování o Boží moci, lid Izraele odmítl vstoupit do zaslíbené země. Proto Bůh rozhodl, že to nebudou oni, kdo do té země vejde, ale až jejich děti. Oni, že se mají obrátit zpátky do pouště a putovat 40 let pouští, dokud nezemřou všichni, kteří byli v tu chvíli starší dvaceti let. Jen Jozue a Káleb budou jediní dva muži z této generace, kteří vstoupí do zaslíbené země, protože věřili v Boží sílu a pomoc při vstupu do zaslíbené země.\n\nKáleb, syn Jefunův je příkladem člověka, který nespoléhá na klasické hodnoty světa – peníze, zbraně, apod., ale dokázal spoléhat (jít naplno) na Boha Stvořitele.\n\n\"/Numeri 14:24/ Avšak svého otroka Káleba, protože smýšlel jinak a šel za mnou naplno, toho přivedu do země, do níž vešel, a jeho potomstvo si ji podrobí.\"\n\nKáleb, syn Jefunův je dále příkladem člověka, který dokázal načerpat odvahu a poslechnout Boha v bázni ze vzpoury proti Božímu pokynu.\n\n\"/Numeri 14:6/ Jozue, syn Núnův, a Káleb, syn Jefunův, z těch kteří prozkoumali zemi, roztrhli svá roucha\"\n\"7 a říkali celé pospolitosti synů Izraele: Země, kterou jsme prošli, abychom ji prozkoumali, je převelice dobrá země.\"\n\"8 Jestliže v nás Hospodin najde zalíbení, přivede nás do této země a dá nám ji -- zemi, která oplývá mlékem a medem.\"\n\"9 Jenom se nebouřete proti Hospodinu! A lidu té země se nebojte, vždyť jsou pro nás jako chleba. Jejich ochrana od nich odstoupila, ale s námi je Hospodin, nebojte se jich!\"\n\nV Knihách kronik je zmíněn Káleb, syn Checronův.\n\n\nDoplňující otázky k tématu Káleb\n"}
{"id": "596893", "url": "https://cs.wikipedia.org/wiki?curid=596893", "title": "Éric Besson", "text": "Éric Besson\n\nÉric Besson (* 2. dubna 1958 Marrakéš, Maroko) je francouzský politik.\n\nOd února 2009 je ministrem pro přistěhovalectví, integraci a národní identitu v Sarkozyho vládě. Do roku 1995 byl starostou v městě Donzère, v letech 1997 až 2007 poslancem za kraj Drôme. Zastával několik státník úřadů.\n"}
{"id": "596895", "url": "https://cs.wikipedia.org/wiki?curid=596895", "title": "Exekutorský kandidát", "text": "Exekutorský kandidát\n\nExekutorský kandidát je právník, bývalý exekutorský koncipient, který je stále zaměstnán u určitého soudního exekutora, ale který již vykonal exekutorskou zkoušku. Na základě jeho pověření je pak oprávněn provádět už veškerou činnost v rámci exekuce. Všichni exekutorští kandidáti jsou zapsáni v Seznamu exekutorských kandidátů, který vede exekutorská komora. \n\nExekutorský kandidát je kárně odpovědný. Kárným proviněním může být:\n\nKárné řízení je vedeno před kárným senátem kárné komise exekutorské komory na základě kárné žaloby, kterou může podat ministr spravedlnosti, předseda revizní nebo kontrolní komise exekutorské komory, případně předseda toho krajského, okresního nebo exekučního soudu, v jehož obvodu působí soudní exekutor, u něhož je exekutorský kandidát zaměstnán, nebo který takového soudního exekutora pověřil prováděním exekuce. V případě uznání viny může být uloženo některé z těchto kárných opatření:\n\n"}
{"id": "596896", "url": "https://cs.wikipedia.org/wiki?curid=596896", "title": "Florenc (rozcestník)", "text": "Florenc (rozcestník)\n\nFlorenc může být:\n\n\n"}
{"id": "596899", "url": "https://cs.wikipedia.org/wiki?curid=596899", "title": "Filozofická fakulta Ostravské univerzity", "text": "Filozofická fakulta Ostravské univerzity\n\nFilozofická fakulta (FF) Ostravské univerzity (OU) je jednou z šesti fakult této veřejné vysoké školy. Vznikla v roce 1991 spolu se založením celé OU.\n\nFakulta poskytuje mnoho studijních programů ve všech formách studia (bakalářské, navazující magisterské i doktorské) a má právo konat habilitační řízení a řízení k jmenování profesorem v oborech České a československé dějiny se zaměřením na hospodářské a sociální dějiny, Dějiny české literatury a Polský jazyk.\n\nOd roku 2010 fakulta vydává (zpravidla jednou měsíčně) elektronické periodikum \"Listy Filozofické fakulty\". Na podzim roku 2012 vyšla bilanční publikace o více než dvacetiletých dějinách fakulty - \"Facultas Philosophica Universitatis Ostraviensis, 1991-2012\".\n\nJazykové katedry fakulty pořádají od r. 2005 \"Den s překladem\" (v březnu 2012 se konal již 7. ročník). Jedná se o celostátní překladatelskou soutěž, jíž se mohou účastnit studenti a studentky z celé České republiky. Do soutěže lze přihlásit překlad odborného či literárního textu, a to z angličtiny, němčiny, francouzštiny, španělštiny, ruštiny, polštiny a od r. 2011 také z latiny (případně z jiných jazyků). Příspěvky z prvních pěti ročníků soutěže byly publikovány ve sborníku \"Translatologica Ostraviensia\" (I, II, III, IV, V), který přinášel mj. úryvky ze studentských překladů; počínaje šestým ročníkem soutěže je vydáván každoročně výbor nejlepších studentských překladů pod názvem \"Den s překladem\" (VI a dále). V r. 2009 udělila \"Národní agentura pro evropské vzdělávací programy\" (NAEP) projektu \"Evropskou jazykovou cenu Label\".\n\n\n"}
{"id": "596901", "url": "https://cs.wikipedia.org/wiki?curid=596901", "title": "Příkaz k úhradě nákladů exekuce", "text": "Příkaz k úhradě nákladů exekuce\n\nPříkaz k úhradě nákladů exekuce je rozhodnutí soudního exekutora, kterým určuje své náklady exekuce a náklady oprávněného v exekuci vzniklé. \n\nPříkaz k úhradě nákladů exekuce musí být vždy vyhotoven písemně a doručen účastníkům řízení. Musí obsahovat označení exekučního soudu, soudního exekutora, exekučního titulu, účastníků řízení a vymáhané povinnosti, výrok stanovující povinnost k náhradě určitě vyčíslených nákladů, výši případně uhrazené zálohy na náklady exekuce, datum vydání, podpis soudního exekutora a poučení o námitkách. Musí také obsahovat odůvodnění, ve kterém soudní exekutor přezkoumatelně vyčísluje všechny jím určené náklady.\n\nOpravným prostředkem proti příkazu k úhradě nákladů exekuce jsou námitky, které je nutné podat do osmi dnů ode dne jeho doručení. Jestliže jim soudní exekutor zcela nevyhoví, rozhodne o nich bezodkladně exekuční soud, přičemž může napadený příkaz buď jako vadně vydaný zrušit, nebo jako správný potvrdit. Proti tomuto rozhodnutí se již nelze odvolat.\n\n"}
{"id": "596903", "url": "https://cs.wikipedia.org/wiki?curid=596903", "title": "Západoindická federace", "text": "Západoindická federace\n\nZápadoindická federace ( \"the West Indies Federation\" nebo též \"the Federation of the West Indies\") byla federace tvořená většinou britských kolonií v Karibiku, Britské Západní Indie. Doba jejího trvání nebyla příliš dlouhá – mezi 3. lednem 1958 a 31. květnem 1962. Záměrem této federace pod britskou správou bylo vytvoření politické jednoty mezi karibskými državami Spojeného království, které by následně mohly vytvořit nezávislý federativní stát. Vzorem této idey byly Kanadská konfederace a Australský svaz.\n\nZápadoindickou federaci tvořilo 10 provincií:\n\n\nV roce 1962 z federace vystoupily Jamajka a Trinidad a Tobago. Zbývajících 8 provincií zůstalo pod britskou správou. Některé z nich (Antigua a Barbuda, Barbados, Dominika, Grenada, Svatý Kryštof a Nevis, Svatá Lucie a Svatý Vincenc a Grenadiny) se později v 70. a 80. letech 20. století též osamostatnily. Zbývající území (Kajmanské ostrovy, Turks a Caicos, Montserrat, Anguilla) mají dnes status \"\"Zámořské území Spojeného království\"\".\n"}
{"id": "596907", "url": "https://cs.wikipedia.org/wiki?curid=596907", "title": "Adolf de Meyer", "text": "Adolf de Meyer\n\nAdolph de Meyer (3. září 1868 – 6. ledna 1946 ) byl německý portrétní fotograf působící na počátku 20. století. Byl známý fotografiemi mnoha významných postav své doby. Byl členem spolku \"Fotosecese\", kruhu vysoce kreativních a vlivných fotografů, jejichž úsilí pomohlo vynést fotografii na úroveň umělecké formy. Mezi portrétované patří například Mary Pickford, Rita Lydig, Luisa Casati, Billie Burke, Irene Castle, John Barrymore, Lillian Gish, Ruth St. Denis, král Jiří V. nebo Marie z Tecku. Byl jedním z prvních oficiálních módních fotografů pro americký magazín \"Vogue\" od roku 1913.\n\nÚdajně se narodil v Paříži a studoval v Drážďanech, Adolphus Meyer byl synem německého židovského otce a skotské matky – Adolphus Louis Meyer a jeho manželky, Adele Watson.\n\nV roce 1893 vstoupil do \"Královské fotografické společnosti\" a roku 1895 se odstěhoval do Londýna.\n\nPoužíval různá příjmení - Meyer, von Meyer, de Meyer, de Meyer-Watson nebo Meyer-Watson v různých obdobích svého života. \n\nOd roku 1897 byl známý jako Baron Adolph Edward Sigismond de Meyer, některé prameny uvádějí jeho jméno jako Baron Adolph von Meyer a Baron Adolph de Meyer-Watson.\n\nVe vydáních časopisu \"Whitaker's Peerage\" z roku 1898 až do roku 1913 se uvádí, že titul de Meyer mu byl udělen v roce 1897 Fridrichem Augustem III. Saským, i když z jiného zdroje vyplývá, že \"titul fotograf zdědil od svého dědečka po roce 1890\". Some sources state that no evidence of this nobiliary creation, however, has been found.\n\nDne 25. července 1899 v Kostele svaté trojice na Sloane Street, nám. Cadogan v Londýně si de Meyer vzal baronku Olgu Caracciolo, italskou šlechtičnu (která před ním byla provdána za Marina Brancaccia), kmotřenka Eduarda VII. Pár se údajně setkal v roce 1897, v domě člena bankéřské rodiny Sassoonů, a Olga měly být předmětem mnoha Meyerových portrétních fotografií.\n\nOd roku 1898 do roku 1913 de Meyer žil v módní londýnské čtvrti Cadogan Gardens a mezi roky 1903 a 1907 byly jeho práce publikované v Stieglitzově čtvrtletníku \"Camera Work\". V roce 1912 fotografoval Vaslava Nijinského v Paříži.\n\nPo vypuknutí první světové války se v roce 1916 na radu astrologa manželé Meyerovi, pod novými jmény Mahrah a Gayne, odstěhovali do New Yorku. Tam se Meyer stal fotografem pro časopis \"Vogue\" v době 1913-1921 a pro \"Vanity Fair\". V roce 1922 de Meyer přijal nabídku stát se hlavním fotografem pro \"Harper's Bazaar\" v Paříži, kde strávil dalších 16 let.\n\nTěsně před začátkem druhé světové války v roce 1938 se de Meyer vrátil do USA.\n\nZemřel v Los Angeles v roce 1949, přičemž byl úředně zaznamenán jako \"Gayne Adolphus Demeyer, spisovatel (ve výslužbě)\". Do dnešní doby se dochovalo velmi málo jeho fotografií, většina z nich byla zničena během druhé světové války.\n\n"}
{"id": "596909", "url": "https://cs.wikipedia.org/wiki?curid=596909", "title": "Marcus Reno", "text": "Marcus Reno\n\nMarcus Reno [mákes ríno] (15. listopadu 1834 Carrollton, Illinois – 30. března 1889 Washington, D.C.) byl americký důstojník americké armády. \n\nRoku 1876 se zúčastnil se sedmou kavalerií pod vedením podplukovníka Georga Armstronga Custera tažení proti Siouxům. Dne 25. června odpoledne překročil se svými třemi kompaniem (90 muži) řeku Little Bighorn, aby napadl bližší cíp velké indiánské vesnice táhnoucí se 3 míle podél břehu a vnesl tak mezi obyvatele zmatek. Custer pokračoval s pěti kompaniemi po stráni nad řekou a o několik desítek minut později napadl střed osady. Indiáni však rychle přešli do protiútoku a brzy donutili vojáky stáhnout se do defenzívy. V bitvě u Little Bighornu si Marcus Reno vybral křovinatý terén, který byl dobře ubranitelný. Vytvořil dobrou obranou linii, kterou se povedlo Siouxe odrazit. Přesto byl donucen desetinásobnou přesilou nepřítele stáhnout se na nedaleký kopec. Při tomto boji ztratil třetinu mužů. Indiáni na čas přerušili útoky na jednotky Marcuse Rena a přemístili se na bojiště Georga Custera. Renovi vojáci posíleni po chvíli třemi kompaniemi kapitána Fredericka Benteena a později i zásobovací kolonou, opustili pahorek a vydali se Custerovi na pomoc. Po necelé hodině se však byli nuceni vrátit. Boj s Custerovým oddílem skončil a indiáni obrátili svou pozornost zpět k Marcusovi Renovi, jehož vojáci vybudovali na pahorku (který je dnes označován jako Reno Hill) silné obranné postavení, čímž dokázali další indiánské útoky odrazit. Přesto se Marcus Reno neodvažoval opustit své pozice, jelikož na rovinatém terénu by ho pravděpodobně potkal Custerův osud. Za tento boj dostal později medaili cti. Po dvou dnech dorazil na místo bitvy generál Terry s hlavním vojem a sedmá kavalerie tak byla zachráněna před úplným zničením. Indiáni mezitím bojiště opustili, docházelo jim totiž střelivo a bojovat s dalšími vojáky by bylo pro ně příliš riskantní. Renovi a Benteenovi různí historikové vyčítali, že kdyby jeli Custerovi dostatečně rychle na pomoc, možná by zabránili zničení jeho oddílu.\n\n\n"}
{"id": "596910", "url": "https://cs.wikipedia.org/wiki?curid=596910", "title": "Grafenegg (zámek)", "text": "Grafenegg (zámek)\n\nZámek Grafenegg se nachází jižně od obce Grafenegg asi 14 km od města Kremže v okrese Kremže-venkov v rakouské spolkové zemi Dolní Rakousy. Patří podobně jako Kreuzenstein (hrad) a Anif (zámek) podle architektury staveb zámků romantického historismu v Rakousku.\n\nPrvní písemná zmínka z roku 1294 je o malé osadě jménem \"Espersdorf\" v místě dnešního Grafeneggu. V té době zde stával pouze mlýn a statek. Po roce 1435 byl hospodářský statek obehnán hradební zdí a vodním příkopem. Z období pozdní gotiky pochází štíhlá věž na východní straně, jehož průčelí je z roku 1538 už renesanční.\n\nPo několika změnách majitelů nechal \"Johann Baptist von Verdenberg\", kancléř a důvěrník císaře Ferdinanda II. (1578-1637), jakož i jeho syn Ferdinand III. (1608-1657) nechali mezi 1622 a 1633 přestavět opevněný hrad. V průběhu třicetiletých válek byl sice hrad vybavený děly, přesto byl v roce 1945 švédskými vojsky dobyt a dočasně obsazen. V průběhu stavebních prací byla severní část domu v roce 1633 a také kaple postavena a zasvěcena Nejsvětější Trojici.\n\nOpět se několikrát vystřídali vlastníci zámku, než konečně přišel jako dědic \"hrabě August Ferdinand Breuner-Enckevoirt\". Za něho a jeho syna \"Augusta Johanna\" byl zámek mezi lety 1840 až 1888 přeměněn na romantický zámek. Stavbu vedl Leopold Ernst (1808-1862), který byl v roce 1858 povolán na stavbu chrámu svatého Štěpána ve Vídni a jeho syn \"Hugo Ernst\" podstatně přeměnil zámek do dnešní podoby. Při krachu na Vídeňské burze v roce 1873 ztratil hrabě \"Breuner\" velkou část svého jmění, proto již nedošlo k plánované stavbě v jihovýchodní části, čímž zůstal zachovaný hradní charakter.\n\nPo zániku rodu Breunerů v mužské linii, zámek v roce 1894 převzal vévoda „Ratibořský“ a knížata z Corvey Victor II. Amadeus (1847-1923). Od té doby je zámek v držení rodu Ratibořských, vedlejší větve rodu Hohenlohe. Mezi lety 1945 a 1955 byla stavba kvůli sovětské okupaci velmi poškozena a zařízení nebo jejich části (podle evidenčních knih) odcizeno nebo spáleno. Od roku 1967 mohl být za podpory zemské a spolkové vlády, díky intenzivního angažmá tehdejšího správce daní Dr. Gerharda, zámek restaurován a otevřen pro veřejnost.\n\nPřestavba za Leopolda a Hugo Ernsta v 19. století se provedla celkem šetrně s existující stavbou, přidala zámku schodišťový soubor, arkády, jakož i fasádní ozdobné prvky v novogotice „tudorovského stylu“ Ludwigem Wächtlerem - dalekosáhle v novorenesanci. Uzavřený prostor staveb se skládá ze čtyř křídel domu, s atriem uvnitř. Končící severní křídlo domu kráčelo v 19. století kupředu.\n\nZámek ze severní strany je přístupný přes zámecký most ozdobený erbem v letech od 1857 novogotickou stavbou brány (asi 1856-1858). Přímo u vstupu je pod baldachýnem socha rytíře z roku 1856, která symbolizuje stavebníka - hraběte Augusta Breunera-Enckevoirt. Do brány se vstupuje v šikmém úhlu k mostu do vjezdu, který má klenutý strop provedený se síťovou žebrovou klenbou z časného 16. století a vstupuje se do zámeckého dvoru. Už předtím je nalevo zámecká kaple a napravo hlavní schodišťová stavba.\n\nVýchodně od severního křídla domu je zámecká kaple postavená 1846 a dokončena a vysvěcena roku 1853. Předvádí se zářivou barevností (Polychromie) a obsahuje pozdně gotický oltář z roku 1491, jehož hlavní postavou je korunování Marie. Jižní stěna kaple - mezi vjezdem a kaplí - je vyzdobena erby všech vlastníků Grafeneggu až po hraběte Augusta Ferdinanda Breuner-Enckevoirta.\n\nV západní části severního křídla je hlavní schodiště, dohotovené roku 1851. Předlohou a vzorem vstupu do zámku byla Strawberry Hill (stavba) u Twickenhamu v tehdejším anglickém hrabství Middlesex (od 1888 County of London). Socha rytíře na nejnižším parapetu podstavce ztělesňuje ideál stavebníka. Ten je zvěčnělý s měšcem na peníze v ruce, v portrétu ňader je zobrazen stavitel Leopold Ernst, se stavebním plánem a kružítkem.\n\nV patře se nachází z roku 1851 rytířská síň, jakási skvostná část zámku. Je zde používáno materiálů použitých při stavbě - různé dřevo, kůže, mramor a kov. Kolem centrálního komínu bylo několik rytířských brnění. V rytířském sále je pozoruhodný kazetový strop, jakož i tři arkýře na ostatní strany dvora s erby v zasklení. Na nynějších stěnách jsou obrazy světských a duchovních osobností z rodu Habsburků.\n\nV západní části je \"erbovní pokoj\", který byl pravděpodobně dokončený až po roce 1850. Zobrazuje na dřevěném stropu erby od 128 předků hraběnky „Agathe Maria Breuner“, která se v roce 1855 provdala za Augusta Johanna Breunera, syna stavebníka.\n\nNa západním křídle je monumentální lodžie, dokončená v roce 1683 a o několik let později vyzdobena uvnitř veselou stropní malbou s groteskními figurkami. Dominantní hlavní věž z roku 1861 je tzv. záložní strážní věží, nazývanou „pepřenka“, uzavírá západní křídlo domu proti zámeckému dvoru a vytváří kontrast k protější štíhlé pozdně gotické věži na východní straně dvora.\n\nVšechny místnosti v západním křídle jsou nákladně vyzdobené - různé dýhy, vyřezávané ornamenty a figurální detaily vytvářejí ucelený nádherný účinek. S výjimkou lodžie má každá místnost pestrá historická kachlová kamna.\n\nV severozápadním rohu se nachází jídelna a \"velký přijímací salon\" - také \"Rohový salon\" - realizovaný v anglickém stylu s tesanými stropními trámy, které řemeslnou dokonalostí představují historismus v Rakousku. Ve \"Velkém salonu\" jsou stropní trámy barevně zdobené vyobrazenými rytíři a anděly.\n\nUprostřed západního křídla je v roce 1866 navržená místnost zvaná \"Žlutý salon\", nebo \"Dámský pokoj\", nebo \"Malý salon\" s koupelnou. Z roku 1864 pocházejí návrhy na ložnice a pokoje v jihozápadním rohu, pracovna hraběte, podle nástěnných maleb nazývaná \"Modrý salon\". Obzvláště nádherné je obložení stěn.\n\nTyto části byly přeměněny teprve v letech 1887 až 1888. Vnější průčelí na východ, s výjimkou odskoku chóru zámecké kaple, která je v podstatě nezměněná od 16. století. V jihovýchodním rohu postavil Hugo Ernst \"Zahradní sál\", ve východním křídle je nyní novobarokní knihovna.\n\nZámek Grafenegg i s pomocnými budovami je postaven uprostřed velkého, asi třicetihektarového parku, který je vyzdobený četnými sochařskými díly. V parku je více než 2000 exotických listnatých a jehličnatých stromů, z nichž některé jsou ve stáří až 250 let. Park byl vybrán pro zemskou zahradní výstavu v roce 2008 jako ukázka zahradní krajiny 19. století.\n\nVětšina významných místností zámku Grafenegg je přístupná k prohlídce. Od roku 1971 jsou tu pořádány výstavy obrazů, koncerty, konference, přednášky a od roku 1976 se tu každoročně pořádá slavnost \"Grafeneggský advent\". Iniciátorem a tahounem kulturních aktivit na zámku je nyní již důchodce, původně zaměstnanec a správce Dr. Gerhard Großberger, ve své 35leté službě pomohl vytvořit kulturní krajinu Rakouska. V letech 1984 a 1987 byl zámek dějištěm dolnorakouské zemské výstavy \"Doba Františka Josefa\". Dále se na zámecké půdě nachází jezdecká škola a zámecká vinárna i s hotelem (provozovatel: \"Toni Mörwald\").\n\nV zámku je od roku 2007 dokončené venkovní jeviště s 1750 místy k sezení a \"Auditorium Grafenegg\", koncertní síň s 1300 místy k sezení podle návrhu architektů Schröder Schulte-Ladbeck. Od léta 2007 se zde pořádá každoroční Musik-Festival Grafenegg pod uměleckým vedením klavíristy Rudolfa Buchbindera (* 1946). Od roku 2008 je zámecký park místem pro pořádání dolnorakouské zahradní výstavy.\n\n\n\n"}
{"id": "596914", "url": "https://cs.wikipedia.org/wiki?curid=596914", "title": "Căpățâni", "text": "Căpățâni\n\nCăpățâni (čti \"[kəpəcyn]\") nebo Munții Căpățânii je pohoří v Rumunsku. Nachází se v Jižních Karpatech a jeho hlavní hřeben dlouhý přes 70 kilometrů se táhne ve směru východ - západ. Jeho východním sousedem je pohoří Cozia a na severovýchodě sousedí s Fagarašem. Obě tato horstva jsou oddělená hlubokým kaňonem řeky Olt. Severním sousedem je pohoří Lotru, oddělené stejnojmennou řekou. Jediným přímým sousedem je tak pohoří Parâng na západě, od kterého jsou Căpățâni odděleny sedlem Curmatura Oltețului.\n\nPo geologické stránce převažují krystalické břidlice a žula. Hlavní hřeben je vymodelován do oblých a značně rozsáhlých travnatých kopců, v nižších polohách jsou rozsáhlé lesy. Oblast centrálního hřebene je intenzivně pastevecky využívána. Ve východních částech v oblasti Narațu se vyskytují rozsáhlé slepencové oblasti. Dalším căpățânským fenoménem jsou dvě vápencové kry, které vystupují po obou stranách hlavního hřebene. Na severozápadě je to nižší Tirnovu, na jihovýchodě je to známý hřeben Buila.\n\nPohoří lze rozdělit do šesti větších celků:\n\n1. na východě to je masiv Narațu\n\n2. na jihovýchodě masiv Buila\n\n3. na severozápadě masiv Tirnovu\n\n4. na severovýchodě masiv Zmeuret\n\n5. centrální část pohoří masiv Ursu\n\n6. na západě masiv Nedeia\n\nPrvní tři masivy jsou geologicky odlišné a neleží na hlavním hřebeni. Masivy hlavního hřebene Zmeuret, Ursu a Nedeia však tvoří nejznámější podobu Căpățânských hor. Jde o rozsáhlé travnaté oblasti, kde je značně rozšířeno pastevectví.\n\nTato část hor je značně skalnatá a nedostupná, vzhledem připomíná Súľovské skály, ale je mnohem vyšší (nejvyšší vrchol Narațu dosahuje 1509 metrů). Většina tohoto masivu je tvořena vápenci a slepenci. Je zde vymodelováno několik soutěsek a rozsáhlých skalních měst. Téměř celá tato oblast je zahrnuta do národního parku Cozia. Masiv je vymezen potokem lui Stan na západě, který jej odděluje od hřebene lui Stan masivu Zmeuret. Severní hranicí je řeka Lotru. Na severovýchodě leží větší městečko Brezoi. Na východě je masiv Narațu oddělen od pohoří Cozia soutěskou řeky Olt. Jižní hranice není výrazněji definovaná, masiv klesá do nížin. Na západě je hranice masivu vymezena říčkou Clinele od hřebene Icoanei a masivu Buila.\n\nOblast je značně chaoticky uspořádaná s množstvím hřebenů a hlubokých roklí. S hlavním hřebenem je masiv Narațu spojen přes hřebínek Claia cu Brazi (1416 m). Severním směrem od Claia cu Brazi pokračuje nejskalnatější část Narațu přes vrcholy Narațu (1509 m), Verdeșu (1280 m), Cirligele Olaneștilor (1221 m) a Viltureasa (1449 m). Od Viltureasy hory velmi strmě spadají do údolí řeky Lotru. Od hory Verdeșu se východním směrem odděluje nižší a zalesněnější hřebínek lui Pavel. Jižním směrem od Claia cu Brazi jsou hory podstatně lesnatější a méně skalnaté, pokračují přes plošinu Jiliști na horu Dosu Pamintului, kde se hřeben dělí na východnější Roștea (končí u lázní Călimănești) a jižním směrem vedoucí Gropița (končí u lázní Baile Olanești).\n\nV masivu Narațu je hustá síť turistických stezek, které pro české turisty teprve čekají na své objevení. Velmi náročný, ale nádherný je výstup z Brezoi na Viltureasu, oblíbená je i soutěska Lotrișor s jedinou horskou chatou v masivu a umělým vodopádem proudícím přímo z jeskyně. Za návštěvu stojí i dvoje zmiňované lázně a velké množství klášterů v oblasti. Značení je bohužel velmi zastaralé a masiv je přístupný pouze pro zkušené turisty. Problémy jsou i se značnými převýšeními, velmi obtížnými skalnatými pasážemi (především na severních stezkách po hřebenech Viltureasa a Claia cu Brazi) a nedostatkem zdrojů vody.\n\nMnohem známější je hřeben Buila (někdy se nazývá Buila-Vânturarița podle dvojice nejvýznamnějších vrcholů), který je chráněn národním parkem Buila-Vânturarița. Jde o vápencovou a dolomitovou kru, která se velmi strmě tyčí z okolních lesů. Buila leží souběžně s hlavním hřebenem pohoří a s hlavním hřebenem Căpățânů je spojena hřebínkem Lespezi. Samotný hřeben je především ve východní polovině neobyčejně skalnatý a jeho přechod lze ohodnotit až II. stupněm UIAA horolezecké obtížnosti. Vrcholem Vânturarița dosahuje výšky 1885 metrů. Dalšími výraznými vrcholy jsou Buila (1849 m) a velmi skalnatý Vioreanu (1866 m).\n\nCelý tento hřeben je dlouhý 14 kilometrů, na obou koncích se nachází několik hlubokých soutěsek, z nichž ta největší Cheia je zároveň nejmohutnější soutěskou v Karpatech. Další významné soutěsky jsou od západu: Bistriței, Costești, Cheia a Olanești. Jižním okrajem je hora Cacova, geologicky však k Buile ještě náleží hora Arnota (1184 m), která je však od masivu oddělena soutěskou Costești. Arnota je však přímo spojena s masivem Zmeuret přes nízký hřeben Netedu. Na severozápadě hřebene leží zmiňovaná soutěska Cheia, která od Buily odděluje skalnatý Stog (1494 m). Tento štít vybíhá také z masivu Zmeuret od kopce Gera.\n\nV oblasti se nachází mnoho turistických tras, některé jsou však velmi obtížné. Nejnáročnější je asi přechod hřebene přes hory Vioreanu a Vânturarița (po značce červený bod, místy až II. stupeň UIAA). Obtížný je i průchod soutěskou Cheia, kde lze jít po značené stezce, která stoupá stovky metrů nad řeku (velmi strmé a závraťové, místy chůze po sypkém chodníku stovky metrů nad propastí), nebo přímo dnem soutěsky (pouze za nižších vodních stavů, turista se nevyhne brodění a náročnému lezení po kluzkých kamenech. Po hřebenovce je to druhá nejnáročnější túra). V masivu se nachází turistická útulna ve výrazném sedle Builei, dále pak horská chata Cheia, která leží na horním konci soutěsky Cheia. Bývá však otevřená jen o víkendech. Nachází se zde významné lázně Baile Olanești. Významné jsou i kláštery v oblasti, například Pahomie, Ezer, Patrunșa, Arnota a Bistrița. Nachází se zde i několik nádherných pousteven.\n\nNa opačné straně pohoří, než Buila leží geologicky i orientací hřebene podobný masiv Tirnovu, tento však není tak morfologicky výrazný. Je dlouhý asi 15 kilometrů a táhne se ve směru jihozápad - severovýchod. Severní hranicí masivu je právě řeka Latorița, za ní se táhne hřeben Repezi v pohoří Latoriței. Na západě Tirnovu sousedí s masivem Nedeia na centrálním hřebeni Căpățânů, jižní hranici pak tvoří masiv Ursu taktéž na hlavním căpățânském hřebeni. Masiv Ursu je od Tirnovu oddělen hlubokým údolím řeky Repedea. Na východě Tirnovu spadá do údolí řeky Latorița, končí na jejím soutoku s řekou Repedea.\n\nHřeben vybíhá z hory Negovanu (2064 metrů) v masivu Nedeia a je od hlavního hřebene oddělen sedlem Curmatura Gropiței (1599 metrů). Ihned za tímto sedlem se vypíná nejskalnatější a nejvyšší část masivu Piatra Tirnovului (1879 metrů) - v těchto místech je náročnost až I. stupeň UIAA. Hřeben postupně klesá přes Tirnovu Mic a Tirnovu Mare (1840 m) do údolí řeky Latorița k vesnici Ciungetu.\n\nMasiv Tirnovu je zahrnut do dvou chráněných rezervací. První a menší z nich chrání skály na hoře Piatra Tirnovului, druhou rezervací je Latorița, která chrání soutěsku této řeky, hřeben Culmea Părăginosu v pohoří Latoriței a severozápadní svahy Tirnovu. Turisticky je hřeben navštěvován minimálně, jeho přechod je jednodenní záležitostí se střední fyzickou i technickou obtížností. Vede zde hřebenová trasa, dále pak její traverz a nástup ze soutěsek od severu. Pro české turisty je to prozatím málo známý kout rumunských Karpat.\n\nJe to nejvýchodnější část hlavního hřebene pohoří Căpățâni. Masiv Zmeuret je orientovaný ve směru východ - západ, k jihu vybíhají poměrně dlouhé boční hřebeny. Nejvyšším vrcholem je 1990 metrů vysoký východní vrchol hory Preota. Všechny severní hřebeny masivu Zmeuret jsou velmi krátké, zalesněné a strmě spadají do údolí Lotru.\n\nHřeben na východě začíná u soutoku potoka lui Stan s řekou Lotru u vesnice Valea lui Stan. Strmě stoupá na zalesněný vrchol Plaiu lui Stan (1450 m), kde se odděluje hřeben Claia cu Brazi, který náleží k masivu Narațu. Hlavní hřeben nadále stoupá přes místa, kde se odděluje boční hřeben Icoanei, až na horu Gera (1886 m), kde začínají pastviny. Na tomto místě se odděluje další boční hřeben Prislop kulminující horou Stog v národním parku Buila. Tento boční hřeben končí u lázní Baile Olanești a tvoří jednu stranu soutěsky Cheia.\n\nV masivu dál pokračují jeho nejvyšší partie hory Preota až k horskému uzlu několika hřebenů Zmeuret (1979 m), podle kterého se právě tato oblast jmenuje. K severu vybíhá krátký hřebínek k osadě Malaia, k jihu pak hřeben Lespezi, který se brzy dělí a jeho stejnojmenná východní část pokračuje jako spojnice s masivem Buila. Západnější hřeben se zve Netedu a na jihu vrcholí horou Arnota (1184 m), která je výraznou krajinnou dominantou a na svém východním i západním úbočí tvoří soutěsky Costești a Bistriței. Východnější hřeben se zve Lespezi a je vlastně spojnicí s masivem Buila.\n\nHlavní hřeben Căpățânů poté klesá do zalesněných partií v sedle Zănoaga a dalším klesnutím do významného sedla Rodeanu se přibližuje jen těsně nad hranici 1600 metrů. Masiv Zmeuret zde končí a hlavní hřeben dál k západu pokračuje masivem Ursu. Mezi sedly Zănoaga a Rodeanu se odděluje další významný jižní boční hřeben Cuca (nejvyšší vrchol Gura Ursului se 1722 metry).\n\nUprostřed Căpățânů se tyčí další horský masiv hlavního hřebene, který je charakteristický rozsáhlými travnatými kopci. Na rozdíl od masivu Zmeuret je významný i rozsáhlými suťovisky a zbytky ledovcové činnosti. V tomto masivu se vyskytují neobyčejně dlouhé boční hřebeny a také jediné významné horské jezero v Căpățânech.\n\nOd sedla Rodeanu hory prudce stoupají na první nezalesněný kopec Cocora (1899 m), jehož východní vrchol Văleanu tvoří významný a dlouhý boční hřeben Clăbucet vybíhající tradičně k jihu. Tento zprvu nenápadný boční hřeben je jedním z nejdelší v pohořích a tvoří západní svahy soutěsky Bistriței. Hlavní hřeben od kopce Cocora nadále postupně stoupá přes několik bezejmenných vrcholů na nejvyšší kopec masivu Ursu (2124 m). Jedná se o hejkrásnější výhledový bod na hřebeni Căpățânů a také o křižovatku několika hřebenů. Severním směrem vybíhá jeden z nejvýznamnějších a nejrozsáhlejších bočních hřebenů La Iezer. Nejprve velmi strmě klesá do sedla Popeștilor (950 m), aby se za ním stočil k východu a tvořil zde rozsáhlý zalesněný kopec Chica Popii (1066 m). Přibližně v půlce cesty mezi horou Ursu a sedlem Popeștilor leží zmiňované jezero La Iezer. K jihu od hory Ursu vybíhá významný a velmi rozvětvený hřeben Piatra Roșie (1810 m). Tento hřeben se na vrchol lui Roman (1789 m) větví na 4 hřebeny, z nichž dva nejzápadnější Ursuleț a Dobre klesají hluboko do nížin. Celý boční hřeben Piatra Roșie je intenzivně pastevecky využíván.\n\nHlavní hřeben z hory Ursu klesá do sedla Căpațina, aby brzy vystoupil na stejnojmenný 2094 metrů vysoký vrchol. Podle této hory se právě Căpățâni jmenují. Název značí lebku, případně přilbu. Z této hory vybíhá i stejnojmenný krátký boční hřeben. Následuje sedlo Funicel (1820 m), které odděluje masiv Ursu od posledního masivu na hlavním căpățânském hřebeni Nedeia.\n\nPoslední masiv Căpățânů je zároveň masivem nejvyšším. Vyznačuje se velmi rozlehlými pastvinami a dlouhými bočními hřebeny. Začíná kopcem Funicel (1952 m) a následujícím vrcholem Beleoaia (2109 m), kde se hlavní hřeben prudce stáčí k severu. Od hory Funicel vybíhá další boční hřeben Cășăriei (1721 m), který se opět dělí na stejnojmenné hoře na západnější a kratší hřeben Zăvidanu a východnější Cășăriei. Jižní boční hřeben se odděluje i od kopce Beleoaia. Zve se Corșor, dosahuje maximální výšky 1963 metrů horou Cujba a jeho západní svahy spadají do údolí řeky Olteț, která odděluje Căpățâni od západnějšího Parângu. I hřeben Corșor se několikrát dělí, hlavně v těch nejnižších a nejzalesněnějších partiích, kde tvoří několik soutěsek.\n\nHlavní hřeben od hory Beleoaia klesá severním směrem přes několik sedel, aby nakonec vystoupal na nejvyšší kopec celého pohoří Nedeia (2130 m). Zde se stáčí k severozápadu ke kopci Negovanu, kde se odděluje nejvýznamnější severní boční hřeben Tirnovu. Căpățâni poté postupně klesají stále severovýchodním směrem do sedla Curmatura Oltetului, kde končí pohoří Căpățâni a začíná Parâng.\n\nCăpățâni jsou celé obklopeny několika řekami, v jižních svazích jich několik pramení. V celém pohoří se vymodelovalo několik soutěsek: na severozápadě pod východními svahy hřebene Tirnovu je to Repedea a kaňon řeky Latorița, na východě jsou to Sețului, Lotrișol, Puturoasa, Poștel a kaňon řeky Olt. Na jihovýchodě jsou to již zmíněné soutěsky v masivu Buila Olanești, Cheia, Costești a Bistriței. Na jihozápadě pak dvě menší Cerna a Tarția a významnější Polovragi.\n\nV Căpățânech se nachází pouze jedno významnější přirozené jezero. Jde o La Iezer na severním hřebenu hory Ursu. V podhůří je ale vybudováno několik přehradních nádrží.\n\nPohoří je turisticky velmi málo známé. Jedinou výjimkou je masiv Buila, jinak jde o divočinu. Značení je velmi zastaralé, nicméně i sem si hledají turisté svou cestu. Oblíbený je například souvislý hřebenový přechod s napojením na významnější Parâng. Při této příležitosti se často navštěvuje i zmíněný masiv Buila. Neopakovatelné trasy jsou však vedeny i v oblasti Narațu. A přechod hřebene Tirnovu jistě také zaujme. Samotný hlavní hřeben je však spíše zdlouhavou cestou po široké kamenité cestě skrz nekonečné obzory travnatých kopců.\n\nV pohoří se také nachází mnoho nádherných pravoslavných klášterů. Především v jihovýchodních údolích jde o kláštery: Cozia, Frașinet, Andreiești, skalní poustevna na Dosu Pamintului, Tisa, Ezer, Pahomie, Patrunșa, Arnota, Bistrița a Hurezi. Na jihozápadě se nachází klášter Polovragi.\n\n"}
{"id": "596917", "url": "https://cs.wikipedia.org/wiki?curid=596917", "title": "Evakuace obce Obilić", "text": "Evakuace obce Obilić\n\nEvakuace obce Obilić byla provedena příslušníky 2. roty česko-slovenského praporu KFOR. Českým vojákům se tehdy povedlo zachránit přibližně 140 Srbů před lynčováním.\n\nV roce 1999 došlo ke kosovské válce, která skončila vznikem mezinárodního protektorátu. Správu kosovského území dostaly na starost mezinárodní mírové jednotky KFOR. Jejich součástí se stal i česko-slovenský prapor.\n\n17. března byla u řeky Ibar nalezena těla dvou utonulých albánských dětí (přičemž třetí se stále pohřešovalo). Z jejich smrti začali být obviňováni Srbové a začaly násilnosti mez oběma etniky (nutno říci že byly vyvolány Albánci, kteří byli v přesile). Do boje byli zataženi i příslušníci KFOR.\n\nJedním z míst, které se stalo dějištěm bojů obou etnik je i obec Obilić nedaleko metropole Priština. Albánci zde zahájili útok proti Srbům, kteří se ukrývali ve svých domech. Někteří ve sklepě. Na místo dorazili příslušníci 2. roty česko-slovenského praporu (i když byla Obilić mimo pole jejich působnosti) a začali bránit srbskou menšinu. Tou dobou už část města hořela. Češi však dokázali obsadit hlavní silnici a zabránili Albáncům dostat se do srbských domů.\n\nZačala evakuace srbského obyvatelstva. Nejdříve se jednalo o ženy a děti. Dopoledne již byla většina Srbů v bezpečí. Celkem bylo zachráněno 140 lidí. Albáncům se povedlo zapálit asi 40 domů.\n\n"}
{"id": "596922", "url": "https://cs.wikipedia.org/wiki?curid=596922", "title": "Váša Příhoda", "text": "Váša Příhoda\n\nVáša Příhoda, \"křtěný\" Václav František (22. srpna 1900, Vodňany – 26. července 1960, Vídeň) byl český houslista.\n\nByl synem Aloise Příhody, který vlastnil a provozoval hudební školu v pražské čtvrti Nusle (na Pankráci), a Marie roz. Ruzhové. Projevoval mimořádné hudební nadání již v dětském věku. První důkaz svého nadání předvedl svým užaslým rodičům hrou na plechové housličky, které mu otec koupil. Poté ho otec začal učit a později se rozhodl, že svěří syna profesorovi Janu Mařákovi, vynikajícímu houslistovi a pedagogovi. Váša dělal pod Mařákovým vedením velké pokroky. Již ve dvanácti letech podnikl koncertní turné po několika českých městech. V roce 1915 absolvoval tři koncerty ve Smetanově síni Obecního domu hlavního města Prahy. Dva z nich byly s Českou filharmonií.\n\nPo první světové válce odjel jako devatenáctiletý se svou spolupracovnicí Astou Doubravskou a svým impresáriem na koncertní turné do Itálie. Turné však nesplnilo očekávání a přineslo velké zklamání. Italové neměli po válce o koncerty zájem a hlavně mladého houslistu z Čech nikdo neznal. Byl nucen z finančních důvodů hrát jako houslista v milánské kavárně \"Grand Café Italia\". Později mu majitel kavárny domluvil koncert, na kterém byl jako posluchač Arturo Toscanini, který o něm řekl „\"Paganini nemohl hrát lépe než tento mladík.\"“ To rozhodlo o jeho dalších koncertních cestách. Vybaven několika doporučujícími dopisy od Toscaniniho absolvoval turné po Itálii. Následovaly cesty po Evropě, Jižní Americe, USA a Kanadě.\n\nV roce 1927 při své koncertní cestě po Německu se ve Freiburgu in Breisgau seznámil s houslistou Arnoldem Rosé, koncertním mistrem Vídeňské dvorní opery a primáriem kvarteta, s nímž poté podnikal koncertní cesty po Evropě. Seznámil se také s jeho dcerou Almou, která též byla houslistkou. V roce 1929 oznámili své zasnoubení a 16. září 1930 byli na vídeňské radnici oddáni. V té době si Příhoda postavil vilu ve východočeské Skutči. Jejich manželství trvalo pět let a bylo rozvedeno v Brandýse nad Labem dne 9. března 1935. Alma a její otec, kteří byli židovského původu, v roce 1938 uprchli z Vídně před pronásledováním nacisty do Anglie. Z Anglie však se svým dívčím orchestrem odjela na koncertní cesty do Holandska. Po obsazení Holandska německým Wehrmachtem byla zatčena a půl roku internována ve sběrném táboře nedaleko Paříže. Odtud byla transportována do Osvětimi, kde 4. dubna 1944 zemřela. Příhoda sám se o osudu své bývalé ženy dozvěděl až po válce.\n\nJeho třetí žena Helena o tom později vyprávěla: O jeho nevině svědčí také to, že Almin otec Arnold Rosé, který válku přežil v Anglii, zůstal do smrti jeho přítelem.\n\nJeště před sňatkem s Almou Rosé si však Váša korespondoval s Jindřiškou Kreuzovou, s níž se seznámil díky jejímu strýci Václavu Fišerovi, majiteli pražské kavárny Slavia. Záhy po rozluce prvního manželského svazku s ní uzavřel dne 19. prosince 1936 v Praze na Starém Městě svůj druhý sňatek. Z tohoto manželství se narodila v roce 1938 dcera Libuše, později provdaná Fialová. Jejich manželství bylo však dne 4. listopadu 1943 rozvedeno.\n\nV roce 1946 koncertoval ve Francii v Itálii, Rakousku a Německu a na podzim podnikl turné po Slovensku. Městský národní výbor města Prahy ho obvinil z kolaborace s nacisty i přes to, že zvláštní komise, před kterou se musel zodpovídat, uznala jeho chování za druhé světové války jako zcela politicky bezúhonné. Byl odsouzen k vysoké pokutě a bylo mu zakázáno koncertovat v Československu. Při dalším turné po Itálii se dozvěděl, že musí vyklidit svůj pražský byt, a proto se rozhodl v Itálii nějaký čas zůstat. Z italského Rapalla, kam za ním přijela rodina, se vydal na další koncertní turné. V roce 1948 mu české úřady odmítly prodloužit pas. Začal se zajímat o cizí státní občanství a při svém tureckém turné využil nabídky a přijal občanství turecké. Následovaly opět koncertní cesty po Švýcarsku, Německu a USA. Když o něj však projevila zájem Vídeňská hudební akademie, rozhodl se nakonec usídlit v roce 1950 v rakouském městečku Sankt Gilgen na břehu Wolfgangsee.\n\nPo válce koncertoval v mnoha státech Evropy, kromě Československa, kde vystupoval až po 12 letech v roce 1956. Koncert se konal ve Smetanově síni 30. května. Zde přednesl Dvořákův houslový koncert. Po koncertě ve Smetanově síni nasledovaly recitály v Praze, Brně a Bratislavě. V roce 1960 se u něj přihlásily vážné zdravotní problémy. Prodělal srdeční infarkt a 26. července 1960 zemřel v nemocnici ve Vídni, kde byl také pohřben. Před smrtí věnoval československému státu housle Camposelice z roku 1710 od Antonia Stradivariho. V polovině roku 2013 byl hrob Váši Příhody ve Vídni určen ke zrušení. Tomu se podařilo předejít a díky snaze Institutu Váši Příhody byly jeho pozůstatky v červnu 2016 převezeny do jeho rodných Vodňan.\n\nPo Vášovi Příhodovi se jmenuje (v JŘ 2016/2017) jeden pár expresních vlaků (společností ČD a ÖBB) jezdící mezi Prahou a Lincem.\n\n"}
{"id": "596928", "url": "https://cs.wikipedia.org/wiki?curid=596928", "title": "Budenice (zámek)", "text": "Budenice (zámek)\n\nZámek Budenice je bývalé barokní šlechtické sídlo, s jehož výstavbou bylo na místě starší tvrze započato někdy koncem 17. a na počátku 18. století podle architektonického návrhu dnes již neznámého architekta. Stavbu zahájil pravděpodobně český pobělohorský novousedlík Matěj Ondřej Hartman z Klarštejna, dokončili ji však později jeho další majitelé, smečenští Martinicové (majitelé panství od roku 1693) a následně Kinští. Součástí zámeckého areálu byla francouzská zahrada s parkem, štěpnice, bažantnice a hospodářská stavení. \n\nZámek obklopuje romantický zámecký park, jenž navazuje na alej, která sem vede ze Zlonic. Východní část trojkřídlého objektu je nejstarší a byla dostavěna kolem roku 1694 na místech, kde předtím stávala někdejší Budenická tvrz. Současná stavební dispozice je však o 100 let mladší. Zámek byl do dnešní podoby dostavěn rodinou Kinských pravděpodobně v letech 1795–1796, kdy byly přistavěny další dva trakty. Z té doby také pochází zdejší zámecká kaple svatého Václava s oltářním obrazem Josefa Bergera, který je i autorem dalšího obrazu se sv. Isidorem. \n\nU vchodu do zámeckého areálu se nalézá portýrovna podle návrhu architekta Friedricha Augusta Stacha z roku 1849, který byl i autorem dalších drobných zámeckých staveb, které se ovšem do dnešních dob již nedochovaly. V zámeckém parku se nachází také raně barokní kaple sv. Matěje, kterou zde nechal postavit původní zámecký stavebník Matěj Ondřej Hartman z Klarštejna.\n\nZámek ani okolní park není přístupný pro veřejnost a chátrá.\n\n\n"}
{"id": "596930", "url": "https://cs.wikipedia.org/wiki?curid=596930", "title": "Filtr pevných částic", "text": "Filtr pevných částic\n\nFiltr pevných částic (často DPF – Diesel Particulate Filter) je zařízení odstraňující karcinogenní, velmi jemné prachové částice z výfukových plynů vozidel s naftovým motorem. Systém funguje na principu zachytávání pevných částic (PM – Particulate Matter) na porézním materiálu poloprůchodných kanálků filtru. Filtr je čištěn spálením sazí zachycených sítkem – úplným nebo na částice menší, které sítkem projdou – vysokou teplotou, které je dosaženo dvěma způsoby, pasivní nebo aktivní regenerací.\n\nFiltr je často používán pro dosažení příslušné úrovně emisí ve spojení s úpravou výfukových plynů technologií EGR, kde může být kombinován s DOC (Diesel Oxidation Catalyst).\n\n\nSystém je častým terčem kritiky majitelů naftových vozidel a zdrojem problémů, a to napříč všemi značkami. Jmenujme několik hlavních:\n\nMnozí řidiči tak filtr pevných částic z vozu demontují. Vůz pak někdy i nadále plní(?) emisní limity a projde STK. Také je možné filtry repasovat, jak u specializované firmy, tak i podomácku, což je ovšem údajně velmi nebezpečné (filtr obsahuje karcinogenní částice, které se tak v mnohem koncentrovanější podobě dostávají místně do vzduchu a eventuálně i do odpadních vod.\n\nVůz bez funkčního filtru pevných částic do ovzduší vypouští až o 90 procent více sazí a dalších rakovinotvorných částic. Tyto částice tvořené sírany, dusičnany, solemi a kovy zvyšují výskyt rakoviny při vdechování až o 40 procent. Po tom, co vyletí z výfuku, vzduchem putují ty největší několik hodin, ty nejmenší i několik týdnů.\n\nV současné době se odhaduje, že v České republice jezdí až 1 milion automobilů s chybějícím či nefunkčním filtrem pevných částic.\n\nKvůli absenci DPF jsou často i několikanásobně překračovány povolené limity na množství pevných částic v ovzduší. Příkladem může být i měření v tunelovém komplexu Blanka které dosáhlo v jedoucím vozidle hodnoty 300 000 pt/ccm. Povolená hodnota je přitom v tomto případě maximálně 30 000 pt/ccm.\n\n"}
{"id": "596936", "url": "https://cs.wikipedia.org/wiki?curid=596936", "title": "SK Autonot Jihlava", "text": "SK Autonot Jihlava\n\nSK Autonot Jihlava je jihlavský klub národní házené, který se účastní 2. ligy. V Jihlavě má národní házená dlouholetou tradici, první zmínky o ní pochází již ze 30. let 20. století. Své domácí zápasy klub hraje na hřišti v ulici Plk. Ševce pod autobusovým nádražím. Tým používá žluté dresy. V sezóně 2009/10 klub skončil na 9. místě.\n\nV červnu 2011 klub uspořádal na svém hřišti mezizemský zápas Čechy - Morava.\n\nRezervní B-tým v ročníku 2010/11 hraje Jihomoravský oblastní přebor (po 1. a 2. lize 3. nejvyšší soutěž v ČR).\n\n\n\n"}
{"id": "596938", "url": "https://cs.wikipedia.org/wiki?curid=596938", "title": "Balanopostitida", "text": "Balanopostitida\n\nBalanopostitida (: \"Balanoposthitis\") je zánět žaludu a předkožky penisu. Jeho typickým projevem je bolestivý otok předkožky a hnisavý výtok z předkožkového vaku. Častěji postihuje diabetiky.\n\nZánět pouze žaludu penisu se označuje jako balanitida, zánět pouze předkožky jako postitida.\n\nU člověka rozlišujeme dva druhy balanopostitidy, a to akutní (\"Balanoposthitis acuta\") a chronickou (\"Balanoposthitis chronica\"). Akutní balanopostitidu dělíme podle příčin na:\n\nChronické balanopostitidy mohou mít řadu příčin, mezi něž patří smíšená nevyvážená bakteriální flóra, kvasinky, dráždivé vlivy, případně alergie. Příčinou rovněž může být fimóza.\n\nU psů je balanopostitida způsobena narušením krycí soustavy v důsledku zranění či zanesení cizího tělesa. Pes se při tomto zánětu chová normálně, patrné je však výrazné olizování předkožky a běžný je též žluto-zelený hnisavý výtok.\n\nU ovcí (beranů a skopců) je ulcerativní enzootická balanopostitida způsobena bakteriemi skupiny \"Corynebacterium renale\" (\"C. renale, C. pilosum & C. cystidis\").\n\nU býků způsobuje tento zánět bovinní herpes virus 1.\n"}
{"id": "596944", "url": "https://cs.wikipedia.org/wiki?curid=596944", "title": "Marulka", "text": "Marulka\n\nMarulka (\"Calamintha\") je rod rostlin z čeledi hluchavkovitých. Zahrnuje přibližně 8 druhů. Většina je rozšířena v Evropě a Asii, dva druhy rostou v USA. Latinské jméno znamená \"krásná máta\" a vzniklo v starořeckém období.\n\nRod je součástí taxonomicky obtížného komplexu \"Calamintha\" – \"Satureja\" – \"Micromeria\" – \"Acinos\" – \"Clinopodium\", mezi nimiž docházelo v minulosti k mnoha přesunům a jejichž vzájemné příbuzenské vazby a přesné systematické vymezení pravděpodobně dosud nebyly definitivně vyřešeny. Mnoho autorit však již samostatný rod marulka neuznává a jeho zástupce vesměs řadí do rodu klinopád (\"Clinopodium\").\n\nMarulky jsou jednoleté až vytrvalé byliny s plazivými oddenky. Mají bílé, růžové nebo fialové květy v lichopřeslenech. Dobře odolávají mrazu.\n\nNěkteré druhy se používají v lidové medicíně ve formě čajů.\n\n"}
{"id": "596945", "url": "https://cs.wikipedia.org/wiki?curid=596945", "title": "Vykonatelnost", "text": "Vykonatelnost\n\nVykonatelnost je procesní institut, vlastnost soudního nebo správního rozhodnutí spočívající v jeho vynutitelnosti, především státní mocí, pokud nebude splněno dobrovolně. Vykonatelnost se většinou pojí s právem určitého plnění, především peněžitého, kdy ten, komu takové právo svědčí, může v případě neplnění ze strany povinného navrhnout k jeho vymožení nařízení exekuce.\n\nVykonatelné rozhodnutí zde funguje jako exekuční titul. Existují však i vykonatelná rozhodnutí, která právo určitého plnění nestanoví (například rozsudky o osobním stavu v občanském soudním řízení), a která jsou vykonatelná okamžikem nabytí právní moci. Takový způsob vykonatelnosti znamená, že od určitého okamžiku existuje právní povinnost se jimi řídit. Institut vykonatelnosti je však od institutu právní moci rozdílný, neboť jsou nejen možná, ale i velmi častá pravomocná rozhodnutí, která zatím vykonatelná nejsou. V těchto případech totiž ještě neuplynula rozhodnutím nebo zákonem stanovená lhůta k plnění.\n\nNaopak také existují rozhodnutí předběžně vykonatelná (zejména rozsudky o výživném nebo procesní usnesení ve správním řízení), která lze nuceně vymoci, ačkoli ještě právní moci nenabyla.\n\nVykonatelnost lze rozlišovat na formální a materiální, přičemž aby mohlo být dané rozhodnutí nuceně vykonáno, musí být splněny obě zároveň. \"Formálně\" je rozhodnutí vykonatelné tehdy, pokud byly při jeho vydání splněny všechny zákonné podmínky. Tedy bylo vydáno zákonem předpokládané rozhodnutí, např. rozsudek, a toto rozhodnutí má všechny zákonem požadované náležitosti, jako je záhlaví, výrok, datum vydání apod. Navíc musí být v případě jeho exekučního uplatnění opatřeno \"doložkou vykonatelnosti\", tu vyznačí ten orgán, který rozhodnutí vydal.\n\n\"Materiálně\" vykonatelná jsou ta rozhodnutí, která lze opravdu reálně vymoci. Musí být přesně označena osoba k vynucovanému plnění oprávněná a osoba k témuž povinná, aby nemohlo dojít k jejich záměně, dále výrok ukládající danou povinnost musí být zcela určitý, aby bylo jisté, komu má kdo co a do kdy plnit, a v neposlední řadě přiznané plnění musí být také skutečně možné. Například povinnost na zaplacení jisté částky v neexistující měně by materiálně vykonatelná nebyla.\n\nV případě uplatnění mimořádného opravného prostředku proti pravomocnému rozhodnutí lze někdy požádat o \"odložení vykonatelnosti\" tohoto rozhodnutí. Pokud je žádosti vyhověno, nelze napadené rozhodnutí nuceně vymoci, dokud není o daném mimořádném opravném prostředku rozhodnuto.\n\n\n"}
{"id": "596949", "url": "https://cs.wikipedia.org/wiki?curid=596949", "title": "Maastoren", "text": "Maastoren\n\nMaastoren je mrakodrap v nizozemském městě Rotterdam. Postaven byl podle návrhu, který vypracovala firma Dam & Partners Architecten. Má 44 podlaží a výšku 165 m, je tak nejvyšší mrakodrap ve městě, ale i v Nizozemí. Výstavba probíhala v letech 2006 - 2010. V budově se nachází převážně kancelářské prostory. Celkem 12 podlaží (2 podzemní a 10 nadzemních podlaží) zabírají parkovací garáže s 637 místy.\n\n"}
{"id": "596951", "url": "https://cs.wikipedia.org/wiki?curid=596951", "title": "Stefan Reinartz", "text": "Stefan Reinartz\n\nStefan Reinartz (1. ledna 1989, Engelskirchen) je bývalý německý fotbalista, který hrál zejména za Bayer Leverkusen. Tento pravonohý fotbalista nastupoval jak na postu obránce, tak i záložníka. Pro četná zranění ale roku 2016 ukončil kariéru.\n\nVětšinu své kariéry má Reinartz spojenou s Leverkusenem, výjimkou bylo jarní hostování v Norimberku. V Leverkusenu si zahrál především v B-týmu, ale v současnosti je členem A-týmu a bojuje o místo v základní sestavě.\n\nUž v sezóně 2008/09 se objevil v A-týmu, avšak neodehrál jediný zápas. Až na hostování debutoval na profesionální úrovni v zápase proti Kaiserslauternu dne 9. února 2009.\n\nSe svým nynějším zaměstnavatelem, Bayerem Leverkusen, podepsal kontrakt do 30. července 2015. Ve 30. bundesligovém kole 20. dubna 2013 přispěl jedním gólem k vítězství 5:0 nad Hoffenheimem.\n\nBayer Leverkusen\n"}
{"id": "596954", "url": "https://cs.wikipedia.org/wiki?curid=596954", "title": "Princ (rozcestník)", "text": "Princ (rozcestník)\n\nPrinc může být:\n\n\n\n\n"}
{"id": "596955", "url": "https://cs.wikipedia.org/wiki?curid=596955", "title": "Len (rod)", "text": "Len (rod)\n\nLen (\"Linum\") je rod rostlin z čeledi lnovitých. Zahrnuje přibližně 200 druhů. Je rozšířen v celém mírném a subtropickém pásmu.\n\nLny jsou jednoleté, dvouleté až vytrvalé byliny s přímou nebo vystoupavou lodyhou a přisedlými, nedělenými a celokrajnými listy. Květy na konci vidlanů jsou pětičetné, u většiny druhů jasně modré, řidčeji žluté, červené nebo bílé. Plod je pětipouzdrá tobolka s hladkými a plochými semeny. Některé druhy jsou mrazuvzdorné.\n\nKromě lnu setého, staré užitkové rostliny s velkým hospodářským významem (vlákno, semeno), se lny pěstují jako okrasné rostliny.\n\n\n\n\n \n \n"}
{"id": "596957", "url": "https://cs.wikipedia.org/wiki?curid=596957", "title": "Valjevo", "text": "Valjevo\n\nValjevo (v srbské cyrilici Ваљево) je město v západním Srbsku, centrum Kolubarského správního okruhu, necelých 100 km západně od Bělehradu. Centrum města je soustředěno v kotlině, kterou protéká řeka Kolubara. Patří mezi ta větší a rozvinutější sídla v Srbsku; podle sčítání lidu z roku 2002 zde žilo 61 035 obyvatel, spolu s celým okolím (opština Valjevo) mělo 96 761 lidí. Průměrná nadmořská výška města činí 185 metrů.\n\nBěhem dějin měli Valjevci často nezastupitelnou roli v různých národně-osvobozeneckých procesech. Kromě vojenských a národních předáků se město proslavilo také ale i nemalým počtem významných literátů, umělců a vzdělanců. Valjevo navíc patří k nejstarším městům v Srbsku. Jeho jméno se poprvé objevuje v jednom z dokumentů, který se nachází v historickém archivu v Dubrovniku, a uvádí letopočet 1393. Město od této doby existuje již šest století. Během této doby prožívalo rozvoj, stejně jako i úpadek. Cestovatelé, kteří v středověkých časech přes Valjevo procházeli, často psali o rozvinutém městě, kasabě, ale i o vesnici.\n\nValjevo se rozkládá v horní části povodí řeky Kolubary; na severu hraničí s opštinami Ub a Koceljeva, na západě s Osečinou a Ljubovijou, na jihu s Bajinou Baštou a Kosjerićem a na východě s Mionicou a Lajkovcem. Zatímco na východ od města je krajina jen mírně zvlněná, na západě se tyčí kopce, přecházející postupně až do pohoří Povlen a Sokolska planina, kde vrcholky dosahují nadmořských výšek až 1200 m.\n\nMěsto je rozděleno na dvě části řekou Kolubarou. Ta vzniká soutokem řek Jablanica a Obnica a sílí dále ještě díky přítokům Ljubostinja a Gradac.\n\nOblast Valjeva má podnebí kontinentální, s lokálními unikátnostmi, které se většinou projevují jako prvky subhumidního a mikrotermálního podnebí.\n\nPrůměrná roční teplota vzduchu činí 11 °C; nejchladnějším měsícem je leden, s průměrnou střední teplotou vzduchu okolo -0,2 °C, nejteplejším potom červenec s průměrnou teplotou 21,4 °C. Rekordní zaznamená teplota činí 42,5 ° C (nejvyšší) a -29,6 °C (nejnižší). Tlak vzduchu se zde poměrně často mění; v říjnu a lednu se průměrně pohybuje kolem 998,0 - 998,3 milibarů, v dubnu kolem 993 milibarů. Vprosinci (985,5 milibarů) a lednu (1010,3 milibarů) dosahuje maximálních průměrných hodnot.\n\nRelativní vlhkost vzduchu se na území města a jeho okolí pohybuje kolem 74,6 %; Valjevo tak spadá do průměru.\n\nMěsto má během roku v průměru 198,9 slunečných hodin za měsíc (44,8 %); nejslunečnějším měsícem je červenec (181,8 hodin), největší oblačnost bývá v prosinci (68,6 hodin).\n\nSrážky ve Valjevu probíhají zhruba tak, jak tomu bývá ve střední Evropě a v Podunají. Průměrný roční úhrn činí 785,7 mm; nejdeštivějším měsícem je červen s úhrnem 100,1 mm, a nejsušším únor s 45,9 mm.\n\nSníh leží podle průměrných hodnot ve Valjevu 30,9 dní; v některých chladnějších oblastech (např. údolí řek apod.) průměrné hodnoty překračují i 40 dní. Jako první den se sněhovými srážkami vychází v průměru 1. prosinec, jako poslední potom 16. březen; ve výše položených polohách však sněží někdy až do 1. května.\n\nO vzniku názvu \"Valjevo\" (\"Ваљево\" v srbské cyrlici) existuje několik populárních teorií. O skutečném původu názvu neexistují žádné historické důkazy. Spekuluje se, jestli název nepochází z latina (ze slova vallis - údolí), či jestli není slovanského původu – potom je možné jej spojit s \"valjanou\", tj. půdou ve Valjevské kotlině, či uprchlíky před Turky, kteří se \"valili\" údolím před ukrutnými nepřáteli. Původ názvu města může být ale také i starší; odkazující k někomu se jménem \"Valj\", komu patřily první domy v zárodku tehdejšího města. Mezi Srby se v současné době vyskytují jména jako např. \"Valjević\" apod.\n\nÚrodné údolí obklopené kopci (hlavně ze západní strany skýtalo již odedávna dobré podmínky k životu, což dokládají stopy nejstaršího lidského osídlení, které lze v okolí Valjeva najít, a to v petnické jeskyni. Jedná se mladší dobu kamennou. Od konce 1. století n. l. byla oblast dnešního města spolu s velkou částí současného Srbska jedním z dílů Římské říše. Na konci 4. století došlo k rozdělení mocného impéria a všechny země východně od Drávy byly začleněny pod Byzanc. Během stěhování národů do oblasti začali pronikat i Slované, kteří zde vytvářeli vlastní tzv. \"Sklavinia\", tedy malé uzavřené jednotky buď Byzantské říše, nebo některého z jiných mocných států své doby – Bulharska, Uherska apod. V 11. století se tato Sklavinia opět stala součástí Byzance. Od samých počátků nezávislého Srbska vedeného Štěpánem Nemanjou bylo Valjevo a celé okolí povodí Kolubary jeho součástí. Z této doby se dochovaly pozůstatky jednoho z klášterů, jehož vznik je datován na konec 13. a začátek 14. století.\n\nBěhem celé raně středověké éry existovala ve valjevské kotlině četná sídla, ale s ohledem na to, že archeologický průzkum probíhal pouze v omezené oblasti, jsou informace nepřesné a nepřinášejí údaje o tom, zdali byl zárodek místa kontinuálně osídlen, kam až sahal a kým byl obýván. O Valjevu se poprvé píše ve dvou cyrilicí psaných knihách, které jsou uložené v historickém archivu v Dubrovniku, datovaných do roku 1393; v moderní době byly vydány pod názvem \"Stare srpske povelje i pisma\", a to v letech 1929 (první svazek) a 1934 (druhý svazek).\n\nV dobách první známé zmínky o Valjevu, v roce 1393, bylo město již nejspíše jednou z aktivnějších obchodních křižovatek středověkého srbského státu, kam přicházely karavany Dubrovničanů. Ti v něm zakládali svoje filiálky. Za prodané zboží ze Středozemí nakupovali různé suroviny, které odváželi zpět na západ na pobřeží. Takto se Valjevu dařilo až do roku 1459, kdy bylo celé středověké Srbsko dobyto stále expandující Osmanská říše.\n\nSe změnou mocipána život ve Valjevské kotlině úplně neutichl. Namísto obchodníků ovšem přes Valjevo nyní často procházela turecká vojska, která táhla do Uher. Krátce po obsazení města se hranice turecké říše nacházely několik desítek kilometrů severně od Valjeva. V prvních desetiletích osmanské nadvlády si město drželo svůj křesťanský ráz. Osmané proti tomuto faktu příliš nebojovali, neboť si byli vědomi skutečnosti, že pohraniční obyvatelstvo by v případě represí snadno uprchlo do sousedních Uher (a bojovalo za nového pána proti Turkům), a to proto si jej pokoušeli držet řadou různých výhod. Již od druhé čtvrtiny 16. století se ovšem situace začala měnit. Po Bitvě u Moháče postoupili Turci o několik set kilometrů do uherského vnitrozemí; byli úspěšní i v obsazování cizích území dalšími směry. Tím pádem již nemuseli poskytovat četné výhody valjevským křesťanům. S jejich koncem začala islamizace; někteří lidé přistoupili na novou víru, jiní uprchli a někteří se smířili s postavením obyvatel druhé kategorie.\n\nNa místo těch, co odešli, se začínají do města stěhovat muslimové ze všech krajů říše. Etnické složení Valjeva se tak, podobně jako jinde v Srbsku a dalších dobytých zemích, obohacuje. V téže době se také posunem hranice vytvářejí nové příležitosti pro obchod a rozvoj tehdejšího městečka. Turecké dokumenty z 16. století dokládají obraznou představu rychlého rozvoje a islamizace. Na samém počátku tohoto procesu (v roce 1528) žilo ve Valjevu 600 obyvatel, z toho byli 2/3 křesťané. O třicet let později, v roce 1560, je již doloženo, že ve městě žilo 2060 obyvatel, avšak muslimové již nyní převažovali v poměru 6:1. Tento trend pokračoval i v dalším století a město tak již začalo plně získávat charakter orientální kasaby. Francouzský diplomat Louis Gedoyn, během své cesty o se o městě zmínil, že: \"Valjevo je hustě osídlené a prostorné místo, příjemně působící díky velkému množství zahrad\". S podobným popisem přišel roku 1660 také i známý turecký cestovatel Evrija Čelebija, který uvedl ve svých zápiscích, že Valjevo má 10 mešit, jedny turecké lázně a větší počet domů, kolem kterých se rozkládají různé sady a zahrady. Čelebiho záznamy bývají občas známy jistou nepřesností (zvlášť favorizací muslimského obyvatelstva), avšak jsou jedním z mála dokladů, které jsou z této doby dostupné. Na konci 17. století se Valjevo z hlediska počtu obyvatel téměř zdvojnásobilo, srovnáme-li jej s podobou před téměř sto lety. V zhruba 870 domech žilo celkem 5200 obyvatel. Čelebija také uvedl, že Valjevo se rozkládalo již na obou březích Kolubary, vyplňuje její údolí, a je řekou na dva díly rozděleno. V jedné části města se nachází tzv. čaršija, kde lidé pracují v různých dílnách a prodávají řemeslné výrobky, zatímco na druhé straně jsou zděné domy, kde bydlí. Lze tak již sledovat jisté dnešní rysy města (nejstarší část Valjeva - kterou je třída Tešnjar a moderní město soustředěné přes řeku Kolubaru).\n\nJak s posunem frontové linie do srdce Uher rozvoj Valjeva a dalších vzdálenějších míst začal, tak s úspěchy Habsburků a ústupem Turků nastoupil útlum. Na konci 17. století museli Turci na základě Karloveckého míru ustoupit až na Dunaj a Sávu, takže se nyní Valjevo nacházelo pouhých 40 km od rakouských hranic. To také znamenalo, že dojde-li v budoucnu k další válce, bojovat se velmi pravděpodobně bude právě ve Valjevu a v jeho okolí. Již o necelých 20 let později bylo během dalšího z četných osmansko-habsburských konfliktů Rakouskem dobyto a v následujících dvaceti letech (1719-1739) narychlo transformováno v křesťanské město. Přesuny vojsk vedly k drastickému úbytku obyvatelstva - zatímco v dobách největší turecké slávy žilo ve Valjevu přes 5000 lidí, nyní zde bylo méně než 200 domácností.\n\nVětšinové muslimské obyvatelstvo město opustilo, což znamenalo, že jej bude nezbytné někým dosídlit. Do prázdných domů se nastěhovali hlavně Srbové, a to jak civilní obyvatelstvo, tak i vojáci, hlavně pohraničníci. Přibývaly také i německé rodiny. Několik hodin chůze jižně od Valjeva se nacházela nová linie mezi rakouským Srbskem a nepřátelskou Osmanskou říší. Přítomnost armády a strach z další změny hranic a válečných aktivit znamenal, že jakýkoliv nový rozvoj města, bude značně pomalejší a chudší, než tomu bylo v předchozích dobách.\n\nNepříliš slibný rozvoj Valjeva utnula nová válka, která se mezi Tureckem a Habsburskou monarchií rozhořela v roce 1737 a trvala dva roky. Bělehradský mír, který stanovil nové linie mezi Osmanskou říší a Rakouskem, znamenal konec nadvlády Vídně nad alespoň malou částí Srbska – byly tak víceméně obnoveny hranice z roku 1699. Znovu tak pokračovaly společenské přeměny běžné v osmanských městech, které byly násilně přerušené rakouským vpádem. V roce 1741 mělo Valjevo celkem 550 obyvatel; 80 muslimských a 11 křesťanských rodin. O více než 40 let později, v roce 1784 žilo ve městě téměř pětkrát více obyvatel; ve 400 muslimy a 50 křesťany obývaných domech celkem 2300 lidí. Tehdejší dokumenty dokládají, že se město rozkládalo na obou březích řeky v rozmezí dnešního centra města, převažovalo osídlení na levém břehu Kolubary (kde se dnes nachází střed moderního města). Z této doby - konce 18. století - pochází také v současné době nejstarší dochovaná stavba na území Valjeva, kterou je Muselimov konak, dnes muzeum věnované prvnímu srbskému povstání.\n\nS počátkem 19. století začaly procesy rychlé transformace severních částí Srbska, které se nemohly měřit s čímkoliv v předchozích dobách. První srbské povstání vypuklo právě v okolí Valjeva a znamenalo rychlý konec poměrů, které nebyly příliš příznivé – Osmanská říše prováděla rozsáhlé reformy armády, hospodářství i státní správy, což těžce dolehlo na okrajové oblasti impéria (Srbsko), znamenaly fragmentaci státu a hlavně vzrůst moci lokálních vládců, mnohdy velmi krutých.\n\nRoku 1804 místní srbské obyvatelstvo zahájilo vzpouru proti tureckým správcům a podařilo se mu poměrně úspěšně obsadit nemalý díl Bělehradského pašalíku. Na osvobozeném území byla vytvořena zcela nová správa. Valjevo patřilo k prvním obsazeným místům. Poprvé tak byla ukončena třísetletá cizí nadvláda.\n\nV Osmanské říši bylo obyvatelstvo měst většinou muslimské, zatímco sedláci byli křesťané. Turci (a příslušníci jiných islámských národů) se tak věnovali řemeslné a obchodní činnosti, zatímco Srbové byli hlavně zemědělci. V záznamech z roku 1808 je uvedeno, že město má jen 200 domů s okolo 1000 obyvateli; většinu tvořili muslimové. Ale základy pro dominanci budoucího křesťanského obyvatelstva byly již položeny a následujícími událostmi, označovanými často jako Srbská revoluce, posíleny. Koncem roku 1813 byla tureckou ofenzivou povstalecká správa rozvrácena, netrvalo ovšem dlouho a v Srbsku vypukly opět nepokoje a povstání. Po několikaměsíčních bojích získala nakonec část dnešního Srbska územní autonomii; do této oblasti spadalo i Valjevo. Noví srbští správci měli jen malé porozumění pro početné muslimské obyvatelstvo, symbolizující cizí nadvládu. Mezi muslimy a Srby docházelo často k násilnostem a stoupenci islámu, ať již byli Turci, či z jiných koutů říše, začali masivně Valjevo opouštět. Již roku 1826 bylo ve městě okolo 150 křesťanských a 30 muslimských domácností. Většina muslimů se přesídlila buď do měst, kde byly zřízeny turecké pevnosti (což znamenalo, že tam bude mnohem bezpečněji), nebo do ostatních částí říše, tj. na jih, nebo na východ do Bosny a Hercegoviny.\n\nPočátkem třicátých let dosáhl srbský kníže Miloš Obrenović s tureckými představiteli dohody ohledně rozšíření autonomie. Na základě toho tak všichni Turci, kteří opustili svoje majetky ve Valjevu, ale i mnohých dalších místech, dostali přiměřenou náhradu. Ti muslimové, kteří zůstali, museli své domovy a majetek prodat a odstěhovat se do jimi určených měst s tureckou vojenskou posádkou, nebo úplně pryč ze srbského území. To zajistilo již definitivně převahu a dominanci křesťanů v srbských městech, jakož i ve Valjevu. Odliv muslimů v letech 1815 až 1830 však slušně převyšoval počet srbských dosídlenců. Ti, co přišli, byli hlavně řemeslníci a obchodníci a obsazovali domy hlavně u čaršije, tedy pravý břeh Kolubary. Odislámštění města a příliv nových řemeslníků znamenal transformaci tržiště v podobu dnes známou - tedy Tešnjar, dnes samé centrum Valjeva. Levý břeh Kolubary, kde se dnes rozkládá moderní část města však byl i nadále opuštěný. V roce 1832 nařídil kníže Miloš Obrenović, aby na tomto místě byl vybudován nový pravoslavný kostel. Kníže si byl dobře vědom skutečnosti, že kde se soustředí náboženský život bude se brzy velmi dobře dařit i společenským aktivitám a město se obnoví. Aby nenastal zmatek, nechal kníže vyslat do města inženýra který vytyčil nové ulice, kterých se má nová zástavba držet. V roce 1839, na počátku procesu budování města výlučně moderního charakteru, mělo Valjevo celkem 873 obyvatel. Již v 60. letech se počet Valjevanů zvýšil na 2150. To ovšem znamenalo, že možnosti města tak, jak bylo naplánováno za Miloše Obrenoviće přestávaly stačit. A tak byl roku 1855 vypracován nový plán rozvoje, který přinesl pravoúhle vytyčené třídy, tvořící centrum moderní části Valjeva. Nová koncepce se poučila ze své předchůdkyně, neboť se počítalo s postupně rostoucím počtem obyvatel.\n\nModernizace a evropeizace orientálního města postupovala rychle. V druhé polovině 19. století se začaly objevovat první průmyslové komplexy, jejichž rozvoj podnítilo zavedení železnice do Valjeva v roce 1908. Město bylo elektrifikováno, byla otevřena škola, tiskárna a divadlo. Na počátku 20. století žilo ve městě 7 750 obyvatel.\n\nBěhem první světové války se v blízkosti města odehrála známá Bitva na Kolubaře, během které se Srbsku podařilo porazit oddíly Rakousko-Uherské armády. Ve Valjevu samotném sídlil štáb srbské armády; okolí města bylo pod kontrolou generála Živojina Mišiće.\n\nV roce 1941 zasahovala na území města i jeho okolí tzv. Užická republika, tedy území ovládané společně partyzány i četniky.\n\nRozvoj Valjeva pokračoval i v druhé polovině 20. století. V rámci budování železniční trasy z Bělehradu do Baru a její modernizace bylo kompletně přeloženo nádraží; stará budova zůstala zachována a v prostoru bývalé trati vznikla rychlostní komunikace. Bylo vybudováno několik sídlišť.\n\nOd šedesátých let se navíc dobře dařilo i průmyslu, hlavně zbrojnímu. Byly vybudovány veliké továrny (např. Krušnik), dále závody na zpracovávání kovů, dřeva, kůže; nové tiskárny. Zemědělství v okolí města bylo združstevněno. Na počet partyzánského odboje byl nad městem vybudován velkolepý památník \"bojovníkům revoluce\".\n\nPo rozpadu Jugoslávie rozvoj města zbrzdily mezinárodní sankce. Některé továrny byly bombardovány v rámci kampaně NATO proti tehdejšímu režimu v Jugoslávii. Otevření se Srbska na počátku 21. století umožnilo příliv zahraničních investic a modernizaci infrastruktury.\n\nPodle posledního sčítání lidu žilo v adm. jednotce Valjevo 49 184 obyvatel; průměrné stáří činilo 38,7 let (37,8 u můžu a 39, 6 u žen). Celkem se tu nacházelo 21 387 domácností, každá z domácností měla v průměru 2,85 členů. Pole posledních tří sčítání lidu se ukazuje, že počet Valjevanů roste i v dnešní době.\n\nMěsto obývají především Srbové, kteří činí 96,15 % obyvatel; dalšími menšinami jsou potom Romové (0,86 %), Černohorci (0,33 %), a 0,32 % obyvatel města se přihlásila také k jugoslávské národnosti.\n\nCentrum města tvoří pouze jedna administrativní jednotka. Pod opštinu Valjevo spadá ale také ještě následujících 78 sídel:\n\nVe Valjevu se nachází celkem 7 základních škol, 5 středních škol (Valjevské gymnázium; ekonomická, technické, lékařská a zemědělská střední škola), jedna vysoká škola, fakulta managementu a několik soukromých vysokých škol a institutů.\n\nPoblíž Valjeva v Petnici se nachází výzkumná stanice (Israživački institut).\n\nVe Valjevu se nachází řada kulturních institucí a konají se různé akce. Dějiny města zpracovává místní muzeum, které bylo nákladně zreoknstruováno; za nově provedené expozice obdrželo několik ocenění. Mezi další ústavy pak patří Kulturní centrum Valjeva, galerie moderního umění a historický archiv. Z Valjeva vysílá řada televizních a rozhlasových stanic, vycházejí místní noviny a časopisy.\n\nKaždý rok se ve Valjevu koná jazzový festival.\n\nVe Valjevu sídlí fotbalové kluby FK Budućnost Krušik a FK Bezbednost Valjevo, či basketbalový klub KK Metalac Valjevo, který své zápasy hraje ve Valjevské sportovní hale, založené roku 1972.\n\nPoloha v blízkosti významných a důležitých dopravních tahů (Ibarská magistrála a dopravní tahy směrem do Bosny a Hercegoviny, železniční trať Bělehrad - Bar; město má vlastní letiště) předurčuje Valjevo k roli významného regionálního centra.\n\nZavedení železnice v 19. století přispělo k rozvoji města a její přestavba v druhé polovině 20. století znamenala napojení Valjeva na hlavní tah spojující Srbsko a Černou Horu. Valjevo je silničně napojeno na Bělehrad, Šabac, Užici a Loznici. Z východní strany byl vybudován silniční okruh.\n\n\n\n"}
{"id": "596960", "url": "https://cs.wikipedia.org/wiki?curid=596960", "title": "Röhrenbach (Dolní Rakousy)", "text": "Röhrenbach (Dolní Rakousy)\n\nRöhrenbach je obec v okrese Horn v rakouské spolkové zemi Dolní Rakousy.\n\nObec Röhrenbach leží ve Waldviertelu (Lesní čtvrti) v Dolních Rakousích. Plocha obce zaujímá 25,11 kilometrů čtverečních. 16,74 % plochy je zalesněno.\n\n\nOd severu ve směru hodinových ručiček.\n\nPodle archeologických nálezů bylo místo osídleno již v mladší době kamenné.\n\nV Dolních Rakousích ležící místo má dějiny stejně proměnlivé, jako jsou dějiny celého Rakouska.\n\nPrvní zmínka o osídlení „Germmanns“ pochází z roku 1139 a „Neubau“ z roku 1285.\n\nKatastrální území Feinfeld bylo poprvé v dokumentech zmíněno v roce 1180 a od roku 1414 je v držení Kuefsteinerů.\n\n\nStarostou obce je Mag. Gernot Hainzl, vedoucí kanceláře Karl Krippel.\n\nV obecních volbách konaných v roce 2010 bylo 15 křesel podle získaných mandátů obsazeno stranou ÖVP.\n\n\nNezemědělských pracovišť bylo v roce 2001 17, zemědělských a lesnických pracovišť bylo v roce 1999 zjištěno 86. Počet výdělečně činných obyvatel v místě bydliště bylo v roce 2001 250, tj. 44,32 %.\n"}
{"id": "596961", "url": "https://cs.wikipedia.org/wiki?curid=596961", "title": "Carson (rozcestník)", "text": "Carson (rozcestník)\n\nCarson může být:\n\n\n"}
{"id": "596964", "url": "https://cs.wikipedia.org/wiki?curid=596964", "title": "Tandúr", "text": "Tandúr\n\nTandúr (Sanskrt: कन्दु, , , , , , , , , , , , ) je hliněná nebo kovová pec, která mívá podobu válce asi metr vysokého, postaveného na základně a zapuštěného do země. Je určená k vaření a pečení.\n\nNa dně se topí uhlím nebo ještě lépe dřevěným uhlím, nad ním se dá péci maso na jehle. Na stěnách tandúru se pečou placky, na míse, jež zakrývá horní otvor, se připravují omáčky nebo se zde udržují placky v teplém stavu.\n\nTandúr se používá především v jižní, střední a západní Asii, a dále také na Kavkaze.\nKuře tandoori je chutný pokrm indické kuchyně původem z regionu Paňdžáb, který se nachází na území dnešní Indie a Pákistánu. Kuře je nejprve naloženo v jogurtové marinádě, jejíž součástí je garam masála, česnek, zázvor, římský kmín, kajenský pepř, případně další koření. Papričky dodávají pokrmu charakteristickou červenou barvu, u méně pálivých receptů se můžeme setkat s tmavě žlutou barvou, kterou způsobuje použití kurkumy. Pokrm může být připraven v tradiční peci tandúr, často též na tradičním grilu.\n"}
{"id": "596966", "url": "https://cs.wikipedia.org/wiki?curid=596966", "title": "Česká lékařská společnost Jana Evangelisty Purkyně", "text": "Česká lékařská společnost Jana Evangelisty Purkyně\n\nČeská lékařská společnost Jana Evangelisty Purkyně (zkratka: ČLS JEP; oficiální název: Česká lékařská společnost J. E. Purkyně) představuje spolek fyzických osob, jmenovitě lékařů, farmaceutů a dalších zaměstnanců pracujících ve zdravotnictví a přidružených odvětvích na základě dobrovolnosti a nezávislosti. Jedná se o právnickou osobu registrovanou při ministerstvu vnitra, vykonávající svou činnost v České republice se sídlem v Praze. V roce 2015 byl spolek zapsán u Městského soudu v Praze. \n\nK červnu 2016 společnost čítala 35 188 členů, celkově i s organizačními složkami se jednalo o 87 659 osob. Měla 118 odborných společností a 38 spolků lékařů. Název přijala po fyziologovi Janu Evangelistovi Purkyně, zakladateli prvního fyziologického ústavu na světě (1839). \n\nSpolečnost navazuje na odborné lékařské spolky z období Rakouského císařství a Rakouska-Uherska. Jan Evangelista Purkyně se s kolegy zasadil o vznik Spolku českých lékařů se sídlem v Praze, jenž byl ustaven 26. června 1862 za souhlasu císaře Františka Josefa. Již od ledna téhož roku existovalo periodikum \"Časopis lékařů českých\". V poslední dekádě 19. století pak došlo k emancipaci českých vědeckých spolků a zakládání odborných sdružení – Spolku lázeňských lékařů, Spolku zubních lékařů či Společnosti pro veřejné zdravotnictví. Další vlna přišla se zrodem Československa od roku 1918, kdy byly založeny Purkyňova společnost pro výzkum duše a nervstva, Československá společnost chirurgicko-gynekologická a jiné. \n\nNa konci června 1949 vznikla Československá lékařská společnost J. E. Purkyně, na zakládajícím sjezdu v pražském Lékařském domě, když sloučila existující lékařské spolky. Prvním předsedou se stal anatom profesor Ladislav Borovanský a místopředsedu byl zvolen internista Josef Pelnář. K založení České lékařské společnosti došlo několik měsíců po federalizaci Československa 23. května 1969.\n\nSpolek přijal vlastní stanovy v roce 1992, následně došlo k jejich modifikaci v letech 1994, 1996 a 2003. V rámci řešitelského týmu se organizace podílela na přijímání doporučených postupů v diagnostické a léčebné péči tak, aby odpovídaly standardům „lege artis“, zvyšuje povědomost veřejnosti ve využívání moderních vědeckých přístupů a klade důraz na preventivní medicínu. \n\nSpolek vyrůstá ze základů autonomních odborných společností (s minimálním počtem padesáti členů; působí ve sto třech mezinárodních společnostech) konstituovaných podle profesního zaměření (odborností) a spolků lékařů vznikajících na základě územní lokalizace. K základnímu nemovitému majetku patří Lékařský dům. \n\nČLS JEP je řádným členem několika mezinárodních společností, a to Světové zdravotnické organizace (World Medical Association), Rady pro mezinárodní organizace lékařské vědy při SZO (Council for International Organizations of Medical Sciences při WHO), Evropského fóra lékařských sdružení při SZO (European Forum of Medical Associations při WHO) a Union Européenne des Médecins Spécialistes. \nŘídícím orgánem je patnáctičlenné předsednictvo. Předsedou je od roku 2015 emeritní děkan 1. lékařské fakulty Univerzity Karlovy v Praze profesor Štěpán Svačina. Členové předsednictva byli zvoleni 28. ledna 2015.\n\n\n\nOrganizace uděluje svým členům ocenění:\n\n\nOd poloviny roku 1991 funguje Nakladatelské a tiskové oddělení společnosti, které se podílí na vydavatelské a distribuční činnosti.\n\nTato periodika jsou vydávána ČLS JEP, existují další editovaná externě.\n\n\n\"Česká lékařská společnost J. E. Purkyně, z.s.\"\n\"Sokolská 31\"\n\"120 26 Praha 2\"\n\n"}
{"id": "596968", "url": "https://cs.wikipedia.org/wiki?curid=596968", "title": "Exekutorská zkouška", "text": "Exekutorská zkouška\n\nExekutorská zkouška je odborná profesní zkouška, kterou může na základě své přihlášky vykonat exekutorský koncipient, pokud se chce stát soudním exekutorem. Skládá se zpravidla jednou ročně před zkušebním senátem zkušební komise exekutorské komory.\n\nNa místo exekutorské zkoušky může ministerstvo spravedlnosti uznat odbornou justiční zkoušku, soudcovskou zkoušku, jednotnou soudcovskou a advokátní zkoušku, prokurátorskou zkoušku, advokátní zkoušku, notářskou zkoušku, profesní zkoušku na komerčního právníka a závěrečnou zkoušku právního čekatele.\n\nExekutorská zkouška má dvě části, písemnou a ústní, přičemž obě dvě jsou zaměřeny na tyto právní obory:\n\nPísemná část, která je neveřejná, spočívá v sepsání tří písemností, zejména exekutorského zápisu nebo jiných písemností souvisejících s exekuční činností.\n\nV ústní části, která je již veřejná, pak zkoušený musí projevit znalost jak teoretických, tak praktických vědomostí, které si měl během své praxe exekutorského koncipienta osvojit. Zkušební komise je tříčlenná, tvořená dvěma soudními exekutory a jedním soudcem.\n\nExekutorská zkouška se hodnotí dvěma stupni: \"prospěl\", nebo \"neprospěl\". Úspěšnému absolventovi se vydává osvědčení o složení exekutorské zkoušky, které je jednou z podmínek pro zapsání do seznamu exekutorských kandidátů nebo do seznamu soudních exekutorů, které vede exekutorská komora. V případě neúspěchu ji může maximálně dvakrát opakovat.\n\n\n"}
{"id": "596980", "url": "https://cs.wikipedia.org/wiki?curid=596980", "title": "Maniok", "text": "Maniok\n\nManiok (\"Manihot\") je rod rostlin z čeledi pryšcovitých. Zahrnuje přibližně 100 druhů.\n\nManioky jsou byliny, keře a stromy s květenstvím lata nebo hrozen. Jeho kořeny jsou jedlé.\n\n\n \n"}
{"id": "596984", "url": "https://cs.wikipedia.org/wiki?curid=596984", "title": "Imperfect Harmonies", "text": "Imperfect Harmonies\n\nImperfect Harmonies je druhé sólové album Serje Tankiana vyšlo 21. září 2010 prostřednictvím Reprise Records a Serjical Strike Records.\n\n\n"}
{"id": "596986", "url": "https://cs.wikipedia.org/wiki?curid=596986", "title": "Florenc 13.30", "text": "Florenc 13.30\n\nFlorenc 13.30 je česká filmová veselohra z roku 1957 režiséra Josefa Macha s Josefem Bekem v hlavní roli. Snímek vypráví příběh větší skupiny lidí, kteří cestují luxusním autobusem Škoda 706 RTO z Prahy-Florence do Karlových Varů.\n\n\nDěj filmu začíná krátce před odjezdem lázeňské autobusové linky z pražského autobusového nádraží na Florenci, která dle platného jízdního řádu odjíždí každý den ve 13.30 hodin z Prahy do Karlových Varů. \n\nHlavní dějovou osu snímku tvoří milostný příběh řidiče autobusu Jana Chalupy (Josef Bek) a jeho dívky Barbory Jandové (Sylvie Daníčková), dopravní dispečerky z Florence, zvané Pusinka.\n\nDěj filmu se odehrává ve dvou rovinách. V reálném čase spolu postavy hovoří a jednají, ve fiktivním světě pronášejí v duchu komentáře k ostatním postavám nebo si představují něco jiného, než reálně činí, což se také často objevuje v natočených fiktivních scénách, které se prolínají se skutečností.\n\nDopravní dispečerka Barbora, zvaná řidiči „Pusinka“ hlásí, že rychlíkový autobus do Karlových Var odjíždí z nástupiště č. 6 ve 13.30 hodin. Pak předá službu a jde sama k tomuto autobusu. Cestující se již shromažďují na nástupišti a začínají se tlačit, aby měli lepší pozici k nástupu.\n\nCestující Koníček pozoruje krásnou Barboru a představuje si, jak ona dobývá jeho srdce a jak je s ní v Českém ráji. Okolo Barbory se také točí cestující Herzán a Vališ. \nCestující Veselá drží v náručí svého psa Mukyho. Cestující Manda neustále vypráví o fotbale.\n\nŘidič Jan Chalupa najede k nástupišti, vezme od Barbory její tašku a dá ji na sedadlo za sebou. Cestují Veselá, která byla první u dveří autobusu se pak začne rozčilovat, že má „svoje“ místo obsazené. Další cestující se začnou cpát do vozu. Autobus přesně ve 13.30 vyjíždí z Florence.\n\nCestující pan Kadet, hodinář, který zůstal na Florenci se začne hádat s dispečerkou, že bus odjel předčasně o tři minuty. Pak si vezme taxi a začnou bus stíhat. \n\nBarbora nakonec paní Veselé místo uvolní a sedne si vedle pana Vališe, neboť pan Herzán ji uvolnil své místo. \n\nŘidič si představuje, jak je s Barborou v autobuse sám a ona jej líbá.\n\nPan Kadet v taxi autobus dostihne, stojí jej to za taxi 22,50 Kč. Sedne si v autobuse vedle paní Veselé, držící na klínu psa a hned se strhne hádka. Veselá se domáhá zásahu řidiče. Ten však nereaguje a jen ukazuje na nápis „S řidičem za jízdy mluviti zakázáno“.\n\nParta mladých s harmonikou začne hrát a zpívat. Šofér se přidá se svou „Šoférskou“ písničkou.\n\nCestující Koníček pozoruje zrcátkem vzadu sedící dívku, která si čte Máchův Máj a představuje si, jak on sedí v kapitánském na lodi a hraje jí na kytaru a zpívá a dívka jej líbá. Cestující Jeníček s Mandou si vyprávějí o fotbale a kritizují současnou fotbalovou generaci. Cestující Hořejší a Veselá si povídají o módě. Veselá říká, že do lázní Karlovy Vary jezdí každý rok.\n\nŘidič Jan Chalupa nezastaví dvě stopařům. Barbora si o něm myslí, že je „silniční byrokrat“. Pak najednou zastaví stopařce Miriam se dvěma kufry a posadí ji na služební sedadlo napravo od řidiče. Barbora se mračí, nelíbí se jí to. Jan si v duchu směrem ke stopařce říká „hezká holka“, Miriam zase vidí „chlapské srdce, které by mohla potřebovat“. Mezi cestující vznikne hádka, zda řidič měl či neměl zastavit.\n\nCestující Kadet říká, že ztratili 90 vteřin a jízdní řád se musí dodržovat. Někteří cestující vyzývají řidiče, aby zrychlil a ztrátu dohnal. Miriam vyzývá řidiče, aby se s autobusem vznesl. To se také stane. Barboře se to líbí, aspoň by Honzíček nesbíral děvčata po silnicích. Řidič se pak na žádost cestujících vrátí na silnici a zastaví v motorestu ČSAD.\n\nMiriam mu nabídne cigaretu a řekne mu, že je nejhodnější řidič na dvaapadesáté rovnoběžce. \n\nPři nákupu občerstvení cestující Dusík odcizí cestujícímu Vališovi portmonku z náprsní kapsy. Vidí to jen cestující Tachecí, ale říká si „Co tě nepálí, nehas“. \n\nBarbora zpovídá řidiče Honzu, odkud zná Miriam. Miriam mu přinese kávu jako vděk za to, že jí zastavil. Mezitím Barbora koupila dvě limonády a čeká marně na Honzu.\n\nK motorestu přijede Tatra 603 a z ní vystoupí pan Smrček, bývalý spolužák Barbory. Ta mu nabídne limonádu, co koupila původně Honzovi. Když to vidí Honza, políbí schválně ruku Miriam. K tomu přiběhne ještě servírka se slovy „Honzo, kde vězíš“ a nese mu polévku.\n\nBarbora se naštve, vezme si kufr z autobusu a odchází. U motorestu zrovna zastaví z opačné strany jízdy autobus ČSAD, řidič volá na Barboru „Pusinko“ a ta s ním odjede. \n\nMiriam vidí, že způsobila řidiči Janu Chalupovi nepříjemnosti.\n\nKarel Koníček, sedící celou dobu zastávky v autobusu, když vidí Miriam vstupovat do vozu, tak si představuje, jak ona jej políbí, sedne za volant a vydá se na cestu. Ona řekne, že jedou do Vršovic na Obvodní národní výbor s tím, že svatba bude v neděli. Koníček říká, že se ale ženit nechce. Miriam opustí místo u volantu, autobus jede sám. Koníček když to vidí, tak se svatbou souhlasí, jen aby Miriam opět začala vozidlo řídit. Koníček se pak probudí, když mu cestující Jírů řekne, že má asi horečku.\n\nBarbora si uvědomila svoje chování a po několik zastávkách vystoupila z autobusu. Do Prahy bylo 68 km, do Karlových Varů 52 km. Rozhodla se vydat do Karlových Varů pěšky.\n\nŘidič Jan Chalupa s autobusem mezitím pokračoval směrem do Karlových Varů.\n\nMiriam si přála v autobuse nějakou hudbu, řidič tedy pustil jazz. Cestující Herzán se připojil hrou na trubku. Manželé Havrdovi by však raději starou českou hudbu. Řidič i toto přání splnil. Pak pustil pochod, ten se líbil jen panu Mandovi. Protestovala paní Hořejší i paní Veselá. Řidič jim pustil valčík. \n\nBarborka jde dlouho pěšky, odmítne se nechat svézt aerovkou, unavená pak nasedne do Tatraplánu, který ji zastavil. Když řidič píchne pneu, přesedne k motocyklistovi, který ji zastavil.\n\nV autobusu se cestující neustále přou, jakou hudbu by měl řidič pouštět, nebo zda má být ticho. Další hádka vznikne kvůli otevírání oken. Cestující Jeníček s Mandou, každý fandící jinému pražskému klubu, se do sebe pustí. Cestující Kadet se domáhá jízdy do Žatce, místo do Karlových Var.\n\nNáhle zjistí pan Tachecí, že mu zmizela peněženka. Obviní pak pana Vališe, že je zloděj. Všichni si začínají kontrolovat kapsy a zavazadla, zda jim také něco nechybí. Začnou šacovat pana Vališe. Povstane však cestující Jan Maria Čuc, kouzelník a eskamotér, mistr magie a peněženky jim předá s tím, že je zajistil. Vališ jej obviní, že on je ten zloděj. Čuc, aby dokázal, že je iluzionista a ne zloděj, začne tahat z kabátu jednoho králíka za druhým a pak holuby. V autobuse vznikne zmatek.\n\nBarborka mezitím sesedla z motocyklu a šla pěšky, čekala, až jí předjede Jan s autobusem. Ten však nezastavil. Barborce ale zastavil řidič aerovky.\n\nAutobus se najednou zastavil, ozvala se rána v motoru. Jan motor otevře a motor začne sám mluvit. Říká, že lidé jsou zvláštní plemeno, když mají jet společně kousek cesty, tak by jeden druhého uštípal. Motor řekne, ať jdou všichni tlačit.\n\nVališ si lehne na střechu autobusu, pan Kadet zůstane ležet v trávě. V autobusu zůstaly v rozhovoru sedět paní Hořejší a Veselá a začaly si stěžovat, že to jede nějak pomalu. Nakonec se i ony přidaly a tlačily autobus. \n\nMezitím aerovka s Barborkou předjela autobus. \n\nCestující stále svorně tlačí autobus, povzbuzují se navzájem slovy „hej rup“. Motor pak naskočí.\n\nCestující mají radost, že společnými silami autobus uvedli do chodu. Jsou jako vyměnění, usmívají se na sebe a dávají si přednost při nástupu do vozu. Motor si říká: „Světe zboř se. Lidé přicházejí k rozumu“.\n\nV Karlových Varech čeká na pana Žejdlíčka Anna s kočárkem s Lojzíčkem, jeho novorozeným synem. Pan Herzán pomůže se zavazadly paní Veselé. Manda s Jeníčkem jsou na fotbal.\nPanu Koníčkovi se při vystupování zdá, že jej místní ženy vítají s transparenty a skandováním „Ať žije Koníček!“ Ve skutečnosti si jej však odchytí a za ruku odvede paní Jírů.\n\nŘidič Jan se setká s Barborkou a slíbí si, že on už nebude sbírat slečny po silnici a ona, že už mu nikdy neodjede. Společně se pak vydají na kolonádu.\n\n\n"}
{"id": "596991", "url": "https://cs.wikipedia.org/wiki?curid=596991", "title": "Dubský", "text": "Dubský\n\nDubský/Dubská může znamenat:\n\n\n\n"}
{"id": "596992", "url": "https://cs.wikipedia.org/wiki?curid=596992", "title": "Njotaimori", "text": "Njotaimori\n\nNjotaimori (: 女体盛り, doslova „servírování ženského těla“, : \"Nyotaimori\"), jinak též body sushi, je rituál servírování sašimi nebo suši na těle nahé ženy. Obdobná praktika, využívající mužského těla, se nazývá nantaimori (: 男体盛り). Tento způsob podávání jídla je původně málo známou japonskou praktikou, sahající do časů feudálního Japonska, která zaujala značnou pozornost mezinárodních médií.\n\nV samotném Japonsku je tato praktika stigmatizovaná a je jí často možné najít pouze v „ošuntělých sex klubech.“ V zámoří je však prezentována jako „druh japonské kultury stolování.“\n\nInternetové stránky \"Japan for the Uninitiated\" (doslova „Japonsko pro nezasvěcence“) popisují postup njotaimori následovně:\nPřijetí ve světě se liší. Čína například njotaimori ze zdravotních důvodů zakázala.\n\nTato praktika se objevila, případně byla zmíněna, v řadě filmů a seriálů. Například se jednalo o:\n\n"}
{"id": "596997", "url": "https://cs.wikipedia.org/wiki?curid=596997", "title": "Střední průmyslová škola elektrotechnická Brno", "text": "Střední průmyslová škola elektrotechnická Brno\n\nStřední průmyslová škola elektrotechnická Brno (zkr. SPŠE Brno) byla střední škola s elektrotechnickými obory v Brně. Školu zřizoval Jihomoravský kraj a sídlila v blízkosti centra města na Kounicově ulici 16 (bývalá Leninova ulice).\n\nRozhodnutím zastupitelstva kraje bylo schváleno institucionální sloučení školy s tehdejší Střední školou informačních technologií a sociální péče, Brno, Purkyňova 97 (SŠITaSP) k 1. červenci 2012.\n\nPrvní střední škola se zaměřením na průmysl tohto charakteru byla založena v Brně už v roce 1885. Od roku 1917 pod tuto průmyslovou školu spadala i Vyšší škola elektrotechnická, na kterou později SPŠE navázala. V roce 1952 došlo k rozdělení školy na strojírenskou a elektrotechnickou část, jež se přestěhovala do budovy v Kounicově ulici 16.\n\nDnes na elektrotechnické obory s maturitou i výučním listem navazuje nastupivší organizace Střední průmyslová škola Brno, Purkyňova.\n\nV budově v současnosti sídlí Vyšší odborná škola zdravotnícká Brno. \n\n"}
{"id": "597000", "url": "https://cs.wikipedia.org/wiki?curid=597000", "title": "Heinz Kohut", "text": "Heinz Kohut\n\nHeinz Kohut (3. května 1913, Vídeň, Rakousko-Uhersko – 8. října 1981, Chicago, Illinois, USA) byl rakousko-americký psycholog a psychoanalytik, který pozvolna vytvořil vlastní směr psychoanalýzy, tzv. selfpsychologii, která se v mnoha ohledech dostala až za hranici psychoanalýzy. Narodil se se Vídni, většinu svého života však prožil v americkém Chicagu.\n\nKohut především zcela přeformuloval Freudův koncept primárního narcismu. Pro Freuda narcismus značil blízkost narcistického libida u jádra osobnosti, u Self, a toto přimknutí automaticky implikovalo psychózu (tedy z Freudova hlediska psychoanalyticky neléčitelný stav – neboť psychotik není schopen přenosu). Kohut se však potýkal s pacienty, kteří v mnoha ohledech byli jakoby \"narcističtí\" (do sebe zahledění, bez libidinosního obsazení objektů a bez schopnosti klasického přenosu, s grandiózními představami, využívající druhé jako předměty), avšak přitom zjevně nebyli psychotičtí – byli schopni vnímat realitu, měli neporušené verbální schopnosti apod. Kohut se rozhodl, že koncept narcismu musí být přeformulován, a že jím pozorovaný typ pacientů trpí tzv. narcistickou poruchou osobnosti, která nespadá do psychotického spektra, ačkoli do něj některými aspekty zasahuje.\n\nPacienti s narcistickou poruchou osobnosti podle Kohuta nejsou pohrouženi do sebe, ale kupodivu přikládají druhým lidem (a jejich vnímání jich samých) velký význam. Cítí se však vůči druhým slabí, a to je vede k obranné narcistické reakci. Kohut si také všiml, že grandiózní pocity jsou u narcistů střídány pocity vlastní bezcennosti. Ve chvíli, kdy Kohut objevil vztahovost narcistů, prohlásil, že narcistický přenos (\"selfobjektní přenos\") je možný – že si narcistický pacient vytváří k analytikovi určitý vztah, byť velmi specifický. Narcista potřebuje dle Kohuta jednak pozorovatele a jednak idealizovaného druhého, na nějž se napojuje, aby se sám cítil skutečně silný. Takového druhého pak nevnímá jako oddělenou osobu, ale jako aspekt sebe sama, rozšíření sebe sama (v tom je jistá psychotičnost, avšak nedoprovázená neschopností testovat realitu). \n\nKohut rozlišil tři typy narcistického přenosu:\n\n\n\n\nKohut kvůli specifické vztahovosti narcistů také pozměnil psychoterapeutickou techniku. Neutralita a interpretace nepomáhají, analytik podle Kohuta musí dosáhnout stavu \"empatického pohroužení\", a skrze něj docílit tzv. \"zástupné introspekce\".\nPodle Kohuta nemá analytik přenosové vztahy pacienta rušit interpretací a žádostí, aby pacient nahlédl pravdu. Má je nechat běžet a ony prý pacientovi po čase pomohou vnímat sama sebe jako existující bytost. To je v rozporu s Freudovou zásadou, že analytik nemá pacienta nikdy uspokojovat, ale vždy ho vést k realitě.\n\nPodle Kohuta tkví problém narcistických pacientů v jejich raném dětství, v nesprávném postupu jejich rodičů. Ti sice svým dětem dali dostatek pozornosti, čímž se tito vyhnuli psychotické hrozbě přerušení libidinosní výměny se světem, ale jejich pozornost byla patologická, čímž se u dítěte vyvinulo patologické Self, které sice komunikovalo se světem, ale přesto zůstalo nezralým. Pocitově narcisté zůstali psychotiky, reálně jimi však nejsou. Patologická pozornost rodičů je dle Kohuta taková, která nerespektuje skutečnou osobitost dítěte, jeho nezávislost. Narcismus implikující matka dítě miluje, zásobuje ho emocemi a stimuly, ale nevědomě se k dítěti vztahuje jako ke své věci, jako k předmětu, který vlastní. Dítě s takovým typem výchovy bude sebevědomé, ale vnitřně prázdné, bez schopnosti něco cítit a skutečně se vnímat jako jedinečná osobnost. \n\nVýše zmíněný proces Kohut popisoval jazykem Freudovy teorie narcismu, jeho strukturální teorie (Ego, id a superego) a teorie objektních vztahů (v tomto smyslu má blízko k Britské škole objektních vztahů, ale jako Američan jí byl vzdálen). Podle Kohuta neexistuje vrozené Self. To vzniká teprve tím, že se matka ke kojenci chová tak, jako kdyby toto Self měl, i když ho ještě nemá. Právě toto chování dle Kohuta Self vytvoří – tzv. \"nukleární Self\". To je primárně narcistické ve freudovském smyslu. Avšak protože realita je frustrující, kojenec se primárního narcismu zřekne a vytvoří novou konstelaci: Nukleární Self se promění v \"grandiózní Self\" a objekt (rodič) se promění v tzv. \"selfobjekt\", doplňkovou vnější strukturu Self, díky níž se Self může cítit silné. Další konstelací je, že rodič je rozpoznán jako nezávislý objekt a tehdy se z něj stane tzv. \"idealizované rodičovské imago\", které plní ovšem podobnou funkci pro Self jako selfobjekt, to totiž zůstává grandiózní. Protože však idealizované imago zklamává, dojde k tzv. \"transmutující internalizaci\", idealizované imago je zvnitřněno a stává se z něj vnitřní \"ego-ideál\". Ten pak v oidipovském období buď splyne se Superegem (narcizace Superega), anebo nesplyne a tehdy Superego zůstane prázdné – jedinec má pak sice vědomí řádu, ale podvolování se tomuto řádu pro něj není uspokojující a může ho porušovat, aniž by se cítil špatně.\n\nNarcistická psychopatologie se odvíjí od tohoto vývojového modelu – jedinec mohl ustrnout na některé z popsaných fází, kterou pak odehrává v přenosu. Kohut rozlišil čtyři typy nezdravého Self:\n\n\n\n\n\nSvou první velkou práci \"Analýza Self\" Kohut vydal roku 1971. Tehdy věřil, že pouze doplňuje klasickou Freudovu teorii. V knize \"Obnova Self\" z roku 1977 však začal tvrdit, že mechanismy, jež původně připisoval jen specifické skupině pacientů, se vztahují na každého člověka, jsou univerzální. Nakonec v pozdních pracích začal tvrdit, že každá psychická porucha, včetně neurózy, je léčitelná selfpsychologickou metodou a je v jádru narcistická. Tehdy již zcela opustil psychoanalýzu a tvrdil například, že oidipovský komplex je pouze výjimečnou patologickou konstelací vývoje Self, že kastrační úzkost vzniká v dítěti v důsledku chybného postoje rodičů, nebo dokonce, že pud neexistuje a je jen symptomem narušení Self. Přestože Kohut nakonec psychoanalýzu zcela opustil, zachovaly si jeho teorie v ní svůj vliv.\n\n"}
{"id": "597001", "url": "https://cs.wikipedia.org/wiki?curid=597001", "title": "Střední průmyslová škola a Vyšší odborná škola Brno, Sokolská", "text": "Střední průmyslová škola a Vyšší odborná škola Brno, Sokolská\n\nStřední průmyslová škola a Vyšší odborná škola Brno, Sokolská, příspěvková organizace (zkráceně SPŠ a VOŠ Brno, Sokolská, p.o.) je nejstarší průmyslovou školou na Moravě. Nabízí kvalitní vzdělávací programy s maturitní zkouškou v technických a umělecko-výtvarných oborech: Strojírenství, Technické lyceum, Ekonomika a podnikání a Výtvarné zpracování kovů a drahých kamenů.\n\nMožnost pomaturitního studia na Vyšší odborné škole, která vhodně připraví na studium VŠ především technického směru nebo umožní lepší uplatnění v managementu velkých strojírenských firem.\n\nPrvní střední škola se zaměřením na průmysl byla založena v Brně už v roce 1885. V roce 1952 došlo k rozdělení školy na strojírenskou a elektrotechnickou část, čímž vznikla Střední průmyslová škola elektrotechnická Brno.\n\n\n\n"}
{"id": "597008", "url": "https://cs.wikipedia.org/wiki?curid=597008", "title": "Karel Vít Hof", "text": "Karel Vít Hof\n\nKarel Vít Hof (16. července 1826 Praha – 9. srpna 1887 Kunratice u Prahy) byl český historik, novinář a spisovatel. Byl znám i pod pseudonymem Karel Havelský.\n\nVystudoval gymnázium a filozofii, poté pracoval jako úředník – nejprve patrimoniální, pak politický a na vyvazovacím úřadě . Později byl zaměstnán u c. k. české účtárny a nakonec na pražském magistrátu. Určitou dobu také pobýval v Polsku a v roce 1868 působil jako účetní ve spolku pro výstavbu Národního divadla. V 70. letech se mu zhoršil zrak a nepomohla mu ani operace očí. Jako téměř slepý odešel do předčasného důchodu a posledních deset let žil v ústraní. Zemřel 9. srpna 1887, pohřben byl o dva dny později na kunratickém hřbitově.\n\nLiterárně tvořit začal jako student. Jeho texty byly uveřejňovány v časopisech \"Květy\", \"Česká včela\", \"Lumír\", \"Obrazy života\" nebo \"Českomoravská pokladnice\". Po smrti Tyla se stal redaktorem \"Pražského posla\" a v roce 1862 redaktorem ilustrovaného časopisu \"Rodinná kronika\".\n\nV 60. letech 19. století napsal několik historických studií, uveřejněných zejména v časopise \"Zlatá Praha\". Týkaly se Svatovítského chrámu, kostela sv. Štěpána menšího ve zdi, kostela svaté Anežky (?), kaple sv. Barbory u kláštera Klarisek, Betlémské kaple a Bejčkovy koleje. Psal i povídky – \"Dluh a vina\" (Česká včela 1876) a \"Pluk Madlonský\" (Světozor 1875). V roce 1868 vydal knihu \"Dějiny velkého národního divadla v Praze, od prvních počátkův až do kladení základního kamena\"; jeden výtisk byl později umístěn do kopule. V posledních letech života pracoval na českém historickém kalendáři, nepodařilo se mu jej ale dokončit.\n\n\n"}
{"id": "597010", "url": "https://cs.wikipedia.org/wiki?curid=597010", "title": "Manuel Friedrich", "text": "Manuel Friedrich\n\nManuel Friedrich (* 13. září 1979, Bad Kreuznach) je německý fotbalista, který nastupuje v dresu indického Mumbai City FC na postu středního obránce.\n\nV letech 1999-2002 nastupoval za Mainz, odkud se poté přesunul do Werderu Brémy. V Brémách se však příliš neprosadil a poslední rok v tomto klubu strávil v B-týmu. Následoval návrat zpět do Mainzu, kde byl stabilním členem základní jedenáctky. Od roku 2007 hraje za Bayer Leverkusen. S tímto klubem měl podepsaný kontrakt do léta roku 2013. Poté přestoupil do Borussie Dortmund, která měla problémy s obranou.\n\nV létě 2014 přestoupil do nově zformované indické ligy Indian Super League do klubu Mumbai City FC.\n\nManuel Friedrich si zahrál i několik zápasů za reprezentaci, poprvé byl nominován na přátelský zápase proti Spojeným státům, ale nezasáhl do něj. Debutoval 16. srpna 2006 proti Švédsku (výhra 3:0).\n\nV devíti zápasech se mu podařilo vstřelit branku, a to v kvalifikačním zápase na EURO 2008 na hřišti San Marina. Němci zápas vyhráli vysoko 13:0. Friedrich nebyl nominován na žádný šampionát.\n\nBayer Leverkusen\n"}
{"id": "597020", "url": "https://cs.wikipedia.org/wiki?curid=597020", "title": "Mydlice", "text": "Mydlice\n\nMydlice (\"Saponaria\") je rod rostlin z čeledi hvozdíkovitých. Zahrnuje přibližně 20 druhů.\n\nMydlice jsou jednoleté, dvouleté až vytrvalé byliny. Jsou mrazuvzdorné.\n\nObsahují saponiny, které se přidávají do piva pro tvorbu vysoké pěny.\n\n\n \n"}
{"id": "597022", "url": "https://cs.wikipedia.org/wiki?curid=597022", "title": "You Make the Rain Fall", "text": "You Make the Rain Fall\n\n„You Make the Rain Fall“ je píseň americké rappera Kevina Rudolfa. Píseň pochází z jeho druhého studiového alba \"To the Sky\". Produkce se ujal sám a text napsal společně s Flo Ridou.\n"}
{"id": "597023", "url": "https://cs.wikipedia.org/wiki?curid=597023", "title": "Fakulta sociálních studií Ostravské univerzity", "text": "Fakulta sociálních studií Ostravské univerzity\n\nFakulta sociálních studií (FSS) Ostravské univerzity (OU) je jednou z šesti fakult této vysoké školy.\n\nVznikla 1. dubna 2008, základem fakulty se stala Katedra sociální práce, která původně spadala pod Fakultu zdravotnických studií.\n\nNa fakultě lze studovat tři bakalářské studijní programy (Specializace ve zdravotnictví, Zdravotně sociální péče, Sociální politika a sociální práce), jeden navazující magisterský program (Sociální politika a sociální práce) a jeden magisterský (pětiletý) program (Specializace ve zdravotnictví). Na škole se realizuje i výuka doktorského studia, a to v programu Sociální politika a sociální práce.\n\n"}
{"id": "597029", "url": "https://cs.wikipedia.org/wiki?curid=597029", "title": "Varná baňka", "text": "Varná baňka\n\nVarná baňka je druh baňky používané jako laboratorní sklo. Používá se jako nádoba na chemické látky. Varná baňka má kulaté tělo, které je zespodu také kulaté, nebo ploché. Na kulaté tělo navazuje ovalný krk. Je určená pro ohřívání a snadné promíchávání chemických látek. Vyrábí se v různých tloušťkách skla a různých velikostech. Často se vyrábějí z borosilikátového skla, aby se zabránilo prasklinám nebo poškození skla.\n\n"}
{"id": "597032", "url": "https://cs.wikipedia.org/wiki?curid=597032", "title": "Spůlka", "text": "Spůlka\n\nSpůlka (místně též nazývána Sputka) je levostranný přítok řeky Volyňky v okrese Prachatice v Jihočeském kraji. Délka toku činí 19,2 km. Plocha povodí měří 104,4 km².\n\nPramení na Šumavě severně od vrchu Přilba v nadmořské výšce 1099 m. Na horním toku teče severovýchodním směrem, na středním a dolním toku proudí na východ. Vlévá se do Volyňky u Bohumilic v nadmořské výšce 548 m. \n\n\nPrůměrný průtok Spůlky u ústí činí 0,97 m³/s.\n\nHlásné profily:\n"}
{"id": "597039", "url": "https://cs.wikipedia.org/wiki?curid=597039", "title": "Brněnský orloj", "text": "Brněnský orloj\n\nBrněnský orloj je černá kamenná plastika ve tvaru projektilu s hodinovým strojem uvnitř, vypouštějící každý den v 11.00 hodin kuličku. Je umístěna na východní straně náměstí Svobody v centru Brna, před obchodním domem Omega. Vytvořili ji sochaři Oldřich Rujbr a Petr Kameník, za iniciátora projektu je označován primátor Roman Onderka. Byla slavnostně odhalena 18. září 2010 u příležitosti 365. výročí odolání města Brna při švédském obléhání v době třicetileté války, které má připomínat. Pořizovací cena byla 12 milionů Kč, roční provoz za rok 2011 stál více než půl milionu Kč.\n\nV médiích je nejčastěji označován jako orloj či brněnský orloj, třebaže v původním smyslu slova orlojem (horologiem) není. Oficiálně je dílo označováno jako hodinový stroj či multifunkční hodinový stroj. Podoba díla inspirovala veřejnost k mnoha dalším označením, která vycházejí z jeho podoby s falem (falické hodiny, Brněnský falus) či obřím vibrátorem.\n\nPlastiku tvoří přibližně 6 metrů vysoký blok černé žuly z Jihoafrické republiky, která je vytesána do tvaru projektilu. V médiích byl citován Lukáš Krmíček z VUT, který uvedl, že mineralogicky materiál neodpovídá žule, nýbrž gabru. Jeden z autorů díla Petr Kameník na to uvedl, že se jedná o materiál s certifikátem jihoafrického původu.\n\nHodiny jsou koordinovány podle signálu z Frankfurtu. Čas je zobrazován otáčením nejvyšších kamenných dílů. Celá špice se otočí kolem své osy za minutu a je na ní ostrý hranol, který slouží jako ukazatel sekund. Nejvyšší skleněný díl se otočí jednou za hodinu a slouží jako ukazatel minut. Číslice ciferníku se otočí jednou za 12 hodin. Každou celou hodinu stroj krátce zazvoní.\n\nUvnitř hodin je systém složitých mechanismů, které uvádí do pohybu skleněnou kuličku v barvách Brna i jiných různých grafických úpravách. V 10.15, 10.30, 10.45 a v 11.00 h zahraje zvonkohra melodii a je vidět koule, které projíždějí škvírami a narážejí do jmen účastníků konfliktu. Nahoru koule vyjíždějí dopravníkem. Vždy v 11.00 po zahrání zvonkohry jedna kulička sjede po drahách do jednoho ze čtyř otvorů, v nichž je možno si ji chytit a odnést jako suvenýr domů. Kuličky jsou ruční práce ze sklárny v Karlově.\n\nObjekt má symbolizovat konflikt, vítězství i odvahu města a jeho obránců při švédském obléhání Brna v roce 1645 za třicetileté války. Koule, která z něj vypadne, je však symbolem obrany a míru. Časostroj symbolizuje plynutí času.\n\nOd počátku, již od Silvestra 2010, je objekt před oslavami posledního dne roku v odpoledních hodinách zakrýván ohnivzdorným nafukovacím návlekem jako ochranou před poškozením leštěného povrchu při používání zábavní pyrotechniky. Zůstává zakryt do Nového roku, hodinový stroj je přitom stále v činnosti. Způsob ochrany navrhl sám spoluautor orloje Oldřich Rujbr.\nHodiny byly oficiálně představeny veřejnosti v sobotu 18. září 2010 v době od 10.30 do 11.00. Celá slavnost začala tím, že útvar lidí v dobových uniformách z doby třicetileté války, představujících vojáky, které vedl Louis Raduit de Souches, úspěšný velitel obrany Brna za časů švédského obležení, vpochodoval na náměstí Svobody směrem od Moravského náměstí. Po proslovu velitele přijela speciální slavnostní tramvaj Škoda 13T, která na náměstí přivezla primátora města Romana Onderku a jiné čelné představitele kultury a správy města Brna. Po slavnostním projevu byl stroj uveden do chodu, ale první kuličku, která měla být umístěna v Muzeu města Brna, se nikomu nepodařilo chytit, a tak musela být použita rezervní.\n\nJiž před odhalením bylo dílo hojně diskutováno na mnohých internetových diskuzích, ale největší spory se rozpoutaly po odhalení. Předmětem diskusí byla pořizovací cena díla, patřičnost takto moderního díla do historické zástavby, různé interpretace tvaru plastiky i obtížnost zjištění času.\n\nV roce 2011 brněnský magistrát vytvořil turistické suvenýry ve tvaru této plastiky, 18 cm vysoké.\n\n\n"}
{"id": "597041", "url": "https://cs.wikipedia.org/wiki?curid=597041", "title": "51 Pegasi b", "text": "51 Pegasi b\n\n51 Pegasi b je první objevená exoplaneta v historii, nachází se v souhvězdí Pegase. Jedná se o planetu podobnou Jupiteru. Mateřskou hvězdu 51 Pegasi obíhá ve vzdálenosti pouhých 0,05 AU. V počátcích objevování exoplanet si vědci mysleli, že se jedná o výjimečný případ, ale další objevy ukázaly, že se plynní obři obři často nacházejí poměrně blízko u své hvězdy. Dříve se vědecký svět domníval, že se plynní obři nalézají alespoň ve vzdálenosti několika AU.\n\nVědci nemohli uvěřit tomu, že se plynní obři nacházejí v těsné blízkosti hvězd. Zprvu se dokonce objevila teorie, že 51 Pegasi b je velmi hmotná pevná planeta, ale bylo velmi nepravděpodobné, že by bylo v protoplanetárním disku tolik materiálu, ale na druhou stranu to nemohl být plynný obr, protože by se atmosféra pod intenzivním zářením odpařila.\n\nNásledná simulace však ukázala, že plynní obři mohou migrovat blíže ke své hvězdě z důvodu tahových sil proti disku materiálu nebo gravitačními perturbacemi s diskem. Podle vědců byly 51 Pegasi b a jiné podobné exoplanety původně vytvořeny daleko od své hvězdy.\nNakonec bylo dokázáno, byť´s údivem, že 51 Pegasi b neztratila svou vodíkoheliovou atmosféru. Výpočet ukázal, že tato exoplaneta ztratila za svou existenci pouhých 5 % původní atmosféry.\n\nObjev byl poprvé učiněn kanadskými vědci v roce 1988, ale ze strachu z toho, že se spletli, zprávu tajili. V roce 1994 tuto exoplanetu objevili švýcarští vědci Michael Mayor a Didier Queloz. Po půlročním bádání svůj objev zveřejnili. V populárních článcích se exoplanetě někdy přezdívá Bellerofontés, podle řeckého hrdiny.\n\nMateřská hvězda exoplanety 51 Pegasi b 51 Pegasi se nachází blízko centra souhvězdí Pegase, severozápadně od hvězdy se nachází Markab (Alfa Pegasi) a jihozápadně Sheab (Beta Pegasi).\n\nHvězda 51 Pegasi je žlutý trpaslík spektrálního typu G4-5 Va. jako subgiant (IV). hvězda je 1,06 krát hmotnější než Slunce, průměr je 1,14 až 1,15 krát větší, 1,30 krát světelnější a 1,6 krát bohatší na těžké prvky jako např. železo. Na svůj spektrální typ je velmi velká a jasná. Může být stará 8,5 miliardy let. Jiná analýza naznačuje, že je o miliardu let mladší.\n51 Pegasi b má 46 % hmotnosti Jupitera. Nachází se ve vzdálenosti 0,05 AU od 51 Pegasi. Oběžná dráha je téměř kruhová (0,03) a trvá 4,2 dne. Její poloměr je 1,2 krát větší než poloměr Jupiteru. Sklon k oběžné dráze může být menší než 85°.\n51 Pegasi byla zapsána do 100 cílových hvězd NASA Terrestrial Planet Finder.\n\nVědci z University of Texas propočítali, že se obyvatelná zóna nachází ve vzdálenosti 1,20-2,00 AU od 51 Pegasi. Zde by mohly existovat skalnaté exoplanety s vhodnou vlhkostí, příhodným chemickým složením plynů a vodou v kapalné podobě, ale není pravděpodobné, že by nebyl její vývoj narušen migrací 51 Pegasi b ke hvězdě 51 Pegasi.\n\n\n"}
{"id": "597045", "url": "https://cs.wikipedia.org/wiki?curid=597045", "title": "CenturyLink Field", "text": "CenturyLink Field\n\nCenturyLink Field je multifunkční stadion v Seattlu. Je domovem týmu NFL Seattle Seahawks a týmu MLS Seattle Sounders FC. Původně se jmenoval Seahawks Stadium, ale v roce 2004 zakoupila práva na název telekomunikační firma Qwest, která ho přejmenovala na Qwest Field. Své současné jméno dostal v červnu 2011 poté, co práva na název přešla na firmu CenturyLink. V komplexu se nachází také kino, garáže, apod. Konají se zde koncerty, výstavy a sportovní události. A protože se nachází v okruhu jedné míle od centra Seattlu, je stadion také dobře přístupným díky mnoha dálnicím a hromadné dopravě.\n\nStadion byl postaven mezi lety 2000 a 2002 poté, co voliči v celostátním referendu povolili stavbu v roce 1997. Dále byla vytvořena společnost Washington State Public Stadium Authority, která zaručuje, že stadion je veřejným majetkem. Majitel Seahawks Paul Allen založil firmu First & Goal Inc., která celý komplex provozuje. Allen byl hodně spojen s projektem stadionu a podílel se na jeho vzhledu. Také podpořil otevřenou střechu, která má zaručovat skvělou atmosféru. Stadion je tak velice moderním zázemím s výhledy na Seattle a okolí. Kapacita je 67 000 diváků.\n\nFanoušci Seahawks jsou velice hluční a to dává domácímu mužstvu výhodu. Také byl prvním v NFL s umělou trávou typu FieldTurf. Kromě Seahawks zde americký fotbal hrály i mnohé univerzitní, vysokoškolské a středoškolské týmy.\n\nStadion byl postaven také pro kopanou, jako první na něm hráli Seattle Sounders ligu USL. Při expanzi MLS v roce 2009 se přestěhovali právě do této ligy, pod stejným názvem. Ve stejném roce se zde také odehrál MLS Cup, finále nejvyšší americké fotbalové soutěže.\n"}
{"id": "597047", "url": "https://cs.wikipedia.org/wiki?curid=597047", "title": "Simpsonovi (15. řada)", "text": "Simpsonovi (15. řada)\n\nPatnáctá řada amerického animovaného seriálu Simpsonovi je pokračování čtrnácté řady tohoto seriálu. Byla vysílána na americké televizní stanici Fox od 2. listopadu 2003 do 23. května 2004. V Česku pak tato řada měla premiéru 9. září 2006 na druhém kanálu České televize. Řada má celkem 22 dílů.\n\n<onlyinclude></onlyinclude>\n"}
{"id": "597049", "url": "https://cs.wikipedia.org/wiki?curid=597049", "title": "Atys (Mysliveček)", "text": "Atys (Mysliveček)\n\nAtys (v italském originále Atide) je italská opera ve třech dějstvích českého skladatele Josefa Myslivečka na libreto Tomasa Stanzaniho, které vychází ze řecké legendy o Atysovi (synu Kroisa), antickém králi Lýdie. Nepřímým vzorem pro Stanzaniho libreto bylo dřívější francouzské libreto Philippa Quinaulta, které zhudebnil Jean-Baptiste Lully jako \"Atys\" v roce 1676. Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria.\n\nOpera \"Atys\" byla poprvé provedena v padovském Teatro Formagliari 6. června 1774. Je to poslední Myslivečkovo dílo spojené s městem Padovou, pro které složil tři oratoria a brilantní sérii houslových koncertů. Intenzitu Myslivečkovy práce na skládání oper v roce 1774 odráží skutečnost, že v \"Atysovi\" použil již dřívější předehru a několik svých starších árií. Pro operní centrum menšího významu, jako byla Padova, patrně nechtěl vynaložit větší péči. Obsazení bylo jedno z nejskromnějších - co do počtu i známosti účinkujících -, pro které komponoval poté, co založil svůj věhlas v Neapoli roku 1767 svým \"Bellerofontem\". O přijetí této opery v Padově ani o případných dalších nastudováních nejsou žádné zprávy.\n\n"}
{"id": "597050", "url": "https://cs.wikipedia.org/wiki?curid=597050", "title": "Eduard Dubský", "text": "Eduard Dubský\n\nEduard Dubský, vlastním jménem Eduard Neckář (19. listopadu 1911 Jihlava – 2. března 1989 Praha) byl český herec, strýc muzikanta a herce Václava Neckáře a jeho bratra Jana Neckáře.\n\nPo středoškolských studiích na gymnáziu nastoupil v roce 1931 k divadelní společnosti Marie Zieglerové, zde pak hrál dva roky. Jedinou sezónu pak prožil v někdejším Tylově divadle v pražských Nuslích. \nPoté následovala prezenční vojenská služba, po ní pak v letech 1935–1938 činnost u divadelní společnosti J. Bittla. V letech 1938–1940 hrál ve Východočeském divadle v Pardubicích. Od roku 1941 až do konce druhé světové války v roce 1945 byl hercem a režisérem ostravské činohry, odkud pak již natrvalo přešel do Prahy. Zde nejprve v letech 1945–1947 působil ve smíchovském v Realistickém divadle, posléze v letech 1948–1950 v Divadle státního filmu. Zbytek své kariéry, bezmála 35 let, hrál v Městských divadlech pražských, kde byl v angažmá od roku 1950 až do roku 1984. Zde velmi často vystupoval zejména v situačních či konverzačních komediích.\n\nJeště za války, kdy působil v Ostravě začal také natáčet filmy, zprvu se jednalo pouze o krátké snímky, které točil režisér Bořivoj Zeman ve Zlíně v Baťových ateliérech. Po válce se situace změnila, Bořivoj Zeman začal natáčet také celovečerní hrané filmy, což způsobilo, že v té době obdržel dvě větší filmové role v Zemanových snímcích \"Mrtvý mezi živými\" z roku 1946 a \"Nevíte o bytě?\" z roku 1947. Odstartovala tak jeho poměrně dlouhá filmová i televizní kariéra, během které vytvořil přes 50 dalších rolí, povětšinou se ale jednalo o menší nebo i epizodní role.\n\nKromě divadla a filmu šlo také o rozhlasového a dabingového herce.\n\nSpolečně se svým synovcem Václavem Neckářem si v roce 1979 zahrál drobnou roli ve snímku \"Pan Vok odchází\".\n\nJeho syn Rupert Dubský emigroval do Švýcarska, kde působil jako herec, režisér a libretista, jeho bratr Václav Neckář starší také působil u divadla, Václavovi synové resp. oba jeho synovci Václav a Jan Neckářovi se stali známými hudebníky.\n\n\n\n"}
{"id": "597051", "url": "https://cs.wikipedia.org/wiki?curid=597051", "title": "Andromaché (rozcestník)", "text": "Andromaché (rozcestník)\n\nJméno Andromachy – postavy z řecké mytologie, manželky Hektorovy je i názvem některých uměleckých děl: \n"}
{"id": "597053", "url": "https://cs.wikipedia.org/wiki?curid=597053", "title": "Pražské derby", "text": "Pražské derby\n\nPražské derby (či Derby pražských \"S\") je název pro fotbalové utkání mezi kluby AC Sparta Praha a SK Slavia Praha, které jsou historicky nejúspěšnějšími českými celky a velkými rivaly. Jak v minulosti, tak v současné době je Pražské derby nejatraktivnějším duelem Synot ligy. V historii samostatné české soutěže byl tento zápas až na pár výjimek jedním ze zápasů, které rozhodovaly o vítězi Gambrinus ligy. Do dnešního dne bylo těchto zápasů sehráno více než 250. Název \"pražské derby\" se může vztahovat i k jiným sportům, například k futsalu, kde oba kluby taktéž působí na vrcholné úrovni.\nUtkání Sparty a Slavie s dalšími pražskými kluby (nebo i utkání dalších pražských klubů mezi sebou) se většinou označuje jako \"malé pražské derby\".\n\nPrvní vzájemný zápas sehrály celky v březnu 1896 na Císařské louce s výsledkem 0:0. Sparta sice vstřelila gól, ale rozhodčí Rössler-Ořovský ho dodatečně po zápase odvolal, protože podle tehdejších pravidel musely oba celky souhlasit s góly. Slavia dodatečně nesouhlasila, gól nebyl uznán a nevraživost byla na světě.\n\nNejvětšího vítězství nad Spartou dosáhla Slavia v roce 1907 (9:1), nejvyšší výhra Sparty (8:1) se udála v roce 1952. Celková bilance je příznivější pro Spartu.\n\n (či Derby pražských \"S\") Název \"pražské derby\" se může vztahovat i k jiným sportům, například k lednímu hokeji, kde oba kluby taktéž působí na vrcholné úrovni.\n\n       Československá hokejová liga\n\n       Extraliga ledního hokeje\n\n      Play-off ELH\n\n"}
{"id": "597060", "url": "https://cs.wikipedia.org/wiki?curid=597060", "title": "Renaissance (hudební skupina)", "text": "Renaissance (hudební skupina)\n\nRenaissance je anglická progressive rocková skupina, nejvíce známá pro hit z roku 1978 „Northern Lights“, který byl v žebříčku UK top 10 a klasiku progressive rocku jako „Mother Russia“ a „Ashes Are Burning“.\n\n"}
{"id": "597064", "url": "https://cs.wikipedia.org/wiki?curid=597064", "title": "Bedřich Moser", "text": "Bedřich Moser\n\nBedřich Moser (5. března 1821 Mítov – 21. února 1864 Praha) byl český humorista, redaktor a vydavatel. Roku 1849 vydával oblíbené časopisy \"Brejle\" a \"Žihadlo\"; po jejich úředním zastavení působil řadu let v libereckém deníku \"Reichenberger Zeitung\". V letech 1861-63 obnovil vydávání satirických časopisů (\"Brejle, Šotek\"), ty byly ale kvůli politické satiře opět zastaveny a Moser odsouzen pro urážku českého i rakouského parlamentu. Zemřel před nástupem do vězení. Byl oceňovaný jako talentovaný politický satirik, autor populárních a dlouho tradovaných vtipů. Napsal také nepříliš zdařilý román \"Slepá paní\".\n\nNarodil se 5. března 1821 v Mítově u Plzně, v rodině lopatáře Oldřicha (Woldřicha) Mozra a jeho manželky Anny.\n\nMěl velký talent pro politickou satiru. Proslavil se v revolučním roce 1849, kdy vydával populární humoristicko-satirický časopis \"Brejle\". Měl takový ohlas, že Karel Havlíček Borovský upustil od vydávání \"Šotka\", obdobně zaměřené přílohy ke svým Národním novinám. Po třech měsících byl ale časopis úředně zastaven. Moser se pokusil místo toho vydávat \"Žihadlo\", ale už po prvním čísle byl v roce 1850 zatčen a vojenským soudem odsouzen k šestitýdennímu vězení.\n\nV období Bachova absolutismu určitou dobu přispíval do \"Prostonárodního listu\" a pak odešel do Liberce, kde pracoval v místních německých novinách (\"Reichenberger Zeitung\"). I jeho zásluhou zachovával tento list smířlivý postoj k Čechům. \n\nV roce 1861 se vrátil do Prahy, aby obnovil vydávání \"Brejlí\". Doba se ale mezitím změnila, dominantním časopisem se staly \"Humoristické listy\". Jejich vydavatel Josef Richard Vilímek nabízel Moserovi místo v redakci, ten ale odmítl, protože si chtěl zachovat nezávislost. Aby nepřišel o kauci, kterou musel jako vydavatel složit, snažil se vyhýbat politickým tématům. Úspěšný ale nebyl, \"Brejle\" byly v roce 1862 znovu zastaveny. Místo nich začal vydávat nový časopis – \"Šotek\". Vycházel od 1. dubna 1863 dvakrát měsíčně a měl asi 1000 předplatitelů.\n\n1. května 1863, ve třetím čísle \"Šotka\", vyšel článek \"Divadlo\", v němž se popisuje fiktivní divadlo na Malé Straně. Článek vyzněl jako urážka říšského i zemského sněmu, byť se o těchto institucích ani slovem nezmiňoval, a Moser byl obžalován z přečinu urážky na cti. Hlavní líčení se konalo u pražského trestního soudu 28. května 1863. Státní zástupce poukazoval na dvojsmyslné, případně (v souvislosti s divadlem) nelogické výrazy, jako např. „Valaši“ (označení Rumunů před rokem 1848; valaši ve smyslu koní obvykle v divadle nevystupují), hry \"Prázdná pokladnice, smutnohra\", \"Nešťastná vlast\", \"Konstituční cholera\" a \"Zpátečníci\" (žádná taková dramatická díla neexistují) či stěhování do Vídně (narážka na říšský sněm). Dále se mluvilo o pravici, levici a středu (v souvislosti s orchestrem) a o poháru, darovaném jednomu herci (přičemž krátce předtím dostal pohár jeden z poslanců). Moser, který dělal dojem unaveného a nemocného člověka, na svou obhajobu uvedl, že je vážně nemocný, užívá morfin, nemůže v noci spát, text psal na poslední chvíli před uzávěrkou a neměl čas si jej po sobě přečíst; podle něj je to nesmyslný článek a nepovedený vtip, který nemá žádnou souvislost s politikou. Soud mu neuvěřil a odsoudil ho k šestitýdennímu vězení, zostřenému půstem každého pátku. Zdůvodnění rozsudku uvádí, že samotné porovnání sněmovny a divadelní společnosti není trestné; urážlivé jsou ale pasáže, v nichž se Moser zmiňoval o hojném zastoupení intrikánů, nedostatku charakterů, objednání valachů pro větší zábavu apod. Tím vším přivedl poslance k veřejnému posměchu a potupě. Společně s ním byl souzen i majitel tiskárny Karel Seyfried, 43letý Němec původem z Bavorska, za přestupek z nedbalosti. Soud jej však osvobodil, protože jednak obsahu listu nerozuměl, jednak neměl povinnost ho kontrolovat. Moser se proti rozsudku odvolal, ale c.k. nejvyšší soud jeho odvolání 3. září 1863 zamítl.\n\nDo vězení nenastoupil ze zdravotních důvodů. Zemřel v neděli 21. února 1864 v 11 h dopoledne na srdeční chorobu. V době soudu byl ženatý a bezdětný. Roku 1890 vyzvalo několik českých časopisů milovníky satiry, aby finančně podpořili jeho vdovu, tehdy sedmdesátiletou, která žila v bídě v Uršulinské ul. 3 (dnes Voršilská) na rohu s Ostrovní a krátce předtím se při pádu zranila. V té souvislosti si veřejnost připomněla zásluhy zapomenutého humoristy, jehož některé vtipy byly tehdy stále známé.\n\nVedle příspěvků do časopisů napsal také román \"Slepá paní\" (1853). První díl byl čtenářsky úspěšný, mimo jiné kvůli proslulosti autora; kritika v \"Pražských novinách\" ho ale odmítla pro nedostatečné psychologické vykreslení postav, naivní děj a nesprávné zasazení do historických souvislostí. Bylo zřejmé, že jeho talentu odpovídají spíše kratší formy a o žádné další větší dílo se poté již nepokusil.\n\n\n"}
{"id": "597065", "url": "https://cs.wikipedia.org/wiki?curid=597065", "title": "Valašská rallye", "text": "Valašská rallye\n\nValašská rallye je automobilovou soutěží, jejíž první start se uskutečnil v roce 1982, resp. 16. - 17. října 1982. Tehdy byla zařazena do oblastního přeboru B a jejím pořadatelem byl AMK Vsetín - město. Tehdy se na start 226 km dlouhé rally postavilo 97 posádek z nichž šachovnicový praporek po projetí devíti rychlostních zkoušek uvidělo šedesát. V současnosti je Valašská rally součástí automobilových soutěží zařazených do seriálu podniků Mezinárodního mistrovství České republiky.\n\nCentrum Valašské rally bylo z města Vsetína následně přesunuto do Valašského Meziříčí. Start a cíl je pravidelně na náměstí Míru, kde je i sídlo městského úřadu, který poskytuje zázemí ředitelství soutěže, dispečinku i tiskovému středisku rally. Trať Valašské rally zavádí v současném období soutěžní posádky nejen na úseky vedoucí po komunikacích Vsetínska, ale rovněž Kroměřížska, Přerovska a Novojičínska, respektive je vedena po silnicích Zlínského, Olomouckého a Moravskoslezského kraje. Hlavní oblastí rally je však jednoznačně Valašsko.\n\nV posledních třech letech je dalších důležitým bodem Valašské rally město Kopřivnice. Na testovacím polygonu automobilky Tatra se nachází servisní zóna soutěže.\n\nValašská rally ValMez je od roku 2016 úvodním podnikem Mistrovství ČR v rally, je připravována v souladu s Mezinárodními sportovními řády a jejich přílohami, Všeobecnými předpisy pro rally mistrovství FIA, se Sportovními předpisy mistrovství FIA, v souladu s Národními soutěžními řády a podle Zvláštního ustanovení pořadatele a propozic schválených ASN. Ročník 2018 (23. - 25. března 2018) je kandidátským podnikem European Rally Trophy - Central pro rok 2019.\n\nPo AutoMotoKlubu Rallye Sport - Vsetín soutěž od roku 2015 zajišťuje společnost JTRT pro s.r.o., důležitou postavou je její jednatel a bývalý úspěšný soutěžní jezdec Jaromír Tomaštík. Při přípravě organizační tým spolupracuje s autokluby a organizacemi a institucemi nejenom na Vsetínsku, ale také v ostatních částech Zlínského kraje a na Přerovsku a Novojičínsku, respektive v Olomouckém a Moravskoslezském kraji.\n\nNejčastějšími vítězi Valašské rally jsou jezdci Ladislav Křeček a Roman Kresta. Každý z nich vyhrál uvedenou valašskou automobilovou soutěž v její dosavadní sedmatřicetileté historii celkem čtyřikrát. V počtu prvenství je dohání Jan Kopecký (tovární jezdec Škody Motorsport), který zatím všechny své starty na Valašce pomyslně přetavil ve zlato.\n\nNejúspěšnějším spolujezdcem v dosavadní historii Valašky je Petr Gross. Na nejvyšší stupeň vítězů se postavil celkem pětkrát. Dvakrát s jezdcem Pavlem Siberou, jedenkrát s Tomášem Hrdinkou a dvakrát s Romanem Krestou.\n\n\n"}
{"id": "597067", "url": "https://cs.wikipedia.org/wiki?curid=597067", "title": "Tillig", "text": "Tillig\n\nTILLIG Modellbahnen GmbH & Co. KG je německý výrobce modelových vláčků. Firma sídlí v německém městě Sebnitz a dodnes je předním vydavatelem železničních modelů v měřítku TT, ale vyrábí též modely v měřítku H0.\n\n"}
{"id": "597070", "url": "https://cs.wikipedia.org/wiki?curid=597070", "title": "Greillenstein (zámek)", "text": "Greillenstein (zámek)\n\nZámek Greillenstein je renesanční zámek v obecní části „Grellenstein“ obce Röhrenbach v okrese Horn v rakouské spolkové zemi Dolní Rakousy.\n\nPrvní písemná zmínka o Greillensteinu se datuje ze 13. století. První zmínka o ochranném hradu je z roku 1313, který byl v držení rodiny „Grellenů“. V roce 1479 bylo panství v držení pánů z „Dachbeckh“, později patřilo Hohenfelderům a pánům z „Volkra“. Od roku 1534 je Greillenstein v držení baronů (později hrabat) z Kuefsteinu, tehdy významnému členu rodiny velvyslanci a později vicedominovi v Horních Rakousích Johannu Ludwigu z Kuefsteina (1582–1656).\n\nPanství Greillenstein v roce 1534 koupil baron „Johann Lorenz z Kuefsteinu a jeho syn baron „Hans Georg III. z Kuefsteinu“ nechal ve druhé polovině 16. století starý hrad přestavět na stejném místě v dnešní zámek Greillenstein. K tomu byl povolán italský stavitel, který zámek v letech 1570–1580 postavil.\n\nGreillenstein byl postaven jako správní sídlo pro 3 panství (Feinfeld, Schauenstein a Greillenstein) ve Waldviertelu a stal se důstojným pro reprezentaci a letní sídlo pro rodinu.\n\nBylo to potřebné, protože Kuefsteins byl tehdy protestant a Hans Georg III. jako Vicedomus Dolních Rakous potřeboval místo, odkud by mohl vést svou úřední agendu.\n\nRoku 1618 spojená vojska císaře Ferdinanda II. (1578–1637) a bavorského vévodu Maxmilián I. Bavorský se tu shromáždila před bitvou na Bílé hoře u Prahy (1620). Vojevůdci v Greillensteinu plánovali několik dnů taktiku boje před nastávající bitvou. Krátce ke konci třicetileté války se tu zastavilo menší Švédské vojsko, ale škody nezpůsobili.\n\nMezi lety 1700 a 1720 zámek se 47 hektarů velkou oborou byl obohacen o vodní plochy s 24 barokními trpaslíky a byl vybudován nový příjezd. Ve dvoře bylo postaveno několik barokních váz podle návrhů Johnna Fischera z Erlachu (1656–1723). Vnitřní vybavení se většinou zachovalo v originálním stavu a bylo částečně doplněno.\n\nV 19. století se tu zdržoval umělec Franz Grillparzer (1791–1872), jehož sestřenice se provdala za tamního správce. Také se tu zdržoval Anton Romako (1832–1889), objevený hraběnkou Marií Magdou z Kuefsteinu.\n\nRoku 1945 po skončení války přesídlil hrabě Johann Ferdinand V. z Kuefsteinu se svou rodinou na Greillenstein. Až do roku 1960 bydlela rodina v zámku. Jeho syn hrabě Karl II. z Kuefsteinu se na čas přesídlil do přilehlé budovy na zámku.\n\nOd té doby je zámek zpřístupněn k prohlídce.\n\nZámek Greillenstein má čtyři křída kolem čtvercového atria. Má dvě Piano nobile. Na jižní straně je velká věž s bránou. Přes zámecký příkop je postaven most s barokními kamennými sochami. Před zámkem je velký anglický park založený v 17. a 18. století.\n\nKaple v jižní věži má jednotnou renesanční výbavu s hodinami, které jsou ve Waldviertelu ojedinělé. Slavnostní síň se nachází v západním křídle, \"Turecký sál\" s portrétem sultána Murada IV. (1610–1640) je v severním křídle. Zařízení \"Velké knihovny\" pochází částečně ze 17. století, kde je kazetový strop, který se dnes nachází jen na zámku Laxenburg, zatímco zařízení v \"Malé knihovně\" je z 16. století a je úplně zachovalé. Jsou tu uloženy staré soudní spisy z bývalého „zemského soudu\". V zámku jsou komíny a dveře ze 16. století, rokoková kamna, obrazy ze 17. až 19. století a mnoho dalších hodnotných exponátů.\n\n\n"}
{"id": "597071", "url": "https://cs.wikipedia.org/wiki?curid=597071", "title": "Jeffrey Weise", "text": "Jeffrey Weise\n\nJeffrey James \"Jeff\" Weise (8. srpna 1988 – 21. března 2005) byl americký student ze střední školy v Red Lake v Minnesotě a neonacista. Dne 21. března 2005 zavraždil devět lidí a pět zranil. Poté spáchal sebevraždu. Po masakru se mu začalo přezdívat \"Anděl smrti\".\n\nByl členem místní neonacistické strany (LNSGP) a na internet přidával obrázky a videa burcující proti menšinám.\n\nJeffrey Weise se narodil v Minneapolisu v Minnesotě. Když mu byly tři roky, dala ho matka do péče otce. Ten se později znovu oženil. Podle příbuzných byla jeho druhá žena Joanne násilnická alkoholička a fyzicky a psychicky týrala Jeffreyho.\nJeffreyho otec spáchal sebevraždu zastřelením roku 1997, což na Jeffreym zanechalo psychické následky a začal trpět depresemi. V roce 1999 se Joanne Weisová stala účastnicí autonehody, při níž utrpěla poškození mozku. Před nehodou pila. Od té doby byl Jeffrey v péči otcova dědečka. Jeho deprese se vyhrotily pokusem o sebevraždu roku 2004. Musel proto podstoupit psychiatrické vyšetření.\n\nJeffrey brzy začal navštěvovat střední školu v roce 2003. Podle spolužáků nejraději kreslil obrázky znázorňující druhou světovou válku.\n\nByl mlčenlivým posluchačem a stranil se lidí. Učitelé ho však také popisovali jako líného. Často se stával terčem šikany, nejčastěji kvůli černému oblečení, které denně do školy nosil. Na jejich posměšky obvykle nereagoval a moc často se nerval. Přáteli a rodinou byl popisován jako fanoušek metalové hudby. Údajně měl rád skupiny Rammstein, Korn, Marilyna Mansona a Johna Lennona.\n\nV březnu 2004 se však Jeffreyho chování zásadně změnilo. Při zpěvu americké státní hymny začal hajlovat. Byl poslán ke školnímu psychologovi, kterému vylíčil ultrapravicovou orientaci a obdiv k Adolfu Hitlerovi. Dne 20. dubna téhož roku byl Jeffrey vyloučen, aby přestal projevovat nacismus (vyhozen byl symbolicky právě na Hitlerovy narozeniny).\n\nDne 21. března 2005 přišel Jeffrey Weise ke svému spícímu dědečkovi s pistolí Ruger ráže .22 a ve spánku ho zastřelil. Není známo, kde pistoli získal, podle všeho ji však vlastnil již rok. Poté vzal pistoli Glock 23 a brokovnici Remington 12.\n\nPoté ve 14:45 místního času (19:45 SELČ) přijel s dědovým autem ke střední škole, odkud byl před rokem vyhozen. Přišel k hlavnímu vchodu budovy, kde se setkal se dvěma neozbrojenými strážci, z nichž jednoho zastřelil, zatímco druhý utekl. Poté Jeffrey pokračoval na chodbu. Vstoupil do učebny angličtiny, kde zastřelil tři studenty a učitele a další tři studenty zranil. Poté začal Jeffrey zápasit s jedním žákem, který se ho pokusil zneškodnit. Ostatní studenti toho využili a utekli, brzy však Jeffrey zápas vyhrál (píchl studenta tužkou) a vydal se za uprchlíky. Jiný student, který neutekl, se postaral o raněného.\n\nAsi v 14:52 se Jeffrey vrátil k hlavnímu vchodu, kde zabil dva studenty a další dva zranil. Poté se do budovy dostali policisté a zahájili přestřelku, která trvala asi čtyři minuty. Jeffrey nakonec ustoupil, protože byl postřelen do břicha a pravé paže. Nakonec zalezl pod lavici na chodbě, kde spáchal sebevraždu.\n\nTen den zemřelo 7 lidí, další 2 zemřeli v nemocnici. Jeffreyho činem se později inspirovali Charles Roberts, Čo Sung-hü, Peka-Eric Auvinen a Matti Juhani Saari.\n\nPodle okolí trávil Jeffrey obrovské množství času na internetu. Na stránky často ukládal obrázky zombie pod jménem \"Blades11\". Napsal i internetovou knihu \"Přeživší mrtvý\", který poukazuje o školním masakru z pohledu přeživší oběti, která se stává zombie. Děj je velice krutý a morbidní. Jeffrey text poslal na server Abovetopsecret.com.\n\nVytvářel také násilné flash animace a posílal je na internet (včetně společnosti Newgrounds), kde používal jméno \"Regret\". Jedna z jím vytvořených internetových her Střelba do terče zobrazuje jednotlivce, který střílí do lidí, odpaluje granátem auto, vraždí člena Ku-Klux-klanu a nakonec si prohání kulku vlastní hlavou. Animace je doprovázená zvuky rychlé střelby.\n\nKritik z Newgrounds na Jeffreyho hru napsal, že hra je ubohá a že by se měl jít léčit, na což Jeffrey odpověděl: \"\"Lol, ty zřejmě nepoznáváš rozdíl mezi fantazií a realitou. Tuhle věc jsem udělal z obdivu k násilí, tak nesuď moje duševní zdraví.\"\" Jeffrey na svém profilu v Newgrounds také napsal, že má rád dva filmy, Slon a Den nula, které se inspirovaly masakrem na Columbine High School.\n\nPoté udělal video Klaun, ve kterém klaun utrhne hlavu mladému muži.\n\nJeffrey také posílal zprávy na internetové fórum Osvobozenecké nacionálně socialistické zelené strany pod jmény \"NativeNazi\" a \"Todesengel\".\n"}
{"id": "597076", "url": "https://cs.wikipedia.org/wiki?curid=597076", "title": "Cinefilie", "text": "Cinefilie\n\nCinefilie je v čistě etymologickém smyslu slova láska k filmu. V rozšířeném významu cinefilie označuje intenzivní zájem o film, filmovou historii a filmovou teorii. Termín vznikl spojením slov cinema (jedno z několika označení pro film) a philia (jedno ze čtyř starořeckých slov pro lásku). Osoba s vášnivým zájmem o film se nazývá cinefil.\n\nJiž v období němého filmu, hlavně pak ve 20. letech minulého století, kdy němý film dosáhl svého vrcholu, se zakládaly filmové kluby, ve kterých mohli filmoví nadšenci mezi sebou diskutovat a vidět jinde nepromítané filmy. Počátkem zvukové éry filmu ve 30. letech přibývalo lidí se zájmem o staré filmy, což vedlo ke vzniku filmových organizací jako Cinémathèque française, prvního velkého archivu zaměřeného na shromažďování, zabezpečování a promítání filmových děl.\n\nSnad nejvíce pozoruhodná cinefilní komunita dvacátého století byla ta, která se utvořila v Paříži po druhé světové válce. Příliv zahraničních filmů, které byly zadrženy během okupace, stejně jako promítání tamějších filmových klubů a Cinémathèque française, vyvolal mezi mladými intelektuály zájem o světový film. Obecně lze říci, že cinefilové tohoto období vytvořili vzor pro budoucí generace filmových nadšenců tím, že se stejnou měrou zabývali starými i současnými filmy.\n\nMnoho těchto mladých intelektuálů, pravidelně navštěvujících filmová představení, se stalo filmovými kritiky a následně filmovými režiséry. Vzniklo tak filmové hnutí známé jako Francouzská nová vlna. Francois Truffaut, Jean-Luc Godard, Claude Chabrol, Éric Rohmer, Jacques Rivette a další podporovali zájem o filmy a osobnosti, kterým se nedostávalo zasloužené pozornosti. Zejména to byli režiséři F. W. Murnau, Robert Flaherty, S. M. Ejzenštejn, Jean Renoir, Jean Vigo, Orson Welles a Alfred Hitchcock. \n\nPočátkem 60. let se chození do kina stalo v Evropě a Americe módní záležitostí. Přibylo kin specializujících se na promítání klasických a zahraničních filmů. Ve Spojených státech se stal centrem cinefilní kultury zejména New York, díky široké distribuci filmů z celého světa. Režiséři jako Ingmar Bergman, Akira Kurosawa, Michelangelo Antonioni a Federico Fellini se zde těšili velké popularitě a ovlivnili mladou generaci filmových nadšenců, z nichž vzešli vůdčí osobnosti Nového Hollywoodu, jako například Martin Scorsese, Peter Bogdanovich, Francis Ford Coppola a Woody Allen.\n\nV 70. letech došlo také k rozvoji velkých filmových festivalů. K několika světovým festivalům, které existovaly již delší dobu, jako například festivaly v Berlíně, Benátkách a Cannes se připojily mezinárodní filmové festivaly v New Yorku, Chicagu, Torontu a Karlových Varech.\n\nKdyž začali být filmy na VHS a později na DVD běžnou záležitostí, cinefilie přestala být neoddělitelně spjatá s chozením do kina. Sledováním filmů doma získala cinefilie novou podobu a zároveň ztratila svůj dosud čistě veřejný charakter. Počátkem 21. století s nástupem internetu se podoba cinefilie proměnila znovu. Internet se stal populárním místem pro diskutování a zároveň významným distribučním kanálem samotných filmů, což umožňuje cinefilům po celém světě vidět filmy, které mnohdy nejsou v jejich zemi distribuovány v kinech ani na DVD. \n\nPo celou dobu historie filmu se objevovalo mnoho režisérů, kteří prohlubovali své znalosti o filmu pomocí pravidelného navštěvování kina a sledováním filmů namísto tradičního způsobu vzdělávání se na filmových školách či pracováním ve filmových studiích. Režiséři, kteří začínali jako cinefilové, jsou například Francois Truffaut, Quentin Tarantino, Jim Jarmusch, Paul Thomas Anderson, Wim Wenders či Aki Kaurismäki.\n"}
{"id": "597081", "url": "https://cs.wikipedia.org/wiki?curid=597081", "title": "Andromaché (Grétry)", "text": "Andromaché (Grétry)\n\nAndromaché (francouzsky Andromaque) je tříaktová klasicistní opera André Grétryho z roku 1780. Libreto napsal Louis-Guillaume Pitra podle stejnojmenné tragédie Jeana Racina z roku 1667. Premiéra proběhla v pařížské opeře 6. června 1780.\n\nGrétry byl v 70. letech 18. století znám jako nejúspěšnější skladatel žánru opéra comique, v pařížské Opeře (Académie Royale de la Musique) uvedl jen roku 1773 \"hrdinský balet\" (ballet héroïque) \"Kefalos a Prokris\" (\"Céphale et Procris\"), a to neúspěšně. Vážné opeře v té době v Paříži kraloval Christoph Willibald Gluck. Ke složení tradiční opery (\"tragédie lyrique\") vybídl Grétryho ředitel Opery v letech 1777-80 Pierre Jacques de Vismes du Valgay, který zásadním způsobem rozšířil repertoár této konzervativní instituce a snažil se navazovat na divadlo doby krále Ludvíka XIV. jak novým inscenováním oper z té doby (např. Lullyho), tak objednáváním oper na klasicistní náměty od Corneille a Racina. Pro Grétryho byla původně určena \"Ifigenie na Tauridě\", kterou však nakonec zhudebnili Gluck a Niccolò Piccinni. Místo toho dostal Grétry zakázku na zhudebnění Racinovy \"Andromaché\", která byla francouzskému obecenstvu dobře známa, neboť patřila k nejhranějším divadelním hrám té doby.\n\nLibretista Louis-Guillaume Pitra (1735-1818) zpracoval libreto s pietou k Racinovým veršům, omezuje se pokud možno na škrty a dramaturgické úpravy nezbytné pro hudební zpracování. Grétry se pustil do práce s nadšením a skládal s lehkostí; kompozice mu netrvala déle než jeden měsíc. Napsal o tom: \"K vyhotovení a sepsání partitury stačilo třicet dní, Je pravda, že jsem proti svému zvyku komponoval večer a zapisoval ráno. Autor libreta, Pitra, mne neopouštěl ani na okamžik. Toto dílo, vždy taženo kupředu krásou a rychlostí akce, vzniklo jediným tryskem. Jeho hříchem je možná až příliš vřelosti a těm, kteří je budou provádět, radím, aby tempa příliš neuspěchali.\"\n\nOpera tak byla hotova a připravena již roku 1778, její provedení však naráželo na překážky. V květnu 1778 bylo nutné zastavit již rozběhnuté zkoušky, neboť činoherní divadlo Comédie-Française, které mělo na uvádění Racinovy tragédie v Paříži monopol, podalo právní protest. Po vyřešení těchto záležitostí se vyskytly problémy s obsazením, takže nakonec byla \"Andromaché\" poprvé uvedena až 6. června 1780, již za ředitele Antoina Dauvergneho.\n\nPrvotní reakce nebyly příznivé. Jakékoli úpravy klasického Racinova textu byly považovány za opovážlivost. Grétryho hudba byla považována za málo osobitou a poplatnou Gluckovi, celkově bylo dílo považováno za příliš temné. Grétry se navíc soustředil na dramatické scény a divákům tak chyběly virtuózní árie, balety a jiná \"divertissements\". Naopak kritika vytýkala Grétrymu příliš velké využití sborů (rovněž v Gluckově duchu).\n\nZa jeden z důvodů počátečního neúspěchu opery byl považován příliš tragický konec. Skladatel a libretista proto třetí dějství zásadně přepracovali a doplnili happy-end: místo vražd, sebevražd a šílenství končila opera sňatkem, což navíc znamenalo větší zapojení baletu a výpravy. V této verzi dosáhla \"Andromaché\" lepšího úspěchu, který byl přerušen až požárem operního sálu v Palais Royal dne 6. června 1781. V Paříži již uvedena nebyla, našla však určitý ohlas ve Švédsku na dvoře frankofilního krále Gustava III.. Byla uvedena poprvé 22. července 1785 na královském zámku Drottningholm, poté se hrála od 3. listopadu 1785 přímo ve Stockholmu.\n\nOd té doby nebyla opera nikdy uvedena na jevišti. Zájem o ni obnovil až dirigent Hervé Niquet roku 2009 několika koncertními provedeními, původně vzniklými pro operní festivaly ve Schwetzingenu a Montpellieru. Téhož roku byla pořízena i první nahrávka \"Andromaché\". Ukazuje Grétryho operu zajímavý pokus o vypořádání se s tradicí francouzské tragické opery a současně s novými podněty vnesenými Gluckem a jeho operní reformou; přitom si však Grétry zachovává lehký melodický dar mistra komické opery, který jej od Glucka i ostatních současníků odlišuje a naopak ukazuje směrem k předromantické (Spontini, Méhul) a romantické opeře.\n\nSám Grétry se po mírném úspěchu \"Andromaché\" vrátil k tragickému oboru v \"Elektře\", kterou komponoval v letech 1781-82. Ta však nedošla provedení a Grétry se natrvalo vrátil ke komické opeře.\n\n\nNámětem je příběh Andromaché, manželky trojského reka Hektóra. Ta se stala po porážce Tróje kořistí a tedy otrokyní Pyrrha, syna Achilleova. Andromaché je zde spolu se svým malým synem Astyanaktem, který se podle věštby Kalchovy má stát mstitelem pádu Tróje. Pyrrhos je do Andromaché zamilován, ta jej však odmítá, věrna památce svého manžela. Pyrrha naopak miluje Hermioné, do níž je zase zamilován Orestés.\n\n(Velká síň v Pyrrhově paláci) Hermionino služebnictvo se ji snaží přesvědčit, že se Pyrrhova láska vrátí k ní (sbor \"Cessez de répandre des larmes\"), Hermione v to ale nedoufá (recitativ \"C'est le seul espoir qui me reste\" a árie \"Si, fidèle au nœud qui l'engage\"). Na Pyrrhův dvůr se dostavuje Orestés s delegací Řeků a požaduje vydání Astyanakta, jehož smrt má odčinit vraždy spáchané jeho otcem (pochod Řeků a árie Oresta se sborem \"Au vainquer des Troyens... Livrez à notre courroux\"). Pyrrhos, který je ale do Andromaché zamilován, odmítne dítě vydat. Vypráví o tom Andromaché (\"Ils me menacent de leurs armes\") a znovu se jí dvoří (\"Votre vainqueur baigne de larmes... Ah! dites-moi que j'espère\"). Andromaché jej však odmítá vyslyšet, znovu se utíkajíc ke vzpomínce na Hectora (\"Murs sacrés! que n'a pu conserver mon Hector\") a posílajíc Pyrrha zpátky k Hermioné (duet \"Retournez à la fille d'Hélène\"). Rozzlobený Pyrrhos hrozí pomstít se na jejím dítěti (árie \"Ah! c'en est fait, cruelle!... Je m'applaudis de ma victoire\") a navrací se k Hermioné, k jejímu nadšení a k zoufalství Oresta (finále s Hermioniným ariosem \"Dieu, que cet aveu me flatte!\").\n\n(Moře s loděmi řeckých vyslanců) Řekové se pokoušejí uklidnit Orestův hněv (\"Modérez ce transport jaloux\"), ten je však rozhodnut unést Hermioné i proti její vůli (árie \"Je perds pour jamais ce que j'aime\"). Hermioné přichází a radostně se připravuje na sňatek s Pyrrhem (\"Régnez à jamais dans mon âme\"). Andromaché ji prosí o slitování nad ní a jejím synem, ale Hermioné se jí vyhýbá. Andromaché ví, že by syna zachránila povolností vůči Pyrrhovi, ale nedokáže se rozhodnout (\"Pyrrhus de mon Hector serait le successeur?... «Chère épouse», dit-il, «je te laisse ce gage»\"). Přichází Pyrrhos předat Astyanakta Řekům. Andromacha a její služebnictvo jej naposledy prosí, aby tak nečinil, a loučí se s Astyanaktem (\"Laissez moi baigner de mes larmes\"). Pyrrhos je dojat a vyhoví (\"À votre fils, je servirai de père\"). Andromaché poté z vděčnosti souhlasí se sňatkem. Hermioné přichází s vlastním svatebním průvodem (sbor \"C'est pour l'hymen d'une immortelle\") a změna Pyrrhovy náklonnosti ji smrtelně urazí. Přesvědčí tedy zdráhajícího se Oresta, aby Pyrrha zavraždil, chce-li její lásku.\n\n(Místo s cypřiši a jinými smutečními stromy a s hrobkou Hektora v popředí) Andromaché se naposledy loučí s hrobem Hektorovým před sňatkem s Pyrrhem (\"Ombre chérie, ombre sacrée\"), ke kterému sice svolila, ale je rozhodnuta ihned po obřadu spáchat sebevraždu, aby tak zůstala věrna památce Hektora. Hermioné v šíleném hněvu očekává smrt Pyrrha, kterého nyní nenávidí (\"Quel spectacle cruel!\"). Ke svatebnímu obřadu (sbor \"Chantons, célébrons l'hyménée\") se dostavují ozbrojení Řekové v čele s Orestem. Když Pyrrhos ohlásí Astyanakta jako budoucího trojského krále, rozzuří tím Řeky a v nastalé potyčce Orestés Pyrrha skutečně zabije (mimo scénu). Orestés oznamuje hrdě svůj skutek Hermioné a čeká odměnu. Ta je však zděšena skutkem, který vyvolala, a označuje Oresta za zločince. Orestes je zmaten náhlým obratem (\"Est-ce Hermione?... Et que viens-je d'entendre?\"), a když se dozvídá, že Hermioné spáchala sebevraždu nad Pyrrhovým tělem, je zachvácen šílenstvím a prchá před Erínyemi (\"Non, non, cruels, amis perfides... Filles d'enfer, vos mains sont-elles prêtes?\"). Zdrcení řečtí bojovníci litují tragického konce (sbor \"Diex implacables, dieux vengeurs\").\nPo více než dvou stoletích zapomnění byla opera opět uvedena v roce 2009 na několika evropských scénách pod vedením Hervého Niqueta. Z tohoto představení byla pořízena též nahrávka na CD u společnosti Glossa (GCD 921620). Sbor a orchestr Concert Spirituel, posílené sborem Les Chantres du Centre de Musique Baroque de Versailles, diriguje Hervé Niquet, zpívají (Andromaché:) Karine Deshayes, (Hermioné) Maria Riccarda Wesseling, (Pyrrhos) Sébastien Guèze, (Orestes) Tassis Christoyannis, (Fénix, Řek) Matthieu Heim, (Řekyně) Élodie Hache, (Řek) Edmond Hurtrait.\n\n\n"}
{"id": "597082", "url": "https://cs.wikipedia.org/wiki?curid=597082", "title": "Caroline Reynoldsová", "text": "Caroline Reynoldsová\n\nCaroline Reynoldsová je fiktivní politička ze seriálu Útěk z vězení. Poprvé se objevila již v první sezóně. Nejdřív jako tajemná postava komunikující přes telefon s vládními agenty a posléze jako viceprezidentka USA Caroline Reynoldsová. Později po smrti prezidenta se stává prezidentkou USA. Doba její funkce prezidentky je ovšem velmi krátká, protože se ihned po necelém roce rozhodne rezignovat na post prezidenta Spojených států.\n\nSteadman - je Carolinin bratr, který je fiktivně zavražděný a za jeho vraždu má být Lincoln Burrows jako odsouzený vrah popraven. Steadman je nadále držen svou sestrou a jejími agenty v odlehlé vile někde uprostřed Montany. Zde jej nalezne Veronica Donovanová, která je však na místě zastřelená. Po nějaké době ho unese Lincoln Burrows a jeho bratr Michael Scofield a žádají ho, aby vystoupil na veřejnosti a omluvil se. Steadman však radši spáchá sebevraždu.\n\nPani Steadmanová - je Carolinina bývalá švagrová. Objevila se zde jen jednou, aby poskytla Veronice informace o Steadmanovi.\n\nAgent Kellerman - je vládní agent, který měl ke Caroline milostný vztah, poté co jej však zradila ji opustil a přidal se na Scofieldovu stranu.\n\nAgent Kim - je Carolinina osobní stráž, který se stará o její bezpečnost po dobu jejího prezidentování. Snažil se o dopadení Scofielda a Burrowse, po nějaké době je zavražděn v Panamě.\n\nCaroline ještě jako viceprezidentka ze všeho nejvíc usiluje o Burrowsovu smrt a post prezidenta USA. Má na svědomí vraždu Burrowsovi exmanželky a jejího přítele, křivé obvinění jeho syna z vraždy a vraždu prezidenta USA. Díky prezidentově náhlému úmrtí se stává prezidentkou.\n\nCaroline je vydírána Scofieldem, který zachytil její telefonát s jejím bratrem po jeho již údajné smrti. Caroline mu za to, když nezveřejní telefonát, slibuje prezidentskou milost pro něj i pro bratra. Caroline, stejně jako Scofield, vydírá i agent Kim, proto se rozhodne odstoupit z funkce prezidentky Spojených států. Tímto je její postava už uzavřená a Caroline se nadále už nevyskytuje.\n"}
{"id": "597084", "url": "https://cs.wikipedia.org/wiki?curid=597084", "title": "Kotrimoxazol", "text": "Kotrimoxazol\n\nKotrimoxazol (INN), též ko-trimoxazol nebo zkráceně SXT, TMP-SMX, TMP-SMZ či TMP-sulfa, je chemoterapeutikum složené z trimethoprimu a sulfamethoxazolu v poměru 1 : 5. Používá se pro léčbu různých bakteriálních infekcí. Je k dispozici jako generikum a prodává se například pod značkami Septra, Bactrim nebo Biseptol. Některé zdroje uvádějí, že jde o léčivo baktericidní, jiné o něm hovoří jako o bakteriostatickém.\n\nSynergie mezi trimethoprimem a sulfamethoxazolem byla poprvé popsána v rámci série \"in vitro\" a \"in vivo\" experimentů publikovaných koncem 60. let 20. století. Trimethoprim a sulfamethoxazol mají větší účinek, pokud se podávají společně než při podání každé látky samostatně. Důvodem je, že inhibují odlišné následné kroky v dráze syntézy kyseliny listové.\n\nNení jasné, zda k této synergii dochází při dávkách používaných u lidí, protože při koncentracích zjišťovaných v krvi a tkáních je poměr trimethoprimu k sulfamethoxazolu 1 : 20, tedy méně než je poměr 1 : 5 potřebný k tomu, aby se synergie \"in vitro\" projevila.\n\nSulfamethoxazol působí jako inhibitor (falešný substrát) dihydropteroátsyntetázy. Sulfonamidy jako sulfamethoxazol jsou analogy kyseliny \"p\"-aminobenzoové (PABA), a proto jsou kompetitivními inhibitory enzymu, inhibují produkci dihydropteroátu.\n\nTrimethoprim účinkuje interferencí s účinkem bakteriální dihydrofolátreduktázy, čímž inhibuje syntézu tetrahydrofolátu.\n\nKyselina listová je esenciální prekurzor při \"de novo\" syntéze nukleosidů thymidinu a uridinu pro DNA, resp. RNA. Bakterie nejsou schopny zachytávat kyselinu listovou z prostředí (tj. z hostitele), a proto jsou závislé na své vlastní syntéze. Inhibice enzymu připravuje bakterii o dvě báze potřebné pro replikaci a transkripci DNA.\n\nO kotrimoxazolu se tvrdilo, že je při léčbě bakteriálních infekcí účinnější než každá z jeho složek samostatně, bylo to však později zpochybněno. Protože je navíc spojen s vyšším výskytem nežádoucích účinků (včetně alergických reakcí), jeho používání bylo v mnoha státech omezeno na velmi specifické situace, pro které byla prokázána jeho účinnost. Může být účinný u různých infekcí horních a dolních dýchacích cest, ledvin a močových cest, trávicí soustavy, infekcí kůže a ran, při sepsi a jiných infekčních onemocněních způsobených citlivými organismy. Globální problém rozvíjející se rezistence vedl v poslední době k obnově zájmu o použití kotrimoxazolu v mnoha zdravotnických zařízeních.\n\nMezi specifické indikace patří:\n\nKotrimoxazol nemá žádný účinek proti samotnému HIV, používá se ovšem jako profylaxe proti pneumonii způsobené \"Pneumocystis carinii\" u pacientů s oslabenou imunitou. Snižuje také výskyt malárie o 25 %.\n\n\n\n\nExistují určité obavy ohledně používání kotrimoxazolu, jsou ovšem spojovány jak s častými slabými alergickými reakcemi, tak s vážnými nežádoucími účinky, například Stevens-Johnsonovým syndromem, myelosupresí, mydriázou, agranulocytózou a s těžkým poškozením jater (cholestatická hepatóza, hepatitida, nekróza, náhlé selhání jater). Kvůli vytěsňování bilirubinu z albuminu se zvyšuje riziko kernikteru u plodu během posledních 6 týdnů těhotenství. Byly hlášeny také poruchy ledvin až jejich selhání a anurie. Tyto vedlejší účinky se objevují hlavně u starších osob a mohou být smrtelné (Joint Formulary Committee, 2004). Kyseliny listová a folinová byly shledány rovnocenně účinné při redukci nežádoucích účinků kotrimoxazolu. Proto pokud nebudou nalezeny nové důkazy pro to, že by dražší kyselina folinová byla účinnější, zůstává preferovanou metodou léčby podávání kyseliny listové.\n\nV některých zemích se kotrimoxazol přestal používat kvůli svým toxickým účinkům.\n\nProto současná pravidla Committee on Safety of Medicines (CSM) doporučují omezit použití kotrimoxazolu na tyto případy:\n\n"}
{"id": "597087", "url": "https://cs.wikipedia.org/wiki?curid=597087", "title": "Rande s panem Bendou", "text": "Rande s panem Bendou\n\nRande s panem Bendou je název čtvrtého studiového alba pražské rockové hudební skupiny Wohnout. Bylo vydáno roku 2004.\n\n"}
{"id": "597088", "url": "https://cs.wikipedia.org/wiki?curid=597088", "title": "Cundalla", "text": "Cundalla\n\nCundalla je debutové studiové album skupiny Wohnout z roku 1999.\n\n"}
{"id": "597089", "url": "https://cs.wikipedia.org/wiki?curid=597089", "title": "Pavel Grohman", "text": "Pavel Grohman\n\nPavel Grohman (7. dubna 1970 Jičín – 25. července 2008 nedaleko Vamberka) byl český bubeník. Společně se svým spolužákem ze základní školy Michalem Malátným byl zakládajícím členem skupiny Chinaski. Společně založil na konci osmdesátých let skupinu Starý Hrady, ze které se později stala skupina Starý hadry. Ta se v polovině devadesátých let přejmenovala na Chinaski podle postavy z knih Charlese Bukowského. Pavel Grohman ještě jako člen Starých hadrů bubnoval na počátku 90. let i ve skupině Zirkus Odvážná srdce, která spojovala rock s dechovou sekcí. Natočil s ní jedno album. Měl manželku Lucii a dva syny Jáchyma a Filipa. Miloval motorky a láska k nim se mu stala osudnou.\n\nDne 25. července 2008 zahynul při dopravní nehodě na své motorce Ducati na silnici I/11 mezi Vamberkem a Žamberkem u odbočky na obec Peklo nad Zdobnicí ve východních Čechách. Podle policie jel Grohman ve směru od Vamberku a s největší pravděpodobností předjížděl ve chvíli, kdy před ním jedoucí vůz odbočoval vlevo. Po srážce s vozidlem byl odmrštěn na kmen stromu a utrpěl vážná zranění, kterým podlehl ve vrtulníku cestou do královéhradecké nemocnice.\n"}
{"id": "597091", "url": "https://cs.wikipedia.org/wiki?curid=597091", "title": "Lupénková pila", "text": "Lupénková pila\n\nLupénková pila, častěji pilka, je druh pily sestávající z pružného pevného rámu ve tvaru \"U\" s rukojetí, opatřeného na obou koncích dvěma upevňovacími mechanismy, kterými se do rámu uchycuje pilový list. Lupénkovou pilkou lze řezat dřevo, plast, kov i další materiály, pokud jejich tvrdost nepřesahuje tvrdost listu. Lupenková pilka je základním nástrojem zlatníků, hodinářů, truhlářů a příbuzných profesí, nachází uplatnění i v modelářství.\n\nLupénková pilka byla vynalezena pravděpodobně někdy v polovině 16. století s rozvojem metalurgie a využití pružiny v hodinách. Tento kus kovu nebyl kován ale válen, proto poskytoval dostatečnou pevnost a pružnost při řezání. Pila podobného tvaru byla s jistotou používána již dříve, nejspíše již za Římské říše, avšak neposkytovala tak tenký a čistý řez. Lupénková pila byla v minulosti využívána i v kombinaci se speciálním stojanem vynalezeným kolem roku 1780, zvaným francouzsky \"chevalet de marqueterie\" (doslova „marketerský stojan“). Ten usnadňoval práci držením kolmého řezu. Později tuto pilu nahradila mechanizovaná dekupírka.\n\nRámy mívají různou hloubku, která určuje maximální dráhu přímého řezu a obecně dosah pilky. Jejich rozteč je buď pevná, odpovídající standardní délce pilového listu, a nebo nastavitelná, aby šlo zužitkovat i zlomené listy. Materiálem je nejčastěji ocel, kvůli snížení hmotnosti často i tvrzené profily ze slitin hliníku. Upevňovací mechanismus je nejčastěji plíšek přitahovaný křídlovou matkou k rámu, někdy též otvor, do nějž se list zasune a upevní šroubem.\n\nListy jsou kalené, tenké, ploché plátky kovu opatřené na jedné straně ozubením, nebo kalené dráty s ozubením spirálovitě po obvodu. Podle hrubosti se pilky označují (od nejjemnější po nejhrubší: 8/0, 7/0, 6/0, 5/0, 4/0, 3/0, 2/0, 1/0, 00, 0, 1, 2, 3, 4, 5, 6).\nBěžně užívané jsou hrubosti cca od 4/0 do 3, jemnější listy slouží k přesné detailní práci zlatníků a hodinářů, hrubší se používají spíše k řezaní nekovových materiálů. Pravidlem je však, že na tloušťku materiálu by měly být 2–3 zuby. \n\nNěkteří výrobci toto značení nedodržují a dodávají pouze několik málo velikostí označených přibližně a nebo konkrétním rozměrem řezné dráhy, často také rozlišují pilky \"na kov\" a \"na dřevo\". U listů renomovaných výrobců zaměřených na profesionální nástroje takové rozlišení nemá význam, neboť jsou použitelné univerzálně.\n\nList se upevňuje do rámu nejprve na jednom konci, poté se rám mírně stlačí a list upevní na druhém konci. Upevněný list musí být optimálně napjatý – příliš volný a nebo napjatý list je při práci náchylnější k přetržení. List se zásadně upevňuje tak, aby zuby směřovaly k rukojeti, tj. aby zabíraly při tahu směrem k sobě. \n\nPráce s lupenkovou pilkou není fyzicky namáhavá, ale vyžaduje jistou ruku. Křečovité držení nebo přílišný tlak způsobí prasknutí listu. Pilka je držena kolmo k řezanému materiálu, materiál je ubírán jen při tahu dolů. U rovných řezů je možno pilku naklonit směrem dopředu, náklon do strany vede, zejména u silnějšího materiálu, vede nejčastěji k přetržení listu. Při řezání se doporučuje list lubrikovat olejem nebo včelím voskem, i když piliny zachycené na oleji mohou znesnadňovat sledování narýsované linie řezu. Pro usnadnění začátku řezu, se materiál zařízne pilníkem.\n\nKromě řezů od kraje materiálu lze lupénkovou pilkou vyřezávat i vnitřní tvary. V příslušném místě materiálu se navrtá otvor, kterým se list uchycený na jednom konci rámu provlékne a uchytí do konce druhého. Jemné listy upnuté v rámu lze na obtížně dostupných místech užít i jako miniaturní pilník.\n"}
{"id": "597093", "url": "https://cs.wikipedia.org/wiki?curid=597093", "title": "František Táborský (kytarista)", "text": "František Táborský (kytarista)\n\nFrantišek Táborský (* 2. května 1974, Praha) je český kytarista, zpěvák, autor hudby (\"Stejně jako já\", \"1. Signální\", \"Jaxe\", \"Drobná paralela\", \"Můj svět\", \"Láskopad\"). \n\nV letech 1988–1992 studoval na gymnáziu Litoměřická v Praze 9 Prosek. V roce 2002 úspěšně ukončil studia na Právnické fakultě University Karlovy. Od roku 1996 je členem skupiny Chinaski. Dříve působil ve skupinách Tupá Kudla, Dítě v prášku a jako kytarový technik Roberta Kodyma. \n\nMá dvě děti - Františka (2011) a Joriku (2007). Působí ve skupině i jako kapelník.\n\n"}
{"id": "597094", "url": "https://cs.wikipedia.org/wiki?curid=597094", "title": "Zhořelecká smlouva", "text": "Zhořelecká smlouva\n\nZhořelecká smlouva, plným názvem Smlouva mezi Německou demokratickou republikou a Polskou lidovou republikou o vyznačení stanovené a existující německo-polské státní hranice (německy \"Görlitzer Abkommen\", plným názvem \"Abkommen zwischen der Deutschen Demokratischen Republik und der Republik Polen über die Markierung der festgelegten und bestehenden deutsch-polnischen Staatsgrenze\", polsky \"Układ zgorzelecki\", plným názvem \"Układ między Rzeczpospolitą Polską a Niemiecką Republiką Demokratyczną o wytyczeniu ustalonej i istniejącej polsko-niemieckiej granicy państwowej\") je smlouva o demarkaci německo-polské státní hranice, uzavřená 6. července 1950 mezi Německou demokratickou republikou a Polskou lidovou republikou v polském městě Zgorzelec (bývalé východní předměstí města Zhořelec).\n\nPodpis smlouvy navazoval na varšavskou deklaraci vlád obou států, přijatou 6. června 1950. Smlouva potvrdila tehdejší existující německo-polskou hranici na linii Odra-Lužická Nisa, stanovenou rozhodnutími jaltské a postupimské konference.\n\nV Západním Německu byla německo-polská hranice na linii Odra-Lužická Nisa označována za pouhou demarkační linii a polská území od této linie až po bývalou hranici druhé Polské republiky a Německé říše byla označována jako německá území pod polskou správou. Od uzavření tzv. Varšavské smlouvy mezi Polskem a Západním Německem v roce 1970 nicméně Západní Německo fakticky územní nároky vůči Polsku nevznášelo. Spolková republika Německo formálně uznala německo-polskou hranici v roce 1990 smlouvou o německo-polské státní hranici, uzavřenou na základě smlouvy o konečném uspořádání ve vztahu k Německu.\n\n"}
{"id": "597096", "url": "https://cs.wikipedia.org/wiki?curid=597096", "title": "In the Flesh (turné)", "text": "In the Flesh (turné)\n\nIn the Flesh bylo třetí sólové turné britského baskytaristy a zpěváka Rogera Waterse. Čtyři části tohoto celosvětového turné byly uspořádány postupně v letech 1999–2002. Nepočítaje jednorázovou akci \"The Wall - Live in Berlin\" (1990) a několik dalších menších vystoupení, jednalo se o první Watersovy koncerty od roku 1987, kdy uspořádal turné Radio K.A.O.S..\n\nNa koncertech v roce 2000 bylo natočeno živé album \"In the Flesh\" i stejnojmenný videozáznam.\n\nWaters pro svoji doprovodnou kapelu využil řadu hudebníků, kteří se již podíleli na jeho albech či koncertech. Obsazení skupiny se částečně lišilo podle let.\n\n\nNa koncertech v roce 1999 nehrál žádný saxofonista, roku 2000 se saxofonisté se střídali: Mike MacArthur (2. června), Ed Calle (3. června), Wayne Jackson (trubka 6. června), Andrew Love (saxofon 6. června), Tim Gordon (7. června), Shelley Carroll (10., 11. a 13. června), Don Menza (16., 17. a 19. června), Steve Tavaglione (21., 22. a 24. června), Norbert Stachel (25. a 27. června), Eric Walton (30. června a 1. července), Mark Harris (3. července), Steve Eisen (6. července) a Mel Collins (8. – 16. července). Na turné v roce 2002 byl již jediný hráč na dechové nástroje – Norbert Stachel.\n\nHost na koncertech 26. a 27. června 2002:\n\nSetlist byl ve všech třech letech i přes obměny podobný. Jádro vystoupení tvořily Watersovy písně z jeho působení ve skupině Pink Floyd, které byly doplněny několika skladbami z jeho sólových alb, především z poslední studiové desky \"Amused to Death\" (1992). V letech 2000 a 2002 kapela odehrála jako jeden z přídavků nové písně Rogera Waterse – „Each Small Candle“ (v letech 2000 a 2002) nebo „Flickering Flame“ (v roce 2002).\n\n\n\n\n – Od koncertu 31. července 1999 včetně byly skladby „The Happiest Days of Our Lives“ a „Another Brick in the Wall, Part II“ přesunuty z konce druhé poloviny koncertu na začátek první poloviny mezi „Another Brick in the Wall, Part I“ a „Mother“.\n\n\n\n\n\n\n\n – Od koncertu 4. května 2002 včetně byla skladba „Set the Controls for the Heart of the Sun“ přesunuta ze začátku druhé poloviny koncertu do středu první poloviny mezi „Dogs“ a „Shine On You Crazy Diamond (Parts I–V)“.\n\n – Vynechány skladby „Get Your Filthy Hands Off My Desert“, „Southampton Dock“, „Set the Controls for the Heart of the Sun“, „Welcome to the Machine“, „5:06 AM (Every Stranger's Eyes)“ a „The Bravery of Being Out of Range“.\n"}
{"id": "597099", "url": "https://cs.wikipedia.org/wiki?curid=597099", "title": "Levitron", "text": "Levitron\n\nLevitron je magnet, který se vznáší v magnetickém poli jiného magnetu. Levitron byl objeven v roce 1983 Royem Harriganem. \n\nPrincip levitronu je takový, že se menší magnet roztočí v pozici, ve které se odpuzuje s větším magnetem v podložce. Za normálních okolností by se menší magnet přitáhnul opačným pólem k magnetu v podložce, ale pokud se menší magnet točí, jeho úhlový moment směřuje vzhůru, a tak magnet setrvává ve svislé poloze. Menší magnet levituje v takové výšce, ve které se rovná odpudivá síla mezi menším a větším magnetem síle tíhové, působící na menší magnet.\n\nPrincip levitronu se zatím využívá při výrobě hraček, jako například levitující káča. Naproti tomu je v případu poměrně populárních levitujících glóbusů princip jejich nadnášení odlišný (rotace není nutná, nezbytný je řídicí systém se zpětnou vazbu skrytý ve stojanu glóbusu). U nás zatím tyhle hračky nejsou k dostání v takovém množství, jako třeba v Japonsku.\n\nOd roku 1994 do roku 1999 se prodalo 750.000 kusů.\n"}
{"id": "597111", "url": "https://cs.wikipedia.org/wiki?curid=597111", "title": "Opce (finance)", "text": "Opce (finance)\n\nOpce je smlouva mezi prodávajícím a kupujícím, která dává kupujícímu právo (neukládá mu však povinnost) prodat nebo koupit od prodávajícího konkrétní aktivum (tzv. podkladové aktivum) za konkrétní cenu kdykoliv až do data vypršení kontraktu.\n\nOpce se zásadně liší od ostatních finančních derivátů tím, že protistrany si „nejsou rovny“. Kupující opce (v dlouhé pozici) má právo si vybrat, zda opci uplatní či nikoli. Prodávající opce (v krátké pozici) podle toho musí nebo nesmí plnění uskutečnit. Vlivem tohoto není hodnota opce na počátku nulová (u ostatních derivátů by na počátku nulová při absenci kreditního rizika, zprostředkujících nákladů, marží apod. byla), ale kupující platí prodávajícímu tzv. opční prémii (která je cenou opce), jež je odměnou pro prodávajícího za jeho znevýhodněnou pozici. \n\nOpce může být buď kupní (\"call\"), nebo prodejní (\"put\"), což znamená buď právo koupit, či prodat. Kombinací s long a short dostáváme 4 různé pozice v opci.\n\n\n\n\n\nOpce se ještě dělí na evropské a americké (toto označení je pouze historické, nyní se na obou kontinentech používají oba typy). Kupující evropské opce má právo opci uplatnit v jeden moment – při její splatnosti. Vedle toho kupující americké opce má právo opci uplatnit kdykoli od data sjednání do data splatnosti opce. Dalším druhem jsou binární opce.\n\nObchodovat s opcemi je možno burzovně i na OTC trhu, tedy mimoburzovně:\n\nČtyři základní pozice se v praxi vzájemně kombinují a je tedy možné vytvářet mnoho různých strategií podle očekávání budoucího vývoje trhu, přístupu investora atd. Nejznámější kombinace základních pozic jsou:\n\nOpční prémie je cena, za kterou si držitel opce kupuje u vypisovatele právo odstoupit od smlouvy. Opční prémie sehrává rozhodující roli při odvození zisků a ztrát vyplývajících z dané opce. Nejdůležitější faktor, který determinuje výši opční prémie je tržní úroková míra. Pro objasnění lze využít princip nákladů obětované příležitosti. Majitel kupní opce zaplatí za bazický instrument realizační cenu až v době uplatnění této call opce. Do té doby finanční prostředky na nákup bazického instrumentu nepotřebuje, a proto je může zapůjčit, z čehož mu plyne odměna ve formě úroku. Vzestup tržních úrokových měr je pro majitele call opcí výhodný, a proto dochází k vzestupu ceny call opcí, tedy jejich opční prémie. V případě put opcí není vliv stejnosměrný. Majitel put opce musí teoreticky koupit bazický instrument a držet ho až do doby uplatnění opce. Nemůže zapůjčit svoje finanční prostředky, protože jsou vázány, a tím přichází o odměnu ve formě úroku. Vzestup tržní úrokové míry tedy vede k poklesu ceny put opcí.\nOpční prémie má dvě složky:\n\nZpeněžitelnost opce opisují 3 různé stavy, které může opce mít:\n"}
{"id": "597112", "url": "https://cs.wikipedia.org/wiki?curid=597112", "title": "Aetius (Mysliveček 1775)", "text": "Aetius (Mysliveček 1775)\n\nAetius (v italském originále Ezio) je italská opera ve třech dějstvích českého skladatele Josefa Myslivečka. Je to jeho první zhudebnění tohoto libreta italského básníka Pietra Metastasia, které bylo poprvé provedeno roku 1728 s hudbou Pietra Auletty a které bylo v Myslivečkově době jedním z nejoblíbenějších Metastasiových děl. Děj je postaven na událostech ze životů pozdně antického římského císaře Valentiniana III. a jeho generála Aetia. Při zpracování této látky Mysliveček libreto patrně zkrátil a upravil podle stávajícího vkusu, tyto úpravy však nelze spolehlivě identifikovat. Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria. Mysliveček se k námětu vrátil o dva roky později, když napsal stejnojmennou operu pro dvorní divadlo v Mnichově.\n\nAetius byl poprvé proveden v neapolském divadle Teatro San Carlo dne 30. května 1775 na počest jmenin neapolského krále Ferdinanda. Byla to poslední z brilantní série čtyř oper složených Myslivečkem pro toto divadlo v letech 1773-75, přičemž příležitost k uvedení druhé verze \"Démofoóna\" a \"Aetia\" poskytla okolnost, že Johann Christian Bach nebyl schopen splnit operní zakázku od ředitelství dvadla. Neapolská hudební veřejnost \"Aetia\", stejně jako tři předchozí opery, přijala velmi příznivě. Obsazení bylo vynikající, jak odpovídalo standardu v Teatro San Carlo; zahrnovalo slavného kastráta Gaspara Pacchierottiho v titulní úloze.\n\n\"Aetius\" byl po \"Montezumovi\" druhou novodobě oživenou Myslivečkovou operou. Při příležitosti 200. výročí narození skladatele roku 1937 ji nastudovala (v silně zkrácené verzi) pražská konzervatoř a provedla ji ve Stavovském divadle.\n\nVelmi schopný, ale poněkud pyšný a svéhlavý Aetius, velitel římské armády, se triumfálně vrací do Říma po vítězství nad Attilou v bitvě na Katalaunských polích. Římský císař Valentinián III. cítí svou moc ohroženu Aetiovou mocí a popularitou. Toho využívá k intrikám senátor Maximus, naoko přítel císařův, který se mu však chce pomstít za to, že Valentinián svedl jeho ženu.\n\nVojevůdce Aetius se vrací z vítězného boje proti Hunům; vedle davů Římanů jej vítá i císař Valentinián a jeho rádce Maximus. Aetius mezi vítajícími postrádá Maximovi dceru Fulvii, do které je zamilován. Do ní se však mezitím zamiloval rovněž císař a Maximus mu její ruku slíbil, neboť chce vyvolat konflikt mezi Valentiniánem a Aetiem. Maximus nařizuje dceři, aby si císaře vzala a provedla na něm vlastní rukou ozbrojenou pomstu — zabila jej ve spánku. Fulvia ovšem rozhořčeně odmítá.\n\nMaximus našeptává císaři obavy z Aetiova vlivu; císař se rozhodne vojevůdce připoutat k sobě tím, že mu nabídne — jako odměnu za zásluhy o Řím — ruku své sestry Honorie, která Aetia tak jako tak miluje. Aetius však nejprve z předstírané skromnosti, pak otevřeněji a urážlivěji nabídku odmítá, navíc se císař dozví, že je jeho sokem u Fulvie; rozhovor tedy končí vzájemnou nevraživostí. Valentinián ihned naléhá na sňatek s Fulvií. Fulvia navíc nalezne v Honorii svou sokyni v zájmu o Aetia a obě mladé ženy se pohádají.\n\nMaximus, který se nedočkal spolupráce své dcery, objednal na Valentiniána nájemného vraha. Valentinián sice útočníkovi unikl, Maximus mu však alespoň úspěšně vnukne myšlenku, že za atentátem stojí Aetius. Fulvia se snaží Aetia přemluvit k útěku, ten jí však nevěří, že by jej císař mohl podezřívat. Valentiniána však Aetiův sebevědomý postoj jen rozohní a vojevůdce je uvězněn a odsouzen k smrti.\n\nNa radu císařova strážce a Aetiova přítele Vara se Fulvia rozhodne obětovat svou lásku za život svého milého a předstírat lásku k Valentiniánovi. Valentinián jejím prosbám vyhoví a hodlá Aetiovi darovat život. Ten je však rozhořčen, když vidí Fulvii po císařově boku, a milost odmítá; prohlašuje svou nevinu a připomíná císaři, že mu dluží vděk za záchranu Říma. Fulvia nervy drásající scénu nevydrží a vyzná se veřejně z lásky k Aetiovi. Tím na sebe i na Aetia opět strhne císařův hněv; oba jsou uvězněni. Maximus císaři radí, aby postupoval proti oběma přísně. Když však Valentinián osamí, uvědomuje si, že Fulvia je vinna jen upřímnou láskou.\n\nHonoria přichází za Aetiem do vězení a jménem císaře mu slibuje svobodu, bezpečnost a návrat do předchozího postavení, Aetius ale odmítá. Honoria přesto přesvědčuje Valentiniána, aby se zachoval spravedlivě a vzdal se lásky k Fulvii stejně jako se ona vzdává lásky k Aetiovi. Valentinián nařizuje Varovi, aby dal Aetia tajně zabít; potom jde vojevůdce sám vysvobodit z vězení. Aetius dosud odmítá milost, dokonce i tehdy, když mu císař vrací Fulvii; nakonec Valentinián prohlásí, že je přesvědčen o Aetiově nevině a že jeho propuštění tedy není aktem milosti, ale nápravy křivdy. Teprve to přiměje Aetia vězení opustit.\n\nBrzy poté přináší Varo zprávu, že rozkaz byl vykonán a Aetius je mrtev. Flavia je zděšena; stejně tak Honoria, které se podařilo vyhledat tehdejšího útočníka na císaře a přinést jednak důkaz o Aetiově nevině, jednak charakteristiku objednatele vraždy. Ta se přesně hodí na Maxima. Fulvia se rozhoduje vzít vinu na sebe, aby otce ochránila (v soukromí mu však vyslovuje své opovržení). Císař neví, komu věřit, a je zmaten.\n\nMaximus se snaží vyburcovat dav, aby se zbavil tyrana, který dal zabít lidem oblíbeného Aetia. Před zuřením davu zachrání císaře právě Aetius, kterého Varus ve skutečnosti ušetřil. Maximovy intriky vyšly najevo, císař vrací Aetiovi hodnosti i ruku Flavie. Svou sestru Honorii posílá za manželku Attilovi.\n\n\n\nPůvodní libreto Metastasiova \"Ezia\" v italštině.\n"}
{"id": "597114", "url": "https://cs.wikipedia.org/wiki?curid=597114", "title": "Aetius (Mysliveček 1777)", "text": "Aetius (Mysliveček 1777)\n\nAetius (v italském originále Ezio) je italská opera ve třech dějstvích českého skladatele Josefa Myslivečka. Je to jeho druhé zhudebnění tohoto libreta italského básníka Pietra Metastasia, které bylo poprvé provedeno roku 1728 s hudbou Pietra Auletty a které bylo v Myslivečkově době jedním z nejoblíbenějších Metastasiových děl. Děj je postaven na událostech ze životů pozdně antického římského císaře Valentiniana III. a jeho generála Aetia. Při zpracování této látky Mysliveček libreto patrně zkrátil a upravil podle stávajícího vkusu, tyto úpravy však nelze spolehlivě identifikovat. Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria.\n\nMyslivečkův druhý \"Aetius\" byl poprvé uveden ve Dvorském divadle (dnes Cuvilliéovo divadlo) v Mnichově dne 10. ledna 1777. Mysliveček měl do Mnichova přijít již v předchozím roce, ale byl nucen se v Itálii zdržet kvůli vážné chorobě. (Dohad Leopolda Mozarta, že se jednalo o chorobu venerickou, není jinak podložen.) Koncem roku 1776 se přechodně zotavil natolik, aby mohl odcestovat do Mnichova. Na podrzim roku 1777 tam podstoupil operaci znetvoření obličeje způsobeného chorobou (\"kostižerem\"), jejímž výsledkem bylo upálení celého nosu.\n\nDřívější literatura předpokládala, že mnichovský \"Aetius\" byl jen novým nastudováním Myslivečkova zhudebnění tohoto námětu pro Neapol z roku 1775, nedávno však vyšlo najevo, že dvůr bavorského kurfiřta Maxmilián III. Josefa trval na dodání zcela nové hudby, čemuž Mysliveček vyhověl. V obsazení figuroval později slavný kastrát Luigi Marchesi, který se dříve objevoval pouze v menších úlohách, zde však obdržel titulní roli. Mnichovský dvůr považoval jeho výkon za vynikající a Mysliveček využil svého vlivu u vedení svého \"domovského\" divadla Teatro San Carlo, aby mu zajistil angažmá v Neapoli v letech 1778-79. Myslivečkův zásah pomohl Marchesimu, aby se trvale prosadil jako jeden z předních pěvců v Itálii. S výjimkou Marchesiho zpěvu však opera nebyla považována za zvlášť povedenou a její ohlas byl zastíněn ohromujícím úspěchem Myslivečkova oratoria \"Isacco, figura del Redentore\", které bylo provedeno v mnichovském dvorním divadle jen o několik týdnů po poslední repríze \"Aetia\".\n\nVelmi schopný, ale poněkud pyšný a svéhlavý Aetius, velitel římské armády, se triumfálně vrací do Říma po vítězství nad Attilou v bitvě na Katalaunských polích. Římský císař Valentinián III. cítí svou moc ohroženu Aetiovou mocí a popularitou. Toho využívá k intrikám senátor Maximus, naoko přítel císařův, který se mu však chce pomstít za to, že Valentinián svedl jeho ženu.\n\nVojevůdce Aetius se vrací z vítězného boje proti Hunům; vedle davů Římanů jej vítá i císař Valentinián a jeho rádce Maximus. Aetius mezi vítajícími postrádá Maximovi dceru Fulvii, do které je zamilován. Do ní se však mezitím zamiloval rovněž císař a Maximus mu její ruku slíbil, neboť chce vyvolat konflikt mezi Valentiniánem a Aetiem. Maximus nařizuje dceři, aby si císaře vzala a provedla na něm vlastní rukou ozbrojenou pomstu — zabila jej ve spánku. Fulvia ovšem rozhořčeně odmítá.\n\nMaximus našeptává císaři obavy z Aetiova vlivu; císař se rozhodne vojevůdce připoutat k sobě tím, že mu nabídne — jako odměnu za zásluhy o Řím — ruku své sestry Honorie, která Aetia tak jako tak miluje. Aetius však nejprve z předstírané skromnosti, pak otevřeněji a urážlivěji nabídku odmítá, navíc se císař dozví, že je jeho sokem u Fulvie; rozhovor tedy končí vzájemnou nevraživostí. Valentinián ihned naléhá na sňatek s Fulvií. Fulvia navíc nalezne v Honorii svou sokyni v zájmu o Aetia a obě mladé ženy se pohádají.\n\nMaximus, který se nedočkal spolupráce své dcery, objednal na Valentiniána nájemného vraha. Valentinián sice útočníkovi unikl, Maximus mu však alespoň úspěšně vnukne myšlenku, že za atentátem stojí Aetius. Fulvia se snaží Aetia přemluvit k útěku, ten jí však nevěří, že by jej císař mohl podezřívat. Valentiniána však Aetiův sebevědomý postoj jen rozohní a vojevůdce je uvězněn a odsouzen k smrti.\n\nNa radu císařova strážce a Aetiova přítele Vara se Fulvia rozhodne obětovat svou lásku za život svého milého a předstírat lásku k Valentiniánovi. Valentinián jejím prosbám vyhoví a hodlá Aetiovi darovat život. Ten je však rozhořčen, když vidí Fulvii po císařově boku, a milost odmítá; prohlašuje svou nevinu a připomíná císaři, že mu dluží vděk za záchranu Říma. Fulvia nervy drásající scénu nevydrží a vyzná se veřejně z lásky k Aetiovi. Tím na sebe i na Aetia opět strhne císařův hněv; oba jsou uvězněni. Maximus císaři radí, aby postupoval proti oběma přísně. Když však Valentinián osamí, uvědomuje si, že Fulvia je vinna jen upřímnou láskou.\n\nHonoria přichází za Aetiem do vězení a jménem císaře mu slibuje svobodu, bezpečnost a návrat do předchozího postavení, Aetius ale odmítá. Honoria přesto přesvědčuje Valentiniána, aby se zachoval spravedlivě a vzdal se lásky k Fulvii stejně jako se ona vzdává lásky k Aetiovi. Valentinián nařizuje Varovi, aby dal Aetia tajně zabít; potom jde vojevůdce sám vysvobodit z vězení. Aetius dosud odmítá milost, dokonce i tehdy, když mu císař vrací Fulvii; nakonec Valentinián prohlásí, že je přesvědčen o Aetiově nevině a že jeho propuštění tedy není aktem milosti, ale nápravy křivdy. Teprve to přiměje Aetia vězení opustit.\n\nBrzy poté přináší Varo zprávu, že rozkaz byl vykonán a Aetius je mrtev. Flavia je zděšena; stejně tak Honoria, které se podařilo vyhledat tehdejšího útočníka na císaře a přinést jednak důkaz o Aetiově nevině, jednak charakteristiku objednatele vraždy. Ta se přesně hodí na Maxima. Fulvia se rozhoduje vzít vinu na sebe, aby otce ochránila (v soukromí mu však vyslovuje své opovržení). Císař neví, komu věřit, a je zmaten.\n\nMaximus se snaží vyburcovat dav, aby se zbavil tyrana, který dal zabít lidem oblíbeného Aetia. Před zuřením davu zachrání císaře právě Aetius, kterého Varus ve skutečnosti ušetřil. Maximovy intriky vyšly najevo, císař vrací Aetiovi hodnosti i ruku Flavie. Svou sestru Honorii posílá za manželku Attilovi.\n\n\n\nPůvodní libreto Metastasiova \"Ezia\" v italštině.\n"}
{"id": "597117", "url": "https://cs.wikipedia.org/wiki?curid=597117", "title": "Hadrián v Sýrii (Mysliveček)", "text": "Hadrián v Sýrii (Mysliveček)\n\nHadrián v Sýrii (v italském originále Adriano in Siria) je italská opera ve třech dějstvích českého skladatele Josefa Myslivečka. Byla složena na libreto italského básníka Pietra Metastasia, které bylo poprvé provedeno roku 1732 s hudbou Antonia Caldary. Při zpracování této látky Mysliveček libreto patrně zkrátil a upravil podle stávajícího vkusu, tyto úpravy však nelze spolehlivě identifikovat. Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria.\n\nOpera \"Hadrián v Sýrii\" byla poprvé provedena v divadle Teatro del Cocomero (Teatro di Via del Cocomero) ve Florencii dne 8. září 1776 jakožto poslední hudebně dramatické dílo, které Mysliveček zkomponoval pro hudební veřejnost tohoto města. Kurfiřtský dvůr v Mnichově měl v úmyslu angažovat Myslivečka ke složení opery pro karnevalovou sezónu 1776, ale ten nemohl odcestovat pro těžkou chorobu. Zdržel se tedy ve Florencii o rok déle, tuto dobu však plně využil. Účastnil se premiéry svého nového oratoria \"Isacco figura del Redentore\" v průběhu letničních svátků roku 1776 i premiéry opery \"Hadrián v Sýrii\" na podzim. Rovněž navázal kontakt s florentským hudebním vydavatelem Ranierim del Vivo, který vydal řadu jeho orchestrálních děl, včetně sbírky Myslivečkových symfonií která byla první antologií symfonií kdy vydanou v Itálii. Opera byla velmi úspěšná, zejména hudba napsaná pro tenoristu Giovanniho Ansaniho, a byla záhy uvedena též v Perugii pro karnevalovou sezónu roku 1777 a pak v Pavii na létě téhož roku (premiéra 1. července 1777). Myslivečkův přítel a blízký profesní spolupracovník, známý kastrát Tommaso Guarducci, zpíval roli Farnaspa ve Florencii i následně v Perugii.\n\nŘímský vojevůdce Hadrián porazil vojska Parthské říše vedená králem Osroem. Při té příležitosti zajal Osroovu dceru Emirenu a zamiloval se do ní, přestože Emirena je zasnoubená s knížetem Farnaspem, vazalem parthského krále, a on sám má v Římě snoubenku Sabinu. Římské vojsko provolalo vítězného vojevůdce císařem. K oslavě svého nastolení, jež se koná v Antiochii, přizval Hadrián též poražené vládce včetně Osroa a Emireny v naději na dojednání trvalého míru.\n\nHadrián je oslavován jako vítěz a nový římský císař. Nabízí poraženým vládcům přátelství a ochranu Římské říše, což však král Osroés - zatvrzelý nepřítel Římanů - vykládá jako podřízenost a odmítá. On, ale zejména princ Farnaspés žádají na potvrzení císařových úmyslů navrácení Emireny. Hadriánovi je to proti mysli, protože je do ní sám zamilován; je však ochoten ji propustit, pokud sama dá Farnaspovi přednost před císařem.\n\nHadriánův důvěrník Aquilius se snaží docílit Hadriánovy svatby s parthskou princeznou, aby se mohl sám ucházet o jeho snoubenku Sabinu. Přesvědčí tedy Emirenu, že císař pro ni a jejího snoubence chystá nebezpečnou léčku. Když Hadrián přivede Farnaspa, Emirena proto předstírá, že jej nezná. Pozvbuzený Hadrián o samotě znovu nabízí Emireně manželství. Princeznino připomenutí, že je zasnouben se Sabinou, zlehčuje tím,že Sabina je daleko v Římě. Ve skutečnosti však Sabina právě přichází, neboť novina o prohlášení Hadriána císařem ji přiměla k cestě do Sýrie. Setkání uvede císaře do rozpaků a Aquilius má příležitost prokázat Sabině Hadriánovu nevěru.\n\nOsroés se mezitím pokouší podpálit císařský palác (bez ohledu na to, že se v něm nachází jeho dcera) a prchá. Farnaspés se vrhá do plamenů, aby Emirenu zachránil. To se mu podaří, navíc si s Emirenou vysvětlí předchozí nedorozumění, ale vzápětí je zadržen jako domnělý žhář a uvězněn.\n\nAquilius radí Emireně, aby byla na k císaři milá a přístupná, chce-li dosáhnout Farnaspova omilostnění. Poté se Emirena setkává se Sabinou; ta jí slíbí, že osvobodí a přivede Farnaspa a pomůže oběma utéci (čímž se zároveň zbaví sokyně v lásce). Sabina vynaloží veškerý svůj um a argumenty na Hadriána a ten jí znovu přislíbí věrnost. Aquilius zasáhne, aby vymohl audienci pro Emirenu žádající o milost Farnaspa; doufá totiž, že v císaři oživí lásku k Emireně. Sabina si je nebezpečí vědoma a zuří.\n\nSabina podle slibu přivedla Emireně Farnaspa a oba se chystají k útěku. Náhle se však objeví Osroés domnívající se, že se mu ve tmě podařilo zabít Hadriána. To vyvrátí ihned sám Hadrián, který považuje za neznámého útočníka Farnaspa. Emirena však ukáže pravého viníka dříve, než ji stačí Farnaspés varovat, že se jedná o jejího otce. Rozzuřený Hadrián dá všechny tři odvést do vězení. Plačící Emirena žádá otce o prominutí, které jí otec bez okolků uděluje.\n\nAquilius dále intrikuje: Sabinu přesvědčí, že si císař přeje, aby ihned odplula zpět do Říma, a Hadriána zase o tom, že se Sabina rozhodla bez rozloučení odjet. Hadrián je překvapen, nicméně hodlá situace využít k uspokojení svých milostných i politických zájmů. Nabízí Osroovi mír a zpět jeho trůn za ruku jeho dcery. Osroés nabídku přijímá a Emireně veřejně radí, aby udělala císaři, který s o ní uchází bez ohledu na její city, z manželského života peklo. Proti tomu Emirena neprotestuje; tajněji udělený příkaz, aby Hadriána zabila, však odmítá. K sňatku s Hadriánem (arci bez podobně extrémních úkolů) přemlouvá Emirenu s těžkým srdcem i Farnaspés, neboť jinak to bude stát jejího otce život. Emirena v slzách svoluje.\n\nSabina a Hadrián se náhodně setkávají, vysvětlí si situaci a Aquilius je nucen prozradit důvod svých intrik. Přicházejí Emirena a Farnaspés žádat o život Osroa za cenu Emireniny ruky. Hadrián je zmaten a rozerván mezi láskou k Emireně a povinnostmi k Sabině. Sabina je dojata a chce své rivalce ustoupit. Ještě více je však takovou přemírou ctnosti všech zúčastněných pohnut Hadrián. Osvobozuje Osroa a vrací mu jeho trůn, Emirenu odevzdaně přenechává Farnaspovi, sám hodlá dostát svým závazkům a vzít si Sabinu a v návalu velkomyslnosti odpouští i Aquiliovi. Krátký sbor oslavuje císaře Hadriána.\n\n\nPůvodní libreto Metastasiova \"Adriano in Siria\" v italštině.\n"}
{"id": "597123", "url": "https://cs.wikipedia.org/wiki?curid=597123", "title": "Kallirhoé (Mysliveček)", "text": "Kallirhoé (Mysliveček)\n\nKallirhoé (v italském originále La Calliroe) je italská opera ve třech dějstvích českého skladatele Josefa Myslivečka na libreto italského básníka Mattea Veraziho, založené na řeckých bájích o najádě Kallirhoé. Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria.\n\nOpera \"Kallirhoé\" byla poprvé uvedena v neapolském divadle Teatro San Carlo dne 30. května 1779 na oslavu jmenin neapolského krále Ferdinanda. \"Kallirhoé\" byla první opera, kterou Mysliveček složil po návratu do Itálie z Mnichova, kde se zdržel několik měsíců, aby se zotavil z operace, jež byla vynucena jeho chorobou a jež jej zanechala se zohaveným obličejem. Mysliveček využil svého postavení skladatele, jenž v poslední dekádě složil nejvíce oper pro jeviště divadla Teatro San Carlo, a zajistil pro premiéru své nové opery \"Kallirhoé\" angažmá nejlepších zpěváků, kteří vystoupili v jeho opeře \"Aetius\" v Mnichově roku 1777. V dopise svému otci z 11. října 1777 Wolfgang Amadeus Mozart popisuje, jak se mu Mysliveček vychloubal svou schopností ovlivnit výběr zpěváků v Teatro San Carlo. V obsazení se nacházel mimo jiné slavný kastrát Luigi Marchesi, skladatelův blízký profesní spolupracovník, jehož kariéře v kritickém místě pomohl Myslivečkův zásah. Poté, co se objevil v Myslivečkových operách \"Kallirhoé\" a \"Olympiáda\" následujícího podzimu, mohl Marchesi zaujmout trvalé místo jako jeden z předních zpěváků Itálie. \"Kallirhoé\" byla přijata velmi příznivě neapolskou hudební veřejností a stala se jednou z nejúspěšnějších oper mezi oněmi devíti, které Mysliveček složil pro Teatro San Carlo. Byla záhy převzata pro inscenace v Pise a Pontremoli na jaře roku 1779 a v Sieně v létě téhož roku.\n\n"}
{"id": "597125", "url": "https://cs.wikipedia.org/wiki?curid=597125", "title": "Linea nigra", "text": "Linea nigra\n\nLinea nigra (: „černá linie“) je svislá tmavá linie, která se objevuje na břiše těhotných žen zhruba ve třech čtvrtinách všech těhotenství. Nahnědlý pruh je obvykle zhruba centimetr široký a táhne se podél středové osy břicha od stydké oblasti po mečovitý výběžek hrudní kosti (\"processus xiphoideus\"), zjednodušeně přibližně po pupek.\n\nJedná se o druh hyperpigmentace, která je důsledkem estrogenem způsobené zvýšené produkce pigmentu melanin; jedná se o obdobný proces, při kterém dochází ke ztmavnutí prsních dvorců. Není však jasné, proč k tomuto procesu hyperpigmentace dochází uprostřed břicha.\n\nVětšinou se objevuje v průběhu druhého trimestru. Po porodu postupně mizí, v některých případech však nezmizí úplně. Vliv na jeho přítomnost po porodu má rovněž vystavení slunečního záření, díky němuž může být ještě více viditelná, či se po vymizení může opět objevit.\n\n"}
{"id": "597126", "url": "https://cs.wikipedia.org/wiki?curid=597126", "title": "Piraňa obecná", "text": "Piraňa obecná\n\nPiraňa obecná (\"Pygocentrus nattereri\") je dravá ryba z čeledi tetrovitých. Vyskytují se pouze v Jižní Americe, od Venezuely po Argentinu. Žijí v mohutných, líně se valících říčních tocích, jako je například Amazonka. Dorůstají délky až 30 cm a váží okolo 3,5 kg\n\nPiraňa obecná (někdy také Natterova nebo červenobřichá) se živí výhradně čerstvým masem. Mladí jedinci se živí hmyzem a drobnými korýši, dospělí loví ptáky, hlodavce, i další savce. Právě tohle je ten většinou lidí obávaný dravec. Pro člověka je piraně nebezpečná, jen pokud je nízký stav vody a málo přirozené potravy. Často pak dochází ke kanibalismu. Větší kořist loví v organizovaných hejnech. Piraně nemohou potravu žvýkat, a tak vytrhaná sousta polykají vcelku. Při zakousnutí do kořisti obrátí vždy na bok, aby lépe odkrojily sousto. Dokáží také v několika minutách ze své oběti strhat všechno maso a nenechají nic než holé kosti.\n\nV zimě 2013 hejno piraní \"Palometa\" o velikosti 30 – 40 cm v argentinské řece Paraná napadlo a pokousalo koupající se děti, některým i ukously části prstů.\n\nPiraně obecné se dobře a vcelku rychle rozmnožují.\nSamice piraň obecných mohou při rozmnožování naklást až 1000 jiker, ty připevňují na kořeny stromů ve vodě.\nPotěr se vylíhne přibližně za 10 dní, do té doby jsou jikry pečlivě hlídány oběma rodiči.\nMladé piraně mají na bocích černé skvrny, ty se postupně ztrácí.\n\nZatím nejsou ohroženy, do budoucna by ale mohly být kvůli kácení pralesů a postupnému znečišťování řek, v kterých žijí. I přes špatnou pověst se stávají obyvateli akvárií, ať v zoo (např. ZOO Zlín, ZOO Plzeň a ZOO Brno), tak soukromých chovatelů.\n\n"}
{"id": "597134", "url": "https://cs.wikipedia.org/wiki?curid=597134", "title": "Irving", "text": "Irving\n\nIrving [\"örving\"] může být:\n\n\n"}
{"id": "597135", "url": "https://cs.wikipedia.org/wiki?curid=597135", "title": "Areka", "text": "Areka\n\nAreka (\"Areca\") je rod palem z čeledi arekovitých. Zahrnuje přibližně 60 druhů. Rostou v jižní Asii a na Malajském souostroví.\n\nAreky mají různé kmeny i listy. Plody jsou vejčité, červené, oranžové nebo žluté. Semena mají červenou barvu.\n\nAreka obecná (\"Areca catechu\") se pěstuje pro \"arekové oříšky\", používané jako droga.\n\n\n"}
{"id": "597137", "url": "https://cs.wikipedia.org/wiki?curid=597137", "title": "Příhoda", "text": "Příhoda\n\nPříhoda může být:\n\n\n\n"}
{"id": "597140", "url": "https://cs.wikipedia.org/wiki?curid=597140", "title": "Fakulta umění Ostravské univerzity", "text": "Fakulta umění Ostravské univerzity\n\nFakulta umění (FU) Ostravské univerzity (OU) je jednou z šesti fakult této vysoké školy. Vznikla 1. srpna 2007.\n\nNa fakultě lze studovat dva bakalářské studijní programy (Výtvarná umění a Hudební umění), jeden magisterský (Hudební umění) a dva navazující magisterské programy (Výtvarná umění a Hudební umění).\n\n"}
{"id": "597141", "url": "https://cs.wikipedia.org/wiki?curid=597141", "title": "Václav Příhoda", "text": "Václav Příhoda\n\nVáclav Příhoda (7. září 1889 Sány – 18. listopadu 1979 Praha) byl český pedagog zabývající se didaktikou a psychologií.\n\nNarodil se v Sánech u Poděbrad do početné učitelské rodiny. Na Filozofické fakultě Univerzity Karlovy studoval filologii němčiny a francouzštiny, školu absolvoval v roce 1914. Poté učil na středních školách v České Třebové, Kladně a Praze\n\nZ počátku své kariéry se věnoval filozofii, avšak po vzniku Československa se zaměřil na reformy československého školství. Orientoval se zejména na oblast experimentální pedagogiky, díky níž prokázal ověřitelnost pedagogických jevů a dokazatelnost soudů o nich. I později používal vědecké metody umožňující pedagogické a psychologické jevy měřit, ověřovat a dokazovat.\n\nV roce 1924 habilitoval na Univerzitě Karlově; docenturu získal po obhájení spisu \"Psychologie a hygiena zkoušky\". Profesorem byl jmenován v říjnu 1945.\n\nStal se odborným poradcem na ministerstvu školství, avšak po roce 1948 mu byla znemožněna další pedagogická činnost. Proto se rozhodl věnovat plně psychologii. Své úsilí zúročil v roce 1956, kdy vydal \"Úvod do pedagogické psychologie\". Tento učební text se postupem času rozrostl do podoby čtyřsvazkového díla \"Ontogeneze lidské psychiky\".\n\nZa své zásluhy o rozvoj pedagogiky a psychologie obdržel v roce 1966 medaili Jana Amose Komenského za celoživotní práci a v roce 1969 Řád republiky ke svým osmdesátinám.\n\n"}
{"id": "597148", "url": "https://cs.wikipedia.org/wiki?curid=597148", "title": "Kozlík lékařský", "text": "Kozlík lékařský\n\nKozlík lékařský (\"Valeriana officinalis\") je léčivá rostlina z čeledi zimolezovitých. Je to vysoká vytrvalá bylina se zpeřenými listy a hustými květenstvími drobných bílých nebo narůžovělých květů. Celá rostlina charakteristicky páchne. Vyskytuje se v nižších polohách po celé České republice. Kozlík lékařský je využíván jako léčivá rostlina a je i pěstován. Kozlík lékařský má také podobné účinky na kočky jako šanta kočičí - tato rostlina je silně přitahuje svou vůní a je běžné vidět kočky, které se kolem kozlíku lékařského pohybují nebo na ní leží. \n\nKozlík lékařský je vytrvalá přímá bylina s charakteristickým pachem, dorůstající výšky asi 60 až 200 cm. Lodyha bývá přímá, v květenství větvená, rýhovaná a mimo uzliny lysá. Vyrůstá z krátkého, silného, vertikálního, podzemního oddenku. Lodyžní listy jsou lichozpeřené, dlouze řapíkaté, složené nejčastěji ze 7 až 9 párů lístků. Lístky jsou kopinaté, obvykle 7 až 12 mm široké, na okraji hustě zubaté, na bázi často sbíhají na vřeteno listu. Koncový lístek bývá stejně široký jako postranní lístky. Květenství je hustý, větvený, latovitý vidlan, složený z drobných oboupohlavných květů. Květy jsou bílé až růžové, 3 až 6 mm dlouhé, nálevkovité, vonné. Tyčinky a čnělka vyčnívají z korunní trubky, která je na bázi mírně vydutá. Kvete v létě, nejčastěji v červenci. Plody jsou kopinaté, lysé, 2 až 3,5 mm dlouhé nažky.\n\nKozlík lékařský se v České republice vyskytuje roztroušeně až dosti hojně zejména v nižších polohách. Roste na trvale vlhkých půdách bohatých živinami, zejména dusíkem. Roste jak v přirozených, tak v druhotných společenstvech. Lze jej nalézt na vysokobylinných loukách, v lemových společenstvech, v údolních nivách a podél vodních toků i na synantropních stanovištích, jako jsou železniční náspy, silniční příkopy, hradní návrší a podobně. Nezřídka se také vyskytuje jako pozůstatek kultur. Vyskytuje se od nížin do kolinního a řidčeji až do submontánního stupně, kde roste v nadmořských výškách do 1000 metrů.\n\nCelkový areál výskytu kozlíku lékařského sahá od střední a jižní Evropy až po Ural.\n\nV České republice roste celkem 6 druhů kozlíků. Z nich jsou s kozlíkem lékařským zaměnitelné dva: kozlík ukrajinský (\"Valeriana stolonifera\") a kozlík výběžkatý (\"V. excelsa\"). Všechny tyto 3 druhy jsou řazeny do skupiny blízce příbuzných druhů, označované jako \"Valeriana officinalis\" agg. a někdy (např. ve starší literatuře) se od kozlíku lékařského ani nerozlišují. Kozlík výběžkatý se od kozlíku lékařského odlišuje zejména tvorbou nadzemních i podzemních výběžků a menším počtem lístků skládajících lodyžní listy. Kozlík ukrajinský kvete časněji než kozlík lékařský a má krátce řapíkaté až přisedlé střední lodyžní listy složené z většího počtu lístků. Na rozdíl od obou těchto druhů osidluje kozlík lékařský často synantropní stanoviště.\n\nKozlík je léčivá rostlina známá již od středověku a již od pradávna se nejrůznějším způsobem upravuje a užívá. Je to jedna z vůbec prvních homeopaticky upravovaných bylin. Výchozím materiálem je sušený oddenek, získaný nejlépe v květnu. Oddenek se omyje studenou vodou a suší se při teplotě do 30 °C.\n\nKozlíková tinktura se užívá při nespavosti, neurastenii, křečovitých bolestech spojených s mdlobami, neuralgii, slabosti nohou, nervozitě, žaludečními křečemi, nadýmání a pocitům strachu.\n\nKyselina valerová a izovalerová obsažené v kozlíku lékařském mají silný vliv na chování koček. Podobně jako vůně šanty kočičí vyvolává i vůně kozlíku u koček libý vjem. Sušený kozlík je tak možné použít při výrobě hraček pro kočky. Tinkturu lze použít ke zpříjemnění pobytu kočky v cizím prostředí atp.\n\n\n\n \n"}
{"id": "597149", "url": "https://cs.wikipedia.org/wiki?curid=597149", "title": "Poly(A) konec", "text": "Poly(A) konec\n\nPoly(A) konec (také poly(A) ocásek) je sekvence asi 40–250 adeninových (A) nukleotidů, které jsou pomocí poly(A) polymerázy přidány na 3' konec RNA v procesu tzv. polyadenylace. Konkrétní místo vzniku poly(A) konce se na surové RNA molekule může měnit a je někdy předmětem tzv. alternativní polyadenylace.\n\nJedná se o jednu z posttranskripčních modifikací „surové“ eukaryotické pre-mRNA. Mezi jednotlivými nukleotidy vznikají běžné 5'-3' vazby, jako tomu je u transkripce, ale na rozdíl od ní není potřeba žádný templát (žádná DNA, který by sloužila jako vzor). Konkrétní délku poly(A) konce určují různé přídatné poly(A) vázající proteiny. RNA pro bílkoviny histonů však z neznámých důvodů žádný poly(A) ocas nemá.\n\nPoly(A) konec zvyšuje stabilitu mRNA (dokud má RNA poly(A) konec, není zpravidla degradována) a taky napomáhá jejímu exportu z jádra do cytoplazmy. Pro vědce má poly(A) konec ten praktický význam, že umožňuje snadnou izolaci veškeré buněčné mRNA pomocí afinitní chromatografie na oligo(dT)-celulóze.\n"}
{"id": "597161", "url": "https://cs.wikipedia.org/wiki?curid=597161", "title": "The Tiger Lillies", "text": "The Tiger Lillies\n\nThe Tiger Lillies je tříčlenná skupina, která vznikla v roce 1989. Všichni členové pochází z Londýna. Koncertují po celém světě a vytvořili řadu hudebních projektů. V České republice koncertují pravidelně od doby svého vzniku.\n\nStyl skupiny je popisován jako temný, drsný a vášnivý, plný černého humoru a ironie \nOznačován je také jako Brechtovský kabaret či cikánský kabaret, sami sebe označují za „The Criminal Castrati's Anarchic Brechtian Blues Trio“ („kriminálně kastrátské anarchistické brechtovské bluesové trio“).\nThe Tiger Lillies zpívají kontroverzní písně, zahrnující i témata bestiality, prostituce a rouhačství.\nThe Tiger Lillies byli nominováni na ocenění Grammy Award za hudební album z roku 2003 \"The Gorey End\", na kterém spolupracovali se spisovatelem a ilustrátorem Edwardem Goreyem a skupinou Kronos Quartet.\n\n\n\n\n\n\n\n\n\n\n\n\n"}
{"id": "597163", "url": "https://cs.wikipedia.org/wiki?curid=597163", "title": "Rádžív Gándhí", "text": "Rádžív Gándhí\n\nRádžív Ratna Gándhí (hindsky: राजीव गांधी) (20. srpna 1944 – 21. května 1991) byl indický politik, 7. indický premiér, nejstarší syn Indiry Gándhíové a vnuk Džaváharlála Néhrú. Před vstupem do politiky byl pilotem Indian Airlines.\n\nPřestože se vstupu do politiky bránil, stal se po zavraždění své matky a tehdejší premiérky Indiry Gándhíové nejmladším indickým premiérem. V následných volbách jeho strana Indický národní kongres (INK) zvítězila s největším ziskem voličských hlasů v historii Indie. Do politiky vstupoval jako čistý a nezkorumpovaný politik, prosadil řadu změn v oblastech sociálních, ekonomických i hospodářských. Jeho vizí bylo dovést Indii do 21. století jako vyspělou a bohatou zemi. Z pozice ministerského předsedy se pokusil vysláním indických mírových jednotek zastavit násilí na Srí Lance, kde místní tamilská menšina bojovala proti vládě. Ve vnitroindické politice čelil několika skandálům, z nichž ten největší, tzv. Boforský skandál způsobil v roce 1989 jeho pád.\n\nV čele opozice se mu podařilo vyvolat předčasné volby, od kterých si sliboval návrat do premiérského úřadu. V roce 1991 byl při předvolební kampani ale zavražděn tamilskou atentátnicí.\n\nNarodil se 20. srpna 1944 v Bombaji do jedné z nejznámějších indických rodin, jako prvorozený syn indické političky a budoucí předsedkyně vlády Indiry Gándiové a kongresového aktivisty Féróze Gándího. Jeho dědečkem byl jeden z vůdců boje o nezávislost Indie a první ministerský předseda nezávislé Indie Džaváharlál Néhrú. S Mahátmou Gándhím nebyl spřízněn, jednalo se o shodu jmen.\n\nJeho otec, Féróz Gándí byl členem INK a blízkým spolupracovníkem Nehrúových. Při práci na stranických záležitostech se sblížil s Indirou Nehrúovou, kterou si později vzal za manželku. Z jejich manželství se narodili dva synové; Rádživ a Sandžaj.\n\nV roce 1947 se Jawaharlal Nehrú stal indickým premiérem a rodina Nehrúových se přestěhovala nejdříve do Iláhábádu a poté do Lucknowu. V Lucknow se Féróz stal editorem The National Herald. V roce 1949 se Indira s oběma syny přestěhovala do Dillí poté, co její vztah s Férózem vyhasl a manželství se začalo rozpadat. V Dillí se nastěhovala do domu svého otce a převzala funkci oficiální hostitelky a správkyně velké domácnosti. Féróze zůstal v Lucknow. Přes chladné osobní vztahy pomáhala Indira Férózemu v roce 1952 řídit předvolební kampaň k volbám do prvního indického parlamentu.\n\nVe funkci poslance se Féróze přestěhoval do Dillí. Indira ale zůstala u otce, což bylo chápáno jako konec manželství.\nNikdy se však nerozvedli. Dost napjaté vztahy mezi manžely se ještě více zhoršily poté, co Féróze začal napadat korupci v INK. Přestože ho Jawaharlal žádal, aby se tato otázka vyřídila v soukromí, Féróze s ní vystoupil veřejně na půdě parlamentu.\nNásledný skandál a vyšetřování skončilo rezignací jednoho z klíčových Nehrúových spojenců, ministra financí Krišnamachariho, což Féróze a Jawaharlala ještě více odcizilo.\n\nV roce 1958 prodělal Féróze infarkt, po druhém infarktu v roce 1960 zemřel.\n\nRané mládí prožil v dillíském paláci Tín múrti bhavan. V době otcovy smrti dlel Radžív na soukromých internátních školách pro chlapce; nejprve na Welhamské chlapecké škole v Angliia později na Doonské škole v Indii. V roce 1961 se vrátil do Londýna, aby zde složil maturitu (tzv. A-level). V roce 1962 začal studovat inženýrství na Trinity College v Cambridge. V roce 1965 tuto školu opustil, aniž vykonal závěrečné zkoušky. V roce 1966 začal studia na Imperial College v Londýně. Tuto školu opustil v roce 1967 také bez titulu.\n\nV roce 1965 se v restauraci v Cambridgi setkal s italskou studentkou Antoniou Maino, která na Lennoxově jazykové škole studovala angličtinu. Přestože její rodina s tím nesouhlasila, odešla s Radžívem do Indie a v roce 1968 se za něj provdala.\n\nZačal pracovat jako pilot v Indian Airlines. Zatímco jeho matka Indira byla od roku 1967 ministerskou předsedkyní, on neprojevoval o politiku žádný zájem - na rozdíl od svého mladšího bratra Sandžaje, který se stal blízkým poradcem své matky.\n\nV roce 1970 Rádžívovi porodila jeho manželka syna Rahula a v roce 1972 dceru Prijanku.\n\nPolitika nikdy nepatřila mezi jeho hlavní zájmy. Těmi bylo především létání a fotografování. Byl i nadšeným radioamatérem.\n\nPoté, co jeho bratr Sandžaj zahynul při leteckém neštěstí v červnu 1980, vstoupil na nátlak matky a řady indických politiků z INK do politiky a oznámil svou kandidaturu do parlamentu. V doplňovacích volbách porazil svého protikandidáta o více jak 200 tisíc hlasů. V únoru 1981 byl zvolen do Sněmovny lidu v Sandžajově volebním okrese ve státě Uttarpradéš a zároveň se stal politickým poradcem své matky a následně předsedou mládežnické organizace INK. To vše bylo vnímáno jako Rádžívova příprava na převzetí premiérské funkce. Své organizátorské schopnosti dokázal při indickém pořadatelství Asijských her v roce 1982, kdy nejenže zajistil včasné dokončení infrastruktury her, ale dokázal i zajistit jejich bezproblémový průběh.\n\nKdyž byla 31. října 1984 zavražděna Indira Gándiová svými sikhskými bodyguardy, účastnil se Radžív v Západním Bengálsku předvolební kampaně. Na nátlak indického prezidenta Zaila Singha převzal premiérskou funkci. Během několika hodin po atentátu byl uveden do funkce. Jednalo se o druhý případ dynastického nástupnictví v nezávislé Indii.\n\nPo vraždě Indiry Gándiové propukly v Dillí násilnosti, při kterých byli napadáni a vražděni Sikhové, což Rádžív komentoval slovy: \"Když padá obrovský strom, zem pod ním se třese\" (za tento protisihkský výrok byl později kritizován, zároveň bylo několik místních předáků INK obviňováno z organizování protisikhských násilností). Pro potlačení vraždění a rabování povolal armádu, před soudem ale nestanul nikdo.\n\nBrzy po nástupu do premiérského úřadu požádal prezidenta, aby rozpustil parlament a vyhlásil nové všeobecné volby hned po uplynutí období povinného smutku. V předvolebním boji těžil ze svého mládí a obecné představy, že je tzv. \"panem Čistým\", který nemá nic společného se zkorumpovanou politikou, a znovu ve veřejnosti oživil nadšení pro INK. V následných volbách INK pod jeho předsednictvím drtivě zvítězil. Díky největší většině v historii indického parlamentu (INK získal přes 400 křesel) získal Gándhí absolutní volnost při sestavování vlády. Indická politika se pod jeho vlivem začala odklánět od tradičního socialismu, kterým byla ovlivněna jeho matka, směrem ke zlepšování vztahů s USA, zejména na poli hospodářské a vědecké spolupráce.\n\nVe funkci premiéra se zasadil o zvýšení státní podpory pro vědu a techniku a ve všech s tím souvisejících průmyslových odvětvích. Snížil dovozní kvóty, daně a celní poplatky na technologie pro papírenství, výpočetní techniku, letectví, obranu a telekomunikace. V roce 1986 byl zahájen program národní politiky v oblasti vzdělávání, mající za cíl modernizaci a rozšíření vysokoškolského studia v Indii.\n\nZasadil se o zrušení řady byrokratických omezení, která ztěžovala soukromé podnikání, jež v důsledku vedla k omezování svobody a vytváření monopolů. V neposlední řadě tato omezení vytvářela systémem udílení licencí na podnikání i korupční prostředí. Věřil, že jím prováděná liberalizace ekonomiky povede k zlepšování životních podmínek, zejména nejchudších vrstev. V tomto ohledu uspěl jen minimálně.\n\nKoncem 80. let Gándího administrativa navíc nedokázala zabránit 30% poklesu hodnoty rupie vůči americkému dolaru.\n\nV oblasti bezpečnostní politiky zdědil řadu problémů týkající se sikhského separatismu v Panžábu, separatismu v Ásámu a zvyšování napětí v Kašmíru.\n\n24. července 1985 podepsal s umírněným představitelem sihkského hnutí Harčandem Singhem Lóngóválem tzv.\" paňdžábskou dohodu\", která vycházela Sikhům vstříc. Lóngóval byl ale zabit při atentátu a dohoda nebyla naplněna. Proto zahájil rozsáhlou policejní a vojenskou kampaň mající za cíl potlačení extrémismu a terorismu v oblasti Pandžábu. Z tohoto období existuje mnoho obvinění z porušování lidských práv v Pandžábu, a to jak ze strany policie, tak protivládních povstalců. 15. srpna 1985 podepsal tzv. \"ásámskou dohodu\", podle které se vláda zavázala řešit problémy s velkou migrací Bengálců do Ásámu. Pokusy ale ztroskotávaly na existenci separatistického hnutí, jehož ozbrojené milice bojovaly proti ústřední vládě. V Kašmíru se pokusil situaci uklidnit v roce 1986 uzavřením alianční dohody s kašmírským předákem Farúkem Abdulláhem. I tato iniciativa ztroskotala na nesouhlasu militantních a extrémistických uskupení v Kašmíru.\n\nNa rozdíl od své matky, která se více přikláněla v rámci politiky nezúčastněnosti k Sovětskému svazu a zemím socialistického tábora, přeorientoval Rádžív indickou zahraniční politiku směrem k USA.\n\nV prosinci 1985 vzniklo Jihoasijské sdružení pro regionální spolupráci (SAARC), jehož členy byly mimo jiné i Indie a Pákistán. Na této půdě se naskýtala možnost zástupcům obou zemí diskutovat o vzájemných problémech. Díky tomu se vztahy mezi Indií a Pákistánem uklidnily (i když ne na dlouho).\n\nMnoho energie věnoval i snaze ukončit probíhající občanskou válku na Srí Lance vedenou mezi sinhalskou buddhistickou většinou a tamilskou hinduistickou menšinou. 29. července 1987 během summitu SAACR podepsal Gándhí v Kolombu se srílanským předsedou vlády J. R. Jayewardenem indicko-srílanskou dohodu o udělení autonomie Tamilům na Srí Lance. Podle této smlouvy vyslala Indie na Srí Lanku vojenský kontingent, tzv. Indické mírové síly (IPKF), které měly srílanské vládě pomoci v boji proti tamilským povstalcům organizace Tygři osvobození tamilského Ílamu (LTTE). Hned druhý den po podpisu se při přehlídce čestné stráže ale stal cílem útoku; příslušník srílanské čestné stráže se ho pokusil udeřit puškou do hlavy, rána ale dopadla pouze na rameno.\n\nSrílanská vláda se mírovou smlouvu zdráhala přijmou (učinila to až na nátlak srílanského prezidenta). IPKF se postupně staly na Srí Lance předmětem předvolebního boje. V roce 1989 zvítězily na Srí Lance jasnou většinou strany požadující stažení IPKF. Samotná vojenská přítomnost indických vojáků na Srí Lance byla nepopulární i v Indii. Za dobu přítomnosti zahynulo v bojích proti tamilským povstalcům 1100 indických vojáků. Gándhí trval na další existenci jednotek IPKF jako jediného způsobu, jak povstalce donutit k vyjednávání. Ukončení činnosti IPKF provedl až nový indický premiér vzešlý z voleb v roce 1989.\n\nV roce 1986 zveřejnil ministr financí v Gándhího vládě Višvanáth Pratáp Sinh kompromitující informace, podle kterých někteří indičtí politici včetně Gándího byli zapojeni do úplatkářství. Podle těchto informací přijali od švédské zbrojařské firmy Bofors úplatky v řádech desítek milionů dolarů za to, že pro Bofors zajistili získání kontraktu na dodávky 120 mm houfnic pro indickou armádu. Tyto informace zároveň poukázaly na vztahy mezi politiky, firmami a rodinnými klany kryté zkorumpovanými vládními úředníky. V roce 1987 podal Sinh demisi na protest proti kladení překážek ve vyšetřování ze strany vlády. Poté založil vlastní politickou stranu, se kterou se při volbách v roce 1989 stal druhým nejsilnějším subjektem a sestavil menšinovou vládu. INK byl po těchto volbách nucen přejít do opozice a samotný Gándhí jen s obtížemi obhájil poslanecké křeslo. Padlo i jeho pracně budované image čistého a nezkorumpovaného politika. Teprve v roce 2004 konstatoval Nejvyšší indický soud, že Gándhí byl nevinen.\n\nV roce 1985 indický Nejvyšší soud rozhodl ve prospěch rozvedené muslimky Šah Bano, když konstatoval, že jí manžel musí platit výživné. Následným protestům muslimů Gándhí nakonec ustoupil a prostřednictvím absolutní většiny INK v parlamentu zrušil rozsudek Nejvyššího soudu, což bylo kritizováno jako politika appeasementu vůči muslimům.\n\nS pozicí opozice se INK nesmířil. Již v roce 1990 se nová vláda v důsledku vnitřních rozepří a nesourodosti rozpadla, přičemž se objevila obvinění, že se na jejím pádu podílel INK. Gándhí jednomu z vládních politiků, Čandrovi Šékharovi, přislíbil v možné reorganizované vládě post premiéra. Ten skutečně nakonec získal. Jeho vláda ale padla hned v březnu 1991 poté, co podporu INK ztratila. INK se tím podařilo dosáhnout vypsání nových voleb.\n\n21. května 1991 přijel Rádžív Gándhí v rámci předvolebního boje do obce Šra Perumpudur, aby zde podpořil místního kandidáta INK. Veden snahou co nejvíce se přiblížit veřejnosti a dodat kampani zdání bezprostřednosti odmítl bezpečnostní opatření. Poté, co ho obklopil dav vítajících, protlačila se k němu atentátnice, která mu předala květiny. Okamžik na to odpálila 700 gramů RDX ukryté pod šaty. Gándhí zahynul spolu s dalšími 17 osobami.\n\nNásledné vyšetřování prokázalo, že atentát provedli příslušníci LTTE jako pomstu Gándhímu za odeslání IPKF na Srí Lanku a údajné zločiny těchto jednotek proti Tamilům. Dalšími důvody byla hromadná sebevražda 13 příslušníků LTTA ve vězení v roce 1988 a vyslání indických jednotek na Maledivy v témže roce, kde potlačily pokus tamilských ozbrojenců o státní převrat.\n\nLTTE se k atentátu nikdy oficiálně nepřihlásila, nicméně v červnu 2006 prohlásil vůdce LTTA Anton Balasingham politování nad zabitím Radžíva Gándího.\nPo vyšetřování padla řada obvinění. Soud později za spoluúčast na atentátu odsoudil 26 příslušníků LTTE k trestu smrti.\n\nNa památku Rádžíva Gándhího byl vybudován památník v Šra Perumpuduru, jeho tělo bylo pobřbeno v Raj Ghat. Jeho jméno nese mezinárodní letiště v Hajdarábádu a Národní park v Nagarhole (Národní park Rádžíva Gándhího).\n\n"}
{"id": "597168", "url": "https://cs.wikipedia.org/wiki?curid=597168", "title": "Helena Lisická", "text": "Helena Lisická\n\nHelena Lisická (26. listopadu 1930, Olomouc – 30. listopadu 2009 Olomouc) byla česká etnografka a spisovatelka, autorka pohádek a pověstí. S tvorbou začala v 50. letech a je autorkou více jak dvou desítek titulů. Mimo pohádek a pověstí se zabývala i tvorbou divadelních her pro děti. Spolupracovala s Folklórním souborem Haná, s nímž založila folklórní festival Lidový rok. Provdala se za archiváře Antonína Roubice.\nStudovala na Slovanském gymnáziu v Olomouci.\n\n\n"}
{"id": "597171", "url": "https://cs.wikipedia.org/wiki?curid=597171", "title": "Boltzmannova rovnice", "text": "Boltzmannova rovnice\n\nBoltzmannova rovnice, známá také jako Boltzmannova transportní rovnice, zavedená Ludwigem Boltzmannem, popisuje statistické rozdělení jedné částice v tekutině. Je to důležitá rovnice nerovnovážné statistické mechaniky, oblasti statistické mechaniky, která se zabývá systémy, které jsou daleko od termodynamické rovnováhy; např. v přítomnosti teplotního gradientu nebo elektrického pole. Boltzmannova rovnice se používá ke studiu schopnosti tekutiny transportovat fyzikální veličiny jako teplo a náboj, a tedy k odvození transportních vlastností, např. elektrické vodivosti, Hallovy vodivosti, viskozity a tepelné vodivosti.\n\nBoltzmannova rovnice je rovnice pro časový (t) vývoj rozdělovací funkce f(x, p, \"t\") v jednočásticovém fázovém prostoru, kde x je poloha a p je hybnost. Rozdělení je definováno tak, že\n\nje počet částic, které se v čase \"t\" nacházejí v prostorovém elementu formula_2 v okolí x a jejich hybnost je v intervalu formula_3 v okolí p.\n\nPůsobí-li na částice popsané \"f\" vnější síla F, musí \"f\", za předpokladu neexistence srážek, splňovat\n\ncož znamená, že mají-li nějaké částice v čase \"t\" souřadnici x a hybnost p, v čase formula_5 budou (všechny) v formula_6, s hybností formula_7.\n\nProtože však ke srážkám dochází, tak se hustota částic v elementu fázového prostoru \"dx \"dp mění.\n\nVydělením rovnice \"dx \"dp \"dt\" vznikne v limitě Boltzmannova rovnice\n\nF(x, \"t\") je síla působící mezi částicemi v tekutině a \"m\" je hmotnost částic. Člen na pravé straně rovnice popisuje efekt srážek mezi částicemi; je-li roven nule, částice se nesrážejí. Bezsrážková Boltzmannova rovnice je často chybně nazývána Liouvillova rovnice (Liouvillova rovnice je N-částicová rovnice).\n\nVýše uvedená Boltzmannova rovnice nemá velký praktický význam, neboť nechává srážkový člen nespecifikovaný. Klíčová myšlenka použitá Boltzmannem byla určit srážkový člen výhradně ze srážek dvou částic, o kterých se předpokládá, že před srážkou jsou nekorelované. Tento předpoklad byl Boltzmannem nazýván 'Stosszahl Ansatz', a je také znám jako předpoklad molekulárního chaosu. Za tohoto předpokladu lze srážkový člen psát jako integrál v hybnostním prostoru přes součin jednočásticových rozdělovacích funkcí:\n"}
{"id": "597179", "url": "https://cs.wikipedia.org/wiki?curid=597179", "title": "NHL 2010/2011", "text": "NHL 2010/2011\n\nNHL 2010/2011 byla 93. sezónou severoamerické ligy NHL a byla zahájena třemi dvojzápasy v Evropě. 7. a 8. října 2010 byly hrány zápasy mezi týmy Carolina Hurricanes a Minnesota Wild v Hartwall Areně (Helsinky, Finsko), 8. a 9. října 2010 mezi týmy Columbus Blue Jackets a San Jose Sharks v Ericsson Globe (Stockholm, Švédsko) a 9. a 10. října 2010 mezi týmy Boston Bruins a Phoenix Coyotes v O areně (Praha, Česká republika).\n\nPostupuje Boston Bruins 4 : 3 na zápasy\n\nPostupuje Vancouver Canucks 4 : 1 na zápasy\n\n\n\n"}
{"id": "597190", "url": "https://cs.wikipedia.org/wiki?curid=597190", "title": "Frederick H. Evans", "text": "Frederick H. Evans\n\nFrederick Henry Evans (26. června 1853 - 24. června 1943) byl známý britský fotograf, zejména architektury. Je nejznámější svými snímky anglických a francouzských katedrál.\n\nEvans začal svou kariéru jako knihkupec, ale v roce 1898 z tohoto oboru odešel, aby se mohl na plný úvazek věnovat fotografování, Osvojil si techniku platinotypie - s rozsáhlým a jemným tonálním rozsahem a lepší odolností proti poškození, než jiné metody dostupné v té době. Nicméně cena platiny - a tím i náklady na výrobu jeho obrazů - začala pozvolna růst. Také z tohoto důvodu, a také proto že nebyl ochoten přejít na jinou alternativní metodu fotografické techniky, Evans v roce 1915 odešel z fotografie zcela.\n\nEvansovým ideálem bylo „jednoduše perfektní“ fotografické provedení - neretušované nebo jakýmkoliv způsobem upravené - k tomu se dobře hodilo téma architektury: staré, historické, zdobené a často poměrně velké katedrály, kláštery a jim podobné budovy v anglickém a francouzském prostředí. Tento perfekcionismus, spolu s jeho tendencí vystavovat na veřejnosti a publikování o své práci, si velmi rychle získal mezinárodní respekt, ale také imitaci. Nakonec byl považován za zřejmě nejlepšího architektonického fotografa své doby.\n\nEvans byl také schopný fotograf krajin a portrétů. Mezi jeho mnoho významných přátel a známých, patří také portréty George Bernarda Shawa, s nímž si také často dopisoval. V roce 1901 pořídil snímek s názvem \"Portrait of F. Holland Day in Arab Costume\", kde zachytil svého kolegu Hollanda Daye v arabských šatech.\n\nByl členem spolku The Linked Ring společně s dalšími osobnostmi jako byli například Hugo Henneberg, Paul Martin, Alfred Stieglitz, Frank Meadow Sutcliffe a Clarence Hudson White.\n\n\n"}
{"id": "597191", "url": "https://cs.wikipedia.org/wiki?curid=597191", "title": "Shovívavost Titova (Mysliveček)", "text": "Shovívavost Titova (Mysliveček)\n\nShovívavost Titova (také \"Titova shovívavost\", \"Velkomyslnost Titova\" nebo jen \"Titus\", v italském originále La clemenza di Tito) je italská opera ve třech dějstvích českého skladatele Josefa Myslivečka. Byla složena na libreto italského básníka Pietra Metastasia, které bylo poprvé provedeno roku 1734 na hudbu Antonia Caldary. Lze předpokládat, že Mysliveček libreto zkrátil a upravil tak, aby vyhovovalo soudobému vkusu, tyto úpravy však nelze s určitostí identifikovat. Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria.\n\nOpera \"Shovívavost Titova\" byla poprvé uvedena v divadle Teatro San Benedetto v Benátkách na začátek karnevalové sezóny 1774. Přes vynikající obsazení byla tato inscenace jedním z mála skladatelových neúspěchů v operním žánru, možná kvůli tlaku na složení hudby ke dvěma operám v téže operní sezóně (ke stejnému karnevalu napsal hudbu k \"Antigoně\" pro Turín). Běh představení byl rovněž přerušen požárem v Teatro San Benedetto.\n\nVitellia, dcera bývalého císaře, se domnívala, že si ji Tito vyvolil za manželku; ten však dal přednost cizince Bereniké. Vitellia nyní žárlí a žádá Titova věrného přítele Sexta, který je do ní zamilován, o pomstu. Sextus se přirozeně zdráhá: císař je velkodušný a dobrotivý a zahrnul Sexta mnohými důkazy přátelství; Vitellia Sextovovi vyčítá, že jeho láska k ní není dost silná. Sextův přítel Annio, který je zamilován do Sextovy sestry Servilie, jej prosí, aby jim získal Titovo požehnání.\n\nNa nátlak veřejného mínění musel Titus upustit od sňatku s Bereniké a hodlá si tedy vzít – jak obyvatelstvo požaduje – Římanku. Římané jásají. Sextus a Annius přicházejí císaři právě vhod: Titus oznamuje Sextovi, že si jako manželku zvolil jeho sestru Servilii. Sextus a zejména Annius jsou nenadálým rozhodnutím zaskočeni a Sextus se s ohledem na přítele zdráhá dát své svolení. Annius ale potlačí své city a Servilii dobrotivému císaři sám doporučí. Sám pak přináší Servilii novinu, že se má stát císařovnou.\n\nServilia se ale nezdráhá a vysvětlí císaři, že již má jiného snoubence. Titus ovšem nehodlá milencům stát v cestě a jejich sňatku požehná. Mezitím se ale o zamýšlené svatbě dozvěděla Vitellia, pro niž je to další urážka. Naléháním na láskou oblouzněného Sexta z něj vymámí slib, že císaře zabije. Sotva ale Sextus odejde, přichází nová zpráva: volba Tita, který se opět ocitl bez nevěsty, tentokrát padla na Vitellii. To z jejího pohledu zcela mění situaci, ale na zadržení Sexta už je pozdě.\n\nProtititovská opozice vyvolala vzbouření proti císaři. Sextus je rozerván mezi láskou a povinností, nakonec však vyráží, aby využil příležitosti, založil požár a císaře zabil. Brzy se vrací k Vitellii se zprávou, že Tita skutečně ve vřavě probodl. Vitellia jej však zahrne výčitkami a nechce s jeho činem mít nic společného. Sextus svůj zločin přizná Anniovi, který běží ohlédnout a napravit situaci; brzy se však zjistí, že si Sextus spletl cíl a Titus nebyl zraněn.\n\nTitus je zato zoufalý z toho, že se přes všechny jeho ctnosti a dobré úmysly najdou lidé, kteří mu usilují o život. Podezření padne nejprve na Annia, protože se nacházel na místě činu. Annius se přiznává, protože nechce prozradit přítele. Sexta to trápí, nemůže však vyjít s pravdou ven, aby neinkriminoval Vitellii. Přesto je brzy Annius brzy podezření zproštěn a důkazy se obrátí proti Sextovi, který je zatčen.\n\nZatímco Sextus je vyslýchán a souzen senátem, Titus se trápí nad ztrátou iluzí i věrného přítele, v jehož vinu stále nemůže uvěřit. Annius u císaře pro svého přítele žádá o císařovu milost, a nikoli spravedlnost, a tím nepřímo potvrzuje Sextovo provinění. K tomu, aby překonal své pochyby, však Titus ještě musí se Sextem promluvit.\n\nStráže předvádějí Sexta. Ten přiznává svou vinu a žádá o smrt, ale Titovi ani v roli císaře, ani v roli přítele nechce prozradit, co jej přimělo, aby usiloval o jeho bezživotí. Rozezlený Tito jej nechá odvést a pak o samotě přemítá nad rozsudkem smrti pro Sexta: nejprve převáží vědomí vladařské povinnoosti a rozsudek podepíše, pak ale hodlá hřešit raději bláhovostí než krutostí a rozsudek roztrhá.\n\nVitellia má strach, že ji Sextus prozradil; uleví se jí však, když se dozví o jeho mlčení. Annius a Servilia ji prosí, aby pro Sexta vymohla milost; jako nastávající císařovně jí Tito nic neodepře. Vitellia ale váhá.\n\nNa velkém shromáždění Titus Sexta veřejně kárá. Než však stačí vyslovit rozsudek, vrhá se mu k nohám Vitellia, přiznává svou vinu a prosí o milost. Titus rozsudek nad Sextem zmírňuje: musí si pouze vzít Vitellii za ženu. Rovněž Annius a Servilia mohou slavit svatbu. Samotný císař se vzdává neúspěšného hledání nevěsty a hodlá se nadále věnovat pouze svému lidu, jehož jásáním příběh končí.\n\n\nPůvodní libreto Metastasiova \"La clemenza di Tito\" v italštině.\n"}
{"id": "597192", "url": "https://cs.wikipedia.org/wiki?curid=597192", "title": "Artaxerxés (Mysliveček)", "text": "Artaxerxés (Mysliveček)\n\nArtaxerxés (v italském originále Artaserse) je italská opera ve třech dějstvích českého skladatele Josefa Myslivečka na populární libreto italského básníka Pietra Metastasia. Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria.\n\nOpera \"Artaxerxés\" byla poprvé provedena v neapolském divadle Teatro San Carlo dne 13. srpna 1774, na narozeniny neapolské královny Marie Karolíny. Mysliveček získal tuto zakázku na základě úspěchu své opery \"Romulus a Ersilie\", která byla provedena na královniny narozeniny rok předtím. \"Artaxerxés\" měl rovněž příznivý ohlas a pomohl skladateli získat zakázku na opery \"Démofoón\" a \"Aetius\" u neapolského dvora pro následující rok.\n\n\nPůvodní Metastasiovo libreto \"Artaserse\" v italštině.\n"}
{"id": "597193", "url": "https://cs.wikipedia.org/wiki?curid=597193", "title": "Erwin Panofsky", "text": "Erwin Panofsky\n\nErwin Panofsky (30. března 1892 – 14. března 1968) byl německý historik umění. Přelomovými byly zejména jeho studie o renesančním umění (\"Early Netherlandish Painting, Renaissance and Renascences in Western Art, Studies in Iconology: Humanist Themes in the Art of the Renaissance)\". \n\nNarodil se v bohaté židovské těžařské rodině. Vyrůstal v Berlíně a v roce 1910 maturoval na zdejším gymnáziu \"Joachimsthalsches\". V letech 1910-14 studoval práva, filozofii, filologii a dějiny umění na univerzitách ve Freiburgu, Mnichově a Berlíně, kde ho ovlivnily přednášky historičky umění Margarete Bieberové. Více ho ale ovlivnily myšlenky Ernsta Cassirera. Jeho dizertace na dějinách umění byla věnována Albrechtu Dürerovi, který zůstal velkým tématem po celý jeho život.\n\nKvůli zranění po pádu z koně byl osvobozen od služby v první světové válce. Poté působil na univerzitě v Berlíně, v letech 1920-1933 učil na univerzitě v Mnichově. V tom roce, po uchopení moci nacisty, odešel natrvalo do Spojených států (prvně zde přednášel v roce 1931). Vyučoval na univerzitě v New Yorku a na Princetonské univerzitě, kde zůstal po zbytek své kariéry. V letech 1947-1948 měl též sérii přednášek na Harvardské univerzitě. Tyto přednášky se pak staly základem jeho nejslavnější knihy \"Early Netherlandish Painting.\"\n\nPanofsky se stal známým odhalováním skrytých symbolů na obrazech. Hovořil také o \"maskovaném symbolismu\" typickém pro renesanční umění. Tento jeho přístup byl ovšem také často kritizován.\n\nByl blízkým přítelem fyziků Wolfganga Pauliho a Alberta Einsteina. Jeho mladší syn Wolfgang Panofsky se také stal známým fyzikem specializujícím se na urychlovače částic.\n\n\n"}
{"id": "597195", "url": "https://cs.wikipedia.org/wiki?curid=597195", "title": "Podhůří (rozcestník)", "text": "Podhůří (rozcestník)\n\nPodhůří má více významů:\n\n\n\n\n"}
{"id": "597196", "url": "https://cs.wikipedia.org/wiki?curid=597196", "title": "Delirogeny", "text": "Delirogeny\n\nDelirogeny, také delirianty jsou skupinou prudce jedovatých psychotropních látek, zpravidla se jedná zejména o tropanové alkaloidy, mající mocné anticholinergní a parasympatolytické účinky. Poměrně často se můžeme setkat s označením pravé halucinogeny, vzhledem k jejich potenciálu navozovat kvalitativní poruchu vědomí, ztrátu sebekontroly a zvláštní, mnohdy až zběsilé chování. Delirogenní látky bývají široce obsaženy v rostlinách i houbách evropského kontinentu, v minulosti tedy představovaly vyhledávané prostředky využívané za účelem šamanismu, čarodějnictví, věštění a kontaktu s duchy zesnulých. Obsaženy jsou v blínu černém, rulíku zlomocném, durmanu obecném, aj.\n\nJejich název je odvozen od slova delirium (blouznění), což je duševní stav vznikající v reakci na ohrožení mozku. Ústředními znaky jsou zmatenost a dezorientace, obluzené vědomí, přechodné kognitivní poruchy, změny v chování, vnímání a prožívání. Deliranty vyvolávají sluchové, zrakové, čichové, hmatové a pohybové halucinace, obsahově zpravidla bizarní, nebo děsivé. Objevuje se nepřekonatelná touha po pohybu, dojem levitace, a divoká vzrušenost střídaná celkovou strnulostí.\n\nNavzdory svému plně legálnímu postavení jsou nicméně zneužívané jen velmi vzácně a toxikomané se jim spíše vyhýbají, úředně jsou delirogeny vnímány jako jed, a nikoliv droga. K jejich toxickému působení neodmyslitelně patří i velmi nepříjemné, nepředvídatelné a potenciálně smrtelné účinky, jakými jsou tachykardie, blokáda pocení a s ní související hypertermie, hrozící až srdečním selháním a naprostým vyčerpáním. Rovněž vysychání sliznic vyúsťující v krajních případech až v poškození zraku. Příznačná je dilatace zřítelnic, rozostřené vidění, břišní křeče, úporné bolesti hlavy, závratě, nevolnost a zvracení. \n\nAnticholinergika (inhibitory AChR), nejčastější zástupce delirantních drog\n\n"}
{"id": "597202", "url": "https://cs.wikipedia.org/wiki?curid=597202", "title": "Boston Camera Club", "text": "Boston Camera Club\n\nBoston Camera Club je amatérská fotografická organizace v Bostonu, Massachusetts. Společnost byla založena v roce 1881 a nabízí aktivity společného zájmu amatérských fotografů. Členové se schází jednou týdně a klub je otevřený pro veřejnost.\n\nKlub, dnes známý jako Boston Camera Club, byl založen 7. října 1881 v Bostonu jako Boston Society of Amateur Photographers, čímž se stal druhým nejstarším nepřetržitě existujícím amatérský fotoklubem ve Spojených státech. Mezi zakladatele patřil Charles Henry Currier a založil jej společně s Johnem H. Thurstonem\n\nMezi významnými členy klubu byli například Emma J. Fitz; pionýrka fotografie Emma D. Sewall (1836–1919); Alexander Graham Bell, Prof. Charles R. Cross (1848–1921) a vynálezce závěrky Francis Blake junior (1850–1913); malířka Sarah Jane Eddy (1851–1945); astronomové Percival Lowell (1855–1916) a William Henry Pickering (1858–1938); malířka, fotografka a Bostonská patronka umění Sarah Choate Sears (1858–1935); Wilfred A. French, vydavatel a editor \"Photo-Era\"; továrník George Edward Cabot (1861–1946); fotograf a nakladatel Fred Holland Day (1864–1933); Frank Roy Fraprie (1874–1951); Gloucester Fisherman's Memorial sochař Leonard Craske (1882–1950); učitel Adolf Fassbender (1884–1980); malíř Emil Gruppé (1896–1978); secesní fotograf a akvarelista Eleanor Parke Custis (1897–1983); a vynálezce stroboskopu Harold E. Edgerton (1903–1990).\n\nČlenkou Boston Camera Clubu se stala v roce 1892 Sarah Choate Sears a její krásné portréty a zátiší upoutaly pozornost kolegy bostonského fotografa Freda Hollanda Daye. \n\n\n\n"}
{"id": "597207", "url": "https://cs.wikipedia.org/wiki?curid=597207", "title": "Hajma", "text": "Hajma\n\nHajma (: '; ' ) je ománské město v regionu al-Wusta. Haima označuje rovněž vilájet, administrativní jednotku, jejíž správním centrem je právě město Hajma. Hajma se nachází téměř uprostřed cesty mezi dvěma největšími městy země – Salálou a Maskatem. Oblast pokrývá poušť. Počet obyvatel čítal v roce 2003 celkem 3189 lidí.\n\nTuristicky atraktivní jsou zdejší jeskyně. Nejvýznačnější z nich je jeskyně al-Raki, kde pramení vzácná voda, která ovšem není pitná. Další jeskyně nesou jména al-Masak a Katar. V Hajmě se nachází i rezervace přímorožce arabského, bývalá památka pod záštitou UNESCO.\n\nTradičním řemeslem je, stejně jako v mnoha částech Ománu, tkaní. Rozšířené je pastevectví a chov zvířat, zejména koz a velbloudů.\n"}
{"id": "597208", "url": "https://cs.wikipedia.org/wiki?curid=597208", "title": "Menara Telekom", "text": "Menara Telekom\n\nMenara Telekom je mrakodrap v Kuala Lumpur. Postaven byl podle návrhu, který vypracovala firma Hijjas Kasturi Associates. Má 55 podlaží a výšku 310 metrů. Výstavba probíhala v letech 1998 - 2001.\n\n"}
{"id": "597211", "url": "https://cs.wikipedia.org/wiki?curid=597211", "title": "One Island East", "text": "One Island East\n\nOne Island East (čínsky 港島東中心) je mrakodrap v Hong Kongu. Postaven byl podle návrhu, který vypracovala firma Wong & Ouyang. Má 67 podlaží a výšku 298 metrů. Výstavba probíhala v letech 2006–2008 a 1. dubna 2008 byl slavnostně otevřen.\n\n"}
{"id": "597214", "url": "https://cs.wikipedia.org/wiki?curid=597214", "title": "Staré Zámky", "text": "Staré Zámky\n\nStaré Zámky jsou hradisko ležící v jižní části Moravského krasu v katastru dnešní městské části Brno-Líšeň, asi 1,5 km severovýchodně od středu obce. Lokalita, chráněná jako archeologická památková rezervace, se nachází na skalní ostrožně obtékané potokem Říčkou. Osídlení areálu se datuje od konce neolitu až do začátku 11. století. V období svého největšího rozkvětu – v době velkomoravské – se hradisko vzhledem ke své strategické poloze na spojnici centrální oblasti říše s železářskými hutěmi v Moravském krasu stalo jedním z významných center státu, a lze ho tedy považovat za přímého předchůdce města Brna.\n\nLokalita se nachází v jižní části Moravského krasu na slepencové skalní ostrožně, v nejvyšší části na severozápadě území dosahující nadmořské výšky kolem 325 m. Ostrožna protáhlá ve směru severozápad–jihovýchod se v okrajových částech prudce svažuje do údolí potoka Říčky, který vyvýšeninu obtéká ze severovýchodu, jihovýchodu a jihozápadu. Výškový rozdíl mezi vrcholovou plošinou a hladinou Říčky činí zhruba 60 metrů.\n\nÚzemí o celkové rozloze asi 13 ha je rozděleno do dvou částí. Na samotné ostrožně ve tvaru trojúhelníku o stranách 230 m, 425 m a 450 m se nachází centrální část hradiska o rozloze kolem 4,5 ha, která byla opevněna po celém obvodu (s výjimkou brány v severovýchodní části, sloužící patrně pro přístup k Říčce jakožto zdroji užitkové vody). Severozápadně od ostrožny pak leží předhradí, oddělené od vlastního hradiska přepažujícím opevněním v nejužším místě šíje, další val se nachází asi 150 m směrem na severozápad; ani jeden však vzhledem k zemědělskému využívání území není dnes v terénu znatelný. Dobře patrný naopak zůstává asi 320 metrů dlouhý úsek vnějšího valu na jihovýchodním okraji lesa Haleglétňa, převyšující okolní terén o 2–2,5 m, k němuž z vnější strany přiléhá příkop zahloubený oproti okolnímu terénu asi o 2 metry. Zbytek valu se v podobě mírné terénní vlny táhne dále jihozápadním směrem až k líšeňskému hřbitovu.\n\nPrvní nálezy, pocházející ze 40. let 19. století, byly získané zemědělskou činností po vymýcení lesa, který zde do té doby rostl. Tyto shromažďoval ve svých sbírkách a v roce 1875 poprvé zveřejnil hrabě Belcredi, tehdejší vlastník pozemku. První archeologický výzkum na této lokalitě prováděl v 80. letech 19. století Jan Knies, v letech 1890–1891 Martin Kříž, později také významný moravský archeolog Innocenc Ladislav Červinka. Systematické plošné výzkumy v letech 1948–1965 vedené Josefem Poulíkem, Annou Medunovou a Čeňkem Staňou z Archeologického ústavu Československé akademie věd prokázaly osídlení oblasti od konce mladší doby kamenné až do začátku 11. století. V první fázi byl zkoumán prostor předhradí a šíje, která ho spojovala s centrální částí hradiska, od roku 1953 pak byla postupně odkrývána i vnitřní část. V roce 1966 byla lokalita pod názvem \"Staré Zámky u Líšně\" prohlášena za státní archeologickou rezervaci, od roku 1989 je archeologickou památkovou rezervací.\n\nNejstarší osídlení skalní ostrožny, na níž se hradisko nacházelo, se na základě ojedinělých nálezů příslušejících kultuře s moravskou malovanou keramikou datuje do období pozdního neolitu až raného eneolitu (5. až 4. tisíciletí př. n. l.). V průběhu eneolitu se zde usadil lid kultury nálevkovitých pohárů a později lid kultury s kanelovanou keramikou. O intenzivním osídlení v této době svědčí základy hustě zastavěného sídliště, obehnaného obranným valem a příkopem, jakož i nálezy měděných předmětů, mramorových korálků nebo kostěných pásových zápon. K opětovnému osídlení došlo ještě několikrát v době bronzové (podolská fáze středodunajské kultury popelnicových polí), laténské a začátkem stěhování národů.\n\nNejvětšího rozkvětu se Staré Zámky dočkaly během slovanského osídlení ve střední a mladší době hradištní během velkomoravského období. Už od 8. století vznikal kolem osady hlinitý val s dřevěnou palisádou. Počátkem 9. století bylo vybudováno mohutné opevnění, velmožský dvorec s asi 10 m vysokou dřevěnou strážní věží, srubové stavby a patrně i kostel. Prostor předhradí byl v této době využíván k pohřebním účelům. Hradisko se v této době stalo jedním z důležitých center říše, které si svůj význam udrželo ještě desítky let po jejím pádu.\n\nKoncem velkomoravského období stihl hradisko ničivý požár, který významně poškodil opevnění i velmožský dvorec. Hroty šípů pocházející z této doby svědčí o násilném vpádu nepřátelských vojsk. Opevnění však bylo v menším rozsahu obnoveno a hradisko fungovalo až do konce 10. století.\n\n"}
{"id": "597216", "url": "https://cs.wikipedia.org/wiki?curid=597216", "title": "An-Nasr (Omán)", "text": "An-Nasr (Omán)\n\nAn-Nasr je ománský multi-sportovní klub se sídlem ve městě Salála, které leží na jihu země v guvernorátu Dafár. Vedle fotbalu klub provozuje i další sportovní odvětví jako jsou atletika, basketbal, pozemní hokej, stolní tenis, volejbal a další. Na svém kontě má řadu úspěchů. Název al-Nasr znamená \"Vítězství\".\n\nDříve za tento klub chytal brankář Ali Al-Habsi.\n"}
{"id": "597218", "url": "https://cs.wikipedia.org/wiki?curid=597218", "title": "Kingdom Centre", "text": "Kingdom Centre\n\nKingdom Centre (برج المملكة) je mrakodrap v Rijádu. Postaven byl podle návrhu, který vypracovala firma Omrania & Associates. Má 41 podlaží a výšku 302 metrů. Výstavba probíhala v letech 1999-2002. V mrakodrapu se nachází nákupní centrum, hotel a apartmány.\n\nHorní třetina budovy byla navržena jako parabolický oblouk, byla postavena jako trubková rámová konstrukce, dvě dolní třetiny jsou postaveny z železobetonového skeletu.\n\n\n__BEZOBSAHU__"}
{"id": "597221", "url": "https://cs.wikipedia.org/wiki?curid=597221", "title": "Třída F-22P Zulfiquar", "text": "Třída F-22P Zulfiquar\n\nTřída F-22P či třída Zulfiquar je třída víceúčelových fregat Pákistánského námořnictva. Jejich hlavním posláním je ničení hladinových lodí a ponorek, dále též hlídkování, ochrana výlučného námořního ekonomického pásma a boj s piráty. Jedná se o plavidla vyvinutá na základě čínských fregat \"typu 053H3\" a \"typu 054\". Jako první pákistánské válečné lodě byly jejich trupy tvarovány s ohledem na snížení jejich radarového odrazu (stealth). Všechny čtyři jednotky této třídy jsou v aktivní službě.\n\nPákistánské námořnictvo se dlouhodobě potýká s nedostatkem financí a možností získat ze zahraničí relativně moderní válečné lodě. Na konci 80. let námořnictvo chtělo nahradit své postarší torpédoborce americké třídy \"Gearing\" pomocí starších amerických fregat tříd \"Brooke\" a \"Garcia\". Jelikož však Pákistán nechtěl omezit svůj jaderný program, nebyl mu pětiletý leasing prodloužen a musel plavidla vrátit USA. Zastoupily je fregaty britského typu 21 \"Amazon\", ovšem možnosti získání novějších plavidel komplikovalo embargo, uvalené na zemi po jaderných zkouškách provedených roku 1998 a nedostatek financí, omezující počet potenciálních dodavatelů. V této situaci země využila možnosti získat nové a relativně laciné fregaty z Čínské lidové republiky, která vyvinula několik nových modelů a rovněž získala cenné technologické zkušenosti při dodávce fregat třídy \"Naresuan\" Thajskému královskému námořnictvu.\n\nOd roku 1995 tak Pákistán jednal s ČLR o možnosti dodávek válečných lodí, přičemž v roce 2000 byla podepsána objednávka čtyř nových fregat exportního typu F-22P vyvinutého společností China State Shipbuilgng Corporation (CSSC), z nichž tři měly být postaveny přímo v Pákistánu. Realizaci programu zabránil nedostatek financí, ovšem v roce 2005 byla díky čínské půjčce podepsána smlouva nová. Počet objednaných plavidel zůstal stejný, změnil se však poměr lodí postavených v Číně a v Pákistánu (nyní 3:1). První tři jednotky postavila čínská loděnice Hudong Zhonghua v Šanghaji (součást koncernu CSSC), zatímco poslední jednotku postavila pákistánská loděnice Karachi Shipyard and Engineering Works (KSEW) v Karáčí. První tři jednotky již vstoupily do aktivní služby – \"Zulfiquar\" (251) a \"Shamsheer\" (252) v roce 2009 a \"Saif\" (253) v roce 2010. Čtvrtá fregata \"Aslat\" (254) do služby vstoupila v dubnu 2013.\n\nTrup, stožár a nástavby fregat jsou tvarovány v souladu s principy stealth, což má zmenšit jejich radarový odraz. Oproti nejmodernějším západním typům však není omezení různých výčnělků zdaleka tak důsledné. Dobré nautické vlastnosti fregat zajišťují dva boční stabilizační kýly a dva páry aktivních ploutvových stabilizátorů.\n\nV dělové věži na přídi se nachází jeden 76mm kanón, který je čínskou verzí ruského systému AK-176M. Kanón má kadenci 120–130 výstřelů za minutu a dostřel 16 km. Za ním se nachází osminásobné vypouštěcí zařízení protiletadlových řízených střel FM-90N s dosahem 15 km (varianta francouzských střel Crotale). Ve středu lodi jsou dva čtyřnásobné kontejnery obsahující čínské protilodní střely C-802 s dosahem 120 km. Blízkou obranu zajišťují dva 30mm obranné systémy typu 730B, umístěné na střeše hangáru. Protiponorkovou výzbroj tvoří dva tříhlavňové 324mm protiponorkové torpédomety ET-52C a dva 240mm raketové vrhače hlubinných pum RDC-32 (protiponorkové schopnosti plavidel však dosti snižuje zastaralý trupový sonar SJD-5). Ze zádi lodí operuje jeden protiponorkový vrtulník Harbin Z-9EC. Ten může být uložen v palubním hangáru.\n\nPohonný systém fregat je, pro čínské fregaty obvyklé, koncepce CODAD. Pro ekonomickou plavbu slouží dva diesely MTU 12V1163 TB83, přičemž v bojové situaci je doplňují dva diesely SEMT-Pielstick 18E390VA. Diesely roztáčejí dva lodní šrouby se stavitelnými lopatkami. Nejvyšší rychlost je 29 uzlů a dosah 4000 námořních mil při rychlosti 16 uzlů.\n\nFregaty třídy \"Zulfiquar\" se účastní mezinárodních cvičení a v roce 2011 došlo poprvé k jejich nasazení proti somálským pirátům.\n\n"}
{"id": "597225", "url": "https://cs.wikipedia.org/wiki?curid=597225", "title": "Chadwickovo znamení", "text": "Chadwickovo znamení\n\nChadwickovo znamení (: \"Chadwick's sign\") je namodralé či purpurové zbarvení děložního hrdla, pochvy a stydkých pysků, v důsledku překrvení způsobeného estrogenem. Tento příznak může být pozorován již 6 až 8 týdnů po početí a jeho přítomnost je raným znamením těhotenství. Jev však může být způsoben i hormonální nerovnováhou nebo infekcí.\n\nZmíněná změna zbarvení genitálu byla objevena okolo roku 1836 francouzským lékařem Étiennem Josephem Jacqueminem (1796–1872). Pojmenována je však po americkém gynekologovi Jamesi Readu Chadwickovi, který na tento jev roku upozornil ve svém článku pro Americkou gynekologickou společnost z roku 1886; ten vyšel o rok později a objevení v něm Chadwick připsal Jacqueminovi.\n\n"}
{"id": "597227", "url": "https://cs.wikipedia.org/wiki?curid=597227", "title": "Svatý Eligius", "text": "Svatý Eligius\n\nSvatý Eligius (, , v Bretani \"Allor\"; asi 588 Chaptelat u Limoges – 1. prosince 660 Noyon) byl zlatník, rádce, mincmistr a ministr financí merovejských králů a biskup v Noyonu. Je patronem zlatníků, kovářů, podkovářů a numismatiků. Jeho svátek se slaví 1. prosince, v některých zemích, jako například v Čechách, se od středověku slavilo přenesení jeho ostatků (\"translatio\") 25. června.\n\nNarodil se ve vzdělané a vlivné galsko-římské rodině v Chaptelatu (dnešní departement Haute-Vienne). Vyučil se zlatníkem v Limoges a pak odešel do Neustrie, dnešní severní Francie, kde pracoval s královským pokladníkem Babonem. Ten ho doporučil franskému králi Chlotarovi II. jako rádce. Podle dobového životopisce měl zhotovit králi zlatý trůn, ale protože byl vynikající řemeslník a poctivý člověk, udělal z dodaného materiálu dva trůny. To udělalo na krále takový dojem, že Eligia jmenoval správcem mincovny (mincmistrem) v Marseille. Eligius se natolik osvědčil, že jej po Chlotarově smrti roku 629 jeho nástupce, král Dagobert I., učinil svým ministrem financí. Eligius provedl mincovní reformu a pozvedl finanční bilanci státu. Působil také jako kněz a diplomat. Velký respekt získal například roku 637, kdy sjednal mír s bretonským knížetem Judicaelem. Proslul svou dobročinností: získával almužny pro chudé a vykupoval ze zajetí otroky, zejména Sasy, kteří se hojně prodávali na tržištích. Zakládal také kláštery podle irských pravidel sv. Kolumbána, v Solignacu, v Paříži a Saint Loupe v Noyonu, dále kostely jako v Dunkerque a v Chelles.\n\nPo Dagobertově smrti roku 639 se Eligius snažil vymýtit simonii, prodej církevních úřadů, a roku 642 byl zvolen biskupem v Noyonu a Tournai. Většina obyvatel pozdějších Flander byla tehdy ještě pohanská a Eligius vynaložil velké misijní úsilí, aby je pokřtil. Zakládal kláštery v kraji podél Severního moře a 1. prosince roku 659 nebo 660 zemřel. Byl pohřben v klášterním kostele benediktinského opatství St. Loupe v Noyonu. Brzy po smrti se stal velmi populárním světcem, mimo jiné díky svému prvnímu životopisci a popularizátorovi, rouenskému biskupovi svatému Ouenovi (Audenovi) (†684), který Eligia znal a byl jeho následovníkem.\n\nBrzy po smrti začal být Eligius uctíván jako svatý muž. Později byly jeho ostatky vyzvednuty z hrobu v opatství a vyzdviženy na oltář. Roku 1066 byly přeneseny z opatského kostela do katedrály v Noyonu (tzv. translace), kde jsou uloženy v novodobé tumbě před hlavním oltářem dosud. Eligius se stal se spolupatronem francouzských králů a velmi populárním světcem, zejména ve Francii, Flandrech, Itálii a ve středověku po celé západní, jižní a střední Evropě. Hrob a ostatky se roku 1793 staly terčem útoku francouzských revolucionářů, zlatá tumba v Noyonu a všechny klenoty kromě kalicha z Chelles byly zničeny.\n\nSlavil se často 25. červen jako svátek přenesení (translace) těla sv. Eligia, protože bylo pro pouť příznivější počasí než v zimě. Staroměstští zlatníci v Praze slavili tak, že každému příchozímu poutníkovi mitru vsadili na hlavu. Od roku 1876 je mitra ve sbírce Národního muzea v Praze, stejně jako celý cechovní poklad zlatníků, včetně oltářního kříže a kalicha sv. Eligia. Poklad sv. Eligia uchovávali také cechovní zlatníci ve Vídni, ti však gotické předměty předělali v době barokní.\n\n\n\n\n\n\n\n"}
{"id": "597229", "url": "https://cs.wikipedia.org/wiki?curid=597229", "title": "Advokátní zkouška", "text": "Advokátní zkouška\n\nAdvokátní zkouška je odborná profesní zkouška, potřebná pro výkon svobodného povolání advokáta.\n\nZa advokátní zkoušku se automaticky pokládá justiční zkouška, soudcovská zkouška, jednotná soudcovská zkouška, jednotná soudcovská a advokátní zkouška, prokurátorská zkouška, závěrečná zkouška státního zástupce, arbitrážní zkouška, notářská zkouška a exekutorská zkouška. Advokátní komora navíc může, v souvislosti se žádostí o zápis do seznamu advokátů, za advokátní zkoušku uznat i jinou obdobnou zkoušku.\n\nSložit ji může každý, kdo uhradí poplatek ve výši 8500,- Kč a kdo:\n\nAdvokátní zkouška se skládá před pětičlenným senátem zkušební komise advokátní komory a dělí se na písemnou a ústní část, ve kterých se ověřují znalosti z těchto oborů:\n\nPísemná část zkoušky je neveřejná a koná se ve třech po sobě jdoucích dnech. V každém z nich je úkolem vypracovat písemnou práci (jeden den z oboru trestního práva, druhý den z oboru občanského, rodinného nebo pracovního práva a třetí den z oboru práva obchodního) na základě obsahu soudních či jiných spisů, nebo na podkladě písemné skutkové informace. Jde hlavně o vypracování návrhu na zahájení řízení, opravného prostředku, skutkového a právního rozboru nebo vyjádření, textu obhajovací řeči v trestní věci nebo závěrečného návrhu v řízení občanskoprávním, sepsání listiny a zpracování právního posudku. \n\nÚstní část zkoušky, která je již veřejná, se koná v jednom dni a zúčastnit se jí může pouze uchazeč, který úspěšně vykonal písemnou část zkoušky. Zaměřena je zejména na ověření právně aplikačních schopností uchazeče. Kromě uvedených právních oborů se navíc zjišťují základní znalosti a orientace v evropském a mezinárodním právu.\n\nAdvokátní zkouška se hodnotí prospěchovými stupni \"advokátní zkoušku složil výtečně\", \"advokátní zkoušku složil\" nebo \"advokátní zkoušku nesložil\". Úspěšnému absolventovi se vydává osvědčení o složení advokátní zkoušky, které je jednou z podmínek pro zapsání do seznamu advokátů, vedeném advokátní komorou. V případě neúspěchu ji může maximálně dvakrát opakovat.\n\n\n"}
{"id": "597241", "url": "https://cs.wikipedia.org/wiki?curid=597241", "title": "Kostel svatého Jana Křtitele (Pardubice)", "text": "Kostel svatého Jana Křtitele (Pardubice)\n\nKostel svatého Jana Křtitele se nachází v Pardubicích v ulici Bratranců Veverkových. Založen byl roku 1510 pány z Pernštejna. Dostavěn byl v letech 1563–1570. Kostel má jednu loď a čtyřboký presbytář se sakristií na severním nároží. Jelikož kostel stojí v místě někdejšího hlavního pardubického hřbitova, lze v jeho blízkosti nalézt několik renesančních náhrobků ze 16. a 17. století.\n\n"}
{"id": "597244", "url": "https://cs.wikipedia.org/wiki?curid=597244", "title": "Kostel Zvěstování Panny Marie (Pardubice)", "text": "Kostel Zvěstování Panny Marie (Pardubice)\n\nGotický kostel Zvěstování Panny Marie se nachází v Pardubicích v Klášterní ulici, která spojuje Pernštýnské náměstí s Komenského náměstím. Od roku 1958 je chráněn jako kulturní památka České republiky.\n\nKostel byl založen jakožto farní kolem roku 1359 arcibiskupem Arnoštem z Pardubic a jeho bratry. Jedná se o nejstarší kostel ve městě.\n\nPo požáru roku 1507 byla svatyně kostela v roce 1515 na základě nařízení Viléma z Pernštejna upravována v pozdně gotickém stylu. Vilém z Pernštejna důsledně dodržoval rovnoprávnost katolíků a kališníků. Kališníci proto od něj obdrželi špitální kostel sv. Jan Křtitele. V roce 1532, kdy kališníci opustili kostel, se vedle začal budovat klášter minoritů, kteří sem přesídlili z kostela sv. Bartoloměje. Druhý požár kostel zasáhl v roce 1538, ale ten neměl takové ničivé účinky jako požár první.\nPři stavbě byl při kostelu založen hřbitov, který byl zrušen, když roku 1510 byl založen nový u kostela sv. Jana na Pražském předměstí. Na jeho místě, kde později byla podstatně větší klášterní zahrada, je nyní Komenského náměstí.\nV říjnu 1645 během ostřelování Pardubic švédskými vojsky vedenými generálem Torstenson kostel znovu vyhořel. Následující obnova pod záštitou minoritů proběhla v barokním stylu, která však nebyla finální a během dalších let prošel kostel spoustou dalších úprav.\nV roce 1786 byl přilehlý klášter zrušen a kostel postupně chátral. Důsledkem bylo rozprodání mnoha cenného zařízení. Hlavní oltář byl přesunut do Kunětic, čtyři další oltáře do Korouhve, obrazy byly přeneseny ke Kostelíčku, barokní zábradlí chóru do Osic a hodiny, které město koupilo do věže v roce 1703, byly prodány do Golčova Jeníkova.\nRoku 1792 chtěl magistrát předělat opuštěný kostel na děkanský chrám, ale Česká komora návrh odložila a povolila jen dočasné užívání pro školní bohoslužby.\nRoku 1800 byl kostel znovu otevřen, ale vysvěcen byl až v roce 1815. Na výzdobu věnoval císař František I. 1292 zlatých.\nPředposlední úpravou prošel v letech 1904–1905 pod vedením Bóži Dvořáka. Hlavní barokní oltář byl nahrazen novým gotickým a strop presbyteria byl ozdoben malbami dle předlohy Mikoláše Alše. Mimo jiné během úprav došlo ke stavbě šnekového schodiště do krypty, k nahrazení staré sakristie novou a k přemístění náhrobků z krypty do vnější zdi. Návrhy na malby v oknech pocházejí od malíře Ludvíka Vacátky. Seznam náhrobních desek od hlavního vchodu k jižní straně kolem kostela, které si je dnes možné prohlédnout ve Východočeském muzeu v Pardubicích:\nV klášterní kryptě bylo ještě roku 1890 dvanáct rakví, ale během 2. světové války byly hojně využívány jako protiletecké kryty.\nK poslední rekonstrukci došlo v 90. letech 20. století.\n\nNyní je kostel zcela funkční, konají se zde bohoslužby i koncerty.\n\nPřestože kostel působí velice skromně, je tvořen obdélnou lodí s trojboce zakončeným presbytářem, který je nižší než loď, a sakristií na jižní straně. Vstupní průčelí je zvýrazněno trojbokým štítem se soustavou hrotitých oblouků. Ze severní stěny vystupuje hrotitý portál s ostěním profilovaný dvěma pruty na tordovaných patkách. Je krytý sedlovou střechou. Po obvodu stavby se nachází patky a sokl. Vstup do krypty je možný z venku samostatným vchodem.\nLoď je rozdělena do tří polí se šesti okny. Nad lodí se nacházejí tři pole křížové klenby s vyžlabenými žebry. V prvním poli se nacházejí konzoly, ostatní žebra končí useknutím. Na kruhových svornících je možné spatřit znak Pernštejnů (někde již chybí). Na konci lodi je kruchta vybudovaná v období baroka. Podpírají ji dva sloupy a zakončuje ji zábradlí, které bohatě zdobil řezbář a sochař František Malínský. Kostel býval bohatě zdoben a vybaven novogotickým zařízením. Klenby byly dekorovány ornamentálními malbami. U obou pozdně gotických dveří si můžeme všimnout jemných pískovcových prutů na vřetenovitých patkách a u postranních dveří renesanční řezby. \n\nStavba má presbyterium s pěti okny. Nad kněžištěm se rozprostírá sklípková klenba. Na některých oknech v presbytáři si můžeme všimnout původní trojlisté a plaménkové kružby. V kněžišti zobrazil výjev Tři králové Josef Bosáček podle návrhu Mikoláše Alše. V pseudogotickém stylu byl zhotoven hlavní oltář podle návrhu Bóži Dvořáka, který zrealizoval sochař R., Vávra. Obraz, který je nyní přenesený na boční oltář, je dílem Františka Potěšila.Předlohy pro okenní malby vytvořil grafik, malíř a sochař Ludvík Vacátko.\nI další vybavení kostela vzniklo v pseudogotickém stylu. Například boční oltáře sv. Jana Nepomuckého a sv. Floriána.Lavice jsou dochovány z doby baroka.\nKostel je též vybaven varhany, které jsou do dnes plně využívány při nedělních dětských školách probíhajících během mše.\nV současnosti se většina kostelního vybavení restauruje.\nVýchodně od kostela vystavěl pernštejnský mistr Petr kolem roku 1535 vysokou věžovitou zvonici neobvyklé formy, která byla dokončena v roce 1541. Jednalo se o čtyřpodlažní válcovitou věž s osmibokým zvonovým patrem a zvonice byla završena vysokou renesanční helmicí s dvojitou lucernou. Zvonice měla být hlavní městskou věží, ale roku 1542 převzala tuto funkci Zelená brána. Věž zanikla během třicetileté války.\n\nKostel byl v 70. letech 20. století opět uzavřen a komunistický režim ho chtěl přeměnit na koncertní sál, ovšem po roce 1990 byla na koncertní sál přeměněna zasedací síň okresního výboru komunistické strany a z jeho nové budovy se stal Dům hudby.\n\n\n"}
{"id": "597246", "url": "https://cs.wikipedia.org/wiki?curid=597246", "title": "Sebastian Kehl", "text": "Sebastian Kehl\n\nSebastian Kehl (* 13. února 1980, Fulda) je německý fotbalový záložník a reprezentant, který většinu své kariéry působil v německém klubu Borussia Dortmund.\n\nVe své profesionální kariéře oblékal dresy tří německých klubů, a to Hannoveru, Freiburgu a Dortmundu. V roce 2008 byl zvolen kapitánem Borussie Dortmund, kapitánskou pásku převzal po Christianu Wörnsovi.\n\nV sezóně 2010/11 získal s Borussií bundesligový titul, jenž následně se spoluhráči obhájil v sezóně 2011/12. V tomto ročníku navíc vyhrál i DFB-Pokal, ve finále Dortmund porazil Bayern Mnichov 5:2. V ročníku 2012/13 Ligy mistrů se s Dortmundem probojoval do finále proti jinému německému mužstvu Bayernu Mnichov, v němž Borussia soupeři podlehla 1:2. Kehl do finálového duelu nezasáhl.\n\n27. července 2013 na začátku sezóny 2013/14 nastoupil jako střídající hráč do utkání DFL-Supercupu (německý fotbalový Superpohár) proti Bayernu Mnichov na domácím stadionu Signal Iduna Park, Borussia vyhrála 4:2 a získala trofej. DFL-Supercup získal i v roce 2014 opět proti Bayernu Mnichov (výhra 2:0).\n\nNa konci sezóny 2014/2015 ukončil svou hráčskou kariéru v dresu Borussie Dortmund, kde roky nesl kapitánskou pásku. Mezi diváky byl velice oblíbený díky své kreativní hře.\n\nPrvní zápas za reprezentaci odehrál 29. května 2001 v přátelském zápase v Brémách proti Slovensku, Německo zvítězilo 2:0. Od roku 2006 nebyl ani jednou nominovaný do národního týmu, do té doby nasbíral 31 utkání.\n\nObjevil se v sestavách Německa na světových šampionátech v letech 2002 a 2006 a na mistrovství Evropy v roce 2004.\n\n"}
{"id": "597253", "url": "https://cs.wikipedia.org/wiki?curid=597253", "title": "Har Amasa", "text": "Har Amasa\n\nHar Amasa ( , doslova „\"Hora Amasa\"“, v oficiálním přepisu do angličtiny Har Amasa) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Tamar.\n\nLeží na svazích hory Amasa v nadmořské výšce 838 metrů na pomezí severní části pouště Negev a jižního okraje Judských hor respektive jejich části, která je nazývána Hebronské hory (\"Har Chevron\"). Východně od obce začíná aridní oblast, která pak postupně klesá do Jordánského údolí, respektive do sníženiny Mrtvého moře. Západně od vesnice začíná rozsáhlý lesní komplex Jatir. Krajina má zvlněný reliéf, kterým prostupují četná vádí.\n\nObec se nachází 63 kilometrů od břehu Středozemního moře, cca 87 kilometrů jihovýchodně od centra Tel Avivu, cca 50 kilometrů jihojihozápadně od historického jádra Jeruzalému a 30 kilometrů severovýchodně od města Beerševa. Har Amasa obývají Židé, přičemž osídlení v tomto regionu je etnicky převážně židovské.\nJižně od vesnice ale začíná region s četnými shluky sídel arabských beduínů. Navíc leží osada jen 1 kilometr od Zelené linie oddělující Izrael v jeho mezinárodně uznávaných hranicích od Západního břehu Jordánu s převážně arabskou (palestinskou) populací. Počátkem 21. století byla vesnice pomocí projektu Izraelské bezpečnostní bariéry fyzicky oddělena od palestinských oblastí na Západním břehu Jordánu. Dle stavu z roku 2008 již byl přilehlý úsek bariéry zčásti zbudován. Probíhá víceméně podél Zelené linie.\n\nHar Amasa je na dopravní síť napojen pomocí místní komunikace, která severně od vesnice ústí do dálnice číslo 80.\n\nHar Amasa byl založen v roce 1983. Podle jiného zdroje vznikl až roku 1984. Zpočátku šlo o vesnici typu kibuc. Počátkem 21. století byla proměněna na společnou osadu.\nMístní ekonomika je založena na zemědělství (organické zemědělství - sadovnictví, polní plodiny) a službách. Rozvíjí se turistický ruch. V obci funguje synagoga, zdravotní středisko a sportovní areály.\n\nObyvatelstvo osady je smíšené, tedy sekulární i nábožensky orientované. Přesné údaje o počtu obyvatel nebyly dlouho k dispozici. Oficiální vládní statistické výkazy evidovaly Har Amasa jako pouhé „místo“ (\"makom\") nikoliv obec. Podle údajů z roku 2014 tvořili naprostou většinu obyvatel v Har Amasa Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo. K 31. prosinci 2014 zde žilo 120 lidí.\n\n\n"}
{"id": "597263", "url": "https://cs.wikipedia.org/wiki?curid=597263", "title": "Kostel Panny Marie Bolestné (Pardubice)", "text": "Kostel Panny Marie Bolestné (Pardubice)\n\nKostel Panny Marie Sedmibolestné zvaný Kostelíček se nachází v Pardubicích na Bílém Předměstí na křižovatce Štrossovy a Dašické ulice. Kostel byl vystavěn stavitelem Jakubem Pěšinou na popud pardubického kupce Jakuba Antonína Štrose. Základní kámen kostela byl položen 4. července 1710 a ještě v témže roce se v něm konaly první bohoslužby. Kostel obklopoval hřbitov, jehož půdorys dodnes vytyčuje kamenná zeď z roku 1715. V roce 1786, za panování císaře Josefa II., byl Kostelíček zrušen a stal se městským skladištěm dřeva. Obnoven byl o pět let později (ovšem bez hřbitova). Od roku 2006 Kostelíček prošel rozsáhlou rekonstrukcí.\n\n"}
{"id": "597265", "url": "https://cs.wikipedia.org/wiki?curid=597265", "title": "Pohanka", "text": "Pohanka\n\nPohanka (\"Fagopyrum\") je rod rostlin z čeledi rdesnovitých. Zahrnuje přibližně 15 druhů.\n\nPohanky jsou jednoleté a vytrvalé byliny. Mají bílé a růžové květy v hroznech a lichoklasech. Plodem je nažka. V českých zemích se začala pěstovat na přelomu 12. a 13. století, kdy sem byla přivezena z východu přes Rusko, a od 15. století se její užívání v kuchyni rozšířilo, zejména na Moravě.\n\nPotravina a zelené hnojení.\nPohanka je často užívanou surovinou ve zdravé výživě. Neobsahuje lepek, takže je na rozdíl od obilovin vhodná pro osoby trpící celiakií. Je významným zdrojem rutinu, který léčí problémy s cévami, hemoroidy i křečovými žilami. Vhodná je také pro psychicky a fyzicky namáhané osoby. Obecně je považována za velmi zdravou potravinu, její konzumace je stoupenci alternativních výživových směrů doporučována hlavně v zimním období.\n\n\n\n"}
{"id": "597268", "url": "https://cs.wikipedia.org/wiki?curid=597268", "title": "Ejn Gedi (kibuc)", "text": "Ejn Gedi (kibuc)\n\nEjn Gedi ( עֵין גֶּדִי, doslova „\"Kozí pramen\"“, v oficiálním přepisu do angličtiny En Gedi, přepisováno též Ein Gedi) je vesnice typu kibuc v Izraeli, v Jižním distriktu, v Oblastní radě Tamar.\n\nLeží v nadmořské výšce 300 metrů pod úrovní moře na západním břehu Mrtvého moře. Západně od obce se prudce zvedá aridní oblast na pomezí severovýchodní části pouště Negev a východního okraje Judské pouště. Samotný kibuc využívá pramenů v lokalitě Ejn Gedi, konkrétně Nachal Arugot a Nachal David a má tak ráz zavlažované oázy uprostřed pouště.\n\nObec se nachází 80 kilometrů od břehu Středozemního moře, cca 90 kilometrů jihovýchodně od centra Tel Avivu, cca 40 kilometrů jihovýchodně od historického jádra Jeruzalému a 60 kilometrů severovýchodně od města Beerševa. Ejn Gedi obývají Židé, přičemž osídlení v tomto regionu je etnicky převážně židovské. Kibuc leží jen 2 kilometry od Zelené linie oddělující Izrael v jeho mezinárodně uznávaných hranicích od Západního břehu Jordánu s převážně arabskou (palestinskou) populací. V přiléhající pouštní části Západního břehu se ale žádné trvalé osídlení nenachází. Počátkem 21. století nebyl tento úsek Zelené linie zahrnut do projektu Izraelské bezpečnostní bariéry a nedošlo zde tedy k fyzickému oddělení.\n\nEjn Gedi je na dopravní síť napojen pomocí dálnice číslo 90, která sleduje západní břeh Mrtvého moře.\n\nEjn Gedi byl založen v roce 1953. Zpočátku šlo o polovojenskou osadu typu Nachal, které tehdy byly budovány v pohraničních a periferních regionech státu Izrael, zřízenou 26. února 1953 jako pátá osada tohoto typu v Izraeli. Nejdříve se nazývala Nachal Ašer. Její obyvatelstvo tvořilo asi 70 členů oddílů Nachal z měst Kfar Saba, Kirjat Chajim, Chadera a absolventů zemědělské školy Kadoorie. V roce 1956 byla proměněna na ryze civilní sídlo. Jde o nejstarší novodobé židovské sídlo v této oblasti. V prvních letech šlo o jednu z nejizolovanějších sídel v Izraeli. Silniční spojení zajišťovala nezpevněná cesta. Do Beerševy trvala jízda tři hodiny. Rozvoj turistického potenciálu kibucu začal po roce 1967, kdy se spolu s okupací Západního břehu Jordánu otevřelo silniční spojení severním směrem, do Jeruzalému.\n\nMístní ekonomika se zaměřuje na zemědělství (datlové palmy) a zejména na turistický ruch a služby. V obci funguje rozsáhlý ubytovací komplex pro turisty, společná jídelna, regionální střední škola, zdravotní středisko, obchod se smíšeným zbožím, plavecký bazén a sportovní areály. Vesnice provozuje lázeňský komplex na břehu Mrtvého moře. Poblíž se nachází i veřejná pláž. V rámci kibucu byla cíleně vysazována pouštní a tropická flóra, která tvoří botanickou zahradu. Kibuc rovněž provozuje továrnu na plasty. V okolí obce se nacházejí stavební pozůstatky starověkého osídlení. \"En-gédi\" je zmiňováno jako sídlo v Bibli, například v Knize Jozue 15,62\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Ejn Gedi Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 552 lidí. Během roku 2014 populace stoupla o 5,5 %.\n\n\n"}
{"id": "597278", "url": "https://cs.wikipedia.org/wiki?curid=597278", "title": "Adamčík", "text": "Adamčík\n\nAdamčík může být:\n\n"}
{"id": "597279", "url": "https://cs.wikipedia.org/wiki?curid=597279", "title": "Neve Zohar", "text": "Neve Zohar\n\nNeve Zohar ( נְוֵה זֹהַר, doslova „\"Oáza Zohar\"“, v oficiálním přepisu do angličtiny Newe Zohar) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Tamar.\n\nLeží v nadmořské výšce 373 metrů pod úrovní moře na západním břehu Mrtvého moře. Západně od obce se prudce zvedá aridní oblast na pomezí severovýchodní části pouště Negev a jihovýchodního okraje Judské pouště. Do Mrtvého moře zde ústí vádí Nachal Zohar.\n\nObec se nachází 95 kilometrů od břehu Středozemního moře, cca 115 kilometrů jihovýchodně od centra Tel Avivu, cca 70 kilometrů jihovýchodně od historického jádra Jeruzalému a 55 kilometrů východně od města Beerševa. Neve Zohar obývají Židé, přičemž osídlení v tomto regionu je etnicky převážně židovské.\n\nNeve Zohar je na dopravní síť napojen pomocí dálnice číslo 90, která sleduje západní břeh Mrtvého moře a z níž zde odbočuje dálnice číslo 31 do města Arad.\n\nNeve Zohar byl založen v roce 1972. Podle jiného zdroje vznikla osada již roku 1964 jako středisko Oblastní rady Tamar, jejíž úřady zde mají své sídlo. Původně ovšem mělo jít o ubytovací komplex pro zaměstnance nedaleké chemické továrny Dead Sea Works. Jenže ti o tuto lokalitu neprojevili zájem a dali přednost dojíždění ze vzdálenějších ale lidnatějších obcí. Skutečné osidlování vesnice tak začalo až v 70. letech 20. století.\n\nMístní ekonomika je založena na službách, sídlí zde regionální základní škola (otevřená v září 2007). Poblíž se rozkládají turistické komplexy na pobřeží Mrtvého moře (zejména Ejn Bokek). Přímo na severním okraji vesnice leží areál turistického ubytování. V obci funguje muzeum a podnikatelská zóna. Dále je tu plavecký bazén, sportovní areály a obchod se smíšeným zbožím. Vesnice plánuje stavební expanzi, která má sestávat z více než 100 parcel nabízených pro výstavbu rodinných domů.\n\nObyvatelstvo osady je sekulární. Podle údajů z roku 2014 tvořili naprostou většinu obyvatel v Neve Zohar Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 75 lidí. Během roku 2014 populace klesla o 1,3 %.\n\n\n"}
{"id": "597281", "url": "https://cs.wikipedia.org/wiki?curid=597281", "title": "Adamczyk", "text": "Adamczyk\n\nAdamczyk může být:\n\n\n"}
{"id": "597288", "url": "https://cs.wikipedia.org/wiki?curid=597288", "title": "Ejn Tamar", "text": "Ejn Tamar\n\nEjn Tamar ( עֵין תָּמָר, doslova „\"Pramen Tamar\"“, v oficiálním přepisu do angličtiny En Tamar, přepisováno též Ein Tamar) je vesnice typu mošav v Izraeli, v Jižním distriktu, v Oblastní radě Tamar.\n\nLeží v nadmořské výšce 340 metrů pod úrovní moře na jižním břehu Mrtvého moře na severním konci vádí al-Araba. Západně od obce se prudce zvedá aridní oblast pouště Negev.\n\nObec se nachází 110 kilometrů od břehu Středozemního moře, cca 137 kilometrů jihovýchodně od centra Tel Avivu, cca 93 kilometrů jihojihovýchodně od historického jádra Jeruzalému a 65 kilometrů jihovýchodně od města Beerševa. Ejn Tamar obývají Židé, přičemž osídlení v tomto regionu je etnicky převážně židovské. Obec je jen 2 kilometry vzdálena od mezinárodní hranice mezi Izraelem a Jordánskem.\n\nEjn Tamar je na dopravní síť napojen pomocí lokální silnice 2499, která severozápadně od mošavu ústí do dálnice číslo 90.\n\nEjn Tamar byl založen v roce 1982. Název dostal podle stejnojmenného pramenu, který tu vyvěrá. Zakladatelská skupina sestávala z patnácti rodin, které zpočátku pobývali v provizorních příbytcích. V roce 2000 se vesnice posunula do nynější trvalé polohy.\n\nMístní ekonomika je založena na zemědělství (chov ryb, rostlinná výroba). Část obyvatel za prací dojíždí mimo obec. V mošavu funguje zdravotní středisko, plavecký bazén, sportovní areály, obchod se smíšeným zbožím, synagoga a mikve.\n\nObyvatelstvo mošavu je sekulární. Podle údajů z roku 2014 tvořili naprostou většinu obyvatel v Ejn Tamar Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 180 lidí. Během roku 2014 populace stoupla o 1,7 %.\n\n\n"}
{"id": "597289", "url": "https://cs.wikipedia.org/wiki?curid=597289", "title": "Alojzy Adamczyk", "text": "Alojzy Adamczyk\n\nAlojzy Adamczyk (16. června 1895 Wodzisław Śląski – 10. ledna 1940 Mauthausen) byl polský povstalec a účastník ve všech třech Slezských povstání, vězeň v Buchenwaldu, a také Mauthausenu. Šlo o vzdáleného příbuzného posledního polského krále Stanislava II. Augusta Poniatowského.\n\nVyučil se jako zámečník a až do druhé světové války pracoval v koksovně ve Wodzisław Śląski. Dne 8. září 1939, první dny invaze do Polska, obdržel předvolání na policii, kde byl zatčen a uvězněn v suterénu budovy úřadu v Radlinu Wodzisław Śląski. Odtud byl transportován do Buchenwaldu a pak do Mauthausenu.\n\nByl vyznamenán řády \"Stříbrným křížem za zásluhy\", \"Slezským povstaleckým křížem\", Řádem znovuzrozeného Polska (Order Odrodzenia Polski).\n\n"}
{"id": "597293", "url": "https://cs.wikipedia.org/wiki?curid=597293", "title": "Innviertel", "text": "Innviertel\n\nInnviertel ( \"Innská čtvrť\") je jednou ze čtyř tradičních historických částí („čtvrtí“ – byť netvoří přesně 1/4 území) rakouské spolkové země Horní Rakousy. (Další hornorakouské „čtvrti“ jsou Hausruckviertel, Mühlviertel a Traunviertel.) Své jméno má po řece Inn, která tvoří západní hranici Horních Rakous a Innské čtvrti s německým Bavorskem. Centrem oblasti je město Braunau am Inn. V současné době je tato historická oblast dělena na okresy: Braunau am Inn, Ried im Innkreis a Schärding. Na území o rozloze 2244 km² (polovina Českého Slezska) žije zhruba 218 000 lidí.\nInnská čtvrť patří k Rakousku teprve od roku 1779, kdy k němu (resp. tehdy k Habsburské monarchii) byla připojena tzv. Těšínským mírem, kterýmžto aktem dne 13. května t.r. skončila válka o bavorské dědictví. Rakouské arcivévodství získalo tímto mírem historické bavorské území, do té doby zvané Innbaiern („Innské Bavory“), ale soustátí na severu definitivně ztratilo ve prospěch Prusů Kladsko a většinu území Slezska. Porakoušťování nově nabytého území nebylo rozhodně bezproblémové a rychlé; zejména josefinské reformy se setkávaly s pasivním odporem obyvatelstva, které již z předchozích dob mělo tradici odporu vůči habsburské moci (Bavorské lidové povstání). V letech 1809/10–1816 byla Innská čtvrť opět připojena k Bavorsku, jakožto důsledek potupného, Napoleonem nadiktovaného Schönbrunnského míru. Po Vídeňském kongresu bylo území s konečnou platností připojeno k Horním Rakousům v rámci Rakouského císařství a zůstalo součástí Rakouska i po rozpadu monarchie. Nicméně, udrželo se tu svébytné etnicko-kulturní povědomí, zvýrazňované i místní variantou němčiny, odlišnou od té rakouské a velmi blízkou k bavorštině.\n\n\n"}
{"id": "597297", "url": "https://cs.wikipedia.org/wiki?curid=597297", "title": "Kompetence (lingvistika)", "text": "Kompetence (lingvistika)\n\nKompetence znamená v lingvistice schopnost užívat určitý jazyk, a to na rozdíl od performance jako aktuálního používání jazyka v promluvách.\n\nRozlišení kompetence čili jazykové způsobilosti a performance jako promluvy zavedl do lingvistiky americký vědec Noam Chomsky. Vyšel z podobného rozlišení jazyka (\"langue\") a promluvy (\"parole\") švýcarského lingvisty Ferdinanda de Saussure a aplikoval je na osobu mluvčího. Aby člověk mohl v určitém jazyce komunikovat, musí jej samozřejmě v nějaké míře ovládat. Jazyková kompetence je tedy nutný předpoklad performance čili promluvy. Jenže jak tato kompetence u člověka vzniká? \n\nChomsky, který se už dříve zabýval transformačními gramatikami, zkoumal zejména vztah kompetence a performance při učení se jazyku u malých dětí. Novorozené dítě žádnou jazykovou kompetenci nemá, přesto se jazyk velmi rychle naučí, a to tak, že poslouchá a snaží se hovořit. Jazyková kompetence tedy není vrozená a dítě se může naučit jakýkoli jazyk, kterým se kolem něho mluví. Postup tohoto učení, stejně jako základní gramatické struktury jsou však u různých jazyků velmi podobné. Chomsky proto postuloval vrozenou schopnost naučit se jazyku a příslušný mozkový orgán, který nazval \"Language Acquisition Device\" (LAD).\n\nTato hypotéza je dodnes předmětem vědeckých diskusí a polemik, jisté však je, že děti jazykovou kompetenci získávají jazykovou praxí čili promluvami, performancemi. Pravidelnosti jazyka, jak je vyjadřuje zejména gramatika, však nevznikají jen induktivně, extrapolací z jednotlivých promluv. Naopak v jistém stadiu učení děti často chybují právě tím, že neznají výjimky z pravidel a své promluvy sestavují až příliš pravidelně. Když chce malé dítě vyhnat vosu, může vzniknout tento rozhovor: „Mami, vyhni tu vosu!“ – „Neříká se vyhni, ale vyžeň.“ – „Já už jsem ji vyženil.“ Tento sklon k pravidelnosti je podle Chomského silným argumentem pro jeho hypotézu.\n\n"}
{"id": "597300", "url": "https://cs.wikipedia.org/wiki?curid=597300", "title": "Ne'ot ha-Kikar", "text": "Ne'ot ha-Kikar\n\nNe'ot ha-Kikar ( נְאוֹת הַכִּכָּר, doslova „\"Pastviny pláně\"“, v oficiálním přepisu do angličtiny Ne'ot HaKikkar, přepisováno též Ne'ot HaKikar) je vesnice typu mošav v Izraeli, v Jižním distriktu, v Oblastní radě Tamar.\n\nLeží v nadmořské výšce 351 metrů pod úrovní moře na jižním břehu Mrtvého moře na severním konci vádí al-Araba. Západně od obce se prudce zvedá aridní oblast pouště Negev.\n\nObec se nachází 110 kilometrů od břehu Středozemního moře, cca 137 kilometrů jihovýchodně od centra Tel Avivu, cca 94 kilometrů jihojihovýchodně od historického jádra Jeruzalému a 65 kilometrů jihovýchodně od města Beerševa. Ne'ot ha-Kikar obývají Židé, přičemž osídlení v tomto regionu je etnicky převážně židovské. Obec je jen 1 kilometr vzdálena od mezinárodní hranice mezi Izraelem a Jordánskem.\n\nNe'ot ha-Kikar je na dopravní síť napojen pomocí lokální silnice 2499, která severozápadně od mošavu ústí do dálnice číslo 90.\n\nNe'ot ha-Kikar byl založen v roce 1961. Podle jiného zdroje došlo ke vzniku osady už roku 1959. Původně šlo o experimentální zemědělskou farmu zaměřenou na výzkum agrárního hospodaření v extrémním pouštním prostředí. Od roku 1973 jde o družstevní vesnici typu mošav. Další zdroj uvádí jako rok osídlení vesnice 1970. 30. prosince 1970 zde došlo k tragédii, kdy se po dlouhotrvajících deštích sesunul skalní masiv na zdejší společnou jídelnu a zabil 19 vojáků i civilistů.\n\nMošav je pojmenován podle biblického citátu z Knihy Genesis 19,17 s popisem zkázy města Sodoma, jež stávalo nedaleko odtud: „\"Když je Hospodin vyváděl ven, řekl: „Uteč, jde ti o život. Neohlížej se zpět a v celém tomto okrsku se nezastavuj. Uteč na horu, abys nezahynul\"“\n\nMístní ekonomika je založena na zemědělství (polní plodiny, sadovnictví, pěstování zeleniny na zimní izraelský trh).\n\nObyvatelstvo mošavu je sekulární. Podle údajů z roku 2014 tvořili naprostou většinu obyvatel v Ne'ot ha-Kikar Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 201č zde žilo 415 lidí. Během roku 2014 populace stoupla o 3,2 %.\n\n\n"}
{"id": "597308", "url": "https://cs.wikipedia.org/wiki?curid=597308", "title": "Bumpy Ride", "text": "Bumpy Ride\n\nBumpy Ride je píseň švédského popového zpěváka Mohombiho. Píseň pochází z jeho debutového studiového alba \"Movemeant\". Produkce se ujal producent RedOne.\n"}
{"id": "597310", "url": "https://cs.wikipedia.org/wiki?curid=597310", "title": "DVB-T2", "text": "DVB-T2\n\nDVB-T2 (z anglického \"Digital Video Broadcasting – Terrestrial\") je standard digitálního televizního vysílání přes pozemní vysílače. DVB-T2 vychází z původního standardu DVB-T. Oproti předchozí verzi nastalo několik změn, avšak hlavní podstata a rozdíly oproti analogovému vysílání zůstaly zachovány. Televizní stanice jsou shlukovány do tzv. multiplexů. Obraz je komprimován do licencovaných formátů (H.264) či (H.265) (umožňuje tzv. UHDTV s vysokým rozlišením).\n\nDne 31.3.2010 byl spuštěn ostrý provoz celosvětově prvního multiplexu DVB-T2 ve Velké Británii. V Ukrajině bylo zahájeno testovací vysíláni již 24. července 2010 a od ledna 2012 celoplošní vysíláni s 5 multiplexy, které je kódováno po celém území Ukrajiny. Srbsku bylo vysílání zahájeno 21. března 2012. Další státy pouze standard testují. Mezi státy, které testují nebo testovaly DVB-T2, patří mimo jiné Rakousko, Německo, Itálie, Slovensko, Česká republika a Ukrajina.\n\nDne 19. května 2010 proběhl v České republice první test DVB-T2. Stalo se tak ku příležitosti konference \"Svět televizní budoucnosti\". Test probíhal na území hlavního města Prahy z Žižkovského vysílače. Šířeny byly stanice Nova HD a ČT HD. V době od listopadu 2010 do konce roku 2011 v České republice ČTÚ ve spolupráci s ČRa zkoušel několik DVB-T2 vysílačů za účelem ověření podmínek šíření a kvality příjmu, které nebylo určeno pro veřejnost, a které bylo na konci roku 2011 ukončeno. \n\nTestovací vysílání ve formátu HEVC probíhalo od roku 2015 do konce února 2017. Vysílalo se na 50. kanále ze Žižkovského vysílače. Obsah multiplexu se postupem času měnil. V říjnu 2016 se na něm vysílaly smyčky České televize v rozlišení HD 1080p/50 a UHD 4k 2160p/50. Experimentální vysílání bylo ukončeno v úterý 28. února 2017. Zároveň byl spuštěn první přechodový multiplex, vysílající na kanále 31 z vysílačů Žižkov a Cukrák.\n\nČeský telekomunikační úřad definuje v tzv. D-Booku následující parametry vysílání DVB-T2 v ČR, které by mělo být každé zařízení schopné přijímat: \n\n\n\n\nPřechodová síť 11 obsahuje programy České televize ve vysokém rozlišení – ČT1 HD, ČT2 HD, ČT24 HD, ČT sport HD a / ČT art HD a rozhlasové stanice Českého rozhlasu. Má zkoordinováno 26 vysílačů velkého výkonu. Téměř všechny vysílače budou vysílat na kanálu 26. Většina vysílačů byla spuštěna 29. března 2018 po 10. hodině dopolední.\n\nPřechodová síť 11 má spuštěno 26 základních vysílačů:\n\nKromě základních vysílačů šíří PS11 i tyto dokrývače: \n1. března 2017 bylo na vysílačích Praha – Žižkov a Praha – Cukrák spuštěno vysílání prvního přechodového multiplexu, označovaného jako „Přechodová síť 12.“ Multiplex obsahuje programy Nova, Nova Cinema, Prima, Prima Cool, Prima Love, Prima Zoom, Prima Max, Prima Krimi, Barrandov TV, Kino Barrandov, Barrandov Krimi, Barrandov News, Óčko, Óčko Star, Noe TV, Šlágr TV, Šlágr 2, Televize Seznam, CNN Prima News a Prima +1. Vysílače DVB-T2 přechodové sítě 12 postupně přibývají. Do 1. června 2018 v síti vysílaly Óčko Express a /ČT art, kdy je vystřídaly Prima Krimi a Televize Seznam. \n\nPro přechodovou síť 12 je prozatím naplánováno 26 vysílačů:\n\nKromě základních vysílačů šíří PS12 i tyto dokrývače: \nPřechodová síť 13 byla spuštěna 24. srpna 2017. Provozuje ji, stejně jako Multiplex 4 DVB-T, společnost Digital Broadcasting. Vysílané stanice jsou TV RELAX, TV REBEL, Nova, Nova Cinema, Nova 2, Nova Action, Nova Gold, JOJ Family, CS Mystery, Prima Comedy Central, regionalnitelevize.cz, ABC TV, TV přes anténu, Galerie a Klenot TV. Stanice TV Nova do multiplexu vstoupily 9. ledna 2018. 6. února přibyly do sítě stanice JOJ Family a CS Mystery. Na Moravě a ve Slezsku vysílají v síti regionální stanice Polar a BTV (kanál 31), ve vybraných lokalitách Východočeská televize V1 (kanál 24). Do 17. července vysílaly ve formátu FHD (1080p) stanice JOJ Family, Prima Comedy Central, Polar a V1. Nyní vysílají všechny stanice ve formátu qHD (540p). \n\nPřechodová síť 13 má prozatím 21 spuštěných vysílačů.:\nPo vypnutí stávajících DVB-T sítí budou přechodové DVB-T2 multiplexy transformovány na finální.\n\nFinální veřejnoprávní multiplex 21 bude mít stejné programové složení jako přechodová síť 11, tedy všechny programy ČT ve Full HD (1920 x 1080p) a vybrané programy Českého rozhlasu. Zároveň bude většina vysílačů vysílat na stávajících kanálech, především na kanálu 26. Následující tabulka ukazuje parametry PS11, u finální sítě nejsou vyloučeny změny.\n\nČT také plánuje do roku 2021 spustit regionální verze kanálu ČT1. Následující tabulka ukazuje její parametry.\nDruhá finální síť DVB-T2 bude vysílat osm programů FTV Prima, které dosud vysílaly v DVB-T multiplexu 2 a 3 a DVB-T2 přechodové sítě 12, spolu s dvěma programy Óčka a rozhlasovou stanicí Proglas. Programy FTV Prima budou vysílat ve vyšším rozlišení.\n\nDVB-T multiplex 3 nahradí finální DVB-T2 síť 23. Bude obsahovat dva programy TV Nova, tři TV Barrandov, Televizi Seznam.cz, dva programy Šlagr TV a TV Noe. TV Seznam.cz a hlavní program TV Barrandov budou vysílat ve vyšším rozlišení. V rámci rozšíření pokrytí přibudou oproti muxu 3 některé vysílače, aby síť byla dostupná stejně jako multiplex 22.\nSoučasnou čtvrtou DVB-T síť má nahradit DVB-T2 síť 24. Programové složení bude obsahovat pět programů TV Novy, Prima Comedy Central, JOJ Family, Relax, Rebel, Rebel 2 Slušnej kanál, Retro Music TV, CS Mystery a tři teleshoppingové programy Galerie, Klenot TV a ABC TV. Rozlišení programů prozatím nebylo zveřejněno. Operátor potvrdil i zařazení regionálních stanic, které jsou uvedeny v následující tabulce.\nPřechod na DVB-T2 byl v některých bodech kritizován:\n\nStávající zařízení, která jsou schopna přijímat DVB-T, nejsou kompatibilní s DVB-T2, tj. nejsou schopna jej přijímat. Změna z DVB-T na DVB-T2 sice umožní do stejného kanálu pustit více dat, ale ani set-top-box pro DVB-T, ani televizní přijímač pro DVB-T nedokáže tato data zpracovat (to se však netýká USB donglů podporujících SDR (Softwarově definované radio), kde bude stačit vylepšit software). Pro příjem DVB-T2 je nutné buď koupit nový set-top-box nebo nový přijímač. V tomto smyslu je jedno, jestli televizor umí zobrazit vysoké rozlišení obrazu (HD vysílání) nebo ne — DVB-T tuner již použít nepůjde.\n\nV roce 2014 nebylo rozhodnuto, jakým způsobem ani kdy bude přechod uskutečněn, resp. přechod se postupně připravoval a současně odkládal až na rok 2017. Do konce června 2020 by měly všechny multiplexy postupně přejít na DVB-T2 a současně vypnout DVB-T.\n\nAntény pro příjem budou stejné, jako dosud. Obdobně, jako tomu bylo při přechodu z analogového vysílání na DVB-T.\n\nS přechodem z DVB-T na DVB-T2 souvisí také vypínání vysílačů DVB-T. První vysílače byly vypnuty v Praze 27. listopadu 2019 ve 23:59. Vypínání zbylých vysílačů bude probíhat průběžně do konce června 2020.\n\n\n"}
{"id": "597312", "url": "https://cs.wikipedia.org/wiki?curid=597312", "title": "Ejn Chaceva", "text": "Ejn Chaceva\n\nEjn Chaceva ( עֵין חֲצֵבָה, doslova „\"Pramen Chaceva\"“, v oficiálním přepisu do angličtiny En Hazeva, přepisováno též Ein Hatzeva) je vesnice typu mošav v Izraeli, v Jižním distriktu, v Oblastní radě Tamar.\n\nLeží v nadmořské výšce 157 metrů pod úrovní moře v údolí vádí al-Araba, cca 20 kilometrů od jižního břehu Mrtvého moře. Západně od obce se prudce zvedá aridní oblast pouště Negev. Poblíž mošavu protéká vádí Nachal Chaceva.\n\nObec se nachází 110 kilometrů od břehu Středozemního moře, cca 147 kilometrů jihovýchodně od centra Tel Avivu, cca 108 kilometrů jižně od historického jádra Jeruzalému a 66 kilometrů jihovýchodně od města Beerševa. Ejn Chaceva obývají Židé, přičemž osídlení v tomto regionu je etnicky převážně židovské. Obec je jen 6 kilometrů vzdálena od mezinárodní hranice mezi Izraelem a Jordánskem.\n\nEjn Chaceva je na dopravní síť napojen pomocí dálnice číslo 90. Severně od mošavu z ní odbočuje lokální silnice 227.\n\nEjn Chaceva byl založen v roce 1960. Název je odvozen od stejnojmenné starověké lokality Mecudat Chaceva z biblických dob.\n\nMístní ekonomika je založena na zemědělství (pěstování zeleniny na zimní izraelský trh, sadovnictví), službách pro motoristy a turistickém ruchu. Funguje tu restaurace a čerpací stanice pohonných hmot.\n\nObyvatelstvo mošavu bylo ještě před rokem 2010 popisování jako národností židovské, náboženskou orientací sekulární. Šlo o menší obec vesnického typu s dlouhodobě mírně rostoucí populací. K 31. prosinci 2013 se zde neuvádí žádá trvalá populace.\n\n\n"}
{"id": "597318", "url": "https://cs.wikipedia.org/wiki?curid=597318", "title": "Mont Valérien", "text": "Mont Valérien\n\nMont Valérien je kopec v regionu Île-de-France s nadmořskou výškou 162 m nad mořem, na kterém se nachází stejnojmenná vojenská pevnost z let 1840-1844. Leží 12 km západně od Paříže nad městem Suresnes. Pevnost byla základnou francouzských výbojů proti Pařížské komuně ve dnech 21. října 1870 a 19. ledna 1871. Během druhé světové války (v letech 1941-1944) sloužila německým okupačním úřadům jako popraviště.\n\nOdsouzení příslušníci francouzského odboje byli před popravou zamčeni v malé kapli, odkud byli vedeni na popravu. Databáze zahrnuje v současné době 1014 osob, které byly během války na Mont Valérien zastřeleny a pohřbeny na různých hřbitovech většinou v Paříži. Původně uváděný počet 4500 popravených byl později zrevidován. Mezi popravenými byli např.\n\nDnes se na Mont Valérien nachází vedle amerického vojenského hřbitova (1541 pohřbených) \"Památník bojující Francie\" (Mémorial de la France Combattante) se statutem francouzského národního památníku, který byl otevřen 18. června 1960 za přítomnosti generála Charlese de Gaulla. V tento den se každoročně koná u památníku vzpomínková slavnost.\n\nOtevřenou část památníku tvoří volný trojúhelníkovitý prostor, jehož čelní stranu tvoří 100 metrů široká zeď z červeného pískovce podél hradeb pevnosti. Uprostřed zdi stojí 12 metrů vysoký lotrinský kříž se dvěma dveřmi po stranách, kterými se vstupuje do malé výstavní místnosti. Z každé strany kříže je na zdi umístěno osm čtvercových bronzových desek, kde různí umělci ztvárnili témata války, utrpení, odporu a naděje. Před křížem hoří věčný plamen podobný tomu pod Vítězným obloukem.\n\nKaple nedaleko od popraviště je přístupná. Vedle ní je malý výstavní prostor s dopisy popravených. Vlastní pomník tvoří zvon před kaplí, na kterém jsou uvedena jména popravených.\n\nCesta, kterou vězni museli kráčet na popravu, nese název \"Cesta zastřelených\" (Parcours des fusillés).\nOd roku 1990 je náměstí před památníkem pojmenováno po německém abbé Franzi Stockovi, který byl pastorem pařížských věznic a popraviště na Mont Valérien během nacistické okupace. Jména mnoha popravených osob se zachovala v jeho denících.\n\n"}
{"id": "597320", "url": "https://cs.wikipedia.org/wiki?curid=597320", "title": "Ir Ovot", "text": "Ir Ovot\n\nIr Ovot (: עִיר אֹבֹת, doslova „\"Město Ovot\"“, v oficiálním přepisu do angličtiny: Ir Ovot) je vesnice typu kibuc v Izraeli, v Jižním distriktu, v Oblastní radě Tamar.\n\nLeží v nadmořské výšce 136 metrů pod úrovní moře v údolí vádí al-Araba, cca 20 kilometrů od jižního břehu Mrtvého moře. Západně od obce se prudce zvedá aridní oblast pouště Negev. Poblíž osady protéká vádí Nachal Chaceva.\n\nObec se nachází 110 kilometrů od břehu Středozemního moře, cca 146 kilometrů jihovýchodně od centra Tel Avivu, cca 107 kilometrů jižně od historického jádra Jeruzalému a 66 kilometrů jihovýchodně od města Beerševa. Ir Ovot obývají Židé, přičemž osídlení v tomto regionu je etnicky převážně židovské. Obec je jen 7 kilometrů vzdálena od mezinárodní hranice mezi Izraelem a Jordánskem.\n\nIr Ovot je na dopravní síť napojen pomocí dálnice číslo 90, ze které tu odbočuje lokální silnice 227.\n\nIr Ovot byl založen v roce 1979. Šlo o zemědělskou kolektivní osadu typu kibuc. Název je odvozen od biblického města \"Obót\" citovaného v Knize Numeri 21,10 Nachází se tu rovněž stavební zbytky lokality Mecudat Chaceva z biblických dob. V době mandátní Palestiny se tu rozkládala policejní stanice a místo bylo známé jako \"Ajn Husub\". Kibuc byl zrušen a jeho místo nyní provizorně obývá skupina nábožensky orientovaných Izraelců. Funguje tu krokodýlí farma.\n\nPřesné údaje o počtu obyvatel nejsou k dispozici. Oficiální vládní statistické výkazy evidují Ir Ovot jako pouhé „místo“ (\"makom\") nikoliv obec.\n\n\n"}
{"id": "597324", "url": "https://cs.wikipedia.org/wiki?curid=597324", "title": "Higher", "text": "Higher\n\n„Higher“ je píseň britské popové skupiny The Saturdays. Píseň pochází z jejich třetího studiového alba \"Headlines!\". Vypomohl jim americký rapper Flo Rida. Produkce se ujal producent Arnthor Birgisson.\n"}
{"id": "597325", "url": "https://cs.wikipedia.org/wiki?curid=597325", "title": "Loftus Road", "text": "Loftus Road\n\nLoftus Road je fotbalový stadion ležící v londýnské čtvrti Shepherd's Bush, na kterém své domácí zápasy odehrává ligový celek Queens Park Rangers FC. V roce 1981 byl na stadion nainstalován umělý trávník a stal se tak prvním britským profesionálním stadionem, na který byl tento trávník vůbec nainstalován. Odstraněn byl v roce 1988. Současná kapacita stadionu je 18 439 sedících diváků.\n\nMimo QPR na stadionu odehrával své domácí zápasy ragbyový tým London Wasps, který zde působil v letech 1996 až 2002. V letech 2002–2004 zde hrál své domácí zápasy další londýnský fotbalový klub Fulham FC, který zde působil z důvodu rekonstrukce Craven Cottage. Stadion byl mimo klubové zápasy využíván také na mezinárodní účely. Několik zápasů zde odehráli fotbalové reprezentace Jamajky a Austrálie. V roce 1985 se zde stal Barry McGuigan šampionem v muší váze organizace WBA, když v napínavém duelu porazil bývalého šampiona Eusebia Pedroza.\n\n"}
{"id": "597326", "url": "https://cs.wikipedia.org/wiki?curid=597326", "title": "Si-ning", "text": "Si-ning\n\nSi-ning (tibetsky: ཟི་ལིང་། Siling; čínsky: 西宁, pinyin: Xīníng) je městská prefektura a hlavní město provincie Čching-chaj na severozápadě Čínské lidové republiky. V minulosti bylo město důležitým obchodním uzlem, skrz vedla jedna z cest Hedvábné stezky. Ve městě je silné zastoupení národnostních menšin, především Chuejů a Tibeťanů.\n\nSi-ning leží v pohraničí tradinčních tibetských oblastí, které se v Čching-chaji nazývají Amdo. Město leží na severovýchodním konci Tibetské náhorní plošiny v nadmořské výšce 2200 metrů. Ze západu na východ Siningem protéká řeka Chuang-šuej. 100 kilometrů západně od města leží největší čínské jezero Kukunor.\n\nPodle měření WHO z roku 2011 má Si-ning nejhorší kvalitu ovzduší z 11 velkých západních měst Číny. Průměrná hodnota PM10 je 141ug/m3, čímž se v celostátním průměru řadí dokonce až za Peking (121). Tyto hodnoty město dosahuje díky poloze v údolí mezi horami, suchému podnebí, ale také díky rostoucímu počtu továren.\n\n\nVe městské prefektuře bydlí 2 267 600 obyvatel, což je téměř polovina z celkového počtu obyvatel provincie Čching-chaj (5 800 tis.). Ve městě samotném žije 1 537 400 obyvatel, v přilehlých okresech 730 tisíc obyvatel. 588 100 (25%) obyvatel prefektury představují čínské národnostní menšiny - především Chuejové (368 700, 16%) a Tibeťané (124 500, 5,5%), dále Monguoři (58 600, 2,6%), Salarové (8 505) a další.\n\nHDP v roce 2008 bylo ¥19 494, tím se Si-ning řadí na 382. místo z 659 cínských měst. Město se rychle rozrůstá, především směrem na západ, kde během posledních 10 let vznikla nová sídliště pro až 1 milion obyvatel.\n\nSining leží 200 kilometrů západně od města Lan-čou, které bylo jedním z uzlů Hedvábné stezky, dnes jsou města spojeny dálnicemi. Dnes hlavním městem provincie prochází čínské dálnice G109 (Peking - Lhasa), G214 (Si-ning - \"Meng-chaj\", Jün-nan), G227 (Si-ning - Čang-jie) a G315 (Si-ning - Kašgar).\n\nOd roku 1959 také Sining se zbytkem ČLR spojuje železnice. V roce 1979 byla trať prodloužena do města Golmud. V roce 2006 byla otevřena nová trať vedoucí ze Siningu skrz Golmud do tibetského hlavního města Lhasy. Ve výstavbě je řada kratších úseků železničních tratí, které budou spojovat Si-ning s menšími městy provincie.\n20 kilometrů východně od města bylo vybudováno, a v roce 1958 uvedeno do provozu, letiště Cchao-ťia-pao.\n\nVe městě jezdí MHD za ¥1, do kláštera Kumbum jezdí linka za ¥3, do přilehlých okresů stojí autobusy ¥5-¥6.\n\n"}
{"id": "597327", "url": "https://cs.wikipedia.org/wiki?curid=597327", "title": "Missing You", "text": "Missing You\n\nMissing You je píseň americké elektropopové skupiny The Black Eyed Peas. Píseň pochází z jeho pátého studiového alba \"The E.N.D.\". Produkce se producent Printz Board.\n"}
{"id": "597330", "url": "https://cs.wikipedia.org/wiki?curid=597330", "title": "AMD Bulldozer", "text": "AMD Bulldozer\n\nBulldozer je kódové jméno procesorových jader společnosti AMD po architektuře K10, které jsou plánovány na první polovinu roku 2011. Má být vyráběn 32nm procesem SOI, s 4, 8 a 16 jádry a navrženým tepelným výkonem mezi 10 a 100 Watty. AMD jím hodlá nahradit své procesory Athlon/Opteron a slibuje si též zastavit svůj pokles podílu na trhu mainstreamových x86/x86-64 procesorů na úkor Intelu. Jejich současné řadě Intel Core i7 na architektuře Nehalem má Bulldozer konkurovat, a to na desktopech, serverech a výkonných noteboocích. (Pro mainstreamové notebooky, netbooky, UMPC a mobilní zařízení s malou spotřebou zase připravuje jádra Bobcat.) Informace o Bulldozeru byly zveřejněny v listopadu 2009 a spolu s nimi i jména dvou procesorových řad založených na něm – \"Interlagos\" a \"Zambezi\".\n\nU Bulldozeru se jedná o kompletně nový návrh (s novou mikroarchitekturou). Má být volbou pro jednočipové řešení CPU a GPU a podle prohlášení společnosti má toto jádro „dostat do rovnováhy dedikované a sdílené systémové prostředky a zajistit vysoce kompaktní návrh s větším množstvím [procesorových] jader, které bude snadno replikovat na čip pro škálovatelnost výkonu.“ Jinými slovy, AMD se spolu s návrhem Bulldozeru snažila najít lepší způsoby snadnější a efektivnější výroby vícejádrových procesorů s větší flexibilitou pro pokrytí širší nabídky. Jádra procesorů postavených na Bulldozeru mají podporovat nejnovější multimediální i jiná rozšíření instrukční sady (mezi jinými SSE4.1, SSE4.2, SSE5, AES, CLMUL) včetně i těch do budoucna navrhovaných (AVX od Intelu a XOP a FMA4 od samotné AMD). Má též mít dvě 128bitové FPU s technikou FMA integrované do jednoho 256bitového koprocesoru, to spolu se dvěma celočíselnými jednotkami se čtyřnásobným pipeliningem. Bulldozer má též představit L2 cache sdílenou mezi moduly jader na této architektuře (až 2 MiB). Tento návrh AMD nazývá \"Bulldozer module\". Bulldozer tedy představuje jakýsi základní stavební blok, ze kterého budou složeny budoucí procesory od AMD. 16jádrový procesor bude mít 8 těchto modulů ale pod operačním systémem budou viděny jako dvě fyzická jádra.\n\nŘada Opteron 4200\nŘada Opteron 6200\n\n\n"}
{"id": "597336", "url": "https://cs.wikipedia.org/wiki?curid=597336", "title": "Olga Saladuchová", "text": "Olga Saladuchová\n\nOlga Saladuchová (ukrajinsky: \"Ольга Саладуха\"; * 4. června 1983, Doněck) je ukrajinská atletka, mistryně světa, trojnásobná mistryně Evropy a halová mistryně Evropy v trojskoku.\n\nNa Mistrovství Evropy v atletice 2006 ve švédském Göteborgu skončila těsně pod stupni vítězů, na 4. místě. Na bronzovou medaili, kterou vybojovala pokusem dlouhým 15,02 m Ruska Anna Pjatychová však ztratila 64 centimetrů. Na Mistrovství světa v atletice 2007 v Ósace se umístila na sedmém místě. V roce 2008 skončila šestá na halovém MS ve Valencii a reprezentovala na letních olympijských hrách v Pekingu, kde obsadila výkonem 14,70 m deváté místo.\n\n\n"}
{"id": "597337", "url": "https://cs.wikipedia.org/wiki?curid=597337", "title": "Pardubice (zámek)", "text": "Pardubice (zámek)\n\nPardubický zámek je renesanční zámek, který se nachází v těsné blízkosti historického centra města Pardubice. Za pánů z Pernštejna zde vzniklo sídlo, které je přechodem mezi hradem a zámkem. V takovém stavu dochování a rozloze nemá tento typ objektu ve střední Evropě obdobu. Spolu se svým okolím a Příhrádkem, který jej spojuje s původním městem, vytváří evidenční část Zámek. V současnosti je zámek vlastnictvím Pardubického kraje a sídlí v něm Východočeské muzeum, Východočeská galerie a pobočka Národního památkového ústavu. Od roku 2010 je zámek s opevněním zapsán na seznam národních kulturních památek České republiky.\n\nNa místě dnešního zámku původně stál od 13. století vodní hrad. Krátce po husitských válkách byl hrad přestavěn a obehnán novou kamennou hradbou s nárožními věžicemi a střílnami. Její fragmenty jsou dnes odkryty návštěvníkům zámku.\n\nV roce 1491 získal pardubické panství Vilém II. z Pernštejna, který hrad přestavěl na čtyřkřídlý renesanční palác. Palác, s přilehlými hospodářskými budovami, navíc obehnal mohutným opevněním. Vzniklo tak sídlo na pomezí hradu a zámku, jehož fortifikační systém představuje vrchol pozdně gotické opevňovací techniky. Opevnění tvořil hliněný val s nárožními rondely, na němž se dalo umístit těžké dělostřelectvo. Val přitom obepínala hradba se střílnami pro ruční palné zbraně, kterou chránil příkop a rozsáhlý zátopový pás. Směrem k městu byl postaven barbakán (zvaný Příhradek), který se zámkem spojoval dřevěný most. V renesančních úpravách zámku později pokračovali též synové Viléma z Pernštejna Vojtěch a Jan. Posledním vlastníkem zámku z rodu Pernštejnů byl Jaroslav z Pernštejna.\n\nV roce 1560 panství odkoupil král a z Pardubic se stalo královské komorní panství. V letech 1574–1579 provedl Ulrico Aostalli de Sala úpravy zámku, například sgrafitovou výzdobu fasád paláce. Význam zámku přitom byl převážně hospodářský, což se negativně podepsalo i na jeho interiérech a výzdobě. Například v 17. století v něm byl zřízen pivovar. V době barokní přestavěn Františkem Kaňkou.\n\nV druhé polovině 19. století zámek přešel do rukou soukromého vlastníka. Nejprve jím byl v letech 1863–1881 Privilegovaný rakouský berní ústav, poté do roku 1920 baron Richard Drasche von Wartinberg a jeho dědicové. Zámek poté zakoupil pardubický muzejní spolek, který zahájil jeho obnovu. V zámku se přitom nedochoval žádný původní inventář. Roku 1952 byl spolek nucen předat zámek do správy státu a rok poté byly postátněny i sbírky. To znamenalo přerušení jeho obnovy a postupné zanedbávání jeho údržby. V roce 1977 se proto dokonce zřítila část stropů v druhém patře paláce. Muzeum proto bylo přes 15 let veřejnosti uzavřeno. Celková rekonstrukce zámku tak započala až roku 1994. V zámku a barbakánu jsou dnes prostory Východočeského muzea v Pardubicích a Východočeské galerie v Pardubicích.\n\nExpozice Východočeského muzea v Pardubicích \n\nMuzeum nabízí tři stálé expozice a to historickou Pardubice - příběh města, archeologickou Proti proudu času a české sklářské tvorby. Každý rok také připravuje několik krátkodobých výstav. Zámek Pardubice je v letech 2019 až 2020 v rekonstrukci. Nové prostory a okruhy budou veřejnosti zpřístupněny v roce 2021.\n\n"}
{"id": "597338", "url": "https://cs.wikipedia.org/wiki?curid=597338", "title": "Tapetum lucidum", "text": "Tapetum lucidum\n\nTapetum lucidum je odrazivá vrstva mezi sítnicí a cévnatkou oka mnohých zvířat, jako jsou např. noční šelmy a poloopice, přežvýkavci i koně, žraloci, krokodýli a výjimečně i ptáci. Odrazivost je založena na fyzikálních vlastnostech pojivových vláken nebo např. guaninových krystalků. Umožňuje jim lepší vidění za šera a způsobuje v noci blýskavé „svícení očima“. \n\n\"Tapetum lucidum\" je příkladem adaptace nervových buněk a tkáně na dobu sníženého osvětlení (šera), která byla vyvolána potravním chováním živočichů. Princip spočívá v odrazu světla od fotoodrazivé vrstvy a ten je vždy stejný, odlišnosti jsou ve výběru reflexního „materiálu“ a jeho struktury v závislosti na použití vlnových délek a žádaném množství odraženého světla.\n\nOdrážející vrstva leží až za vizuálními fotoreceptory (tyčinky a čípky u savců) sítnice, které přenášejí vzruchy k vláknům zrakového nervu. Odrazem od odrazné plochy procházejí světelné podněty přes fotoreceptory vlastně dvakrát a zvyšují jejich vizuální stimulaci při tlumeném osvětlení. „Zdvojeným viděním“ je výsledný obraz pravděpodobně méně ostrý. Zvířata vybavená tímto zařízením pro lepší vidění za tmy mají navíc v sítnici více tyčinek (rozlišující černou a bílou) na úkor čípků (rozlišující barvy) a tudíž většinou barvy vidí hůře nebo je nevidí vůbec. Barva odraženého viditelného světla, barva „zářících“ očí, závisí na úhlu dopadu světla, na druhu reflexní vrstvy i na množství pigmentu v sítnici.\n\nÚzkonosé opice včetně lidí a dalších hominoidů \"tapetum lucidum\" nemají, důsledkem je neuspokojivé vidění za tmy. Takzvané „červené oči“, červený odlesk očí při fotografování s bleskem je způsoben jeho odrazem od sítnice.\n\n\"Tapetum lucidum\" způsobuje „zesílení“ dopadajícího světla; v prostorách, kde žádné světlo není, například v zatemnělé místnosti nebo v lese za bezměsíčné noci při zatažené obloze, nevidí ani zvíře takto vybavené o mnoho více než člověk.\n\n"}
{"id": "597341", "url": "https://cs.wikipedia.org/wiki?curid=597341", "title": "Chaceva", "text": "Chaceva\n\nChaceva ( חֲצֵבָה, v oficiálním přepisu do angličtiny Hazeva, přepisováno též Hatzeva) je vesnice typu mošav v Izraeli, v Jižním distriktu, v Oblastní radě Centrální Arava.\n\nLeží v nadmořské výšce 157 metrů pod úrovní moře v údolí vádí al-Araba, cca 23 kilometrů od jižního břehu Mrtvého moře. Západně od obce se prudce zvedá aridní oblast pouště Negev. Poblíž mošavu protéká vádí Nachal Chaceva.\n\nObec se nachází 115 kilometrů od břehu Středozemního moře, cca 152 kilometrů jihovýchodně od centra Tel Avivu, cca 112 kilometrů jižně od historického jádra Jeruzalému a 70 kilometrů jihovýchodně od města Beerševa. Chacevu obývají Židé, přičemž osídlení v tomto regionu je etnicky převážně židovské. Obec je jen 1 kilometr vzdálena od mezinárodní hranice mezi Izraelem a Jordánskem.\n\nChaceva je na dopravní síť napojena pomocí místní komunikace, která západně od vesnice ústí do dálnice číslo 90.\n\nChaceva byla založena v roce 1965. Název je odvozen od stejnojmenné starověké lokality Mecudat Chaceva z biblických dob a pramene Ejn Chaceva. Podle jiného zdroje byla osada zřízena až roku 1966. Jejími zakladateli byli členové polovojenských oddílů Nachal. Ti se tu usadili 9. prosince 1965. Začali okamžitě s přípravou zemědělské infrastruktury (pěstování zeleniny, chov drůbeže). Po roce populaci posílilo další osadnické jádro a později ještě další skupiny nových osadníků. V prvních letech se vesnice rozvíjela jako kombinace družstevního mošavu a kolektivistického kibucu (takzvaný מושבוץ,\"mošbuc\"). 27. května 1970 byl položen základní kámen k trvalé vesnici, která byla situovaná o několik kilometrů východním směrem, při jordánské hranici. Roku 1972 se sem nastěhovali obyvatelé a osada byla zároveň zorganizována jako mošav.\n\nMístní ekonomika je založena na zemědělství, zejména pěstování zeleniny na ploše 6000 dunamů (6 kilometrů čtverečních). Produkce směřuje na zimní izraelský trh i na export. Od června 1990 jednotlivé rodinné farmy v mošavu hospodaří individuálně. Rozvíjí se turistický ruch. Funguje tu obchod se smíšeným zbožím, mateřská škola, veřejná knihovna, plavecký bazén a sportovní areály.\n\nObyvatelstvo mošavu je sekulární. Podle údajů z roku 2014 tvořili naprostou většinu obyvatel v Chacevě Židé - cca 400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 500 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 561 lidí. Během roku 2014 populace stoupla o 15,7 %.\n\n\n"}
{"id": "597346", "url": "https://cs.wikipedia.org/wiki?curid=597346", "title": "Lutherstadt Eisleben", "text": "Lutherstadt Eisleben\n\nLutherstadt Eisleben je druhé největší město v zemském okrese Mansfeld-Südharz, v jižní části německé spolkové země Sasko-Anhaltsko. K 31. prosinci 2009 zde žilo 25 703 obyvatel. Město je známé jako rodiště a místo úmrtí Martina Luthera. Na jeho počest proto od roku 1946 nese původní město Eisleben přídomek „Lutherstadt“. Od roku 1996 jsou památná místa související s Lutherem (společně s obdobnými stavbami v Lutherstadt Wittenbergu) chráněna v rámci světového dědictví (UNESCO).\n\n\n"}
{"id": "597347", "url": "https://cs.wikipedia.org/wiki?curid=597347", "title": "Anatolij Tarasov", "text": "Anatolij Tarasov\n\nAnatolij Vladimirovič Tarasov : (10. prosince 1918 Moskva – 23. června 1995 Moskva) byl sovětský hokejový trenér, označovaný za „otce ruského hokeje“.\n\nAktivně hrál fotbal, i když větších úspěchů nedosáhl, neprosadil se výrazněji ani jako fotbalový trenér.\n\nPo druhé světové válce byl pověřen vybudováním hokejového klubu CSKA Moskva, přičemž do té doby byl v tamním prostředí bandy hokej s míčkem. Tento sport, hraný na větším kluzišti, zapůsobil na ruský hokejový styl s důrazem na bruslařské dovednosti, útočnost a přihrávky. Tarasov byl nejprve hrajícím trenérem a třikrát (v letech 1948–1950) se jako hráč stal mistrem Sovětského svazu.\n\nTarasov byl trenérem v CSKA v letech 1946 až 1975 s výjimkou let 1960, 1964 a 1972. Od roku 1958 do roku 1972 stál v čele sovětské reprezentace. Zavedl množství tréninkových metod, zejména zaměřených na kvalitu přihrávek. Pod jeho vedením vyrostli v šedesátých letech hráči jako Anatolij Firsov, Venjamin Alexandrov, Alexandr Ragulin, Alexandr Jakušev nebo Konstantin Loktěv a v dalším období např. Boris Michajlov, Vladimir Petrov, Valerij Vasiljev, Alexandr Malcev, Valerij Charlamov nebo brankář Vladislav Treťjak.\n\nS CSKA Moskva získal 19 titulů v sovětské lize, devětkrát v řadě dovedl sovětskou reprezentaci k titulu mistra světa a vyhrál jako trenér i tři zlaté olympijské medaile.\n\nJeho dcerou je významná krasobruslařská trenérka Taťjana Tarasovová.\n\nV Kontinentální hokejové lize je na jeho památku jedna z divizí pojmenována Tarasovova divize.\n\n\n"}
{"id": "597349", "url": "https://cs.wikipedia.org/wiki?curid=597349", "title": "Idan", "text": "Idan\n\nIdan ( עִדָּן, v oficiálním přepisu do angličtiny Iddan) je vesnice typu mošav v Izraeli, v Jižním distriktu, v Oblastní radě Centrální Arava.\n\nLeží v nadmořské výšce 179 metrů pod úrovní moře v údolí vádí al-Araba, cca 20 kilometrů od jižního břehu Mrtvého moře. Západně od obce se prudce zvedá aridní oblast pouště Negev. Poblíž mošavu protéká vádí Nachal Chaceva.\n\nObec se nachází 115 kilometrů od břehu Středozemního moře, cca 150 kilometrů jihovýchodně od centra Tel Avivu, cca 107 kilometrů jihojihovýchodně od historického jádra Jeruzalému a 142 kilometrů severoseverovýchodně od města Ejlat. Idan obývají Židé, přičemž osídlení v tomto regionu je etnicky převážně židovské. Obec je jen 2 kilometry vzdálena od mezinárodní hranice mezi Izraelem a Jordánskem.\n\nIdan je na dopravní síť napojen pomocí místní komunikace, která západně od vesnice ústí do dálnice číslo 90.\n\nIdan byl založen v roce 1980. Název je odvozen od vádí Nachal Idan, které protéká poblíž osady. Zakladateli osady bylo 14 židovských rodin z anglicky mluvících zemí, které před usídlením procházely výcvikem v obci Sapir. Slavnostní ceremoniál založení vesnice se konal 4. ledna 1980 za účasti izraelského prezidenta Jicchaka Navona a tehdejšího ministra Ariela Šarona. Většina prvotních osadníků ale vesnici opustila a populace byla pak doplněna novými skupinami.\n\nV obci funguje plavecký bazén, sportovní areály, obchod se smíšeným zbožím, veřejná knihovna a mateřská škola. Místní ekonomika je založena na zemědělství (palmové háje, pěstování ovoce a zeleniny). Produkce míří na zimní izraelský trh. Začíná se rozvíjet turistický ruch.\n\nObyvatelstvo mošavu je sekulární. Podle údajů z roku 2014 tvořili naprostou většinu obyvatel v Idan Židé - cca 300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 400 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 360 lidí. Během roku 2014 populace stoupla o 3,7 %.\n\n\n"}
{"id": "597351", "url": "https://cs.wikipedia.org/wiki?curid=597351", "title": "Karel Zámečník", "text": "Karel Zámečník\n\nKarel Zámečník (1. listopadu 1920, Bystré – 10. ledna 2007, Bystré) byl redaktor Československého rozhlasu, regionální historik a spisovatel-prozaik.\n\nPo maturitě studoval na Masarykově univerzitě v Brně. Po násilném uzavření vysokých škol pracoval jako tajemník Městského úřadu v Bystrém. Po revoluci, v květnu 1945, byl povolán do Československého rozhlasu v Praze, kde se stal redaktorem zpravodajství. Později převzal referát regionálního vysílání, kde uvedl jako autor a režisér desítky tehdy velmi oblíbených rozhlasových pásem o historii, krásách a životě českých měst a vesnic, především z pohraničí. \n\nPočátkem roku 1948 se vrátil zpět do Bystrého. Tehdy vyšla jeho výpravná monografie \"Bystré\" a povídkové prózy \"Kominík Vedřel\" a \"Probuzený kraj\", které byly v rozhlasové úpravě vysílány Československým rozhlasem. V roce 1954 byl zatčen a odsouzen z politických důvodů ke 13 letům vězení. Byl nasazen do uranových dolů v Jáchymově. Při práci v dole Rovnost I se mu podařilo tajně napsat uzavřený povídkový cyklus \"Kluci z podměstí\", ilustrovaný dvěma spoluvězni – akademickými malíři. Dílo se zachovalo díky civilním zaměstnancům, kteří vynesli dílo z šachty. Povídky byly pak v letech 1995 a 1996 zveřejněny v regionálním tisku. V literární práci pokračoval drobnými historickými pracemi tematicky spjatými s rodným městem a jeho životem.\n\n\nKrátce se objevil ve filmu Vojtěcha Jasného \"Návrat ztraceného ráje\".\n\nStrýcové jeho manželky Květoslavy jsou dvě významné osobnosti - Josef Heger, katolický kněz, překladatel Starého zákona a profesor na Katolické teologické fakultě UK, a Ladislav Heger, překladatel z islandštiny a vlámštiny, profesor na Filosofické fakultě UK. \n"}
{"id": "597352", "url": "https://cs.wikipedia.org/wiki?curid=597352", "title": "Antigonos (Mysliveček)", "text": "Antigonos (Mysliveček)\n\nAntigonos (v italském originále Antigono) je italská opera ve třech dějstvích českého skladatele Josefa Myslivečka na libreto italského básníka Pietra Metastasia, které bylo poprvé provedeno roku 1744 na hudbu Johanna Afolfa Hasseho. Při zpracování této látky Mysliveček libreto patrně zkrátil a upravil podle stávajícího vkusu, tyto úpravy však nelze spolehlivě identifikovat. Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria. Jedná se o poslední Myslivečkovu operu.\n\n\"Antigono\" byla Myslivečkova poslední opera a současně první, která měla premiéru v menším římském divadle Teatro delle Dame, a to dne 5. dubna 1780, tedy v době, kdy už byl skladatel smrtelně nemocen (zemřel 4. února 1781). Poštěstilo se mu tedy ještě zažít jednu úspěšnou operní premiéru dříve, než se stal zcela neschopným k další práci. Tato inscenace poněkud napravila relativní neúspěch jeho předchozích oper \"Armida\" and \"Medón\", které byly uvedeny na počátku téhož roku, aniž by mu však zajistila potřebný příjem: Mysliveček žil nadále v naprosté nouzi.\n\nÚplná partitura této opery se nezachovala, ale některé árie jsou známy, neboť byly zahrnuty so rukopisných sbírek v různých koutech Evropy. Nejúspěšnější z nich bylo rondo \"Ho perduto il mio tesoro,\" které bylo šířeno tiskem i rukopisně dlouho do 19. století. Bylo zvlášť oblíbené v Anglii a bylo dokonce vytištěno v americké Philadelphii koncem 90. let 18. století. Všichni účinkující byli muži, protože v Římě bylo až do nástupu papeže Pia VII. roku 1800 ženám zakázáno vystupovat v divadle. Někteří z nich zpívali již v \"Medontovi\" o několik měsíců dříve. Nejznámějšími zpěváky v obsazení \"Antigona\" byli tenor Giovanni Ansani, blízký profesní společník skladatele, a kastrát Pietro Benedetti, první interpret zmíněného ronda \"Ho perduto il mio tesoro\".\n\nMezi třemi dějstvími opery byly prováděny dva balety, totiž \"Lov Jindřicha IV.\" (\"La caccia di Enrico IV\") a \"Venkovské příhody\" (\"Gli avvimenti campestri\"). Dějově ani hudebně s operou nesouvisely; hudbu k nim složil Luigi Marescalchi a choreografii vytvořil Onorato Viganò.\n\nDěj opery se odehrává v Soluni ve 3. století př. n. l. Antigonos II. Gonatás, král Makedonie, se ucházel o ruku egyptské princezny Bereniké a získal ji; chystá se svatební obřad. Mezi Bereniké a královým synem Démétriem však došlo k milostnému vzplanutí. Antigonos proto nařídil synovi vyhnanství. Mezitím Makedonii napadl epirský král Alexandr, syn Pyrrha, který se o Bereniké sám neúspěšně ucházel.\n\nSoluň je obléhána Alexandrovým vojskem. Bereniké se strachuje o Antigona, teprve v rozhovoru s Isméné si však definitivně uvědomuje, že je beznadějně zamilována do Démétria. Ten se právě objevuje, protože přesto, že se zdržuje ve vyhnanství, rozhodl se přijít otci pomoci v nouzi. Bereniké se jej snaží poslat pryč, zvláště když jí Démétrios začne vyznávat lásku. I Antigonos je nejdříve nemile překvapen, pak však syna uvítá a pokouší se Bereniké poslat z obleženého města do bezpečí.\n\nAlexandr však vítězí. Nejen že mu stráže přivádějí Bereniké, jejíž útěk překazily, i Antigonos je přemožen. Bereniké však v přítomnosti svého snoubence hrdě odmítá Alexandrovo dvoření. Démétrios se snaží u svého přítele a Alexandrova pobočníka Klearcha dosáhnout Antigonova propuštění; Klearchos veřejně odmítá, soukromě mu to však přislíbí.\n\nDémétrios prosí u Alexandra za svého otce. Ten je ochoten Antigona propustit výměnou za ruku Bereniké. Démétrios na tuto podmínku s těžkým srdcem přistupuje a snaží se přesvědčit i Bereniké, která souhlasí až po dlouhém zdráhání. Démétrios uvědomí Alexandra, který se mezitím snaží zbýt Isméné, jež mu připomíná svou lásku. Od Ismény se o plánu na sňatek Alexandra a své snoubenky dozvídá i Antigonos a v rozhovoru s Démétriem rozhodně odmítá svou nastávající postoupit vítězi.\n\nBereniké přináší zprávu o zvratu v boji – jednotkám věrným Antigonovi se podařilo využít nepozornosti dobyvatelů, zmocnit se opět města a zapálit epirské loďstvo. Alexandr Antigona preventivně uvrhne do stráženého vězení. Démétrios se loučí s Bereniké a odchází udělat cokoli pro otcovo osvobození.\n\nAntigonos je stále zatvrzelý a raději podstoupí smrt, než aby se Alexandrovi podřídil. Démétrios se svěřuje s plány na osvobození otce své sestře Isméné, ta je ale považuje za bláhové a beznadějné. Démétrios ještě jednou v audienci u Alexandra prosí o propuštění svého otce; když však Alexandr odmítá, Démétrios jej napadne zbraní a pod pohrůžkou zabití donutí propustit Antigona. Jakmile je Alexandr s Klearchovou pomocí uvolněn, hodlá se pomstít. Démétrius však již svého cíle, svobození otce, dosáhl a hodlá odevzdává se Alexandrovi na milost – a ta skutečně přichází, neboť Alexandr je dojat jeho synovskou láskou a propouští jeho i Bereniké. Milostný vztah obou mladých lidí však není naplněn, neboť Bereniké se musí vrátit k Antigonovi. Zoufalý Démétrios hledá smrt v boji.\n\nOddílům věrným Antigonovi se podařilo dosáhnout vítězství. Nyní se situace obrátila a Alexandr je zajatcem Antigonovým. Antigonos jej však propouští a Alexandr je potrestán jen tím, že si musí vzít Isméné. Předčasná zpráva o Démétriově smrti vyvolá v Antigonovi výčitky svědomí; naštěstí se Démétrios vrací živ a zdráv, zachráněn Klearchem. Antigonos svého syna chválí za oddanost, kterou mu prokázal, a vzdává se Bereniké v jeho prospěch. Všichni se radují.\n\n\nPůvodní Metastasiovo libreto \"Antigona\" v italštině.\n"}
{"id": "597356", "url": "https://cs.wikipedia.org/wiki?curid=597356", "title": "Ejn Jahav", "text": "Ejn Jahav\n\nEjn Jahav ( עֵין יַהַב, doslova „\"Pramen Jahav\"“, v oficiálním přepisu do angličtiny En Yahav, přepisováno též Ein Yahav) je vesnice typu mošav v Izraeli, v Jižním distriktu, v Oblastní radě Centrální Arava.\n\nLeží v nadmořské výšce 88 metrů pod úrovní moře v údolí vádí al-Araba, cca 35 kilometrů od jižního břehu Mrtvého moře. Západně od obce se prudce zvedá aridní oblast pouště Negev.\n\nObec se nachází 120 kilometrů od břehu Středozemního moře, cca 162 kilometrů jihovýchodně od centra Tel Avivu, cca 124 kilometrů jižně od historického jádra Jeruzalému a 125 kilometrů severoseverovýchodně od města Ejlat. Ejn Jahav obývají Židé, přičemž osídlení v tomto regionu je etnicky převážně židovské. Obec je jen 1 kilometr vzdálena od mezinárodní hranice mezi Izraelem a Jordánskem.\n\nEjn Jahav je na dopravní síť napojen pomocí dálnice číslo 90.\n\nEjn Jahav byl založen v roce 1951. Podle jiného pramene došlo ke zřízení osady až roku 1959. Původně šlo o polovojenské sídlo typu Nachal. V roce 1962 se proměnilo na ryze civilní osadu. V roce 1966 započala výstavba prvních stálých domů. Prvních 34 domů bylo pak dokončeno v roce 1967. V roce 1968 přibyla budova mateřské školy a začalo budování společenské střediska. V roce 1972 bylo postaveno zdravotní centrum.\n\nMístní ekonomika je založena na zemědělství (pěstování květin a zeleniny pro zimní izraelský trh a na export), průmyslu (kosmetická firma) a službách. Vesnice využívá polohu na poloviční vzdálenosti mezi Ejlatem a Beerševou. Stojí tu čerpací stanice pohonných hmot a restaurace. V obci funguje plavecký bazén, sportovní areály, obchod se smíšeným zbožím a zdravotní středisko. Mošav plánuje stavební expanzi, v jejímž rámci se tu předpokládá výstavba až 150 domů.\n\nObyvatelstvo mošavu je sekulární. Podle údajů z roku 2014 tvořili naprostou většinu obyvatel v Ejn Jahav Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 676 lidí. Během roku 2014 populace klesla o 1,0 %.\n\n\n"}
{"id": "597360", "url": "https://cs.wikipedia.org/wiki?curid=597360", "title": "Meudon", "text": "Meudon\n\nMeudon je francouzské město ležící 12 km jihozápadně od Paříže v departmentu Hauts-de-Seine a regionu Île-de-France.\n\nMeudon je známý především vědeckým výzkumem. Sídlí zde výzkumná centra CNRS a francouzského střediska pro letectví (Office National d'Études et de Recherches Aérospatiales) a dále mezinárodní Výbor pro rádiové frekvence (Comité Scientifique pour l'Allocation des Fréquences à la Radio Astronomie et la Recherche Spatiale). V roce 1875 zde byla založena observatoř, která je od roku 1926 přičleněna k Pařížské observatoři.\n\nMěsto Meudon se rozděluje na místní části Meudon-Ville, Bellevue, Val-Fleury, Bas-Meudon a Meudon-la-Forêt.\n\nSousední obce: Sèvres, Boulogne-Billancourt, Issy-les-Moulineaux, Chaville, Clamart a Vélizy-Villacoublay.\n\nÚzemí města bylo osídleno již v neolitu. V 16. století zde kardinál Charles de Lorraine-Guise nechal vybudovat zámek, který byl zbořen v roce 1803. V 19. století se zde rozvíjel hutní průmysl a výroba výbušnin.\n\n\nDopravní spojení s Paříží zajišťuje RER (linka C).\n\n\"Počet obyvatel\"\n\n\n\n\n"}
{"id": "597362", "url": "https://cs.wikipedia.org/wiki?curid=597362", "title": "Bernard Rappaz", "text": "Bernard Rappaz\n\nBernard Rappaz [\"bernár rapa\"] (* 18. února 1953) je švýcarský zemědělec z kantonu Wallis, velkopěstitel konopí. Stal se známým pěstováním konopí za účelem výroby marihuany a je proto obecně nazýván „Konopný sedlák“. V devadesátých letech 20. století začal Rappaz bojovat za liberalizaci obchodu s konopím a jeho konzumu. V širokou známost vešel také svými důslednými protestními hladovkami.\n\nPoprvé byl Rappaz zatčen v prosinci 1996, poté co v létě téhož roku policii sám oznámil výrobu konopných vonných polštářků. Ta si sice jeho provoz prohlédla, ale zprvu nezakročila; pěstování a vlastnictví konopí a obchod s ním samy o sobě ve Švýcarsku nejsou ilegální, je pouze stanovena nejvyšší přípustná hladina obsahu THC, která je podstatně nižší než u konopí běžně používaného na výrobu marihuany a hašiše. V této vazbě poprvé nastoupil protestní hladovku, po jejíchž 42 dnech byl propuštěn. V listopadu 1997 se Rappaz zúčastnil se svou vlastní vypěstovanou odrůdou \"Walliser Queen\" na \"Cannabis Cupu\" US-amerického časopisu \"High Times\" v Amsterdamu. V lednu 1999 s ní vyhrál první cenu na \"Canna Swiss Cupu\" v Bernu. Další zatčení následovalo v listopadu 2001 za účelem vyšetřovací vazby. Opět okamžitě nastoupil hladovku, kterou protestoval proti pronásledování sedláků pěstujících konopí. Změna zákona, která měla umožnit tolerování pěstování konopí, byla tou dobou již schválena malou komorou švýcarského spolkového parlamentu, ještě ovšem nebyla právoplatná. V 56. den hladovky byl Rappaz pro zdravotní problémy hospitalizován, po 73 dnech vazby ji soud zrušil s oddůvodněním již neexistujícího nebezpečí zatemňování.\n\nV listopadu 2008 byl krajským soudem v Martigny shledán vinným, že mezi 1996 a 2001 pěstoval konopí, provinil se proti zákonu o omamných prostředcích a pral špinavé peníze. Policie u něj zabavila okolo 50 tun konopí. V rámci soudního projednávání přiznal prodej 5 tun, za které utržil zhruba 5 miliónů švýcarských franků (= tou dobou cca 3,5 miliónu eur, resp. 90 miliónů Kč). Bernard Rappaz byl odsouzen k 6 letům káznice; příslušný prokurátor požadoval 10 let.\n\n20. března 2010 byl v Sionu vzat do vazby. Opět nastoupil protestní hladovku na protest proti podle jeho mínění bezprávnému trestnímu řízení proti němu; stěžuje si především na zaujatost walliských úřadů a justice. Ve znepokojivém zdravotním stavu byl posléze přeložen do vězeňského traktu bernské nemocnice Inselspital. Příslušná ministryně walliské kantonální vlády nařídila v červenci 2010 pro Rappaze připraveného zemřít nucenou výživu, kterou ovšem lékaři odmítli proti jeho vůli provést. 21. července přistoupily walliské úřady prozatím na jeho poslední požadavek domácího vězení, dokud nebude rozhodnuto o jeho stížnosti proti zamítnutí propuštění z vězení, na jeho statku ve walliském Saxonu, načež svoji hladovku přerušil.\n\n26. srpna byl však Rappaz na základě rozhodnutí spolkového soudu, který jeho stížnost zamítl, opět uvězněn. V listopadu téhož roku walliský parlament podle všeobecného očekávání zamítl jeho milost. Současně se připravuje další trestní řízení pro podobné delikty jako dříve, údajně spáchané v letech 2001 až 2006.\n\nPodle zpráv Švýcarského rozhlasu z 23. prosince 2010 se Rappaz rozhodl k ukončení hladovky po 121 dnech ke 24. prosinci. Ve vydaném komuniké se mj. uvádí, že ho k tomu přimělo doporučení Evropského soudu pro lidská práva. Na tento se obrátil poté, co neúspěšně vyčerpal všechny možnosti přes švýcarské instance dosáhnout přerušení výkonu trestu.\n\nParalelně s případem Bernarda Rappaze a jeho hladovek se řeší otázka, zda lze z úřední moci přinutit lékaře proti vůli hladovějícího k nucené výživě, kterou odmítli na Rappazovi provést. Argumentují jednak etickým hlediskem, kde je pro ně svobodná vůle pacienta nade vším a na druhou stranu i tím, že by mohla jeho zdravotnímu stavu případně i uškodit. V současnosti tento problém ve Švýcarsku není definitivně vyřešen.\n\n\n"}
{"id": "597365", "url": "https://cs.wikipedia.org/wiki?curid=597365", "title": "Seznam trpaslíků Středozemě", "text": "Seznam trpaslíků Středozemě\n\nToto je seznam trpaslíků objevujících se ve fiktivním světě anglického spisovatele J. R. R. Tolkiena.\n\nAzaghâl byl trpasličím králem Belegostu v prvním slunečním věku. Proslavil se v bitvě nespočetných slz, do které vedl trpaslíky z Ered Luin. V souboji s drakem Glaurungem byl smrtelně raněn, avšak z posledních sil se mu podařilo vrazit obrovitému hadovi svůj nůž do břicha. Glaurung poté prchnul z bojiště. Azaghâlovo tělo vynesli jeho bojovníci za zpěvu žalmů z bitevní vřavy a žádný Morgothův sluha se je při tom neodvážil napadnout.\n\nBalin (2763 – 10.11.2994 T. v.) se zúčastnil výpravy Thorina Pavézy k Osamělé hoře, přičemž se stal dobrým přítelem hobita Bilbo Pytlíka. Byl Dvalinovým bratrem. V roce 2989 vedl trpasličí výpravu do zpustlé Morie, kde jej však v roce 2994 ze zálohy zastřelili skřeti. Jeho zbývající druhové vystavěli padlému Balinovi hrob, na němž bylo napsáno: \"Balin syn Fundinův, vládce Morie.\" Při svém průchodu zpustlou Morií objevilo jeho náhrobek Společenstvo prstenu.\n\nVe filmové trilogii Hobit, natočené režisérem Peterem Jacksonem, ztvárnil postavu Balina skotský herec Ken Stott.\n\nBifur (? – 3018 T. v.) byl jedním z dvanácti druhů Thorina Pavézy a Bilba Pytlíka na jejich cestě k Osamělé hoře. Bifur byl bratrancem Bofura a Bombura. Nosil žlutou kapuci a hrál na klarinet. V souboji se zlobry se srdnatě bránil a zlobři jej za trest pověsili nejblíže ohně. Po znovuzaložení Království pod Horou obýval Bifur Erebor až do své smrti v roce 3018.\n\nVe filmové trilogii Hobit, natočené režisérem Peterem Jacksonem, ztvárnil Bifura novozélandský herec William Kircher.\n\nBofur (? – 3018 T. v.) byl jedním z dvanácti druhů Thorina Pavézy a Bilba Pytlíka na jejich cestě k Osamělé hoře. Bofur byl bratrancem Bifura a bratrem Bombura. Stejně jako Bifur nosil žlutou kapuci a uměl hrát na klarinet. Byl téměř zabit Šmakem spolu s Bomburem, když se drak nenápadně vyplazil z Osamělé hory a napadnul výpravu na jejím úbočí. V království pod Horou žil až do své smrti v roce 3018.\n\nVe filmové trilogii Hobit, natočené režisérem Peterem Jacksonem, ztvárnil roli Bofura britský herec James Nesbitt.\n\n Bombur (? – 3018 T. v.) byl jedním z dvanácti druhů Thorina Pavézy a Bilba Pytlíka na jejich cestě k Osamělé hoře. Pocházel z mórijských trpaslíků, nebyl však z Durinovy větve. Bombur byl bratrancem Bifura a bratrem Bofura. Tlustý Bombur byl vždy ve všem poslední a často přitahoval problémy. Když výprava v Temném hvozdu překonávala Začarovanou řeku, byl to právě on, kdo spadnul do zakleté říční vody, načež upadnul do tvrdého spánku a odsoudil tak své druhy, aby jej kus cesty nesli. Uměl hrát na buben. Na sklonku života Bombur natolik přibral, že se nedokázal sám pohybovat a muselo jej proto přenášet šest trpaslíků.\n\nVe filmové trilogii Hobit, natočené režisérem Peterem Jacksonem, ztvárnil Bombura novozélandský herec Stephen Hunter.\n\nBorin (2450 – 2711 T. v.) pocházel z Durinova lidu. Byl druhorozeným synem krále Náina II. a mladším bratrem krále Dáina I.. Jeho prapravnukem byl Gimli, Přítel elfů. Borin žil až do roku 2590 v Ered Mithrin, načež následoval svého synovce Thróra zpátky do Ereboru.\n\nDáin I. (2440 – 2589 T. v.), syn Náina II., byl posledním králem sjednoceného Durinova lidu. Vládl v Šedých horách do roku 2589. Tehdy se ze severu připlazili ledoví draci a jeden z nich krále Dáina usmrtil. Dlouhovousáči se poté rozdělili a opustili svá sídliště v Ered Mithrin.\n\nDáin II. zvaný Železná noha (2767 – 3019 T. v.) byl králem Durinova lidu na přelomu třetího věku. V mládí bydlel se svou rodinou v Železných horách. Jako mladíček se zúčastnil války mezi trpaslíky a skřety. Proslavil se především v bitvě v Azanulbizaru, kde se mu podařilo usmrtit vůdce skřetů Azoga. V roce 2941 přispěchal se svými bojovníky na pomoc Thorinu Pavézovi a zasloužil se tak o vítězství spojenců v bitvě pěti armád. Po Thorinově smrti byl prohlášen králem Dlouhovousáčů, kterým zůstal i v průběhu války o Prsten. Padnul v roce 3019 v bitvě v Dolu a na jeho místo nastoupil jeho syn Thorin III. Kamenná přilba.\n\nPostava krále Dáina se objevila i v Jacksonově filmu \"\", kde ji ztvárnil britský herec Billy Connolly.\n\nDís (2760 – ?) je jediná známá trpaslice z Tolkienova světa. Byla mladší sestrou Thorina Pavézy a matkou Fíliho a Kíliho.\n\nDori (? – 3018 T. v.) byl jedním z dvanácti druhů Thorina Pavézy a Bilba Pytlíka na jejich cestě k Osamělé hoře. Byl bratrem Noriho a Oriho. Dori byl považován za nejsilnějšího člena Thorinovi výpravy. Když družina prchala v tunelech Mlžných hor před skřety, byl to právě on, kdo dostal za úkol nést jako první pomalého Bilba na zádech. Při útoku vrrků Dori slezl ze svého úkrytu a pomohl Bilbovi vylézt za ostatními do koruny stromu. Poté, když výpravu odnášeli orli se hobit držel za Doriho nohu. Po založení království pod Horou obýval Erebor až do své smrti v roce 3018.\n\nVe filmové trilogii Hobit, natočené režisérem Peterem Jacksonem, ztvárnil postavu Doriho novozélandský herec Mark Hadlow.\n\nDurin I., který byl pro svůj enormně dlouhý věk přezdíván jako Nesmrtelný, byl prý vůbec prvním trpaslíkem, který v prvním slunečním věku procitnul. Pod vrcholky Mlžných hor začal hloubit síně nejproslulejšího trpasličího města Khazad-dûm. Po své smrti byl nadále ctěn a Dlouhovousáči se podle něj označovali jako Durinův lid.\n\nDurin II. byl králem v Khazad-dûm.\n\nDurin III. byl králem v Khazad-dûm okolo roku 1600 D. v.. Obdržel první ze Sedmi prstenů moci.\n\nDurin IV. byl králem v Khazad-dûm.\n\nDurin V. byl králem v Khazad-dûm.\n\nDurin VI. (1731 – 1980 T. v.) byl králem v Khazad-dûm v době, kdy trpaslíci probudili v hlubinách pod horami balroga. Netvor usmrtil krále Durina a jeho syna Náina a byl později znám jako Durinova zhouba.\n\nDurin VII. známý jako Durin Poslední vládl na počátku čtvrtého věku. Durin VII. odvedl Dlouhovousáče zpátky do opuštěných dolů Morie a znovuzaložil království Khazad-dûm.\n\nDvalin (2772 T. v. – 91 Č. v.) byl jedním z dvanácti druhů Thorina Pavézy a Bilbo Pytlíka na jejich cestě k Osamělé hoře. Byl bratrem Balina a bratrancem Óina a Glóina. Byl prvním trpaslíkem, který vkročil do Bilbova domu. Nosil tmavě zelenou kapuci a zlatý pásek a uměl hrát na violu. Po založení království pod Horou pak obýval Erebor až do své smrti. Zemřel velmi starý v roce 91 čtvrtého věku, přičemž se dožil úctyhodných 340 let.\n\nVe filmové trilogii Hobit, natočené režisérem Peterem Jacksonem, ztvárnil postavu Dvalina skotský herec Graham McTavish.\n\nFarin (2560 – 2803 T. v.), syn Borinův, byl otcem Fundina a Gróina.\n\nFili (2859 – 2941 T. v.) byl jedním z druhů Thorina Pavézy a Bilba Pytlíka na jejich cestě k Osamělé hoře. Byl starším bratrem Kiliho a jejich matkou byla Dís, Thorinova sestra. Stejně jako jeho bratr nosil Fili modrou kapuci, stříbrný opasek a měl žluté vousy. Spolu s Kilim padl při obraně svého strýce v bitvě pěti armád.\n\nVe filmové trilogii Hobit, natočené režisérem Peterem Jacksonem, ztvárnil postavu Filiho novozélandský herec Dean O'Gorman.\n\nFlói (? – 2989 T. v.) byl jedním z trpaslíků, kteří následovali Balina na jeho výpravě za znovuobnovením trpasličího království ve zpustlé Morii. Flóimu se v boji se skřety podařilo usmrtit skřetího kapitána, ale zemřel v boji před branou zasažen lučištníkem. Byl pochován poblíž jezera Kheled-zâram. Jeho smrt byla zaznamenána v knize, kterou později objevilo Společenstvo prstenu v komnatě Mazarbul.\n\nFrerin (2751 – 2799 T. v.) byl druhým synem krále Thráina II. a mladším bratrem Thorina Pavézy. Frerin zemřel na počátku bitvy v Azanulbizaru, kdy skřeti zatlačili trpaslíky do lesa rostoucího na okraji jezera Kheled-zâram.\n\nFrór (2552 – 2589 T. v.) byl druhým synem krále Dáina I. a bratrem Thróra a Gróra. Frór zemřel spolu se svým otcem po útoku ledového draka na jejich sídlo v Ered Mithrin v roce 2589.\n\nFundin (2662 – 2799 T. v.) byl synem Farina, bratrem Gróina a otcem Balina s Dvalinem. Fundin zemřel na počátku bitvy v Azanulbizaru, kdy skřeti zatlačili trpaslíky do lesa rostoucího na okraji jezera Kheled-zâram.\n\n Gamil Zirak byl trpasličí kovář žijící v prvním věku v Nogrodu. Mnohá jeho díla byla uložena mezi poklady Doriathkého krále Thingola. Gamilovým nejslavnějším žákem se stal Telchar.\n\nGimli (2879 T. v. – ?), syn Glóinův, je nejznámějším trpaslíkem Tolkienova světa. Na Elrondově radě byl vybrán jako zástupce trpaslíků do Společenstva prstenu, které mělo za cíl zničení Prstenu. Gimli se stal přítelem elfa Legolase a služebníkem paní Galadriel, která jej okouzlila svou krásou. Proto byl Gimli znám jako Přítel elfů. Po smrti krále Elessara se spolu s Legolasem vydal na cestu přes moře.\n\nGlóin, syn Thorinův (2136 – 2385 T. v.), byl po svém otci králem Durinova lidu. Vládl v Ered Mithrin.\n\nGlóin, syn Gróinův (2783 T. v. – 15 Č. v.), byl mladším bratrem Óina a otcem Gimliho. Glóin byl jedním z třinácti druhů Thorina Pavézy a Bilba Pytlíka na jejich cestě k Osamělé hoře. Spolu se svým bratrem byl proslulý v rozdělávání ohně za jakýchkoliv podmínek. Po zabití Šmaka žil v Ereboru a v roce 3018 byl králem Dáinem poslán do Roklinky, aby požádal Elronda o radu. Zúčastnil se tak Elrondovy rady a jeho syn Gimli byl vybrán do Společenstva prstenu.\n\nVe filmové trilogii Hobit, natočené režisérem Peterem Jacksonem, ztvárnil postavu Glóina novozélandský herec Peter Hambleton.\n\nGróin (2671 – 2923 T. v.), syn Farinův, byl otcem Óina a Glóina.\n\nGrór (2563 – 2805 T. v.) byl třetí syn krále Dáina I.. Jeho staršími bratry byli Thrór a Frór. Grór odvedl většinu Durinova lidu po smrti svého otce do Železných hor.\n\nIbun pocházel z čeledi Drobných trpaslíků a žil v prvním věku. Byl synem Mîma a bratrem Khîma. Spolu s otcem a bratrem bydlel na skalnaté hoře Amon Rûdh. Po smrti svého bratra se o svůj domov dělil s Túrinem a jeho družinou. Když však jeho otec Mîm prozradil skřetům Túrinův úkryt, zabili Morgothovi sluhové při drancování Amon Rûdhu také Ibuna.\n\nKhîm pocházel z čeledi Drobných trpaslíků a žil v prvním věku. Byl synem Mîma a bratrem Ibuna. Khîm byl zastřelen jedním z Túrinových mužů, Andrógem.\n\nKili (2864 – 2941 T. v.) byl jedním z druhů Thorina Pavézy a Bilba Pytlíka na jejich cestě k Osamělé hoře. Byl ze všech společníků nejmladší. Jeho matkou byla Dís, Thorinova sestra. Stejně jako jeho starší bratr Fili nosil i Kili modrou kapuci, stříbrný opasek a měl žluté vousy. Spolu s Filim padl při obraně svého strýce Thorina v bitvě pěti armád.\n\nVe filmové trilogii Hobit, natočené režisérem Peterem Jacksonem, ztvárnil postavu Kiliho irský herec Aidan Turner. Ve filmu se Kili zamiloval do elfky Tauriel a v této verzi jej láska k ní stála život.\n\nLóni (? – 2994 T. v.) byl jedním z trpaslíků, kteří následovali Balina na jeho výpravě za znovuobnovením trpasličího království ve zpustlé Morii. Padl v boji se skřety v roce 2994. Jeho smrt byla zaznamenána v knize, kterou později objevilo Společenstvo prstenu v komnatě Mazarbul.\n\nMîm byl poslední Drobný trpaslík, který žil v prvním věku. Měl dva syny Khîma a Ibûna, se kterými bydlel v Amon Rûdhu. Poté, co skřetům vyzradil Túrina a jeho muže odešel Mîm do zpustlého Nargothrondu, kde jej posléze usmrtil Túrinův otec Húrin.\n\nNáin I. (1832 – 1981 T. v.) byl synem krále Durina VI. a jeho následovníkem na trůně Trpasluje. Trpaslíci v roce 1980 probudili v hlubinách pod Mlžnými horami spícího balroga, který nejprve zabil krále Durina a o rok později také Náina.\n\nNáin II. (2338 – 2585 T. v.) byl synem krále Óina a vládl po svém otci Durinovu lidu v Šedých horách. Měl dva syny Dáina a Borina.\n\nNáin (2665 – 2799 T. v.), syn Grórův vládl po svém otci Durinovu lidu usazenému v Železných horách. Poté, co morijští skřeti usmrtili krále Durinova lidu Thróra, vedl Náin vojsko ze Železných hor na pomoc svému bratranci Thráinovi. Náin v čele svých bojovníků obrátil vývoj bitvy v Azanulbizaru v prospěch trpaslíků, avšak zemřel při souboji se skřetem Azogem.\n\nNáli (? – 2994 T. v.) byl jedním z trpaslíků, kteří následovali Balina na jeho výpravě za znovuobnovením trpasličího království ve zpustlé Morii. Padl v boji se skřety v roce 2994. Jeho smrt byla zaznamenána v knize, kterou později objevilo Společenstvo prstenu v komnatě Mazarbul.\n\nNár byl blízkým druhem krále Thróra. Když starý a zoufalý Thrór opustil své útočiště na Vrchovině, doprovázel jej na jeho poslední cestě právě Nár. Společně prošli průsmykem Rudorohu a sešli do údolí Azanulbizar. Přišli k otevření bráně Morie a Thrór nedbajíc Nárova varování vešel dovnitř. Nár čekal u otevřené brány dokud jednoho dne nevyhodili skřeti královo tělo ven. Skřeti smrt krále Thróra označili jako hrozbu a varování všem trpaslíkům, kteří by se znovu pokusili vkročit do dolů Morie a Nára využili jako posla. Nár s pláčem uprchl zpátky na Vrchovinu a co viděl vypověděl Thrórovu synu Thráinovi, který zdědil otcův titul. Rozzuřený Thráin poté začal válku mezi trpaslíky a skřety.\n\nNarvi byl trpaslíkem, který v druhém věku zbudoval západní bránu Trpasluje. Jeho jméno bylo na bránu napsáno elfem Celebrimborem z království Eregion.\n\nNori byl jedním z dvanácti druhů Thorina Pavézy a Bilbo Pytlíka na jejich cestě k Osamělé hoře. Byl bratrem Doriho a Oriho a stejně jako bratři uměl hrát na flétnu.\n\nVe filmové trilogii Hobit, natočené režisérem Peterem Jacksonem, ztvárnil postavu Noriho novozélandský herec Jed Brophy.\n\nÓin (2238 – 2488 T. v.), syn Glóinův, byl po svém otci králem Durinova lidu. Vládl v Ered Mithrin.\n\nÓin (2774 – 2994 T. v.), syn Gróinův, byl starším bratrem Glóina a tím pádem Gimliho strýcem. Óin byl jedním z dvanácti druhů Thorina Pavézy a Bilba Pytlíka na jejich cestě k Osamělé hoře. Spolu se svým bratrem byl proslulý v rozdělávání ohně za jakýchkoliv podmínek. Následoval Balina na jeho výpravě za znovuobnovením trpasličího království ve zpustlé Morii. Byl zabit v roce 2994 u západní brány Hlídačem ve vodě.\n\nVe filmové trilogii Hobit, natočené režisérem Peterem Jacksonem, ztvárnil Óina britský herec John Callen.\n\nOri byl jedním z dvanácti druhů Thorina Pavézy a Bilba Pytlíka na jejich cestě k Osamělé hoře. Byl bratrem Doriho a Noriho a stejně jako oba bratři uměl hrát na flétnu. Následoval Balina na jeho výpravě za znovuobnovením trpasličího království ve zpustlé Morii. Padl jako jeden z posledních trpaslíků, kteří kladli svůj zoufalý odpor v komnatě Mazarbul. Byl to právě Ori, kdo udělal poslední záznam v knize, kterou později objevilo Společenstvo prstenu.\n\nVe filmové trilogii Hobit, natočené režisérem Peterem Jacksonem, ztvárnil Oriho britský herec Adam Brown.\n\nTelchar byl nejvýznamnější a nejproslulejší trpasličí kovář ve Středozemi. Žil v prvním věku a pocházel z Nogrodu. Mezi jeho nejznámější díla patřil meč Narsil, Dračí přilba z Dor-lóminu a nůž Angrist.\n\nThorin I. (2035 – 2289 T. v.) byl po svém otci Thráinovi I. králem Durinova lidu. Thorin odvedl velkou část Dlouhovousáčů z Ereboru do Ered Mithrin, které lákaly trpaslíky velkým bohatstvím cenných rud.\n\nThorin II. Pavéza (2746 – 2941 T. v.) zdědil po svém otci Thráinovi II. titul krále Durinova lidu. Jako mladík se zúčastnil války trpaslíků se skřety a proslavil se udatností v bitvě v Azanulbizaru. V boji totiž místo svého rozťatého štítu používal dubovou větev. Po otcově smrti vedl hobita Bilba Pytlíka a dvanáct svých druhů k Osamělé hoře. Zde došlo po zabití draka Šmaka v roce 2941 k bitvě pěti armád, v níž Thorin utržil smrtelná zranění a zanedlouho po bitvě zemřel.\n\nVe filmové trilogii Hobit, natočené režisérem Peterem Jacksonem, ztvárnil postavu Thorina britský herec Richard Armitage. V této adaptaci Thorin v bitvě v Azanulbizaru zranil \"Bílého skřeta\" Azoga, kterého usmrtil v bitvě pěti armád.\n\nThorin III. Kamenná přilba byl po svém otci Dáinovi králem Durinova lidu. Po pádu Saurona spolu s králem Dolu Bardem II. rozehnali vojsko Východňanů obléhající Erebor. Poté vládl trpaslíkům v Osamělé hoře i v Železných horách. Za jeho panování byla trpaslíky opravena brána Minas Tirith a založena kolonie v Aglarondu.\n\nThráin I. (1934 – 2190 T. v.) byl králem Durinova lidu poté, co byl jeho otec Náin I. zabit balrogem. Thráin poté založil Království pod Horou v Ereboru. V nitru hory našel klenot Arcikam, který nazval Srdce hory.\n\nThráin II. (2644 – 2850 T. v.) byl králem Dlouhovousáčů po smrti svého otce Thróra. Thráin vedl trpaslíky do vítězné války proti skřetům. Po bitvě v Azanulbizaru, kde zemřel jeho syn Frérin, odešel s prvorozeným Thorinem a dcerou Dís do Ered Luin. V roce 2841 vyrazil pouze s několika druhy na cestu k Osamělé hoře. Na okraji Temného hvozdu však byl unesen Sauronovými sluhy, načež mu byl odebrán poslední z trpasličích prstenů a po mučení zemřel v kobkách Dol Gulduru. Před svou smrtí stačil předat mapu a klíč od Osamělé hory čaroději Gandalfovi.\n\nThrár (? – 2994 T. v.) byl jedním z trpaslíků, kteří následovali Balina na jeho výpravě za znovuobnovením trpasličího království ve zpustlé Morii. Padl v boji se skřety v roce 2994. Jeho smrt byla zaznamenána v knize, kterou později objevilo Společenstvo prstenu v komnatě Mazarbul.\n\nThrór (2542 – 2790 T. v.) byl prvorozeným synem krále Dáina I. a po smrti svého otce se stal králem Durinova lidu. Jeho mladšími bratry byli Frór a Grór. Thrór odvedl část otcova lidu z Ered Mithrin zpátky do Ereboru, odkud jej však v roce 2770 vyhnal drak Šmak. Thrór s rodinou a malou družinou uprchl na Vrchnovinu. V roce 2790 se pouze se svým druhem Nárem odebral k východní bráně Morie. Byl usmrcen skřety a jeho smrt rozpoutala šestiletou válku mezi oběma rasami.\n\n\n"}
{"id": "597397", "url": "https://cs.wikipedia.org/wiki?curid=597397", "title": "Armida (Mysliveček)", "text": "Armida (Mysliveček)\n\nArmida je italská opera ve třech dějstvích českého skladatele Josefa Myslivečka na libreto italského básníka Gianambrogia Migliavaccy, založené na starším francouzském libretu Philippa Quinaulta pro stejnojmennou operu Jeana-Baptista Lullyho. Je to jedna z mnoha oper, jejichž děj se odehrává v době křížových výprav a zakládá se na postavách a epizodách z eposu Torquata Tassa \"Osvobozený Jeruzalém\". Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria.\n\nZnačná část literatury tradičně uvádí jako první provedení Myslivečkovy Armidy 15. srpen 1778 v Teatro Pubblico v Lucce (milánská \"Armida\" by pak byla přepracováním luccké verze), dobové doklady však autora této opery neuvádějí. Spolehlivě se o Myslivečkovu \"Armidu\" jedná až u inscenace v milánském divadle Teatro alla Scala, která měla premiéru dne 26. prosince 1779 k otevření karnevalové sezóny 1780 a stala se tak jednou z prvních oper uvedených v tomto divadle. Bylo totiž nově postaveno po požáru původního Teatro Ducale roku 1776 a provoz v něm 3. srpna 1778 zahájila Salieriho opera \"Europa riconosciuta\". Myslivečkova opera byla věnována arcivévodovi Ferdinandovi a jeho manželce Marii Beatrici d'Este.\n\nMyslivečkova milánská \"Armida\" výpravou a náročností nastudování předstihla většinu jeho předchozích oper. V obsazení měli přední místo slavná sopranistka Caterina Gabrielliová, Myslivečkova dávná známá, jako Armida, kastrát Luigi Marchesi, rovněž častý Myslivečkův profesní společník, jako Rinaldo a v trojroli Idraota, Odia a dánského šlechtice vystoupil známý mozartovský pěvec, tenorista Valentin Adamberger, který byl později prvním Belmontem v Mozartově Únosu ze serailu. V pěti sborových scénách vystupovalo jedenadvacet sboristů, sborová čísla doprovázel i balet, v řadě scén účinkoval hojný kompars, rovněž orchestr byl obsazen na svou dobu velmi početně. Scénografy byli bratři Riccardiové, strojním technikem Paolo Grassi, kostýmy vytvořili Francesco Motta a Giovanni Mazza. Oproti zvyku neřídil orchestr od cembala Mysliveček sám, zřejmě pro svou nemoc; zastoupil jej v této funkci maestro Giovanni Battista Lampugnani, sám skladatel četných oper.\n\nPřesto tato inscenace skončila neúspěchem, patrně nejničivějším za Myslivečkovy kariéry. Soudobé zprávy přičítaly část viny Gabrielliové, především však nepřesvědčila Myslivečkova hudba a při reprízách byla řada árií nahrazena áriemi jiných skladatelů, Giuseppa Sartiho a Francesca Bianchiho, kterým obecenstvo okázale aplaudovalo. Jednou z takto postižených árií byla původně Rinaldova árie \"Il caro mio bene\", kterou Wolfgang Amadeus Mozart obdivoval natolik, že ji aranžoval pro hlas a klavír s novým textem \"Ridente la calma,\" KV 152 (210a). V této podobě se stala jedním z nejčastěji provozovaných Mozartových vokálních děl.\n\n"}
{"id": "597415", "url": "https://cs.wikipedia.org/wiki?curid=597415", "title": "Constant Puyo", "text": "Constant Puyo\n\nCharles Émile Joachim Constant Puyo zvaný \"Commandant Puyo\" (* 1857 Morlaix, Finistère, Francie - 1933 Paříž) byl francouzský piktorialistický portrétní fotograf. Byl členem spolku \"Fotosecese\", kruhu vysoce kreativních a vlivných fotografů, jejichž úsilí pomohlo vynést fotografii na úroveň umělecké formy.\n\nPo studiích na École Polytechnique Puyo vstoupil do armády. Kolem roku 1889 začal působit jako amatérský fotograf. V roce 1894 vstoupil do \"Photo-Clubu de Paris\", kde se zúčastňoval každoročních výstav.\n\nVe své knize \"Notes sur la Photographie artistique\" z roku 1896 se zaobíral záležitostmi fotografické techniky a teorie. V roce 1902 odešel z armády a věnoval se výlučně fotografii a stal se členem spolku \"Fotosecese\". Některé z jeho práce byly otištěny v magazínu Alfreda Stieglitze \"Camera Work\". Spolu se svými krajany Robertem Demachym a René Le Beguem měli v roce 1906 výstavu v Stieglitzově Galerii 291 v New Yorku. Puyo často s fotografiemi manipuloval, velmi rád používal rozostření, aby v jeho fotografiích dosáhnout \"impresionistického účinku\". Jeho fotografie krajiny často pořizoval v rozptýleném světle, které dává scéně snový aspekt. Využíval a zobrazoval také odrazy světla a odlesky vody. Spolu se svým současníkem Robertem Demachym používal a vylepšil proces gumotisku.\n\nPo opuštění Fotoklubu a přibližující se válkou v roce 1914 vstoupil Puyo do armády. Zastával hodnost kapitána (odtud přezdívka \"„Commandant Puyo“\"). Fotografii se věnoval až do své smrti, pořádal výstavy, semináře a psal knihy o fotografické teorii. V roce 1931 zorganizoval se svým přítelem Demachym retrospektivu v Paříži.\n\nConstant Puyo byl také členem spolku Linked Ring a Société française de Photographie (SFP). Sbírka jeho fotografií je nyní v \"Muzeu Nicéphore Niépceho\" v Chalon-sur-Saône.\n\n\n\n\n"}
{"id": "597416", "url": "https://cs.wikipedia.org/wiki?curid=597416", "title": "Kirké (opera)", "text": "Kirké (opera)\n\nKirké (v italském originále La Circe) je italská opera ve třech dějstvích českého skladatele Josefa Myslivečka na libreto italského básníka Domenica Perelliho, založené na řeckých legendách o kouzelnici Kirké, zejména epizodě z Odyssey. Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria.\n\nOpera \"Kirké\" byla poprvé provedena v benátském divadle Teatro San Benedetto dne 12. května 1779 k otevření jediné roční sezóny tohoto divadla začínající Nanebevstoupením Páně. Byla to poslední z Myslivečkových tří oper napsaných pro Benátky. Nezachovala se úplná partitura této opery, pouze několik jednotlivých árií, které se zachovaly ve sbírkách árií. Obsazení bylo reprezentativní a zahrnovalo slavného kastráta Luigiho Marchesiho, jednoho z Myslivečkových blízkých přátel a profesních společníků, a známou angnlickou sopranistku Ceciii Daviesovou.\n\n"}
{"id": "597417", "url": "https://cs.wikipedia.org/wiki?curid=597417", "title": "Koho chtějí bohové zničit", "text": "Koho chtějí bohové zničit\n\n„Koho chtějí bohové zničit“ (v originále „Whom Gods Destroy“) je šestnáctý díl třetí řady seriálu \"Star Trek\", později známého jako \"The Original Series\" (česky: \"původní série\"). Premiéra epizody v USA proběhla 3. ledna 1969, v České republice 18. července 2003.\n\nPíše se hvězdné datum 5718.3 a USS Enterprise NCC-1701, vlajková loď Spojené federace planet, pod vedením kapitána Jamese T. Kirka doráží na planetu Elba II, kde se nachází trestanecká kolonie Federace. Kapitán a první důstojník Spock se transportují do kolonie, aby předali nový přípravek pro použití na zbylých patnácti trestancích.\n\nPo transportu jsou uvítání ředitelem kolonie Donaldem Corym. Mezi poslední přírůstky v kolonii patří také bývalý kapitán flotily Garth. Kirk pamatuje jeho spisy jako povinnou četbu ještě na akademii a rád by jej viděl. Když je ale ředitel přivede k jeho cele, Spock a Kirk tam vidí pravého Coryho. Dosavadní se promění na Gartha a otevře ostatní cely vězňů. Zavře Kirka i Spocka do cely a seznamuje je s plánem zotročit lidstvo, ale pro začátek bude potřebovat \"Enterprise\". Kirk oponuje, že jeho lidé s ním nebudou spolupracovat, ale Garth se promění na přesnou kopii Kirka a ubezpečuje ho, že to nehrozí. Když trestanci odejdou do řídící místnosti, Kirk se ptá správce kolonie, jak Garth utekl a kde získal schopnost přeměny. Cory vysvětluje, že se naučil od jedné rasy její dovednost přeměny buněk za účelem uzdravení zranění. Netušili, že tuto schopnost umí využít k přeměně na jinou osobu, dokud tak neučinil pro svoje osvobození. Kolem planety je stálé silové pole, které nedovolí použít transportér, dokud je aktivní. Tak museli všichni čekat na první loď, kterou se stala \"Enterprise\". Mezitím se Garth jako kapitán Kirk snaží dostat na loď. Je zaskočen, když mu Scotty položí kontrolní otázku \"„Dáma na úroveň tři.“\" Přerušuje komunikaci a je mu jasné, že bez Kirka se z planety nedostane. Scottymu je samozřejmě podivné, že kapitán neznal správnou odpověď a nechává připravit bezpečnostní skupinu u transportní místnosti. Dokud bude silové pole zapnuté, nebude možné nikoho poslat na povrch, ani obráceně.\n\nGarth zkouší mučit Coryho a poté i kapitána, ale správnou odpověď se nedozvídá. Martha, mimozemská žena, chová ke Kirkovi jistou náklonnost a tak přesvědčuje Gartha, aby nikoho už nemučil, protože získá od kapitána odpověď bez násilí. Při rozhovoru na pokoji se jej však Martha pokusí zabít. Spock jí v tom zabrání a spolu s kapitánem se dostanou do řídící místnosti. Kirk však něco tuší a chce, aby sám první důstojník odpověděl na kontrolní otázku. Ukazuje se, že jde opět o Gartha. Garth se nechává oslovovat titulem lord, sestavuje provizorní trůn a jmenuje Kirka svým dědicem. Aby kapitána přesvědčil, nechává vyvést Marthu ven do nedýchatelného prostředí a odpaluje výbušninu na jejím náhrdelníku. Spockovi se daří uniknout z cely, ale když dorazí do řídící místnosti, nachází tam dva identické kapitány Kirky. Chvilku na to se strhne mezi kapitány boj. Spock si vybírá na základě prohlášení jednoho z nich, že pokud chce střílet, musí střelit oba dva, aby zajistil bezpečnost \"Enterprise\". Následně nechává na stanici povolat bezpečnostní družstvo.\n\nPozději Cory s Dr. McCoyem dávají trestancům novou látku, kterou přivezla \"Enterprise\". Ihned po aplikaci se Garth probouzí z omámení, vůbec si Kirka nepamatuje a působí klidným dojmem. Spock pak kapitánovi vysvětluje, kterak je od sebe rozpoznal, když s Garthem vypadali úplně stejně, až opět Kirka svou upřímností zaskočí. Ten jenom dodá, že nechat se udeřit do hlavy a pak celou věc vyřešit určitě nebude patřit k Šalamounovým odkazům.\n\n\n"}
{"id": "597422", "url": "https://cs.wikipedia.org/wiki?curid=597422", "title": "Mikroregion Jižní Valašsko", "text": "Mikroregion Jižní Valašsko\n\nMikroregion Jižní Valašsko je sdružení právnických osob v okresu Vsetín a okresu Zlín, jeho sídlem je Štítná nad Vláří a jeho cílem je rozvoj regionu. Sdružuje celkem 27 obcí a byl založen v roce 1999.\n\n\n"}
{"id": "597424", "url": "https://cs.wikipedia.org/wiki?curid=597424", "title": "Mikroregion Kroměřížsko", "text": "Mikroregion Kroměřížsko\n\nMikroregion Kroměřížsko je sdružení právnických osob v okresu Kroměříž, jeho sídlem je Kroměříž a jeho cílem je rozvoj regionu. Sdružuje celkem 11 obcí a byl založen v roce 2002.\n\n\n"}
{"id": "597425", "url": "https://cs.wikipedia.org/wiki?curid=597425", "title": "První vláda Hermanna Müllera", "text": "První vláda Hermanna Müllera\n\nPrvní vláda Hermanna Müllera byla vláda Německé říše v období Výmarské republiky, působila od 27. března do 21. června 1920.\n\nVláda měla 13 (později 12) členů, tvořila ji koalice Sociálnědemokratické strany Německa (SPD), Centra a Německé demokratické strany (DDP). Portfeje byly původně rozděleny v poměru 6:4:3.\n"}
{"id": "597427", "url": "https://cs.wikipedia.org/wiki?curid=597427", "title": "Druhá vláda Hermanna Müllera", "text": "Druhá vláda Hermanna Müllera\n\nDruhá vláda Hermanna Müllera byla vláda Německé říše v období Výmarské republiky, působila od 28. června 1928 do 27. března 1930.\n\nVláda měla 12 (v krátkém čase jen 11) členů. Jednalo se o koalici Sociálnědemokratické strany Německa (SPD), Německé lidové strany (DVP) a Německé demokratické strany (DDP), Centra a Bavorské lidové strany (BVP). Ve vládě byl jeden nestraník.\n\nPost vicekancléře nebyl obsazen.\n"}
{"id": "597428", "url": "https://cs.wikipedia.org/wiki?curid=597428", "title": "Mikroregion Luhačovské Zálesí", "text": "Mikroregion Luhačovské Zálesí\n\nMikroregion Luhačovské Zálesí je sdružení právnických osob v okresu Zlín, jeho sídlem jsou Luhačovice a jeho cílem je rozvoj regionu. Sdružuje celkem 20 obcí a byl založen v roce 1999.\n\n\n"}
{"id": "597429", "url": "https://cs.wikipedia.org/wiki?curid=597429", "title": "Hermann Müller", "text": "Hermann Müller\n\nHermann Müller (18. května 1876, Mannheim – 20. března 1931, Berlín) byl německý sociálnědemokratický politik, v roce 1920 a v letech 1928–1930 zastával funkci říšského kancléře Německa. V letech 1919–1928 působil jako předseda strany SPD, ve vládě Gustava Bauera (1919–1920) zastával funkci říšského ministra zahraničí, a byl tak jedním z německých signatářů Versailleské smlouvy.\n\nJeho otec byl výrobcem šampaňského, zemřel v roce 1892. Hermann Müller se roku 1902 oženil s Friedou Tockusovou, s níž měl roku 1905 dceru Annemarii. Jeho manželka však o několik měsíců později v důsledku poporodních komplikací náhle zemřela. V roce 1909 se podruhé oženil s Gottliebou Jaegervou, o rok později se jim narodila dcera Erika.\n\nJeho druhá vláda byla vládou velké koalice jeho SPD, Centra, DDP a DVP. Ačkoli tyto strany tvořily v říšském sněmu většinu, vztahy mezi nimi nebyly rozostřené. Koalice se nakonec rozpadla jako následek rozporu mezi SPD a DVP v otázce rozpočtu v dobách Velké hospodářské krize, ačkoli Müller byl silně proti rozhodnutí SPD koalici opustit.\n\nZemřel v roce 1931 po operaci žlučníku, tato událost silně poznamenala následný vývoj SPD.\n"}
{"id": "597431", "url": "https://cs.wikipedia.org/wiki?curid=597431", "title": "Prokletí Gideonu", "text": "Prokletí Gideonu\n\n„Prokletí Gideonu“ (v originále „The Mark of Gideon“) je sedmnáctý díl třetí řady seriálu \"Star Trek\", později známého jako \"The Original Series\" (česky: \"původní série\"). Premiéra epizody v USA proběhla 17. ledna 1969, v České republice 25. července 2003.\n\nPíše se hvězdné datum 5423.4 a USS Enterprise NCC-1701, vlajková loď Spojené federace planet, pod vedením kapitána Jamese T. Kirka doráží na planetu Gideon, kde má kapitán Kirk absolvovat jednání s koncilem Gideonu, který jej schválil jako jediného návštěvníka. Gideon žije izolovaný život, bez bakterií a nemocí a velmi se obávají infikace z vnějšku.\n\nSpock transportuje kapitána Kirka. Kapitán se ale opět objevuje v transportéru. Zjišťuje, že je sice zpět na \"Enterprise\", ale záhadně, během pár sekund zmizela kompletní posádka. Setkává se s neznámou dívkou, která se představuje jako Odona. Sama netuší, kde se na lodi vzala a vzpomíná, že byla v jakési místnosti, kde se mačkaly tisíce lidí, ale popírá, že by pocházela z Gideonu. Spock na můstku přijímá volání z povrchu od velvyslance Hodina. Ten se jej ptá, kdy bude kapitán transportován. Spock je lehce šokován, protože všichni měli zato, že kapitán je již několik minut na povrchu. Obě strany se dohodnou na pátrání po kapitánovi, ale velvyslanec striktně odmítá nechat Spocka transportovat na Gideon nebo dovolit lodi skenovat povrch senzory. Slibuje ale, že nechá provést sám bedlivý průzkum Gideonu. Později oznamuje Spockovi, že pátrání proběhlo a kapitán se nenachází na povrchu Gideonu. Znovu zamítá Spockovu žádost o transport, ale nechává přenést jednu osobu z povrchu na \"Enterprise\". Mezitím se Kirk na prázdné lodi sbližuje s Odonou. Ta mu vysvětluje, že si na svůj domov nevzpomíná, ale její svět je přelidněn, lidé se už mezi sebou nemohou hýbat a proto je tak šťastná, že je na pusté lodi jenom s Kirkem. Záhadně se na obrazovce můstku objevují lidé. Mnoho lidí sledující můstek přes obrazovku. To samé vidí oba, když Kirk nechá vytáhnout okenní clony, ale za moment se za oknem zase objevuje vesmír.\n\nKirk usuzuje, že možná jde jenom o iluzi, že jsou na lodi a přitom mohou být uzamčeni někde jinde. Později se ukazuje, že Odona je Hodinova dcera a Giodeon je ona zalidněná planeta, která trpí naprostým nedostatkem místa. Sama byla vydána ke kapitánovi, aby se nakazila nemocemi, které by přinesla mezi ostatní obyvatele Gideonu a tím by začali umírat a populace by se zmenšila na normál. Hodin Kirkovi vysvětluje, že Odona byla nakažena veganskou choriomeningitidou. Kirk je překvapen, protože jde o velmi vzácnou nemoc, která vyžaduje léčení do jednoho dne, jinak se stává smrtelnou. Velvyslanec mu sděluje, že právě proto byl vybrán, aby získali jeho krev a mohli nakazit Odonu, která pak nemoc přivede mezi ostatní. Spock i přes neschválení plánu k transportu na povrch hvězdnou flotilou se rozhoduje na vlastní pěst k přenosu. Zatím Hodin vysvětluje Kirkovi, že jejich civilizace postupně ztratila pojem o tom, co je to smrt a nemoci neznali nikdy. Proto došlo k přelidnění. Kirk nechápe, proč nepoužili různé metody sterilizace mužů i žen nebo jiné metody. Hodin mu říká, že lid Gideonu stále, i přes přelidnění, uctívá život jako posvátný a jakékoliv pokusy o sterilizaci nefungovaly, protože každý orgán se ihned obnovil a uzdravil. Spock doráží do místnosti, kde Odona již v horečkách ztratila vědomí. Spolu s Kirkem se ji rozhodnou transportovat na ošetřovnu \"Enterprise\".\n\nDr. Leonard McCoy oznamuje Odoně, že se uzdravila. Ta se rozhodne na své planetě zůstat jako přenašeč pro Gideon vzácného viru.\n\n\n"}
{"id": "597433", "url": "https://cs.wikipedia.org/wiki?curid=597433", "title": "Wallern an der Trattnach", "text": "Wallern an der Trattnach\n\nWallern an der Trattnach je městys v rakouské spolkové zemi Horní Rakousy, v okrese Grieskirchen. Nachází se v Hausruckviertelu v nadmořské výšce 298 m. Má téměř 3 000 obyvatel (2009).\n\nPrvní písemná zmínka o Wallernu pochází z roku 815.\n\n"}
{"id": "597434", "url": "https://cs.wikipedia.org/wiki?curid=597434", "title": "John Aubrey", "text": "John Aubrey\n\nJohn Aubrey (12. března 1626 Easton Piers, nebo Percy ve Wiltshire – 7. července 1697) byl anglický starožitník a spisovatel. Vzdělával se na Oxfordské univerzitě. Jeho nejznámějším dílem se stala série krátkých biografií dnes známá jako \"Brief Lives\". Sbíral také lidové pověry, které vyšly v díle \"Miscellanies\". Věnoval se také archeologii prehistorických památek, zkoumal například Stonehenge.\n"}
{"id": "597441", "url": "https://cs.wikipedia.org/wiki?curid=597441", "title": "Velká cena Aragonu silničních motocyklů", "text": "Velká cena Aragonu silničních motocyklů\n\nVelká cena Aragonu silničních motocyklů je motocyklový závod, který je součástí mistrovství světa silničních motocyklů jako součást Prix silničních motocyklů závodní sezóny.\nZávod nahradil maďarskou Grand Prix a bude se jezdit do roku 2016.\n"}
{"id": "597450", "url": "https://cs.wikipedia.org/wiki?curid=597450", "title": "Radnice (Boskovice)", "text": "Radnice (Boskovice)\n\nRadnice v Boskovicích byla vybudována v letech 1460–1490 a nachází se na východním konci Masarykova náměstí.\n\nStavba je připisována Ladislavovi z Boskovic, avšak to není doloženo. Současnou pozdně renesanční podobu získala po přestavbě v roce 1567. Radnice původně plnila funkci kupeckého domu. Město ji však roku 1620 odkoupilo. Roku 1714 postihl budovu požár, jeho následky byly odstraněny o rok později. Roku 1765 získala věž novou báň. V květnu roku 1823 radnici postihl druhý požár.\n\nV období let 1851–1960 sídlil v budově radnice okresní soud, proto zde byla zřízena i věznice a byt dozorce. V roce 1868 byla opravena střecha. Na počátku 20. století byly přízemní prostory upraveny k obchodním účelům. Roku 1924 bylo přistoupeno k opravě celé radnice. Roku 1955 byla rekonstrukce opakována, přistoupilo se k výměně oken a byla opatřena novou omítkou. Roku 1958 byla budova zapsána do státního seznamu nemovitých kulturních památek.\n\nO dvaadvacet let později byly opravovány věžní hodiny. V letech 1982–1986 byly opravovány stropy a střecha, 1992–1993 pak fasáda. O dva roky později byla opravována opět fasáda. Poslední rekonstrukce probíhaly v roce 2010. Při rekonstrukci bylo potřeba oddělit vstup do věže od místností městského úřadu. Vnitřek věže sestávající se ze žebříků byl vybourán a nahrazen novým dřevěným schodištěm. 15. září 2010 pak došlo k otevření přístupu na věž pro veřejnost. V současnosti na radnici sídlí městský úřad, městské informační středisko a Galerie Otakara Kubína.\n\n"}
{"id": "597451", "url": "https://cs.wikipedia.org/wiki?curid=597451", "title": "Velká cena Německa silničních motocyklů", "text": "Velká cena Německa silničních motocyklů\n\nRůžové pozadí ukazuje událost, která nebyla součástí Prix silničních motocyklů Racing Championship.\n\n'Růžové pozadí ukazuje událost, která nebyla součástí Prix silničních motocyklů Racing Championship.\n"}
{"id": "597457", "url": "https://cs.wikipedia.org/wiki?curid=597457", "title": "Anergie", "text": "Anergie\n\nAnergie je imunologický pojem, který popisuje neschopnost reakce lidského imunitního systému proti cizí látce zapříčiněnou přímou indukcí tolerance v periferních lymfocytech. Imunitní systém je v případě anergie neschopný reakce proti určitému antigenu, většinou autoantigenu. Lymfocyty jsou považovány za anergické v případě, když nejsou schopny reagovat na antigen, vůči kterému jsou specifické. Anergie je jeden ze tří procesů, které způsobují toleranci, čímž zabraňují sebepoškození organismu imunitním systémem. Ostatními jsou klonální delece a imunoregulace.\n\nTento fenomén by poprvé popsán Gustavem Nossalem u B lymfocytů a pojmenován \"klonální anregie\". Klony anergizovaných B buněk v tomto případě mohou být nalezeny v krevním oběhu živé, ač neschopné vyvolat účinnou imunitní odpověď - podobný proces v T lymfocytech byl později popsán Ronaldem Schwartzem a Marcem Jenkinsem. Zdá se, že mnoho virů (například HIV) využívá mechanismy nastolení tolerance k tomu, aby se vyhly imunitní odpovědi proti nim. Ačkoliv strategie nastolení tolerance specifických antigenů je využívána méně patogeny (například bakterií lepry).\n\nNa buněčné úrovni je anergie neschopnost určitých imunitních buněk podílet se na imunitní odpovědi proti konkrétnímu cíli. V imunitním systému je primární obrana proti patogenním virům, bakteriím nebo mnohobuněčným parazitům zajištěna buňkami zvanými lymfocyty. Existují dva základní druhy lymfocytů – T buňky a B buňky. Mezi miliony lymfocytů v lidském těle jich může být jen několik specifických k určitému infekčnímu agens. Při infekci se tyto specifické lymfocyty pomnoží – dojde k procesu \"klonální expanze\", což umožňuje tělu rychle mobilizovat armádu specifických lymfocytů, když jsou potřebné. Tento systém imunitní odpovědi je \"anticipační\" a jeho specificita je zajištěná preexistujícími buňkami, které při reakci na určitý antigen klonálně expandují (dochází tak ke klonální selekci). Tato specifická armáda klonů pak bojuje s příslušným patogenem dokud se v těle vyskytuje. Po vyčistění těla od patogenů většina již nepotřebných klonů přirozeně zemře.\n\nNěkolik málo těchto preexistujících lymfocytů jsou však schopné reagovat proti proteinům, které se ve zdravém lidském těle vyskytují přirozeně. Klonální expanze těchto lymfocytů může vést k autoimunitnímu onemocnění, při kterém tělo zaútočí na své vlastní struktury. Aby se tomuto procesu zabránilo, mají lymfocyty mechanismus kontroly kvality, který těmto patologickým lymfocytům zabrání v expanzi, jedná-li se o expanzi v reakci na přirozené proteiny těla. Anergie T lymfocytů nastává, když T buňka neobdrží příslušnou kostimulaci při reakci na určitý antigen. Anergie B lymfocytů může být vyvolaná vystavením B-buněk rozpustným antigenům v oběhu a je často spojená se snížením exprese povrchových IgM a částečným zablokováním buněčné signalizace anergizovaného lymfocytu.\n\nStimulace T buněčného receptoru (TCR) zároveň s kostimulačními receptory naivního T lymfocytu vyvolá vyrovnanou spoluaktivaci všech signálních drah T-buňky (úplná stimulace T buňky). V tomto případě, mezi jinými dráhami, se aktivuje také na vápníku závislé rameno lymfocytární signalizace indukované právě signálem z T buněčného receptoru. Toto vede k růstu buněčné koncentrace Ca. Na vápníku závislá fosfatáza kalcineurin pak odstraní fosfátové skupiny z transkripčního faktoru NFAT, který se pak přesune do jádra.\n\nKromě této dráhy se v případě plné stimulace T-buněk aktivuje PI3K prostřednictvím kostimulačního receptoru CD28, což v konečném důsledku vede k zvýšení koncentrace transkripčních faktorů rel, NF-κB a AP-1 do jádra, a to ve větší míře než při stimulaci pouze TCR. AP-1, heterodimer složený z c-Fos a c-jun v jádře dále heterodimerizuje s NFAT, čímž dojde k vytvoření transkripčního komplexu, který pak zapíná expresi genů spjatých s produktivní odpovědí T-buňky. Takové geny kódují například IL-2 nebo jeho receptor.\n\nNaopak stimulace pouze TCR bez kostimulačních receptorů dostatečně aktivuje pouze \"vápníkové\" rameno T-buněčné signalizace. Ačkoliv bez indukce AP-1 ostatními drahami není NFAT schopen tvořit s AP-1 transkripční komplex, jak se děje při úplné stimulaci spjaté s produktivní odpovědí. V tomto případě NFAT homodimerizuje sám se sebou, čímž vytváří rovněž transkripční faktor, který však v tomto případě způsobuje anergii.\n\nHomodimery NFAT jsou přímo zodpovědné za expresi genů spojenými se stavem anergie, například ubikvitin ligázy GRAIL nebo proteázy kaspázy 3. V anergizovaných T-buňkách také dochází ke snížení exprese Interleukinu-2, TNF a IFNγ, které jsou typické pro produktivní odpověď. Anergizované buňky produkují protizánětlivé cytokiny jako IL-10.\n\nV T lymfocytech se nacházejí 3 NFAT proteiny: NFAT 1, 2 a 4. Tyto jsou očividně do jisté míry redundantní.\n\nK produktivní odpovědi tedy dojde, když je antigen prezentován T-buňce prostřednictvím antigen prezentující buňky (APC), která prezentuje antigen na svém MHC II komplexu a která zároveň aktivuje kostimulační receptory T-buňky. Když však T-buňka interaguje s antigenem, který není prezentován na APC, což je ve většině případů antigen, vůči kterému je vyvolání imunitní odpovědi nežádoucí, dojde k anergizaci takové T-buňky. Bylo rovněž ukázáno, že i některé antigeny prezentované na APC vyvolávají aktivaci T-buňky pouze slabě. Takovýto slabý stimul je stále schopný aktivovat NFAT, avšak AP-1 již ne. Takto dochází k nastolení anergického stavu i když došlo ke kostimulaci. \nSilná stimulace T-buněk Interleukinem-2 nebo svým T-buněčným receptorem je schopná anergický stav prolomit.\n\nAnergie je možno využít terapeuticky. Imunitní odpověď proti transplantovaným orgánům a tkáním může být minimalizována bez oslabení celého imunitního systému, což je vedlejším efektem imunosupresiv - například cyklosporinu. Navození anergie může rovněž sloužit k omezení poškození při autoimunitních onemocněních jako diabetes mellitus, vícečetná skleróza a revmatoidní arttritidy. Naopak zábrana anergie může pomoci v případě nádorového onemocnění.\nMechanismus anergie je také možné využít proti alergiím.\n\nDominantní a recesivní tolerance jsou formy periferní tolerance (kromě periferní tolerance existuje ještě tolerance centrální). Takzvaná recesivní tolerance je forma tolerance spjatá s anergizací lymfocytů, která byla popsána výše. Dominantní tolerance spočívá v aktivitě specializovaných regulačních lymfocytů, T reg buněk, které působí tlumivě na imunitní odpověď. Regulační T-lymfocyty se vyvíjejí z naivních T-lymfocytů. Podobně jako u recesivní tolerance, signalizace vedoucí pouze k aktivaci NFAT, je důležitá k vývoji T regů. V tomto případě homodimer NFAT indukuje expresi jiného transkripčního faktoru, FOXP3, který je marker T-regů a podílí se na aktivaci jejich genetického programu.\n\nSystém \"Multitest Mérieux\" nebo \"CMI Multitest\" (Multitest IMC, Istituto Merieux Italia, Řím, Itálie) je používán k ověření úrovně buněčné imunity. Je to intradermální test reaktivity kůže (podobný tuberkulinovému testu), ve kterém se kontrolní glycerol používá se sedmi antigeny bakteriálního nebo houbového původu toxoid tetanu, tuberkulin, záškrt, streptokok, kvasinka, \"Trichophyton\" a bakterie \"Proteus\". V tomto testu jsou reakce posuzovány podle počtu antigenů, které vyvolávají reakci, a podle celkového rozsahu reakce proti všem sedmi antigenům. V tomto případě je anergie definovaná jako reaktivita kůže v rozmezí 0-1 mm, \"hypoergie\" v rozmezí 2-9  mm v reakci na méně než na tři antigeny, \"normoergie\" v rozmezí od 10-39 mm nebo reakce na tři a více antigenů a \"hypoergie\" v rozmezí 40 a více mm v reakci na méně než 4 antigeny.\n\nKe studiu anergie mohou být použity různé chemikálie aktivující/blokující popsané signální dráhy T-buňky. Anergie může být u T lymfocytů vyvolaná ošetřením ionomycinem, ionoforem schopným zvýšení koncentrace Ca v buňce uměle.\n\nNaopak chelatační látky jako EGTA mohou absorbovat vápenné ionty, čímž dojde k zamezení anergie. Zablokovat dráhy vedoucí k anergii lze také cyklosporinem, který je schopen inhibice kalcineurinu, fosfatázy, která odstraňuje fosfátové skupiny z NFAT, čímž dochází k jeho aktivaci.\n\nPMA spolu s ionomycinem lze použít k vyvolání úplné aktivace T-lymfocytu napodobením signalizace přirozeně spouštěné aktivací TCR a kostimulačních receptorů.\n"}
{"id": "597460", "url": "https://cs.wikipedia.org/wiki?curid=597460", "title": "Grossau (zámek)", "text": "Grossau (zámek)\n\nZámek Grossau se nachází ve stejnojmenné městské části Raabs an der Thaya v okrese Waidhofen an der Thaya na Moravské Dyji v rakouské spolkové zemi Dolní Rakousy. \n\nNa západ od osady stál nad řekou Dyje původně hrad. Ten byl poprvé v dokumentech uvedený v roce 1204. V 15. století byl opuštěný a v listině z roku 1574 je uváděn jako opuštěná pevnost. \n\nV 16. století byl v osadě Grossau postaven vodní zámek. \n\nV roce 1856 baron z Villa-Secca postavil hospodářské stavení, které bylo základem pro založení první zemědělské školy v Dolním Rakousku. \n\nDne 29. srpna 1914 byl vyprázdněný zámek ve správě \"Říšské Rady Natonek\" podle válečných zákonů převeden z okresního hejtmanství na Internační tábor Grossau. \n\nBěhem doby převedl původní majitel zámek na majitele hradu Raabs an der Thaya, barona Robert svobodného pána von Klinger. Tato změna vlastnictví způsobila přemístění zde zařízené nemocnice do Internačního tábora Drosendorf-Zissersdorf. Mezi internované v táboře Grossau byl také bratr Jamese Joyce (1882–1941), Stanislaus Joyce (1884–1955), který sem přešel z Internačního tábora Kirchberg an der Wild. \n\nKolem roku 1930 byl nevyužívaný objekt opět opraven a dnes je zámek využívaný podnikatelsky.\n\n"}
{"id": "597468", "url": "https://cs.wikipedia.org/wiki?curid=597468", "title": "Kostimulace", "text": "Kostimulace\n\nKostimulace je důležitý imunologický koncept, který zajišťuje správnou aktivaci T-lymfocytů a B-lymfocytů a do jisté míry zamezuje vzniku autoimunity. \n\nO T-lymfocytu je dobře známo, že potřebuje ke své aktivaci navázání TCR na MHC-peptidový komplex, ale mimo to je také nutné, aby byl přítomen tzv. kostimulační signál. Tím je obvykle povrchová molekula CD28 T-lymfocytů, která se váže na CD80 či CD86 antigen-prezentujících buněk. Jindy v podobném duchu slouží ICOS, který se váže na ICOS-L antigen-prezentujících buněk. Pokud se na antigen prezentující buňku, která postrádá kostimulační signály, naváže naivní T-lymfocyt, místo, aby se aktivoval, vstoupí do utlumeného stavu (tzv. anergie).\n\nTaké B-lymfocytům obvykle nestačí pouze vazba BCR na antigen a následná endocytóza antigenu. Nejčastěji se do věci vloží Th2 buňky (typ pomocných T-lymfocytů), které rozeznávají cizorodé peptidy v MHC komplexech B-lymfocytů. Pokud je najdou, na svůj povrch Th2 umístí kostimulační signál CD40L (=CD154), který se naváže na CD40 B-lymfocytů. Bez toho by B-lymfocyty nemohly proliferovat např. v plazmatickou buňku.\n"}
{"id": "597472", "url": "https://cs.wikipedia.org/wiki?curid=597472", "title": "Závěrečná zkouška právního čekatele", "text": "Závěrečná zkouška právního čekatele\n\nZávěrečná zkouška právního čekatele je odborná profesní zkouška, kterou může vykonat právní čekatel, pokud se chce stát státním zástupcem. Vykonat ji může i asistent státního zástupce s tříletou právní praxí. Jejím účelem je ověřit, zda má uchazeč potřebné vědomosti a je náležitě odborně připraven k zastávání funkce státního zástupce.\n\nZa závěrečnou zkoušku právního čekatele se považuje též odborná justiční zkouška, soudcovská zkouška, jednotná soudcovská a advokátní zkouška, vojenská právní zkouška, prokurátorská zkouška a advokátní zkouška. O uznání jiných zkoušek rozhoduje ministr spravedlnosti.\n\nSkládá se před pětičlennou zkušební komisí jmenovanou ministrem spravedlnosti, která je složena ze státních zástupců, soudců, zaměstnanců ministerstva spravedlnosti a dalších odborníků právní teorie i praxe. Jejím předsedou je vždy státní zástupce. Závěrečná zkouška právního čekatele je veřejná a skládá se z písemné a ústní části. \n\nV písemné části se vypracovává:\n\nPři ústní části se zjišťují znalosti z:\nPři ústní části se také přihlédne ke schopnosti správně aplikovat a interpretovat právní předpisy a rovněž ke slovnímu projevu.\n\nZávěrečná zkouška právního čekatele se hodnotí stupni \"výtečně způsobilý\", \"způsobilý\" a \"nezpůsobilý\". Úspěšnému absolventovi se vydává osvědčení o jejím složení. Tuto zkoušku lze opakovat pouze jednou.\n\n"}
{"id": "597473", "url": "https://cs.wikipedia.org/wiki?curid=597473", "title": "Sapir", "text": "Sapir\n\nSapir ( סַפִּיר‎, doslova „\"Safír\"“, v oficiálním přepisu do angličtiny Sappir) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Centrální Arava.\n\nLeží v nadmořské výšce 16 metrů pod úrovní moře v údolí vádí al-Araba, cca 42 kilometrů od jižního břehu Mrtvého moře. Západně od obce se prudce zvedá aridní oblast pouště Negev.\n\nObec se nachází 120 kilometrů od břehu Středozemního moře, cca 165 kilometrů jihovýchodně od centra Tel Avivu, cca 130 kilometrů jižně od historického jádra Jeruzalému a 120 kilometrů severoseverovýchodně od města Ejlat. Sapir obývají Židé, přičemž osídlení v tomto regionu je etnicky převážně židovské. Obec je jen 3 kilometry vzdálena od mezinárodní hranice mezi Izraelem a Jordánskem.\n\nSapir je na dopravní síť napojen pomocí dálnice číslo 90. Východně od vesnice se nalézá menší letiště.\n\nSapir byl založen v roce 1979. Podle jiného zdroje vznikl už roku 1978. Mělo jít o střediskovou obec sloužící okolním zemědělským vesnicím. Fungují zde úřady Oblastní rady Centrální Arava, zdravotní středisko, mateřská škola, regionální základní a střední škola, společenské centrum a synagoga.\n\nMístní ekonomika je založena na službách (včetně školství a zdravotnictví) a drobném podnikání. V obci je k dispozici plavecký bazén. Rozvíjí se turistický ruch. Nachází se tu piknikový areál ha-Agam ha-Na'alim (האגם הנעלם) soustředěný okolo jezera u zdejšího pramene. Obec využívá blízkosti frekventované silniční tepny. Stojí tu i restaurace řetězce McDonald's.\n\nObyvatelstvo osady je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Sapir Židé - cca 300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 400 osob).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 364 lidí. Během roku 2014 populace stoupla o 2,0 %.\n\n\n"}
{"id": "597475", "url": "https://cs.wikipedia.org/wiki?curid=597475", "title": "2. česká hokejová liga 2010/2011", "text": "2. česká hokejová liga 2010/2011\n\n2. národní hokejová liga v sezóně 2010/2011 byla 18. ročníkem samostatné třetí nejvyšší české soutěže v ledním hokeji. Do skupiny Východ spadl z 1. ligy tým Salith Šumperk. Také Havířov po odstoupení z 1. ligy znovu začal hrát ve 2. lize. Z krajských přeborů do druhé ligy naopak postoupily týmy HC Uherské Hradiště, SK Kadaň \"B\" a TJ Božetice. Licence do ročníku 2010/2011 prodaly SK Kadaň \"B\" do HC Chotěboř a TJ Božetice do HC Milevsko 2010.\n\nSkupiny po deseti týmech se nejprve utká každý s každým čtyřkolově (36 kol).\n\nPatnáct celků ve skupině Východ se nejprve utkalo systémem každý s každým, aby se následně týmy rozdělily do tří skupin. Po odehrání základní části vytvořily samostatnou tabulku celky z prvního až šestého, sedmého až dvanáctého a třináctého až patnáctého místa. První šestice ve skupině A měla jistou účast v play off, kam se probojovalo osm mužstev. O zbylá dvě místa se popraly celky ve skupině B, přičemž platilo, že tým nemohl v nasazení přeskočit nikoho ze skupiny A, ani kdyby nasbíral větší počet bodů.\n\nDlouhodobé části skončily v polovině února a poslední tým každé ze skupin(V,Z,S) spadl do baráže o druhou ligu. Nejlepší osmičky pak válčily o místo v pětičlenné baráži o první ligu, kam se dostali vítězové play off jednotlivých skupin a týmy na 15. a 16. místě 1. ligy. Baráž se hrála dvoukolově každý s každým a první dva týmy se kvalifikovaly do dalšího ročníku 1. ligy.\n\n\n\n\n\n\n\n\n\n\n\n\n\n\n\n"}
{"id": "597476", "url": "https://cs.wikipedia.org/wiki?curid=597476", "title": "David Moješčík", "text": "David Moješčík\n\nDavid Moješčík (* 25. července 1974 Frýdek-Místek) je český sochař a výtvarník. Používá i umělecký pseudonym MojDa.\n\nAbsolvoval střední odborné učiliště kamenické Žulová, SPŠ sochařskou a kamenickou v Hořicích a studium ukončil na fakultě výtvarných umění VUT v Brně v ateliéru sochařství u prof. akad. soch. Vladimíra Preclíka a Michala Gabriela. V roce 1999 byl na stáži u prof. Jana Hendrycha na pražské AVU. V roce 2002 získal Cenu Josefa Hlávky. \n\nZajímá se především o figurativní tvorbu. Od roku 2006 spolupracuje s Michalem Šmeralem na projektech do veřejného prostoru (např. úpravy interiéru v Činoherním klubu v Praze). Spolu s ním je autorem pomníku Operace Anthropoid a projektu Pomníku Nikoly Tesly v Praze. V roce 2010 dokončil sochu Levitace 2010 pro přednádražní prostor v Ostravě-Svinově. Ode dne 23. prosince 2017 je také na ostravském Jiráskově náměstí umístěna jeho socha Leoše Janáčka. Poblíž, před budovou ostravské pobočky Českého rozhlasu byla 27. června 2018 odhalena Moješčíkova socha Karla Kryla.\n\n"}
{"id": "597478", "url": "https://cs.wikipedia.org/wiki?curid=597478", "title": "Mikroregion Morkovsko", "text": "Mikroregion Morkovsko\n\nMikroregion Morkovsko je zájmové sdružení právnických osob v okresu Kroměříž, jeho sídlem jsou Morkovice-Slížany a jeho cílem je koordinační a poradní funkce a usilování o hospodářský a kulturní rozvoj členských obcí. Sdružuje celkem 11 obcí a byl založen v roce 1999.\n\n\n"}
{"id": "597480", "url": "https://cs.wikipedia.org/wiki?curid=597480", "title": "Cofar", "text": "Cofar\n\nCofar ( צוֹפָר, v oficiálním přepisu do angličtiny Zofar, přepisováno též Tzofar) je vesnice typu mošav v Izraeli, v Jižním distriktu, v Oblastní radě Centrální Arava.\n\nLeží v nadmořské výšce 6 metrů pod úrovní moře v údolí vádí al-Araba, cca 48 kilometrů od jižního břehu Mrtvého moře. Západně od obce se prudce zvedá aridní oblast pouště Negev.\n\nObec se nachází 124 kilometrů od břehu Středozemního moře, cca 172 kilometrů jihovýchodně od centra Tel Avivu, cca 135 kilometrů jižně od historického jádra Jeruzalému a 113 kilometrů severoseverovýchodně od města Ejlat. Cofar obývají Židé, přičemž osídlení v tomto regionu je etnicky převážně židovské. Obec je jen 2 kilometry vzdálena od mezinárodní hranice mezi Izraelem a Jordánskem.\n\nCofar je na dopravní síť napojen pomocí dálnice číslo 90.\n\nCofar byl založen v roce 1970. Plným jménem bývá někdy vesnice nazývána Be'er Cofar (באר צופר). Jméno bylo inspirováno zdejším tokem a pramenem \"Nachal Cofar\". Už 9. března 1968 se zde usadila skupina členů polovojenských oddílů Nachal. Vesnice ale tehdy stála v poněkud odlišné lokalitě (poblíž dnešní obce Cukim). Osadníci se zabývali rozvojem zemědělství (zejména pěstování melounů). V roce 1977 byla osada proměněna na civilní sídlo. V roce 1979 bylo rozhodnuto o přesunu do nynější lokality a o výstavbě trvalých domů. Do nich se osadníci nastěhovali 22. října 1981. Šlo o dvacet rodin. Původně měla vesnice organizační charakter směšující družstevní mošav a kolektivistický kibuc (מושבוץ,\"mošbuc\").\n\nMístní ekonomika je založena na zemědělství (pěstování zeleniny a ovoce na zimní izraelský trh). Část zemědělských pozemků vesnice se nachází na území Jordánska, přesto je bylo v rámci mírové smlouvy mezi Izraelem a Jordánskem je nadále možné je obhospodařovat v rámci dlouhodobého pronájmu. Jordánský král Abdalláh II. smlouvu o pronájmu v roce 2019 vypověděl. Probíhá rozvoj pokusného chovu humrů v umělých nádržích plněných brakickou vodou. Rozvíjí se rovněž turistický ruch. Funguje tu zdravotní středisko, obchod se smíšeným zbožím, plavecký bazén a sportovní areály.\n\nObyvatelstvo mošavu je sekulární. Podle údajů z roku 2014 tvořili naprostou většinu obyvatel v Cofar Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 384 lidí. Během roku 2014 populace stoupla o 1,9 %.\n\n\n"}
{"id": "597488", "url": "https://cs.wikipedia.org/wiki?curid=597488", "title": "Mikroregion Podřevnicko", "text": "Mikroregion Podřevnicko\n\nMikroregion Podřevnicko je dobrovolný svazek obcí v okresu Zlín, jeho sídlem je Zlín a jeho cílem je plnění úkolů investora při projektové přípravě a vlastní realizaci stavby kanalizačního sběrače odvádějícího odpadní vody z města Zlín – městské části Želechovice, Lužkovice, Klečůvka a obcí Hvozdná, Lípa a Zádveřice – Raková na ČOV Zlín – Malenovice. Sdružuje celkem 4 obce a byl založen v roce 2000.\n\n\n"}
{"id": "597491", "url": "https://cs.wikipedia.org/wiki?curid=597491", "title": "Mikroregion Rožnovsko", "text": "Mikroregion Rožnovsko\n\nMikroregion Rožnovsko je zájmové sdružení právnických osob v okresu Vsetín, jeho sídlem je Rožnov pod Radhoštěm a jeho cílem je koordinace postupů při řešení hospodářského, sociálního a kulturního života obcí. Sdružuje celkem 9 obcí a byl založen v roce 2000.\n\n\n"}
{"id": "597496", "url": "https://cs.wikipedia.org/wiki?curid=597496", "title": "Cukim", "text": "Cukim\n\nCukim ( צוּקִים, doslova „\"Útesy\"“, v oficiálním přepisu do angličtiny Zuqim, přepisováno též Tzukim) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Centrální Arava.\n\nLeží v nadmořské výšce 44 metrů v údolí vádí al-Araba, cca 55 kilometrů od jižního břehu Mrtvého moře. Západně od obce se prudce zvedá aridní oblast pouště Negev.\n\nObec se nachází 128 kilometrů od břehu Středozemního moře, cca 180 kilometrů jihovýchodně od centra Tel Avivu, cca 142 kilometrů jižně od historického jádra Jeruzalému a 105 kilometrů severoseverovýchodně od města Ejlat. Cukim obývají Židé, přičemž osídlení v tomto regionu je etnicky převážně židovské. Obec je jen 2 kilometry vzdálena od mezinárodní hranice mezi Izraelem a Jordánskem.\n\nCukim je na dopravní síť napojen pomocí dálnice číslo 90.\n\nCukim byl založen v roce 1983. Podle jiného zdroje došlo ale k trvalému osídlení lokality až roku 2004. Za vznikem osady stála skupina soukromých uchazečů, která se rozhodla zřídit v tomto regionu novou vesnici. V roce 2006 zde bylo otevřeno společenské středisko. Už předtím se v této lokalitě rozkládal vojenský tábor Bildad, který sloužil i jako přípravné centrum pro osidlování této oblasti. Vesnice vznikla s přispěním programu Blueprint Negev financovaného Židovským národním fondem, zaměřeného na posílení demografické a ekonomické základny Negevu.\n\nVětšina obyvatel za prací dojíždí mimo obec.\n\nObyvatelstvo osady je sekulární. Ještě v roce 2008 oficiální vládní statistické výkazy evidovaly Cukim jako pouhé „místo“ (\"makom\") nikoliv obec. K březnu 2008 se zde uváděla populace 25 rodin, z toho část již v trvalých domech, část v provizorních příbytcích. Rozestavěno bylo 25 domů. Výhledová kapacita obce má být až 155 rodin. Podle údajů z roku 2014 tvořili naprostou většinu obyvatel v Cukim Židé - cca 200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 300 osob).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 261 lidí. Během roku 2014 populace stoupla o 16,0 %.\n\n\n"}
{"id": "597504", "url": "https://cs.wikipedia.org/wiki?curid=597504", "title": "Mikroregion Staroměstsko", "text": "Mikroregion Staroměstsko\n\nMikroregion Staroměstsko je dobrovolný svazek obcí v okresu Uherské Hradiště, jeho sídlem je Staré Město a jeho cílem je celkový rozvoj mikroregionu se vztahem k rozvoji jednotlivých obcí. Sdružuje celkem 19 obcí a byl založen v roce 2002.\n\n"}
{"id": "597511", "url": "https://cs.wikipedia.org/wiki?curid=597511", "title": "Referendum o přistoupení Slovenské republiky k Evropské unii", "text": "Referendum o přistoupení Slovenské republiky k Evropské unii\n\nReferendum o přistoupení Slovenské republiky k Evropské unii proběhlo 16. a 17. května 2003. Přes 93,7 % voličů členství podpořilo, SR do EU vstoupila 1. května 2004.\n\nReferendum vyhlásil prezident Rudolf Schuster. \n\n"}
{"id": "597512", "url": "https://cs.wikipedia.org/wiki?curid=597512", "title": "Referendum na Slovensku 2010", "text": "Referendum na Slovensku 2010\n\nReferendum na Slovensku 2010 proběhlo 18. září 2010. Účast byla 22,84% a referendum bylo prohlášeno za neplatné pro malou účast. Referendum vyhlásil prezident Ivan Gašparovič na základě petiční akce, pod kterou bylo 368 000 platných podpisů občanů (z celkových 401 126 podpisů). Petiční akce začala jako občanská aktivita společně se založením politické strany SaS.\n\n\n"}
{"id": "597513", "url": "https://cs.wikipedia.org/wiki?curid=597513", "title": "Paran", "text": "Paran\n\nParan ( פָּארָן, v oficiálním přepisu do angličtiny Paran) je vesnice typu mošav v Izraeli, v Jižním distriktu, v Oblastní radě Centrální Arava.\n\nLeží v nadmořské výšce 104 metrů v údolí vádí al-Araba. do kterého tu ústí vádí Nachal Paran, cca 70 kilometrů od jižního břehu Mrtvého moře. Dál k severu do vádí al-Araba ústí tok Nachal Barak. Západně od obce se prudce zvedá aridní oblast pouště Negev.\n\nObec se nachází 140 kilometrů od břehu Středozemního moře, cca 192 kilometrů jihovýchodně od centra Tel Avivu, cca 157 kilometrů jižně od historického jádra Jeruzalému a 90 kilometrů severoseverovýchodně od města Ejlat. Paran obývají Židé, přičemž osídlení v tomto regionu je etnicky převážně židovské. Obec je jen 2 kilometry vzdálena od mezinárodní hranice mezi Izraelem a Jordánskem.\n\nParan je na dopravní síť napojen pomocí dálnice číslo 90. Do ní tu jižně od vesnice ústí i dálnice číslo 13.\n\nParan byl založen v roce 1972. Podle jiného zdroje došlo k jeho zřízení už 25. listopadu roku 1971. Za vznikem osady stály polovojenské oddíly Nachal. Původně se chtěli osadníci usadit poblíž vesnice Idan, ale pro nedostatek vodních zdrojů nakonec zvolili nynější lokalitu. Další osadnické skupiny se sem nastěhovaly v roce 1972 a 1973. Původně byla vesnice organizována jako smíšený model kombinující družstevní mošav a kolektivní kibuc (מושבוץ,\"mošbuc\"). V roce 1976 pak byla změněna na mošav.\n\nV obci funguje plavecký bazén, sportovní areály, veřejná knihovna, mateřská škola. zajíždí sem pravidelně lékař. Místní ekonomika je založena na zemědělství (pěstování květin a zeleniny na export, palmové háje, produkce mléka).\n\nObyvatelstvo mošavu je sekulární. Podle údajů z roku 2014 tvořili naprostou většinu obyvatel v Paran Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 439 lidí. Během roku 2014 populace stoupla o 0,5 %.\n\n\n"}
{"id": "597514", "url": "https://cs.wikipedia.org/wiki?curid=597514", "title": "Mikroregion Valašskomeziříčsko-Kelečsko", "text": "Mikroregion Valašskomeziříčsko-Kelečsko\n\nMikroregion Valašskomeziříčsko-Kelečsko je dobrovolný svazek obcí v okresu Vsetín, jeho sídlem je Valašské Meziříčí a jeho cílem je rozvoj regionu. Sdružuje celkem 16 obcí a byl založen v roce 2001.\n\n\n"}
{"id": "597516", "url": "https://cs.wikipedia.org/wiki?curid=597516", "title": "Farní sbor Českobratrské církve evangelické v Brně-Židenicích", "text": "Farní sbor Českobratrské církve evangelické v Brně-Židenicích\n\nFarní sbor Českobratrské církve evangelické v Brně - Židenice je jeden z územních sborů Českobratrské církve evangelické v Brně. Je jedním ze sborů, které tvoří brněnský seniorát. Bohoslužby se konají v kostele v Jílkově ulici a v kazatelské stanici Blansko v dřevěném kostelíku Církve československé husitské.\n\nFarářkou sboru je Radmila Včelná. Kurátorem sboru je Miroslav Maňák.\n\n\n\n"}
{"id": "597518", "url": "https://cs.wikipedia.org/wiki?curid=597518", "title": "Farní sbor Českobratrské církve evangelické v Břeclavi", "text": "Farní sbor Českobratrské církve evangelické v Břeclavi\n\nFarní sbor Českobratrské církve evangelické v Břeclavi je sborem Českobratrské církve evangelické v Břeclavi. Sbor spadá pod brněnský seniorát.\n\nFarářem sboru je David Najbrt, kurátorem sboru Bohumír Posolda.\n\nMomentálně sbor plánuje otevřít v nevyužívaném dolním sále dětský koutek s kavárnou.Je znám jako projekt BETHSEDA\n\n\n"}
{"id": "597521", "url": "https://cs.wikipedia.org/wiki?curid=597521", "title": "Farní sbor Českobratrské církve evangelické v Dambořicích", "text": "Farní sbor Českobratrské církve evangelické v Dambořicích\n\nFarní sbor Českobratrské církve evangelické v Dambořicích spadá pod brněnský seniorát.\n\nFarářkou sboru je Jana Gruberová, kurátorem sboru Jaroslav Matula.\n\n\n"}
{"id": "597523", "url": "https://cs.wikipedia.org/wiki?curid=597523", "title": "Vkládání závislostí", "text": "Vkládání závislostí\n\nVkládání závislostí (anglicky Dependency injection (DI)) je v objektově orientovaném programování technika pro vkládání závislostí mezi jednotlivými komponentami programu tak, aby jedna komponenta mohla používat druhou, aniž by na ni měla v době sestavování programu referenci. Dependency injection lze chápat jako novější název pro Inversion of Control (IoC), ale v užším významu. Jedná se o konkrétní techniku IoC.\nPokud chce náš objekt používat služby jiného objektu (dále v textu jako komponenta) bez použití DI, pak zodpovídá za celý svůj životní cyklus, tedy inicializaci apod. Při aplikaci DI je ale náš objekt odstíněn od této správy, tu totiž zařizuje poskytovatel závislostí (anglicky \"dependency provider\") neboli kontejner. Náš objekt tedy potřebuje už jen referenci na poskytovatele závislostí, který mu je schopen dodat hned několik různých komponent splňujících očekávání našeho objektu. Každá z těchto komponent může našemu objektu poskytovat rozdílné služby a v tom spočívá síla DI.\n\nDI zahrnuje nejméně tři objekty, které spolu musí spolupracovat. Konzument, tedy objekt požadující služby. Poskytovatele těchto služeb mu dodá DI provider, který ve skutečnosti zodpovídá za celý životní cyklus poskytovatele. Provider neboli injector může být implementován několika způsoby, např. jako lokátor služeb, abstraktní továrna, tovární metoda, nebo pomocí nějakého z řady z frameworků, například Spring.\n\nMartin Fowler poukazuje na tři různé vzory, jak lze objektu přidat externí referenci jiného objektu.\n\n\nPříklad jednoduché injektáže si ukážeme na následujícím příkladě. Představte si člověka (konzumenta), který se chce stát florbalistou. K tomu, aby se jím mohl stát, potřebuje florbalovou hůl (požadovaná závislost). Obyčejný člověk si hůl neumí sám od sebe vyrobit. Programátor mu ji musí dát do ruky. Řekněme, že se hůl vyrábí v továrně na hokejky. Člověk tedy nepotřebuje znát postup, ani umět si hůl vyrobit. Prostě si zajde k výrobci hokejek, nebo si ji dokonce objedná a výrobce mu ji dopraví až do rukou. Výrobce je schopen poskytnout několik odlišných druhů hokejek s rozdílnými vlastnostmi.\n\nUkázka rozhraní, které budou jednotlivé komponenty implementovat.\n\nV tomto případě jsou všichni lidé od svého narození svázáni s konkrétní implementací hole. Existuje mezi nimi těsná závislost již v době překladu.\n\nToto řešení sice přesunulo otázku závislosti z Člověka na továrnu, v tomto případě na celou aplikaci, míra závislosti je však stále velká - již při překladu programu musí být známa konkrétní implementace hole.\n\nExistuje několik různých frameworků, které jsou schopny řídit závislosti mezi komponentami. Vývojář si s jejich pomocí složí svou aplikaci z různých implementací komponent. O injektáž závislostí se v tomto případě stará kontejner, který si závislosti přečte z konfiguračních souborů, ve většině případů se pro tyto účely používá formát XML.\n\nZde již vidíme uvolněnou závislost. Žádná z komponent není v době překladu programu závislá na druhé. Při tvorbě nového florbalisty se využije služba „VytvorFlorbalistu“, kontejner frameworku se podívá do XML souboru, aby zjistil které konkrétní implementace Člověka a Hole má zvolit a sestaví mezi nimi závislost. Implementace lze měnit bez zásahu do kódu aplikace, stačí upravit konfigurační soubor.\n\nExistuje mnoho variant jak přidat objektu závislost na druhý objekt. Záleží na vývojáři, který způsob vyhodnotí jako nejlepší pro svou aplikaci.\n\n\n\n\n\n\nPrasanna, R.D.2009. Dependency Injection. Manning Publications Co. 2009. ISBN 978-1-933988-55-9.\n\n\n"}
{"id": "597524", "url": "https://cs.wikipedia.org/wiki?curid=597524", "title": "Farní sbor Českobratrské církve evangelické v Heršpicích", "text": "Farní sbor Českobratrské církve evangelické v Heršpicích\n\nFarní sbor Českobratrské církve evangelické v Heršpicích je sborem Českobratrské církve evangelické v Heršpicích. Sbor spadá pod brněnský seniorát.\n\nFarářkou sboru je Jarmila Řezníčková, kurátorem sboru Daniel Maláč.\n\n\n"}
{"id": "597526", "url": "https://cs.wikipedia.org/wiki?curid=597526", "title": "Kazatelská stanice Českobratrské církve evangelické v Hraběticích", "text": "Kazatelská stanice Českobratrské církve evangelické v Hraběticích\n\nKazatelská stanice Českobratrské církve evangelické v Hraběticích je kazatelskou stanicí Farního sboru Českobratrské církve evangelické v Miroslavi v Hraběticích v Brněnském seniorátu. Vznikla roku 2014 přeměnou zrušeného farního sboru, existujícího od roku 1954.\n\n"}
{"id": "597529", "url": "https://cs.wikipedia.org/wiki?curid=597529", "title": "Farní sbor Českobratrské církve evangelické v Hustopečích u Brna", "text": "Farní sbor Českobratrské církve evangelické v Hustopečích u Brna\n\nFarní sbor Českobratrské církve evangelické v Hustopečích u Brna spadá pod brněnský seniorát. Sbor byl založen r. 1882 jako sbor helvétského vyznání. Využívá vlastní kostel.\n\nKazatelkou sboru od r. 2011 Bc. Kateřina Rybáriková, administrátor farářka Jarmila Řezníčková, kurátorem sboru je Pavel Stehlík. Kazatelská stanice jsou Pasohlávky.\n\n\n"}
{"id": "597530", "url": "https://cs.wikipedia.org/wiki?curid=597530", "title": "Mikroregion Vizovicko", "text": "Mikroregion Vizovicko\n\nMikroregion Vizovicko je zájmové sdružení právnických osob v okresu Zlín, jeho sídlem jsou Vizovice a jeho cílem je spolupráce a koordinace záměrů v oblasti hospodářství, zemědělství, kultury, sportu a sociální péče v členských obcích. Sdružuje celkem 7 obcí a byl založen v roce 1999.\n\n\n"}
{"id": "597533", "url": "https://cs.wikipedia.org/wiki?curid=597533", "title": "Koceljeva", "text": "Koceljeva\n\nKoceljeva (v srbské cyrilici Коцељева) je obec v centrálním Srbsku; v jeho severozápadní části. Je centrem samosprávné opštiny, spadá pod Mačvanský okruh. Žije zde 3588 obyvatel.\n\nObec se nachází na řece Tamvana, levého přítoku Kolubary. V centrální části obce se nachází pravoslavný kostel vybudovaný v letech 1868-1870, rekonstruovaný v letech 1970 a 1996. Obyvatelstvo zaměstnávaly v 90. letech různé podniky, které se věnovaly např. ovocnářství, či osobní dopravě, nebo obuvnictví. \n\nPod obec spadají následující sídla:\n"}
{"id": "597534", "url": "https://cs.wikipedia.org/wiki?curid=597534", "title": "Farní sbor Českobratrské církve evangelické v Kloboukách u Brna", "text": "Farní sbor Českobratrské církve evangelické v Kloboukách u Brna\n\nFarní sbor Českobratrské církve evangelické v Kloboukách u Brna je sborem Českobratrské církve evangelické v Kloboukách u Brna. Sbor spadá pod brněnský seniorát.\n\nFarářkou sboru je Martina Zuštinová (roz. Pumrová), kurátorem sboru Tomáš Vostřák.\n\n\n"}
{"id": "597539", "url": "https://cs.wikipedia.org/wiki?curid=597539", "title": "Farní sbor Českobratrské církve evangelické v Miroslavi", "text": "Farní sbor Českobratrské církve evangelické v Miroslavi\n\nFarní sbor Českobratrské církve evangelické v Miroslavi je sborem Českobratrské církve evangelické v Miroslavi. Sbor spadá pod brněnský seniorát.\n\nFarářem sboru je David Sedláček, kurátorem sboru Jindřich Mach.\n\nKostel v Miroslavi je toleranční, bez věže, z roku 1846 s přistavěným novějším menším sálem. Leží na zahradě fary v Husově ulici. Bohoslužby se zde konají každou neděli v 8:30 a večer v 19:00 (letní období) nebo v 17:00 (zimní období).\n\nEvangelíci v Miroslavi původně patřili pod sbor v Nosislavi, teprve po postavení kostela získali samostatnost.\n\n\nModlitebna v Bohuticích byla postavena v roce 1935, současná výmalba interiéru je z 80. let 20. století. Bohoslužby se zde konají 2. a 4. neděli v měsíci ve 13:30 hodin.\n\nV modlitebně v Litobratřicích z roku 1967 se bohoslužby konají každou neděli v 10:00 hodin.\n\nTaké modlitebna v Moravském Krumlově v Palackého ulici je z roku 1967 a bohoslužby se zde konají každou neděli v 10:00 hodin. Protože jsou dvoje bohoslužby zároveň, slouží je buď farář nebo vikář, nebo jsou čtené.\n\nBohoslužby v Troskotovicích se konají v budově obecního úřadu každou první neděli v měsíci ve 14:00.\n\n\n"}
{"id": "597540", "url": "https://cs.wikipedia.org/wiki?curid=597540", "title": "Podhostýnský mikroregion", "text": "Podhostýnský mikroregion\n\nPodhostýnský mikroregion je sdružení právnických osob v okresu Kroměříž, jeho sídlem je Bystřice pod Hostýnem a jeho cílem je ochrana společných zájmů, množení sil a prostředků při prosazování záměrů každé obce. Sdružuje celkem 15 obcí a byl založen v roce 1999.\n\n\n"}
{"id": "597542", "url": "https://cs.wikipedia.org/wiki?curid=597542", "title": "Farní sbor Českobratrské církve evangelické v Nikolčicích", "text": "Farní sbor Českobratrské církve evangelické v Nikolčicích\n\nFarní sbor Českobratrské církve evangelické v Nikolčicích je sborem Českobratrské církve evangelické v Nikolčicích. Sbor spadá pod brněnský seniorát.\n\nKazatelkou je jáhenka Kateřina Rybáriková, kurátorem sboru Petr Běhávka.\n\n"}
{"id": "597543", "url": "https://cs.wikipedia.org/wiki?curid=597543", "title": "Region Za Moravú", "text": "Region Za Moravú\n\nRegion Za Moravú je svazek obcí v okresu Uherské Hradiště, jeho sídlem jsou Mistřice a jeho cílem je rozvoj regionu. Sdružuje celkem 10 obcí a byl založen v roce 2001.\n\n\n"}
{"id": "597546", "url": "https://cs.wikipedia.org/wiki?curid=597546", "title": "Farní sbor Českobratrské církve evangelické v Olešnici na Moravě", "text": "Farní sbor Českobratrské církve evangelické v Olešnici na Moravě\n\nFarní sbor Českobratrské církve evangelické v Olešnici na Moravě je sborem Českobratrské církve evangelické v Olešnici na Moravě. Sbor spadá pod brněnský seniorát.\n\nFarářkou sboru je Debora Hurtová (společně s blízkým Prosetínem), kurátorem sboru Pavel Jančík.\n\n\n\n"}
{"id": "597547", "url": "https://cs.wikipedia.org/wiki?curid=597547", "title": "Region Zlínsko", "text": "Region Zlínsko\n\nRegion Zlínsko je svazek obcí v okresu Zlín, jeho sídlem je Zlín a jeho cílem je koordinace činnosti při významných rozvojových a investičních akcích, usilovánío hospodářský, kulturní a turistický rozvoj zájmové oblasti. Sdružuje celkem 16 obcí a byl založen v roce 2005.\n\n\n"}
{"id": "597549", "url": "https://cs.wikipedia.org/wiki?curid=597549", "title": "Farní sbor Českobratrské církve evangelické v Prosetíně u Bystřice nad Pernštejnem", "text": "Farní sbor Českobratrské církve evangelické v Prosetíně u Bystřice nad Pernštejnem\n\nFarní sbor Českobratrské církve evangelické v Prosetíně u Bystřice nad Pernštejnem je sborem Českobratrské církve evangelické v Prosetíně u Bystřice nad Pernštejnem. Sbor spadá pod brněnský seniorát.\n\nVe sboru působí farářka Debora Hurtová, kurátorem sboru Jaroslav Fučík.\n\n\n"}
{"id": "597550", "url": "https://cs.wikipedia.org/wiki?curid=597550", "title": "B-buněčný receptor", "text": "B-buněčný receptor\n\nB-buněčný receptor (BCR, z angl. \"B-cell receptor\") je důležitý receptor na povrchu B-lymfocytů. Jedná se o komplex několika bílkovin, který zahrnuje především transmembránový imunoglobulin a umožňuje tedy vazbu na specifický antigen, podobně jako volné imunoglobuliny v krvi.\n\nJedná se o komplex tří proteinů. Prvním je imunoglobulin, další dva proteiny jsou nekovalentně navázány a označují se jako Igα (někdy také mb-1 nebo CD79a) a Igβ (B29 či také CD79b). Imunoglobulinová část receptoru má stejné vlastnosti, jako protilátky v krvi. Každý BCR má tedy specifické vazebné vlastnosti, které jsou způsobené především V(D)J rekombinací příslušných genů.\n\nKdyž se B-lymfocyt setká s antigenem, který je schopen její BCR navázat, znamená to dvě věci. Zaprvé je vyslán signál dovnitř buňky, že byl úspěšně navázán antigen (potenciálně např. patogen). Zadruhé je dovnitř buňky pomocí BCR endocytován tento navázaný antigen, rozložen v lysozomech a dopraven zpět na membránu – do komplexů MHC II. MHC II je rozeznáván zejména pomocnými T-lymfocyty II. typu, které za pomoci kostimulačních signálů aktivují B-lymfocyt. Ten pak spouští humorální imunitu a začne produkovat protilátky (resp. stane se z něj tzv. plazmatická buňka).\n\nPo správném navázání dojde k aktivaci tyrosinkináz ze Src rodiny (jako jsou lyn, blk, fyn, lck) a k fosforylaci Igα a Igβ. Src proteiny signál směřují postupně do jádra, kde dochází ke změně exprese genů B-lymfocytu a k jeho aktivaci.\n"}
{"id": "597557", "url": "https://cs.wikipedia.org/wiki?curid=597557", "title": "Rozšíření instrukční sady", "text": "Rozšíření instrukční sady\n\nRozšíření instrukční sady (anglicky \"instruction set extension\") je skupina nových instrukcí, které rozšiřují instrukční sadu dané mikroarchitektury procesoru. Spolu s instrukcemi být představeny i nové registry a co se technického návrhu týče i nové jednotky v integrovaném oboru, jež se starají o různé výpočty. Rozšíření instrukční sady většinou přichází s uvedením nového procesoru na trh.\n\nRozšíření instrukční sady se dají rozdělit podle několika aspektů:\n\n\n\n"}
{"id": "597561", "url": "https://cs.wikipedia.org/wiki?curid=597561", "title": "Sdružení měst a obcí Bojkovsko", "text": "Sdružení měst a obcí Bojkovsko\n\nSdružení měst a obcí Bojkovsko je sdružení právnických osob v okresu Uherské Hradiště a okresu Zlín, jeho sídlem jsou Bojkovice a jeho cílem je celková podpora zvýšení zaměstnanosti v dané oblasti a podpora cestovního ruchu. Sdružuje celkem 15 obcí a byl založen v roce 2000.\n\n\n"}
{"id": "597564", "url": "https://cs.wikipedia.org/wiki?curid=597564", "title": "Rtuťový usměrňovač", "text": "Rtuťový usměrňovač\n\nRtuťový usměrňovač byl nejosvědčenější usměrňovač používaný před epochou usměrňovačů polovodičových. Používal se zejména pro vysoká napětí (až 150 kV) a zároveň vysoké proudy (až 10 000 A). Existovaly jak usměrňovače jednoanodové, tak i dvouanodové (pro usměrňování obou půlvln jednofázového proudu); pro třífázový proud existovaly tříanodové nebo šestianodové usměrňovače. \n\nKvůli schopnosti usměrňovat vysoké výkony s malými ztrátami se tyto usměrňovače používaly zejména při výrobě stejnosměrného trakčního napětí u drah a trolejbusových tratí a v elektrolytických procesech v chemickém průmyslu. Jednoanodové rtuťové usměrňovače s pomocnou elektrodou se používaly i pro fázové řízení.\n\nVe vysokém vakuu je umístěna kapalná rtuťová katoda. Uhlíková anoda je umístěna dostatečně daleko a tak, aby na ní vypařující se rtuť nekondenzovala. Po zapálení elektrického oblouku (nakloněním usměrňovače nebo přes pomocnou anodu umístěnou těsně nad hladinou rtuti) jsou z hladiny rtuti emitovány elektrony, které se pohybují k anodě. Opačným směrem elektrický proud neprochází, neboť k emisi elektronů z povrchu uhlíku za provozních podmínek usměrňovače prakticky nedochází. Rtuťové páry, které se při hoření oblouku taktéž vytvářejí, kondenzují v horní části nádoby usměrňovače, která je chlazena vzduchem nebo kapalinou.\n"}
{"id": "597566", "url": "https://cs.wikipedia.org/wiki?curid=597566", "title": "Sdružení měst a obcí východní Moravy", "text": "Sdružení měst a obcí východní Moravy\n\nSdružení měst a obcí východní Moravy je dobrovolný svazek obcí v okresu Uherské Hradiště, okresu Zlín, okresu Vsetín a okresu Kroměříž, jeho sídlem je Zlín a jeho cílem je spolupráce a koordinace záměrů v oblasti kultury, hospodářství a sociálního rozvoje členských obcí, úsilí o zlepšování životního prostředí a problémů s tím souvisejících, zřízení regionálního koordinačního a informačního centra a regionální rozvojové agentury východní Moravy, podpora rozvoje turistiky a cestovního ruchu v regionu, formování společného postupu samosprávy při prosazování společných zájmů, koordinace využívání zahraniční pomoci, podpora a garance programu vzdělávání samosprávných orgánů, spolupráce se sdruženími samospráv i mimo vlastní region působnosti s důrazem na sousední regiony České republiky a příslušné příhraniční regiony Slovenské republiky. Sdružuje celkem 87 obcí a byl založen v roce 1998.\n\n\n"}
{"id": "597568", "url": "https://cs.wikipedia.org/wiki?curid=597568", "title": "Pohronská pahorkatina", "text": "Pohronská pahorkatina\n\nMírně zvlněný terén je vhodný pro zemědělství, většina plochy je obdělávaná (pěstování obilí, kukuřice, slunečnice, zeleniny, řepky, vinné révy, menší část pokryta listnatými lesy, v nichž převažuje dub a akát. \n\n"}
{"id": "597569", "url": "https://cs.wikipedia.org/wiki?curid=597569", "title": "Farní sbor Českobratrské církve evangelické v Rovečném", "text": "Farní sbor Českobratrské církve evangelické v Rovečném\n\nFarní sbor Českobratrské církve evangelické v Rovečném je sborem Českobratrské církve evangelické v Rovečném. Sbor spadá pod brněnský seniorát.\n\nPo vyhlášení Tolerančního patentu se většina obyvatelstva přihlásila k helvétskému vyznání a v roce 1782 byl vystavěn evangelický kostel a škola. Farářem sboru je v současnosti (2018) Ondřej Ruml, kurátorkou sboru Anna Sejbalová.\n\nSeznam farářů:\n\n\n"}
{"id": "597570", "url": "https://cs.wikipedia.org/wiki?curid=597570", "title": "Farní sbor Českobratrské církve evangelické v Silůvkách u Brna", "text": "Farní sbor Českobratrské církve evangelické v Silůvkách u Brna\n\nFarní sbor Českobratrské církve evangelické v Silůvkách u Brna je sbor Českobratrské církve evangelické v Silůvkách v okrese Brno-venkov. Sbor spadá pod brněnský seniorát a působí v silůveckém kostele.\n\nFarářkou sboru je Martina Kadlecová, kurátorem sboru Petr Matuška.\n\n"}
{"id": "597571", "url": "https://cs.wikipedia.org/wiki?curid=597571", "title": "Farní sbor Českobratrské církve evangelické ve Vanovicích", "text": "Farní sbor Českobratrské církve evangelické ve Vanovicích\n\nFarní sbor Českobratrské církve evangelické ve Vanovicích je sborem Českobratrské církve evangelické ve Vanovicích. Sbor spadá pod brněnský seniorát.\n\nJedná se o toleranční sbor, vzniklý roku 1783. Již v předchozích letech bylo dle pamětí kronikářů možno pozorovat náboženské vzrušení a hnutí těch, kteří pod různými názvy (reformovaní, křesťansko-shromáždění aj.) usilovali o vznik nového společenství. Toto období bývá také nazýváno jako \"tolerance mlčky\". Takových osob bylo odhadováno až na 200. Ti jsou aktivní již v průběhu roku 1781 a v první polovině roku 1782 zde působí přihlašovací komise. Výsledkem je 204 rodin (900 lidí) přihlášených k reformovanému vyznání. 31. července 1782 získávají vanovičtí povolení ke stavbě modlitebny. Ta byla dostavěna a posvěcena 23. února 1783.\n\nSbor administruje f. Jiří Bureš, kurátorem sboru Tomáš Rozbořil.\n\n\n\"Počátky a vznik vanovického sboru\", in: Kostnické jiskry 26/83 a 27/83.\n\n"}
{"id": "597572", "url": "https://cs.wikipedia.org/wiki?curid=597572", "title": "Sdružení obcí Mikroregion Vsetínsko", "text": "Sdružení obcí Mikroregion Vsetínsko\n\nSdružení obcí Mikroregion Vsetínsko je dobrovolný svazek obcí v okresu Vsetín, jeho sídlem je Vsetín a jeho cílem je zpracování integrovaného projektu rozvoje řešení společných programů. Sdružuje celkem 43 obcí a byl založen v roce 2000.\n\n\n"}
{"id": "597579", "url": "https://cs.wikipedia.org/wiki?curid=597579", "title": "Sdružení obcí mikroregionu Ploština", "text": "Sdružení obcí mikroregionu Ploština\n\nSdružení obcí mikroregionu Ploština je svazek obcí v okresu Zlín, jeho sídlem je Újezd a jeho cílem je péče o rozvoj regionu, jeho propagaci a také pořádání kulturně společenských akcí. Sdružuje celkem 9 obcí a byl založen v roce 2002. Mikroregion je nositelem několika důležitých rozvojových projektů.\n\n\n"}
{"id": "597582", "url": "https://cs.wikipedia.org/wiki?curid=597582", "title": "Groß-Schweinbarth (zámek)", "text": "Groß-Schweinbarth (zámek)\n\nZámek Groß-Schweinbarth se nachází v jižní části městyse Groß-Schweinbarth v okrese Gänserndorf v rakouské spolkové zemi Dolní Rakousy.\n\nJeho historie sahá až do 12. století. Dnes patří jako Petronell (zámek), Rappottenstein (hrad), die Maissau (hrad), Traun (zámek) a další majetky, jako palác Abensperg-Traun hraběcí rodině Abensperg-Traunů.\n\nHistorie zámku začíná ve 12. století, kdy místo nazývané jako „Suinwart“ nebo „Swinwart“ se vztahovalo k lovu divočáků. Ještě před rokem 1260 byl v místě postaven vodní hrad, který ještě na počátku 14. století sloužil při lovu na černou zvěř.\n\nNakonec musel být odebrán pod správu purkrabího z Norimberka. Dále se některé majetky dostaly pod rodinu Kuenringů, kterým narůstaly problémy ve vztahu v hranicích svých majetků. V roce 1375 byl hrad a tržiště se souhlasem purkrabího Friedricha z Norimberka od Nizzo II. převedeno na manželku Markétu z Pottendorfu. V dalších letech se vlastnictví Schweinbarthu a vodního hradu několikrát změnilo, takže konkrétní informace jsou příliš komplikované.\n\nV roce 1658 hrabě Ernst z Abensperg-Traunu (1608-1668) získal část braniborského podílu na Groß-Schweinbarth. O tři roky později koupil vodní hrad Karl Johann Wilhelm ze Schönkirchenu.\n\nNynější zámek přestavěl hrabě Abensperg, který také v letech 1973-1978 opravil napáchané škody v roce 1945.\n\nZámek je ještě částečně obklopen hradním příkopem, který je ale od roku 1767 vysušený. Původně hrad postavený na pilotech byl v roce 1792 podezděn. Západní průčelí stavby má dvě podlaží, dozadu jsou postavena dvě nestejně dlouhá křídla, která vytváří čestný dvůr, kde vyčnívá zkrácené severní křídlo. Také vyčnívá halová stavba na zahradní straně, která otevírá východní stranu dvora uzavřenou klenutou zdí. Severní křídlo zámku bylo původně hlavním traktem, v době, když to byl vodní hrad. Zdivo je postaveno z malých lomových kamenů. Obě další křídla byla postavena z cihel teprve za hraběte Abensper-Trauna.\n\nZápadní křídlo zámku bylo postaveno za hraběte Johanna Adama z Abensperg-Traun 1792-1797 a chybí proto na Fischerově (1656-1723) vedutě z roku 1672. V roce 1833 byla postavena také jednopodlažní hospodářská budova. Na protější straně ulice stojí, v roce 1803 postavený objekt dřívějšího vrchnostenského chudobince. V přilehlém dvoře je dnes národopisné muzeum Groß-Schweinbarthu.\n\n"}
{"id": "597584", "url": "https://cs.wikipedia.org/wiki?curid=597584", "title": "Sdružení obcí pro rozvoj Baťova kanálu a vodní cesty na řece Moravě", "text": "Sdružení obcí pro rozvoj Baťova kanálu a vodní cesty na řece Moravě\n\nSdružení obcí pro rozvoj Baťova kanálu a vodní cesty na řece Moravě je dobrovolný svazek obcí v okresu Kroměříž, okresu Uherské Hradiště a okresu Zlín, jeho sídlem je Uherské Hradiště a jeho cílem je podpora rozvojových aktivit na vodní cestě Baťův kanál na území Zlínského kraje. Sdružuje celkem 18 obcí a byl založen v roce 2005.\n\n\n"}
{"id": "597586", "url": "https://cs.wikipedia.org/wiki?curid=597586", "title": "Olga Sippl", "text": "Olga Sippl\n\nOlga Sippl, rozená \"Stohwasser\" (* 19. září 1920 ve Staré Roli – dnes součást Karlových Varů), je německá politička, sudetoněmecká sociální demokratka a jedna ze zakládajících členů Seligerova sdružení.\n\nPochází ze sudetoněmecké sociálnědemokratické rodiny z Karlovarska. Již v dětství přišla do styku s různými organizacemi sudetoněmeckého sociálnědemokratického hnutí. V pěti letech ji rodiče přihlásili do sudetoněmecké sociálnědemokratické tělovýchovné jednoty pro děti ATUS (Arbeiter-Turn- und Sportverband in der Tschechoslowakischen Republik). Později vstoupila do Červeného sokola (Roter Falke) a Socialistické mládeže Československé republiky.\n\nPo ukončení školy začala pracovat v karlovarské Urania Karlsbad. V roce 1936 se stala členkou Německé sociálnědemokratické strany pracujících v Československé republice (Deutsche sozialdemokratische Arbeiterpartei in der Tschechoslowakischen Republik). Od roku 1938 pracovala pro německou Sociální pojišťovnu v Praze. Zatímco se její rodiče rozhodli po Mnichovské dohodě emigrovat do Anglie, ona sama se vrátila se svým tehdejším přítelem a později manželem Ernstem do rodné Staré Role. Koncem prosince roku 1943 se jí narodil syn Herbert († 1984). Její manžel padl v březnu 1945 v Kuronsku. Po druhé světové válce začala pracovat v kanceláři karlovarské Antify, která se starala o sestavení seznamů sudetoněmeckých antifašistů. \n20. listopadu 1946 opustila posledním transportem organizace Antifa Karlovy Vary a dostala se se svým synem do sběrného tábora ve Furth im Wald na česko-bavorské hranici. Po dalším pobytu v Königsdorfu v Bavorsku, kde se v březnu 1948 podílela na založení místní sociálnědemokratické strany SPD a po kratším pobytu u svých rodičů v anglickém Birminghamu našla od 1. července 1949 práci v bavorské SPD v Mnichově. \n\nV roce 1951 podepsala spolu s Richardem Reitznerem, Aloisem Ullmannem a Emilem Wernerem zakládací listinu Seligerova sdružení. V následujících letech pracovala v nakladatelství \"die Brücke\" (Mosty), které vydávalo zpravodaj Seligerova sdružení a další publikace. \nUž před rokem 1989, ale zvláště po Sametové revoluci, navštívila vícekrát Československo resp. Českou republiku zvláště pak své rodné Západní Čechy a usilovala o lepší porozumění mezi Čechy a Němci. V různých příspěvcích popsala snahy sudetoněmeckých sociálních demokratů. Za svou snahu o porozumění a smíření mezi Čechy a Němci a za svou práci v Seligerově sdružení byla v roce 2002 vyznamenána německým Řádem za zásluhy. \n\n\n\n"}
{"id": "597587", "url": "https://cs.wikipedia.org/wiki?curid=597587", "title": "Velká cena Malajsie silničních motocyklů", "text": "Velká cena Malajsie silničních motocyklů\n\nVelká cena Malajsie silničních motocyklů je motocyklový závod, který je součástí mistrovství světa silničních motocyklů jako součást Prix silničních motocyklů závodní sezóny.\n"}
{"id": "597598", "url": "https://cs.wikipedia.org/wiki?curid=597598", "title": "Bürs", "text": "Bürs\n\nBürs je město v Rakousku v spolkové zemí Vorarlbersko v okrese Bludenz. Žije zde obyvatel.\n"}
{"id": "597600", "url": "https://cs.wikipedia.org/wiki?curid=597600", "title": "Lineární", "text": "Lineární\n\nSlovo lineární pochází z latinského linearis, co znamená \"tvořeno přímkami\". Obvykle slovo označuje podobnost něčeho s přímkou nebo rovností. Specifická použití tohoto výrazu jsou například:\n\n\n\n\n\n\n\n"}
{"id": "597605", "url": "https://cs.wikipedia.org/wiki?curid=597605", "title": "Pečárka dvouvýtrusá", "text": "Pečárka dvouvýtrusá\n\nPečárka dvouvýtrusá (\"Agaricus bisporus\" syn. \"Agaricus brunnescens\" (Peck.) Hlaváček, \"Psalliota bispora\" (J.E. Lange) F.H. Møller & Jul. Schäff.) česky též pečárka hnědá, pečárka zahradní, žampion dvouvýtrusný či žampión dvouvýtrusý je jedlá a pěstovaná houba z čeledi pečárkovité (Agaricaceae). V gastronomii je také užíváno názvu portobello.\n\nVzhled plodnice se u druhů rostoucích volně v přírodě a těch, které jsou podomácku či průmyslově pěstovány, liší a to barvou. V přírodě rostoucí pečárka dvouvýtrusá (\"A. bisporus\") má v mládí zavalitý nahnědlý třeň ve tvaru hrušky a na povrchu hnědý jemně šupinatý klobouk, který se přimyká skoro ke třeni. Později se pochva trhá a zůstává v podobě bílé až bílo nahnědlé plachetky. Samotný klobouk je malý v poměru ke třeni a značně kulovitý, se stářím přibývá zvláště na průměru, avšak udržuje svůj půlkruhový tvar. Dosahuje průměru 50–120 mm. Je masitý a zespoda jsou z počátku lupeny masovité barvy v podobě stříšky, později se rozprostírají do vodorovné hladiny a mění se i jejich barva v tmavě hnědou. Stejně tak klobouk přibírá tmavší hnědou barvu a postupně od jeho obvodu ke středu se šíří šupiny. Někdy jsou lupeny v mládí zcela bílé. Výtrusy jsou vejčité až kulovité, purpurově hnědé barvy, dosahující rozměrů 6,5–7,5 na 5,5–6,5 mikrometrů. Třeň bývá 40–80 mm dlouhý, značně tlustý o průměru 10–30 mm, plachetka na něm zůstává ohnuta dolů. Dužnina je bílá, šťavnatá, po porušení mírně masově zbarvená, později mění barvu do rezava. Mycélium je bílé.\n\nPěstované pečárky jsou velmi podobné, rozdíl je však v barvě – jsou bílé, klobouk má víc šupinek. V posledních letech však byly vypěstovány i nahnědlé tržní kmeny nazývané ve Spojených státech obchodním názvem \"crimini\" a \"portabello\".\n\nZákladním rozlišovacím znakem žampionů od ostatních hub je že se spory respektive výtrusy tvoří na povrchu bazidíí, které se nalézají na lupenech či v rourkách ze spodní strany klobouku. Tyto houby se proto zařazují v systému do třídy stopkovýtrusých (protože se bazidiospora tvoří na stopce), vědecky Basidiomycetes. Na rozdíl od toho vřeckovýtrusé houby (Ascomycetes), vytváří výtrusy (askopsory) uvnitř vřecek od kterých se po splynutí jader oddělují.\n\nOd tříd dolů jsou s fylogenetickým zařazením hub problémy a často se houby přeřazují z jednoho rodu do druhého a z jedné fylogenetické větve do jiné. Dříve se houby do taxonů řadili hlavně díky popisu plodnic, později i spor a mycélia. V poslední době se používají laboratorní metody porovnávající DNA. I přesto nejsou všechny houby z toho úhlu pohledu ještě popsány a porovnány s ostatními. Navíc je říše hub dosti proměnlivá a stále jsou objevovány druhy další. V případě pečárkotvarých (Agaricales) byly stejným znakem po století lupeny. S postupem rozvoje mykologie však vznikly i jiné řády s lupenitými houbami.\n\nCo se týká čeledi pečárkovité (Agaricaceae), tak zde z několika studií vyplývá, že jsou to houby úzce příbuzné čeledím lanýžovcovité (Hydnangiaceae), Cystodermateae, hnízdovkovité (Nidulariaceae), křehutkovité (Psathyrellaceae), slzečníkovité (Bolbitiaceae) a pavučincovité (Cortinariaceae). Do stejné fylogenetické větve agarikoidních hub patří i čeledi Inocybaceae, Crepidotaceae, Tubarie, Panaeoleae, límcovkovité (Strophariaceae), hlízovité (Hymenogasteraceae) a Gymnopileae, které se však rozdělují do několika pokročilejších vývojových větví.\n\nDo rodu pečárka (\"Agaricus\") se pak obecně řadily druhy podobné kloboukem s nevýrazným zbarvením. V poslední době ale přibývá studií, které současné taxonomické zařazení mění. Přese všechno je však rod \"Agaricus\" velmi málo probádaným rodem.\n\nRozlišovacím znakem této pečárky jsou bazidiospory. Každá bazidie vytváří dvě bazidiospory na rozdíl od čtyř, jak je tomu u jiných pečárek. V současné době se žampión dvouvýtrusý (\"A. bisporus\") považuje za synonymum žampionu zahradního (\"A. hortensis\"), s tím že označení žampion zahradní bylo pro bílou formu pečárky dvouvýtrusé (\"A. bisporus\"). Dalším problémem při popisu pečárek je taxonomie, kdy na rozdíl od vědeckého názvosloví české vyžaduje i pro druhy dvouslovný název – jeden označující rod a druhý druh, ale není standardizován. Proto se mezi odbornou veřejností používá vědecké klasifikace a označení.\n\nPečárka dvouvýtrusá (\"A. bisporus\") je široce rozšířena v Severní Americe. Většina studií uvádí, že tato pečárka ze severoamerické přírody má svůj původ v Evropě a že se jedná o houby, které unikly z pěstíren. Studie Kerrigana \"et al.\" (1995) však ukázala, že vedle cizích pečárek dvouvýtrusých rostou v Severní Americe i druhy původní.\n\nRoste mimo les na hnojených pozemcích, jako jsou louky, komposty, zahrady a pole.\n\nPečárka dvouvýtrusá (\"A. bisporus\") jako stopkovýtrusná houba podléhá pouze pohlavnímu rozmnožování. Rostlinné tílko je tvořeno soustavou hyf tvořených dvoujadernými buňkami. Díky tomu nepotřebuje toto mycélium splynout jako je tomu u většiny jiných hub, protože je již od počátku dikaryotní. Jedná se o tak zvaný sekundární homothalizmus.\n\nV příznivém období mycélium roste a přitom hromadí živiny včetně vody. To v ČR nastává od jara do podzimu, respektive od června do října, v průmyslových podmínkách ale kdykoliv. V určité fázi se hyfy začnou splétat a tvoří klubíčko tzv. primordium. To postupně narůstá a začíná se diferencovat klobouk a třeň. Plodnice se i nadále zvětšuje vlivem růstu hyf a následkem velkého příjmu vody. Postupně se také na lupenech diferencují basidie, kde dochází ke splynutí jader. Bazidie jsou tedy monokaryotické. Dále se na bazidii tvoří výrůstky do kterých vstupují meiozou vzniklá jádra jako následek dvojího dělení – do každé bazidiospory tedy vstoupí dvě jádra, protože u pečárky dvouvýtrusé (\"A. bisporus\") se tvoří pouze dva výtrusy. Následně je výtrus větrem zanesen do půdy. Vzniká tak klíčením nová hyfa tvořící postupně mycelium houby.\n\nPečárka dvouvýtrusá (\"A. bisporus\") je hlavně houbou průmyslovou. Průmyslově se běžně vyrábí a dodává zpracovaná ke konzumaci do restaurací a jídelen, ale i na pulty obchodů a supermarketů. Její prodej či výkup z běžného sběru je v ČR zakázán.\n\nDnes jsou žampiony tohoto druhu pěstovány po celém světě. Jejich pěstování má dlouholetou tradici spadající již do 17. století, kdy se začínají ve Francii postupně pěstovat na záhonech. Zásluhu na tom má francouzský botanik ze 17. století Marchant a tehdejší pařížští zahradníci, kteří pěstovali v pařeništích, zakládaných na koňské mrvě, melouny. Toto prostředí nejen vyhovuje růstu podhoubí, ale i vzniku plodnic. První žampiony, které sklízeli, vyrůstaly po náhodném rozsevu výtrusů, přinesených větrem ze sousedních polí. Na zimu pařeniště přikrývali, aby v nich zadrželi teplo, vznikající postupným rozkladem čerstvé koňské mrvy a sklízeli žampiony postupně po celou zimu. Když se Marchantovi podařilo objasnit způsob rozmnožování žampionů, přestaly být kultury závislé na náhodě. Později se zjišťuje, že žampion nepotřebuje ke svému růstu světlo a tak se začínají pěstovat v podzemních prostorech. Nejprve se pěstují na záhonech, později v policích, oslích hřbetech (hromada s užší vrcholovou partií, než je základna) a bednách. V dnešní době jsou již žampionárny plně automatizovány. Největším producentem je USA, dále Čína, Nizozemsko a Velká Británie. Zároveň je žampion nejvíce produkovanou houbou ze všech z hlediska světové produkce.\nPro pěstované žampiony existují ve světě různé normy. Například v České republice je to norma ČSN 46 3197, která udává 2 třídy jakosti. První třída dovoluje jen drobné odchylky od standardu, který vyžaduje standardně vypadající houby. Druhá třída pak povoluje větší odchylky. Ty se týkají tvaru, vybarvení, otlaků, dutosti třeně, velikosti, stop zeminy či poškození. Podle velikosti se pak dělí žampiony na malé, střední a velké. Zde hraje roli rozpětí klobouku. Dále norma vyžaduje bezpečné balení a viditelnou identifikaci s údaji jako název „Pěstované žampiony“, „čištěné“ či „nečištěné“, barva pokud není bílá, původ výrobku a další obchodní údaje.\nV dnešní době se v případě žampionů pro komerční účely používá řada kmenů.\n\nPo celém světě jsou žampiony součástí jídelníčku řady národních kuchyní jako předkrmy, polévky, omáčky, omelety, pod masa, hlavní jídla či saláty. Mladé žampióny se nakládají do kyselých nálevů a jsou pak vítanou nízkokalorickou přílohou salátů či pokrmů z masa. U polévek, omelet a omáček. jsou ceněny jako jemná kořenitá přísada.\n"}
{"id": "597606", "url": "https://cs.wikipedia.org/wiki?curid=597606", "title": "Přírodovědecká fakulta Ostravské univerzity", "text": "Přírodovědecká fakulta Ostravské univerzity\n\nPřírodovědecká fakulta (PřF) Ostravské univerzity (OU) je jednou ze šesti fakult této veřejné vysoké školy.\n\nVznikla současně se založením celé univerzity v roce 1991.\n\nNa fakultě lze studovat osm bakalářských studijních programů, v nichž se realizuje 17 studijních oborů, dále je možné pokračovat v navazujícím magisterském studijním programu, které je na fakultě zastoupeno čtrnácti studijními programy, v nichž probíhá výuka v jednadvaceti oborech. Na fakultě lze studovat i v pěti doktorských studijních programech (Ph.D.), v nichž je obsaženo osm oborů. Fakulta umožňuje též absolvovat příslušné rigorózní řízení. Fakulta umožňuje studovat v prezenční, distanční i kombinované formě studia.\n\n\n"}
{"id": "597611", "url": "https://cs.wikipedia.org/wiki?curid=597611", "title": "Irnfritz-Messern", "text": "Irnfritz-Messern\n\nIrnfritz-Messern je městys v okrese Horn v rakouské spolkové zemi Dolní Rakousy.\n\nIrnfritz-Messern se nachází ve Waldviertelu (Lesní čtvrti) v Dolních Rakousích. Plocha území městyse obsahuje 55,92 kilometrů čtverečních. 46,22 % plochy je zalesněno.\n\n\nOd severu ve směru hodinových ručiček.\n\nV jádru Dolních Rakous ležící obce mají dějiny stejně proměnlivé, jako jsou dějiny celého Rakouska.\n\n\nStarostou městyse je Hermann Gruber, vedoucím kanceláře Franz Popp.\n\nV obecním zastupitelstvu je 19 křesel, která jsou po posledních obecních volbách v roce 2010 rozdělena podle získaných mandátů\n\nNezemědělských pracovišť bylo v roce 2001 45, zemědělských a lesnických pracovišť bylo v roce 1999 139. Počet výdělečně činného obyvatelstva v místě bydliště bylo v roce 2001 634, tj. 46,45 %.\n\n"}
{"id": "597617", "url": "https://cs.wikipedia.org/wiki?curid=597617", "title": "Odborná justiční zkouška", "text": "Odborná justiční zkouška\n\nOdborná justiční zkouška je odborná profesní zkouška, jejímž účelem je ověřit, zda má uchazeč potřebné vědomosti a zda je náležitě odborně připraven k výkonu funkce soudce. Skládá se před pětičlennou zkušební komisí jmenovanou ministrem spravedlnosti, která je složena ze soudců, zaměstnanců ministerstva spravedlnosti a dalších odborníků právní teorie i praxe. Jejím předsedou je vždy soudce. Odborná justiční zkouška je veřejná a skládá se z písemné a ústní části. \n\nVykonat ji může především justiční čekatel, a to po třech letech praxe. Dále ji mohou, v případě že jinak splňují podmínky pro jmenování soudcem, vykonat soudce Ústavního soudu, asistent soudce a asistent Veřejného ochránce práv, taktéž po třech letech své právní praxe, a vyšší soudní úředník po pěti letech výkonu své funkce. Ten však dle stanoviska ministerstva spravedlnosti z roku 2011 musí z předepsaných pěti let výkonu své funkce absolvovat alespoň tři až po dosažení vysokoškolského právnického vzdělání.\n\nZa odbornou justiční zkoušku se považuje též advokátní zkouška, závěrečná zkouška právního čekatele, notářská zkouška a odborná exekutorská zkouška. Nahrazuje ji i minimálně dvouletá praxe soudce Ústavního soudu.\n\nV písemné části, která trvá tři dny po šesti hodinách, uchazeč vypracovává tři rozsudky: \n\nPři ústní části, trvající nejvýše dvě hodiny, se hodnotí schopnost uchazeče správně aplikovat a interpretovat právní předpisy a jeho slovní projev a především se zjišťují jeho znalosti z:\n\nOdborná justiční zkouška se hodnotí stupni \"výtečně způsobilý\", \"způsobilý\" a \"nezpůsobilý\". Úspěšnému absolventovi se vydává osvědčení o jejím složení. Tuto zkoušku lze opakovat pouze jednou.\n\n"}
{"id": "597618", "url": "https://cs.wikipedia.org/wiki?curid=597618", "title": "Farní sbor Českobratrské církve evangelické ve Veselí", "text": "Farní sbor Českobratrské církve evangelické ve Veselí\n\nFarní sbor Českobratrské církve evangelické ve Veselí je sborem Českobratrské církve evangelické ve Veselí. Sbor spadá pod brněnský seniorát.\n\nKazatelem sboru je Martin Litomiský, administruje farář Ondřej Ruml a kurátorem sboru je Josef Trnka.\n\n\n"}
{"id": "597619", "url": "https://cs.wikipedia.org/wiki?curid=597619", "title": "Kamila Berndorffová", "text": "Kamila Berndorffová\n\nKamila Berndorffová (nar. 1957, Blatná) je současná česká reportážní a dokumentární fotografka. Stěžejními náměty její tvorby je Indie a žena v islámské společnosti.\n\nNarodila se v Blatné do rodiny amatérského fotografa a historičky umění. Vystudovala strakonické gymnázium. Po maturitě se odstěhovala do Prahy, kde pracovala v Městské knihovně a studovala Pražskou fotografickou školu. Manželství a mateřství způsobily, že na řadu let opustila tvůrčí fotografii.\n\nK fotografování se vrátila v roce 1998, kdy podnikla svou první cestu do Indie. Od té doby jezdí do této země na několik měsíců v roce. Vytváří zde rozsáhlý dokument o životě tamní společnosti a jejích postupných proměnách. Snaží se vyhýbat tradičním turistickým trasám a pracuje zejména v místech, která ještě nejsou zasažena mezinárodním turismem. V posledních letech kromě Indie dokumentuje také život žen v Sýrii nebo vytváří snímky na pomezí módy a inscenované tvorby, kde roli modelů hrají její dcery a neteře.\n\nV roce 2007 získala v Czech Press Photu 3. místo za soubor \"Třídění odpadků v Indii\", vloni obdržela cenu časopisu DIGIfoto za snímek z indického vlaku.\n\nNa běžný život si vydělává zakázkovou fotografií a publikováním dokumentů z cest po světě. Od roku 2006 organizuje Blatenský fotofestival, který se koná každoročně na přelomu září a října. Občasným rádcem je její strýc, fotograf Josef Koudelka. \n\n"}
{"id": "597620", "url": "https://cs.wikipedia.org/wiki?curid=597620", "title": "Farní sbor Českobratrské církve evangelické ve Znojmě", "text": "Farní sbor Českobratrské církve evangelické ve Znojmě\n\nFarní sbor Českobratrské církve evangelické ve Znojmě je sborem Českobratrské církve evangelické ve Znojmě. Sbor spadá pod brněnský seniorát.\n\nFarářkou sboru je Marta Sedláčková, kurátorkou sboru Olga Smetanová.\n\n\n"}
{"id": "597621", "url": "https://cs.wikipedia.org/wiki?curid=597621", "title": "David Strauss", "text": "David Strauss\n\nDavid Friedrich Strauss (nebo Strauß, 27. ledna 1808 – 8. února 1874) byl německý protestantský teolog, filozof a spisovatel. \n\nNarodil se 27. ledna 1808 v Ludwigsburgu v rodině obchodníka. Matka ho vychovávala v duchu protestantské zbožnosti. Navštěvoval evangelický teologický seminář v Blaubeurenu a pak univerzitu v Tübingenu. V roce 1831 byl jmenován profesorem hebrejštiny a řečtiny na teologickém semináři v Maulbronnu, ale již na podzim téhož roku se odebral do Berlína, kde chtěl poslouchat přednášky Hegelovy, ten však v listopadu 1831 zemřel; Strauss tedy navštěvoval přednášky Schleiermacherovy, které ho též značně ovlivnily. Roku 1832 byl jmenován pomocníkem na teologickém ústavu v Tübingenu, kde pak na univerzitě s velkým úspěchem přednášel o Hegelově filozofii.\n\nVeřejně ale pobouřil křesťanskou Evropu svou knihou \"Život Ježíšův\" (něm. \"Das Leben Jesu\", 1. vydání 1835), což byl jeden z prvních projevů mladohegelovců, ke kterým se Strauss hlásil. Strauss si v tomto svém díle položil otázku: Je to, co se vypráví v Novém zákoně o Ježíšovi, věrným líčením historických událostí? Jeho odpovědí bylo, že zázračná vyprávění Nového zákona nejsou svědectvím o historických událostech, nýbrž jsou to vyprávění mýtická. Pojem mýtu pro něj znamenal, že se v něm v dobových motivech, formou poetické pověsti, která se nikdy nestala, líčí věčné náboženské ideje. Tento mýtus je třeba odlišit od skutečné historie Ježíšova života, o nějž se však Strauss již dále nezajímá. Stal se jedním z prvních průkopníků zkoumání historického původu Ježíše. Jeho práce nicméně vzbudila prudký odpor ze strany protestantských i katolických teologů; katolická církev dekretem ze dne 27. srpna 1838 zařadila Straussův \"Život Ježíšův\" na Index zakázaných knih.\n\nPo vydání \"Života Ježíšova\" byl Strauss roku 1835 zbaven místa v Tübingenu a přesazen na lyceum do Ludwigsburgu; tohoto místa se však vzdal již v roce 1836. V roce 1839 byl povolán za profesora dogmatiky a církevních dějin na univerzitu v Curychu, ale pro odpor ortodoxních kruhů byl penzionován ještě předtím, než místo nastoupil; bylo mu přiznáno výslužné 1000 franků. Dále žil jako soukromník a věnoval se vědecké a publikační činnosti. V roce 1842 si vzal zpěvačku Agnes Schebestovou, leč manželství bylo roku 1847 rozvedeno. Jeho pokus vstoupit v roce 1848 do politiky skončil neúspěšně. David Strauss zemřel v Ludwigsburgu 8. února 1874.\nSebrané spisy (\"Gesammelten Schriften\") Davida Strausse v jedenácti svazcích vydal v Bonnu v letech 1876–1878 jeho přítel Eduard Zeller (1814–1908, historik antické filozofie), který též napsal Straussův životopis.\n\n\n"}
{"id": "597626", "url": "https://cs.wikipedia.org/wiki?curid=597626", "title": "Blues pro bláznivou holku", "text": "Blues pro bláznivou holku\n\nBlues pro bláznivou holku je básnická sbírka Václava Hraběte, jež vyšla roku 1990 u nakladatelství Československý spisovatel. Knihu připravili z autorovy pozůstalosti a dalších pramenů recitátor Miroslav Kovářík, Hrabětův syn Jan Miškovský a básník Jaromír Pelc. Kniha je rozdělena do dvou částí. První část, nazvaná „Blues pro bláznivou holku“, obsahuje celkem 12 básní (Prolog, Podzim, Variace na renesanční téma, Ospalé něžnosti, Krátká báseň o Praze, Romance, Infekce, Blues na památku Vladimíra Majakovského, Ty, Ukolébavka, Zavři oči, Báseň skoro na rozloučenou), které Hrabě připravoval pro básnickou sbírku, kterou však sám nikdy nevydal. Druhá část je nazvaná „...a jiné básně“ a obsahuje množství dalších básní řazených podle abecedy.\n\nV roce 1995 vyšla kniha v novém vydání pod názvem Blues, s podtitulem \"Blues pro bláznivou holku a jiné básně\", u nakladatelství Labyrint. Další vydání vyšlo opět u Labyrintu v roce 1999 a bylo doplněno o další básně, takže druhá část knihy jich obsahuje 71.\n\nV první básni „Prolog“ autor upozorňuje, že jeho poezie patří do ruky hlavně obyčejným lidem (posílá ji pak hlavně těm, jež znal, ať už přátelům či láskám), nikoli hloubavým intelektuálům. Častým námětem je pak autorova láska k milované dívce (např. báseň „Infekce“).\n\n"}
{"id": "597627", "url": "https://cs.wikipedia.org/wiki?curid=597627", "title": "Farní sbor Českobratrské církve evangelické v Poličce", "text": "Farní sbor Českobratrské církve evangelické v Poličce\n\nFarní sbor Českobratrské církve evangelické v Poličce je sborem Českobratrské církve evangelické v Poličce. Sbor spadá pod poličský seniorát.\n\nFarářem sboru je farář Jiří Tengler, kurátorem sboru je Petr Šimon.\n\n\n\n"}
{"id": "597631", "url": "https://cs.wikipedia.org/wiki?curid=597631", "title": "Grub (hrad)", "text": "Grub (hrad)\n\nHrad Grub je hrad z 11. století u osady Grub městyse Irnfritz-Messern v okrese Horn ve Waldviertelu (Lesní čtvrti), v rakouské spolkové zemi Dolní Rakousy. Ačkoliv byl hrad po roce 1500 přestavěn, dochoval se v pozdně středověké podobě. K hradu patří věž, zbytky paláce a znovu vybudovaná hradní kaple. \n\nV roce 1970 získal manželský pár Franz Josef (1914–1996) a Maria Magdalena Hampapa zříceninu hradu za 45 000 rakouských šilinků s úmyslem zachránit hrad před zánikem a rekonstrukce byla díky jejich úsilí dokončena. Částečně pod dohledem spolkového památkového úřadu a po konzultacích s technickou univerzitou ve Vídni byla znovu postavena hradní kaple. \n\n"}
{"id": "597632", "url": "https://cs.wikipedia.org/wiki?curid=597632", "title": "Farní sbor Českobratrské církve evangelické v Borové u Poličky", "text": "Farní sbor Českobratrské církve evangelické v Borové u Poličky\n\nFarní sbor Českobratrské církve evangelické v Borové u Poličky je sborem Českobratrské církve evangelické v Borové u Poličky. Sbor spadá pod poličský seniorát.\n\nKazatelem sboru je Miloš Lapáček, administruje farář Lukáš Pešout a kurátorkou sboru je Hana Hlušičková.\n\n\n"}
{"id": "597633", "url": "https://cs.wikipedia.org/wiki?curid=597633", "title": "Farní sbor Českobratrské církve evangelické v Hlinsku", "text": "Farní sbor Českobratrské církve evangelické v Hlinsku\n\nFarní sbor Českobratrské církve evangelické v Hlinsku je sborem Českobratrské církve evangelické v Hlinsku. Sbor spadá pod poličský seniorát.\n\nDuchovními sboru jsou farář Miroslav Čejka a Naděje Čejková. Kurátorkou sboru je Eliška Brtková.\n\n\n"}
{"id": "597639", "url": "https://cs.wikipedia.org/wiki?curid=597639", "title": "Lil Kim", "text": "Lil Kim\n\nKimberly Denise Jones (* 11. července 1976, Brooklyn, New York, USA), spíše známá jako Lil Kim, je americká \"rapperka\", textařka, herečka a zakladatelka hudební společnosti \"Queen Bee Entertaiment\". V devadesátých letech 20. století byla členem skupiny \"Junior M.A.F.I.A.\", do které ji uvedl její rapový mentor The Notorious B.I.G..\n\nNarodila se v newyorské čtvrti Brooklyn v roce 1975. Roku 1983 se její rodiče rozvedli, ona poté vyrůstala u svého otce, který ji ovšem později vyhodil z domova. Poté žila se svou sestřenicí Sherondou ve čtvrti Queens. V ulicích poznala prozatím neznámého rappera The Notorious B.I.G., který velmi ovlivnil její život.\n\nThe Notorious B.I.G. byl v roce 1993 upsán pod společnost Bad Boy Records a o rok později vydal veleúspěšné album \"Ready to Die\". Díky úspěchu získal v branži silnou pozici, a tak se rozhodl uvést své kamarády, mezi nimi byla i Lil Kim. Ti vytvořili skupinu \"Junior M.A.F.I.A.\" a získali smlouvu u Atlantic Records. Tam v roce 1995 vydali debut \"Conspiracy\", album zaznamenalo vcelku slušný úspěch a získalo zlatou certifikaci společnosti RIAA, a to díky úspěšným singlům \"Player's Anthem\" a \"Get Money\", na obou hostoval The Notorious B.I.G..\n\nPo úspěchu alba se rozhodla vydat na sólovou dráhu. Svůj debut vydala v listopadu 1996. Album neslo název \"Hard Core\" a stalo se 2x platinovým. Podstatnou roli v úspěchu jejího sólo alba sehrály singly \"No Time (ft. Puff Daddy)\" a především \"Not Tonight (ft. Left Eye, Da Brat, Missy Elliott a Angie Martinez)\". V roce 1997 byl zastřelen The Notorious B.I.G., což zasáhlo, jak jeho blízké, tak celou hip-hopovou veřejnost. V důsledku toho se ještě téhož roku rozpadla skupina \"Junior M.A.F.I.A.\".\n\nV letech 1998 - 1999 pracovala na své reputaci. Hostovala na mnohých albech, vystupovala na tour Puff Daddyho a vytvářela remixy jiných písní. Roku 1999 založila vlastní label \"Queen Bee Ent.\" a začala pracovat na svém druhém albu. V červenci 2000 vyšlo album \"The Notorious K.I.M.\", jež se umístilo na čtvrtém místě žebříčku Billboard 200, což je její nejlepší výsledek, také získalo platinovou certifikaci společnosti RIAA (USA) a zlatou od společnosti CRIA (Kanada), a to i přesto, že album neobsahovalo žádný úspěšnější singl. Za zmínku stojí jen píseň \"No Matter What They Say\".\n\nRoku 2001 využila příležitost spolupracovat s Christinou Aguilerou, Mýou a Pink na remaku písně \"Lady Marmalade\". Ta byla určena pro soundtrack k filmu Moulin Rouge! a přinesla jejím tvůrcům cenu Grammy, pro Lil Kim jedinou ve své kariéře. V roce 2002 začala pracovat na svém dalším albu. \"La Bella Mafia\", jak bylo album pojmenováno, vyšlo v březnu 2003 a v podstatě zopakovalo úspěch alba předchozího. Do rádií se vrátila díky singlům \"The Jump Off (ft. Mr. Cheeks)\" a hlavně \"Magic Stick\", na kterém hostovala právě vycházející hvězda - rapper 50 Cent.\n\nPo doznění vlny úspěchu, připravovala další album \"The Naked Truth\". To vyšlo v září 2005, přestože album získalo od kritiků časopisu \"The Source\" hodnocení \"5 mic\", tedy nejvyšší možné, čímž se stala jedinou \"rapperkou\", která toho dosáhla, alba se prodalo jen okolo 400 000 kusů. Přesto album obsahuje vcelku úspěšný singl \"Lighters Up\". Sama Lil Kim neúspěch vysvětluje tím, že kvůli svému pobytu ve vězení neměla čas propagovat album. Do vězení se dostala v červenci 2005. Byla odsouzena na rok za křivou výpověď v jejím svědectví ohledně střelby před studiem \"Hot 97\" v roce 2001. Po deseti měsících byla propuštěna na tří letou podmínku.\n\nPoté začala vystupovat v televizních show. Např. v roce 2006 se vysílala reality show \"Lil Kim: Countdown to Lockdown\", která mapovala poslední dva týdny její svobody před nástupem do vězení. V následujících letech vystupovala v show \"Pussycat Dolls Present: The Search for the Next Doll\" a \"Pussycat Dolls Present: Girlicious \". Roku 2009 se účastnila osmé série taneční soutěže \"Dancing with the Stars\".\n\nV roce 2009 oznámila, že začíná pracovat na dalším albu, které nese pracovní název \"Long Live: The Queen\". Ve stejném roce byl vydán i nepříliš úspěšný promo singl \"Download (ft. T-Pain a Charlie Wilson)\".\n\n\n\n\n"}
{"id": "597641", "url": "https://cs.wikipedia.org/wiki?curid=597641", "title": "Velká cena Austrálie silničních motocyklů", "text": "Velká cena Austrálie silničních motocyklů\n\nVelká cena Austrálie silničních motocyklů je motocyklový závod, který je součástí mistrovství světa silničních motocyklů jako součást Prix silničních motocyklů závodní sezóny.\nTo se koná každý rok se na scénické Phillip Island.\n"}
{"id": "597642", "url": "https://cs.wikipedia.org/wiki?curid=597642", "title": "Slečna zamilovaná", "text": "Slečna zamilovaná\n\nSlečna zamilovaná (orig. \"All About Steve\") je americká filmová komedie režiséra Phila Trailla z roku 2009 v hlavních rolích se Sandrou Bullock a Bradleyem Cooperem. Originální název filmu je slovní hříčkou k originálnímu názvu filmu \"Vše o Evě\" (\"All About Eve\").\n\nMary Horowitzová, autorka křížovek, je společensky nemotorná a považuje svého křečka za jediného opravdového přítele. Mary je fascinovaná dvě věcmi - slovy a svými červenými kozačkami.\n\nProtože nebyla dlouho s nikým na rande, rodiče se rozhodnou zorganizovat jí schůzku naslepo. Mary z toho není příliš nadšená a moc od toho neočekává, a tak je velmi překvapená, když se schůzka ukáže být úspěšná (aspoň podle ní). Steve Muller je krásný a okouzlující televizní kameraman, do něhož se Mary okamžitě zamiluje. Steve její city neopětuje a poté, co se s ním Mary pokusí mít sex v autě před domem svých rodičů a nedokáže přestat mluvit o slovech, předstírá telefonát z práce, jenž ho odvolává pryč z města. Než odjede, řekne Mary, že si přeje, aby tam mohla být také, což je lež.\n\nMary mu ale uvěří, a tak se rozhodne Stevea pronásledovat. Je propuštěna z práce, protože vytvořila křížovku s názvem \"Vše o Steveovi\", jež obsahuje nápovědy, kterým čtenáři neporozumí, protože jsou, jak napovídá titulek, všechny o Steveovi.\n\nPo propuštění se Mary rozhodne pronásledovat Stevea a chce tak získat jeho lásku. V tom je podporována reportérem Hartmanem Hughesem, s nímž Steve pracuje. Na cestě za Stevem Mary potká demonstranty Elizabeth a Howarda, se kterými se sblíží díky podobným zvláštním návykům a také díky tomu, že společně přežijí tornádo.\n\nSteve s kolegy skončí u přímého přenosu od propadlého starého dolu, kde uvízlo několik neslyšících dětí. Ty jsou nakonec zachráněny, ale Mary při běhu za Stevem nešťastnou náhodou spadne do šachty. To se okamžitě stane dalším tématem zpráv. Mary dole zjistí, že nebyly zachráněny všechny děti - zůstala tam jedna dívka. Steve si začne uvědomovat, že je Mary, svým unikátním způsobem, dobrý člověk.\n\nKdyž Mary přijde na to, jak se dostat nahoru, dostane se za nimi ještě Hartman, který se díky Howardovi a Elizabeth cítí provinile za to, že Mary do všeho dostal. Maryin záchranný plán funguje, ale ona dovolí, aby zásluhy za něj sklidil Hartman. Mary rovněž zjistí, že nepotřebuje Stevea, aby byla šťastná - získala opravdové přátele.\n\nFilm sklidil nepříznivé reakce kritiky. Rotten Tomatoes zařadil snímek na 96. místo v žebříčku 100 nejhůře hodnocených filmů první desítky let 21. století s ratingem 6%.\n\nSnímek byl nominován na 5 Zlatých malin a to v kategoriích Nejhorší film, Nehorší režie (Phil Traill), Nejhorší herečka (Sandra Bullock), Nejhorší scénář (Kim Barker) a Nejhorší pár na plátně (Sandra Bullock a Bradley Cooper). Sandra Bullock svou cenu za nejhorší herecký výkon přijala a všem v publiku dala kopii. Požádala je, aby se na film mohli podívat a rozhodnout se, zda se opravdu jedná o nejhorší herecký výkon. Den na to si Bullock vyzvedla Oscara za nejlepší ženský herecký výkon za film \"Zrození šampióna\", což z ní udělalo první osobu, která získala Oscara i Zlatou malinu v jednom roce.\n\n"}
{"id": "597645", "url": "https://cs.wikipedia.org/wiki?curid=597645", "title": "Třída Etna", "text": "Třída Etna\n\nTřída Etna je třída lodí určených pro zásobování a logistickou podporu válečných lodí italského námořnictva a řeckého námořnictva. Mohou být nasazeny i v mezinárodních misích a při živelních katastrofách. Obě jednotky jsou stále v aktivní službě.\n\n\"Etnu\" (A 5326) stavěla firma Fincantieri v loděnicích Riva Trigoso. Kontrakt byl zadán v roce 1995, v červenci 1997 byla loď spuštěna na vodu a v únoru 1998 byla přijata do operační služby. Řecko si objednalo druhou loď této třídy, dokončenou 7. srpna 2003 jako \"Prometheus\" (A 374).\n\nJednotky třídy \"Etna\":\n\nObě lodě mohou poskytovat palivo, munici, zásoby, náhradní díly i své opravárenské kapacity. Mají rovněž silné zdroje elektrické energie, umění vyrábět pitnou vodu a jsou vybaveny palubní nemocnicí. Kapacita jedné lodě činí 4700 tun nafty, 1200 tun leteckého paliva, 30 tun olejů, 20 tun náhradních dílů, 30 000 porcí potravin a 160 tun pitné vody (další 60 tun umí denně vyrobit z mořské vody). Na palubě může být dále umístěno 12 standardizovaných kontejnerů. Překládku nákladu zajišťují dva jeřáby o nosnosti 50 tun a další logistické systémy.\n\n\"Etna\" je ozbrojena dvěma 25mm kanóny, přičemž v případě potřeby může nést rovněž 76,2mm kanón a obranný systém Phalanx CIWS. Na zádi se nachází přistávací paluba a hangár pro uskladnění jednoho vrtulníku EH101 Merlin či Agusta Bell AB212. \"Prometheus\" nese jeden systém Phalanx CIWS, čtyři 20mm kanóny Rheinmetall, dva 12,7mm kulomety a osm 7,62mm kulometů.\n\nPohonný systém tvoří dva diesely Sulzer 12 V ZA40S. Nejvyšší rychlost, při plném zatížení, je 21 uzlů. Dosah je 7600 námořních mil při ekonomické rychlosti 18 uzlů.\n\n\"Prometheus\" se v letech 2004–2005 několikanásobně zapojil do Operation Active Endeavour realizované NATO. \"Etna\" byla vlajkovou lodí uskupení válečných lodí bojujících proti pirátství ve vodách poblíž Somálska v rámci Operace Atalanta.\n\n"}
{"id": "597648", "url": "https://cs.wikipedia.org/wiki?curid=597648", "title": "Velká cena Portugalska silničních motocyklů", "text": "Velká cena Portugalska silničních motocyklů\n\nVelká cena Portugalska silničních motocyklů je motocyklový závod, který je součástí mistrovství světa silničních motocyklů jako součást Prix silničních motocyklů závodní sezóny.\n"}
{"id": "597651", "url": "https://cs.wikipedia.org/wiki?curid=597651", "title": "Sam Sparro", "text": "Sam Sparro\n\nSam Sparro (narozen jako Samuel Frankland Falson; * 8. listopadu 1982, Sydney, Austrálie) je australský zpěvák, textař a hudební producent. Jeho umělecké jméno je odvozeninou rodinné přezdívky inspirované maskotem australského rádia jménem Sammy Sparrow. Momentálně má smlouvu s Britskou nahrávací společností Island Records.\n\nSamův pěvecký talent byl plně objeven až v jeho 10 letech poté, co se jeho rodina přestěhovala do Los Angeles. Jeho otec zde podepsal nahrávací smlouvu na soulové album. Sama bral často do kostela Tujunga na severním okraji města, aby tam poslouchal nejlepší žánrové zpěváky. Na základě poslechu se Sam učil a nakonec začal sám zpívat. Jak vyrůstal bylo pro Sama běžné, že často zpíval na otcových koncertech a vystoupeních sic jen jako podpůrný hlas nikoli sólista.\n\nSam Sparro se také otevřeně přiznal k homosexualitě při interviewu pro časopis Attitude.\n\n"}
{"id": "597653", "url": "https://cs.wikipedia.org/wiki?curid=597653", "title": "Světla Zetaru", "text": "Světla Zetaru\n\n„Světla Zetaru“ (v originále „The Lights of Zetar“) je osmnáctý díl třetí řady seriálu \"Star Trek\", později známého jako \"The Original Series\" (česky: \"původní série\"). Premiéra epizody v USA proběhla 31. ledna 1969, v České republice 1. srpna 2003.\n\nV epizodě se vyskytuje Memory Alpha, malá planetka s datovou bankou Federace, sloužící k uchovávání historických záznamů. Právě podle této základny byla pojmenována Star Trek wiki – internetová encyklopedie Star Treku Memory Alpha.\n\nPíše se hvězdné datum 5725.3 a USS Enterprise NCC-1701, vlajková loď Spojené federace planet, pod vedením kapitána Jamese T. Kirka míří na \"Memory Alpha\", planetoid kde Federace zřídila centrální datové skladiště pro uchovávání historických záznamů. Na palubě je také nováček ve vesmíru, poručík \"Mira Romaine\", která má být dopravena na Memory Alpha. Během cesty k této dívce najde velkou náklonnost pan Scott a společně tráví každou volnou chvilku.\n\nJeště před příletem na Memory Alpha se \"Enterprise\" setkává s neznámým jevem, nejblíže se podobajícím bouři. Když je loď zasažena silnými světly, Uhura to popisuje jako paralýzu svých rukou, zatímco Čechov popisuje neschopnost sklonit oči a pan Sulu zase možnost mluvit. Pan Spock je přesvědčený, že nešlo o přírodní úkaz, protože dosud není znám žádný, který by se mohl pohybovat rychlostí světla. Bouře záhy zamíří k Memory Alpha, kde je četná komunita studentů, pracovníků archivů a badatelů. Když entita planetoid opouští, \"Enterprise\" doráží na orbitu, aby zjistila, zdali někdo přežil, ačkoliv senzory nezaznamenávají známky života. Kromě jedné ženy výsadek nachází všechny již po smrti. Laborantka vydává tiché a jakoby zpomalené zvuky, zrovna tak jako při prvním setkáním s bouří „mluvila“ Mira. Ženě záhy začne z kůže prosvítat silné světlo a ihned poté umírá. Kapitán nechává zavolat Miru, která je zděšená a cítí, že se bouře vrací. Nikdo nechápe, jak to může tušit, ale po chvilce se ozve pan Sulu z \"Enterprise\" a potvrzuje, že entita má kurz zpět k Memory Alpha. Kirk dává rozkaz k transportu zpět na loď a nabrání kurzu pryč od blížící se světelné bouře. Když bouře dohání \"Enterprise\", Kirk se snaží o kontakt s neznámou entitou. Protože nenásleduje žádná reakce, rozhodne se pálit phasery mimo jako varovný výstřel. Jakmile ale pan Sulu vypálí, zásah jakoby dostala Mira, která je se Scottym ve strojovně. Protože se světelné mračno stále blíží k lodi, Kirk nechává pálit přímo do středu tělesa. Když phaser zasáhne neznámý objekt, poručík Mira se chytne za břicho a omdlí. Scotty o tom informuje na můstek kapitána. Je rozhodnuto přerušit palbu a vzít Miru na ošetřovnu.\n\nPři pozdějším zkoumání spojitosti mezi světelným úkazem a poručíkem Romainovou Dr. Leonard McCoy konstatuje, že se u poručíka liší srovnání původních a nových mozkových vln. Sám dodává, že tyto vzory mozkových vln mají být jedinečné jako DNA nebo otisky prstů. Spock navíc poukazuje, že podobné vlny jsou k vidění na grafu, který vysílá neznámá entita. Počítač po porovnání udává, že se křivky naprosto shodují. Scotty pak přiznává, že se mu Mira svěřila, že viděla předem události, kdy \"Enterprise\" přišla poprvé do styku s entitou, když entita napadla Memory Alpha, a také následné pronásledování \"Enterprise\". Spolu pak dodávají, že viděla ještě jednu událost, a sice smrt pana Scotta. Jednání je přerušeno, když pan Sulu hlásí, že cizí bytost se opět blíží k lodi. Kirk má plán a všichni se ubírají ke gravitační komoře. Tam je dostihne světelná entita a vstupuje do poručíka Romainové. Skrze její ústa pak cizí tvorové promlouvají. Říkají, že pochází ze Zetaru a dlouhou dobu hledali tvora, přes nějž by mohli žít, mluvit a vidět. Kirk oponuje, že mají právo na svůj život, ale už ne na cizí. Cizí tvorové se s ním odmítají dál bavit. McCoy poznamenává, že hodnoty poručíka Romainové se začínají shodovat s hodnotami entity a brzy ji cizí tvor pohltí úplně. Jedinou šancí je dostat ji do gravitační komory. Pro to se rozhodne Scotty s odůvodněním, že jeho by Mira nezabila. Sice dostane energetický zásah, ale není vážně zraněn. Kirk se Spockem zvyšují v komoře tlak, ale McCoy varuje, že přesáhnutí hranice může zabít i poručíka Romainovou. Po několikanásobném zvýšení entita opouští tělo hostitelky. McCoy varuje, aby Spock snižoval tlak velmi pozvolna. Spock mu odvětí, že by to taky nemusela vydržet trpělivost pana Scotta.\n\nPozději je Kirk trochu překvapen, že Spock i McCoy se shodnou v tom, že nyní Romainové nejvíce pomůže práce na obnově základny Memory Alpha. I pan Scotty hlásí, že se Mira cítí dobře a je schopná služby. Kapitán nechává zadat kurz zpět na základnu a dodává, že to je poprvé, co se Spock, McCoy i Scotty na něčem shodli, a proto sám nemůže být v tak vzácný moment proti.\n\n\n"}
{"id": "597662", "url": "https://cs.wikipedia.org/wiki?curid=597662", "title": "BayArena", "text": "BayArena\n\nBayArena je fotbalový stadion v německém městě Leverkusen, kde odehrává své domácí stadiony prestižní klub Bayer Leverkusen. Dříve se sportovní areál jmenoval stadion Ulricha Haberlanda.\n\nDne 14. prosince 2007 začal přestavba stadionu na moderní fotbalový areál s kapacitou až 30 000 míst. Původní kapacita stadionu byla 22 500 míst.\n\nStadion hostil také utkání Mistrovství světa žen 2011.\n"}
{"id": "597664", "url": "https://cs.wikipedia.org/wiki?curid=597664", "title": "Navažština", "text": "Navažština\n\nNavažština (navažsky: \"Diné bizaad\", dosl. lidé jejich-jazyk) je jazyk používaný asi 180 000 Navahy v Severní Americe. Řadí se do athabaskické (athabaské) skupiny dené-jenisejské jazykové rodiny, tzn. že je blízce příbuzná apačským jazykům a trochu vzdáleněji aljašským a kanadským jazykům patřícím do athabaskické jazykové skupiny (např. jazyky Ahtna, Dena’ina, Tanana, Gwich’in, Tsuut’ina, čipevajština a mnohé další), vzdáleně pak také sibiřským jenisejským jazykům (dnes jediným živým jazykem ketština). Navažština je poměrně složitý jazyk z hlediska výslovnosti i gramatiky. Jde o tonální jazyk – stejně jako některé další athabaskické jazyky (čipevajština, Tanacross, apačské jazyky aj.). Tímto jazykem se také inspirovali tvůrci populární hry The Sims.\n\nNavažština má celkem čtyři tóny:\nPozn. Klesavý a stoupavý tón se vždy čte dlouze, ostatní buď krátce, nebo dlouze vzhledem k dané slabice.\n\nV navažštině existují nosové samohlásky, které se značí ogonkem pod samohláskou: ą, ę, į…\n\nNavažská gramatika je typická především složitou slovesnou morfologií. Slovesné tvary jsou tvořeny zejména prefixy, které označují osobu a číslo podmětu, osobu a číslo předmětu nebo mohou spolu s konkrétním slovesným kmenem vymezovat či blíže určovat celkový význam. Jednotlivé prefixy pak na sebe \"reagují\" a dochází k četným morfofonologickým změnám (např.: na + iid + l = neiil, ale: na + oh + l = naał apod.) Slovesné tvary mohou díky různým prefixům a v některých případech také odlišnými slovesnými kmeny (tzv. supletivní kmeny vyskytující se především u pohybových a lokativních sloves) rozlišit 4 osoby a 3 čísla, ukončenost, průběh, započetí akce, progresivitu děje, přání, budoucnost apod. Například:\n\n\nZajímavá jsou dále například tzv. klasifikační slovesa, tedy slovesa, která svými supletivními kmeny vyjadřují třídu argumentů. Mezi typická klasifikační slovesa v navažštině patří lokativní slovesa (slovesa vyjadřující polohu předmětů) a slovesa manipulace (např. zvednout, podat apod.). Kmeny těchto sloves se liší podle tvaru, velikosti, charakteru, počtu aj. daného předmětu, dané látky. Například české \"zvedám\" lze přeložit těmito způsoby:\n\n\nU podstatných jmen (resp. slovesných tvarů, které jejich funkci plní) jsou zajímavé např. posesivní (přivlastňovací) prefixy a pádové sufixy. \n\nNapříklad:\n\n\nU těchto prefixů často dochází ke změnám samohlásek podle samohlásky v první slabice podstatného jména, například:\n\n\nBilaʼashdaʼii tʼáá ałtsoh yiníkʼehgo bidizhchįh dóó aheełtʼeego ílį́į́go bee baahóchįʼ. Eíí háníʼ dóó hánítshakees hwiihdaasyaʼ eíí binahjį́ʼ ahidiníłnáhgo álíleekʼehgo kʼé bee ahił niidlį́.\n\nVšichni lidé se rodí svobodní a sobě rovní co do důstojnosti a práv. Jsou nadáni rozumem a svědomím a mají spolu jednat v duchu bratrství.\n\n"}
{"id": "597665", "url": "https://cs.wikipedia.org/wiki?curid=597665", "title": "Melody Thorntonová", "text": "Melody Thorntonová\n\nMelody Thorntonová (* 28. září 1984 Phoenix) je americká R&B zpěvačka, textařka, tanečnice a modelka, která se proslavila především jako členka úspěšné dívčí kapely Pussycat Dolls. Přesto, že je nejmladší, hned po frontmance kapely Nicole Scherzinger dostávala nejvýznamnější pěvecké role. V roce 2010 Melody skupinu opustila.\n\nNarodila se matce Mexičance a otci Afroameričanovi. V roce 2003 absolvovala Camelback High School ve Phoenixu v Arizoně. Její talent vyšel poprvé na světlo na základní škole při talentové soutěži, na které zpívala píseň Mariah Carey (původně od skupiny Badfinger) „Without You“.\n\nMelody zahájila svou sólovou kariéru spoluprací s raperrem Jibbsem na písni „Go Too Far“, která byla převzata od zpěvačky Janet Jackson (původně píseň „Let's Wait a While“) pro Jibbsovo album „Jibbs Featuring Jibbs“. V několika interview fanouškům vzkázala, aby vyčkávali na její vlastní hudbu. Při rozhovoru v Cabanna Clubu v Hollywoodu pak potvrdila, že nahrává a píše písně pro svůj sólový program. Také se vyjádřila, že by ráda vytvořila pár písní ve španělštině, aby poukázala na svůj mexický původ.\n\nBěhem rozpadu skupiny Pussycat Dolls pracovala na několika rozdílných projektech. Byla účastnící show „Bank of Hollywood“, spolupracovala na videoklipu Keri Hilson k písni „Slow Dance“ a objevila se ve dvou písních na druhém albu Timbalanda – „Shock Value II“.\n\nMelody prohlásila, že v blízké budoucnosti vyjde její sólový debut „Hit The Ground Running“. V červnu 2010 upřesnila i jména těch, kdo s ní budou na albu spolupracovat – mezi nimi byli například Cee-Lo, Polow Da Don ale i Lil Wayne.\n"}
{"id": "597666", "url": "https://cs.wikipedia.org/wiki?curid=597666", "title": "Skladební dvojice", "text": "Skladební dvojice\n\nSkladební dvojice (syntagma) je dvojice holých větných členů, které jsou k sobě vázány syntaktickou závislosti (dominace). Jako syntagma se většinou chápe nepredikativní spojení větných členů, tj. podřadnou syntaktickou frázi/skupinu (viz determinace, rozvitý větný člen). V tomto smyslu není syntagmatem základní skladební dvojice, tj. predikativní spojení podmětu a přísudku, na něž se pak váží ostatní větné členy – větné členy, které rozvíjí jak holé tak několikanásobné a rozvité. Jako např. Voják seděl, kytice voněla, atd.\n\nPodle klasické syntaktické teorie \"základní skladební dvojice\" tvoří základ věty, kterou tvoří podmět (podmětová část věty) a přísudek (přísudková část věty). Holá věta je tvořena holým (nerozvitým) podmětem a holým přísudkem.\n\nDalší skladební dvojice, již hierarchické, vznikají rozvíjením větných členů mezi sebou, tvoříce stromovou strukturu. Podmět a přísudek jsou rozvíjeny skladebními dvojicemi s dalšími větnými členy, na ty pak dále mohou navazovat další.\n\nKaždý další větný člen je závislý na řídícím větném členu, který je jím rozvíjen a s nímž tvoří skladební dvojici. Zároveň může být řídícím větným členem pro jeden nebo více dalších větných členů, kterými je sám rozvíjen.\n\n"}
{"id": "597667", "url": "https://cs.wikipedia.org/wiki?curid=597667", "title": "Landeck", "text": "Landeck\n\nLandeck je okresní město v okresu Landeck v Rakousku v spolkové zemi Tyrolsko. Žije zde obyvatel. Je po Innsbrucku druhým největším městem severního Tyrolska.\n\n16. dubna 1941 u něj byl místo v Protektorátu nešťastnou náhodou vysazen Otmar Riedl, jediný člen prvního uskutečněného paravýsadku z Velké Británie s krycím názvem Operace Benjamin.\n\n"}
{"id": "597673", "url": "https://cs.wikipedia.org/wiki?curid=597673", "title": "Shock Value", "text": "Shock Value\n\nShock Value (také \"Timbaland Presents Shock Value\") je druhé studiové album a páté album celkově, od hudebního producenta a rappera Timbalanda. Je to zároveň první Timbalandovo album, které vyšlo ve vydavatelství Interscope Records. Na albu hostovala řada známých umělců jako třeba Justin Timberlake, The Hives, Fall Out Boy, Keri Hilson, Nelly Furtado, Missy Elliott, 50 Cent, Dr. Dre, OneRepublic, Elton John, Magoo a Nicole Scherzinger.\n\n\nMezinárodní edice zahrnuje dvě bonusové nahrávky:\n\nObjevilo se re-vydání \"Shock Value\", obsahující druhé CD s těmito písněmi:\n"}
{"id": "597681", "url": "https://cs.wikipedia.org/wiki?curid=597681", "title": "Arturo Vidal", "text": "Arturo Vidal\n\nArturo Erasmo Vidal Pardo (* 22. května 1987, Santiago de Chile) je chilský fotbalový záložník, který hraje za španělský klub FC Barcelona a chilskou fotbalovou reprezentaci.\n\nNa počátku své profesionální kariéry hrál za chilský tým Colo-Colo, debutoval v 18 letech.\n\nV létě 2007 přestoupil do německého Bayeru Leverkusen za rekordních 11 milionů dolarů a stal se tak nejdražším chilským fotbalistou. Překonal přestup Matíase Fernándeze za 9 milionů dolarů do španělského Villarrealu. Leverkusen sledoval Arturův rozvoj a neunikly mu ani jeho kvalitní výkony na Mistrovství světa U20 v roce 2007. Tehdejší sportovní ředitel Bayeru Rudi Völler odcestoval do Chile dojednat přestup. Za německý klub odehrál Arturo celkem 117 zápasů v Bundeslize a vstřelil 15 branek.\n\nPo solidní sezóně 2010/11 byl Arturo spojován s přestupem do několika klubů včetně špičkového německého Bayernu Mnichov. 22. července 2011 prošel zdravotní prohlídkou a podepsal smlouvu s italským velkoklubem Juventus Turín za 10,5 milionu eur. V Itálii podepsal pětiletý kontrakt. Juventus zároveň pustil na hostování do tureckého klubu Galatasaray SK brazilského záložníka Felipe Mela. V Serii A debutoval v úvodním zápase sezóny 2011/12 11. září 2011 proti AC Parma, v 67. minutě se dostal na hrací plochu a v 74. vstřelil gól. Juventus vyhrál přesvědčivě 4:1 a nakročil za ziskem \"scudetta\" (italského ligového titulu).\n\nVe 33. kole Serie A sezóny 2012/13 20. dubna 2013 rozhodl svým gólem z pokutového kopu o výhře 1:0 nad AC Milan. Juventus se tímto přiblížil zisku mistrovského titulu.\n\nV červenci 2015 přestoupil do německého klubu Bayern Mnichov jako náhrada za Bastiana Schweinsteigera, kde podepsal čtyřletý kontrakt. Za tento německý velkoklub Arturo odehrál celkově 196 zápasů, ve kterých nastřílel 29 gólů a na dalších 30 přihrál.\n\nRoku 2018 se během letního přestupového období stal posilou Barcelony, kde nahradil do Číny odcházejícího Paulinha. Podle médií zaplatila Barcelona za Vidala 19 milionů eur (v přepočtu 486 milionů korun). Hráč podepsal kontrakt na tři roky.\n\nZúčastnil se Mistrovství světa hráčů do 20 let 2007 konaného v Kanadě, kde Chile získalo bronzové medaile. Vidal vstřelil jeden gól v základní skupině proti Kongu (výhra 3:0) a jednou brankou rozhodl osmifinále proti Portugalsku (výhra 1:0).\n\nV národním A-týmu Vidal debutoval 7. února 2007 v zápase proti domácí reprezentaci Venezuely, kde se dostal na hřiště v samotném závěru zápasu. Tým Chile zvítězil 1:0.\n\nTrenér Chile Marcelo Bielsa jej vzal na Mistrovství světa 2010 v Jihoafrické republice, kde si Vidal zahrál ve všech čtyřech zápasech (postupně v základní skupině H výhra 1:0 nad Hondurasem, 1:0 nad Švýcarskem, prohra 1:2 se Španělskem a v osmifinále prohra 0:3 s Brazílií).\n\nZúčastnil se Mistrovství světa 2014 v Brazílii, kde chilský národní tým vypadl po vyrovnané bitvě v osmifinále s Brazílií v penaltovém rozstřelu.\n\nS chilskou reprezentací vyhrál jihoamerické mistrovství Copa América 2015, což znamenalo historicky první titul pro Chile.\n\nCoca-Coca\n\nBayer Leverkusen\n\nJuventus Turín\n\n\n"}
{"id": "597682", "url": "https://cs.wikipedia.org/wiki?curid=597682", "title": "Sextus Quinctilius Varus", "text": "Sextus Quinctilius Varus\n\nSextus Quinctilius Varus (?? – 42 př. n. l.) byl římský patricij, senátor, politik, válečník, otec známějšího syna jménem Publius Quinctilius Varus. \n\nRod Quinctiliů, ač patricijský a zakladatelský rod Říma (dokonce se jednalo o takzvaný sacrum gentilicum, jeden ze dvou rodů, jejichž názvy se označovala kněžská kolegia - tím druhým byli Fabiovci) nepatřil k nejvýznamnějším. Za celou dobu existence republiky dosáhl úřadu Konzula pouze jediný člen, a to Sextus Quinctilius Varus v roce 453 př. n. l. Ostatní členové rodu byli nejvýše praetory.\n\nNarození Sexta je neznámé, roku 49 př. n. l. zvolen do funkce kvestora. Vystupoval jako přesvědčený optimát a Pompeiův přívrženec, který bránil před Caesarem bránil město Confirnium. Město před Caesarem zachránil, a po úspěšném Caesarově tažení nebyl jako protivník popraven, ale omilostněn.\nPo získání milosti se odebral do Afriky k pompeiovcům, kde se aktivně účastnil bojů s Caesarovým vyslancem Curiem. Když byl Curio, poražen a do války se zapojil Caesar. Po porážce posledních Pompeiovců byl Sextus opět omilostněn, leč byl mu zakázán vstup do Říma.\n\nV pramenech se objevil znovu roku 44, jako jeden z lidí podporujících kroužek konzervativních senátorů okolo Bruta a Cassia. Jeho podíl na vraždě Caesara není znám, protože nebyl v pramenech uváděn.\nV bitvě u Filipp roku 42 př. n. l., kterou Caesarovi vrazi prohráli, zvítězili členové druhého triumvirátu. Sextus patřil k poražené straně a dal se zabít svým propuštěncem.\n"}
{"id": "597684", "url": "https://cs.wikipedia.org/wiki?curid=597684", "title": "Katedrála svatého Blažeje v Brunšviku", "text": "Katedrála svatého Blažeje v Brunšviku\n\nKatedrála svatého Blažeje v Brunšviku, , je původně kolegiátní kostel v dolnosaském městě Braunschweigu. Od roku 1543 patří luteránské protestantské církvi.\n\nKatedrála byla postavena na základech starší románské stavby vysvěcené roku 1030, kterou nechal saský vévoda Jindřich Lev zbořit a vystavěl zde v letech 1173–1195 opět v románském sloh stavbu novou. V dobách pozdějších byly některé části strženy a přistavěny části nové ve slohu gotickém a pozdně gotickém. K pozdní gotice patří dvojitá postranní loď a perpendikulárními sloupy.\n\nZ počátku 13. století pochází nástěnná výzdoba. Dochované fresky zobrazují výjevy ze života Ježíše Krista a Marie a také patronů katedrály. K významným uměleckým dílům patřícím ke katedrále patří dřevěný krucifix Mistra Imervarda ze 12. století a také sedmiramenný bronzový svícen pravděpodobně vyrobený na příkaz Jindřicha Lva.\n\nV románské kryptě je místo posledního odpočinku řady příslušníků welfské dynastie. V hlavní lodi je vápencový náhrobek Jindřicha Lva a jeho choti Matyldy a dlaždice označující hrob císaře Oty Brunšvického a jeho ženy Beatrix.\n\n"}
{"id": "597686", "url": "https://cs.wikipedia.org/wiki?curid=597686", "title": "Velká cena Valencie silničních motocyklů", "text": "Velká cena Valencie silničních motocyklů\n\nVelká cena Valencie silničních motocyklů je motocyklový závod, který je součástí mistrovství světa silničních motocyklů jako součást Prix silničních motocyklů závodní sezóny.\n"}
{"id": "597689", "url": "https://cs.wikipedia.org/wiki?curid=597689", "title": "Velká cena Číny silničních motocyklů", "text": "Velká cena Číny silničních motocyklů\n\nVelká cena Číny silničních motocyklů je motocyklový závod, který je součástí mistrovství světa silničních motocyklů jako součást Prix silničních motocyklů závodní sezóny, od roku 2005 do roku 2008.\n"}
{"id": "597691", "url": "https://cs.wikipedia.org/wiki?curid=597691", "title": "Strážci oblak", "text": "Strážci oblak\n\n„Strážci oblak“ (v originále „The Cloud Minders“) je devatenáctý díl třetí řady seriálu \"Star Trek\", později známého jako \"The Original Series\" (česky: \"původní série\"). Premiéra epizody v USA proběhla 28. února 1969, v České republice 8. srpna 2003.\n\nPíše se hvězdné datum 5818.4 a USS Enterprise NCC-1701, vlajková loď Spojené federace planet pod vedením kapitána Jamese T. Kirka, doráží na planetu \"Ardana\" pro zásilku \"zenitu\", tamního minerálu, který má být doručen jako pomoc planetě \"Merak II\". Kapitán Kirk odmítá setkání v oblačném městě \"Stratos\" a pro urychlení naložení minerálu žádá správce \"Plasa\" o setkání přímo u vstupu do dolů, kde má být zásilka připravena.\n\nPan Spock a kapitán Kirk jsou po transportu na povrch napadeni skupinkou zvoucí se \"troglité\". Útok vede mladá dívka, které se daří z nepovedeného přepadení uniknout v momentě, kdy doráží Plasus se stráží. Plasus bere Kirka a Spocka do města v oblacích a vysvětluje, že troglité jsou vzbouřenci, kteří patrně schovali zásilku potřebného zenitu. Setkávají se také se správcovou krásnou dcerou, která ihned najde zalíbení v prvním důstojníkovi \"Enterprise\". Dozvídají se, že celá společnost je rozdělena na dvě skupiny. Troglité musí těžit v dolech na nehostinném povrchu minerály potřebné k existenci vzdušných měst jako právě Stratos. Druhá skupina jsou obyvatele vznášejících se měst, kteří se pyšní svou inteligencí a vyspělostí a samozřejmě troglity považují za méněcenné, hloupé bytosti, které nejsou schopni pochopit myšlenky jako rovnoprávnost nebo svoboda. Když Kirk odpočívá ve svém pokoji, připlíží se k němu s nožem \"Vanna\", dívka, která jej napadla na povrchu. Kirk se ubrání a přivolaná \"Droxin\" (dcera správce) okamžitě informuje stráž. Správce vyslýchá Vannu, jestli neví, kde může být schovaný natěžený zenit. Když ovšem výslech přejde do mučení, Kirk se Spockem se proti jeho počínání ohradí. Správce oba vykáže z města zpět na \"Enterprise\" a strážnému přikáže, že pokud se ještě ukážou, má je zabít. McCoy, Kirk a Spock na lodi zjišťují, že rozdíl mezi společností je dán plynem, který vydává zenit. Plyn má na svědomí snížený práh inteligence, ale také větší náchylnost k násilí. McCoy vyrobí masku, která by plyn odfiltrovala a troglodité by se tak mohli začlenit do společnosti. Správce o tom nechce ani slyšet a tak se Kirk se musí transportovat do cely, kde je Vanna vězněná. Vysvětluje jí jejich zjištění. Vanna mu nechce příliš věřit, že něco, co není vidět, může mít takový vliv, ale společně unikají do dolů. Zde jej Vanna ale zradí a chce jej využít jako rukojmí.\n\nKirkovi se daří získat zpět jeho phaser a nechá zavalit jediný východ z podzemní místnosti, kde musel těžit zenit. Vanna nechápe jeho počínání a Kirk mezitím volá Scottyho, aby k němu přenesl i správce. Plasus je rozčílený a trvá na tom, že plyn neexistuje, a tak jej i Vannu nechává Kirk plnit kontejner na zenit. Kirk sám začíná být velmi rozčílený a nevrlý, patrně na něj působí plyn ze zenitu. Vše vyvrcholí, když se Kirk nechá strhnout k souboji proti správci a odhazuje svůj phaser. Toho využívá Vanna, která popadne vypadlý komunikátor a volá na \"Enterprise\" o transport. Spock a McCoy musí odtrhnout Kirka a Plasa, kteří se v transportéru zhmotňují ještě při rvačce. Posléze Vanna předává kapitánovi zásilku zenitu. Plasus trvá na tom, že respirátory dodané z \"Enterprise\" nebudou troglitům k užitku, ale sám je překvapen rozšířeným slovníkem, kterým Vanna disponuje. Nakonec ještě vyhrožuje Kirkovi soudem, ale Vanna je oba nabádá k tomu, aby na svůj spor zapomněli, a aspoň Kirk s tím souhlasí. Mezitím se s panem Spockem dlouze loučí Droxin, která vymýšlí název pro nové ochranné pomůcky troglitů.\n\nNakonec se Kirk se Spockem a se zásilkou zenitu transportují zpět na loď a míří na Merak II.\n\n\n"}
{"id": "597692", "url": "https://cs.wikipedia.org/wiki?curid=597692", "title": "Velká cena Turecka silničních motocyklů", "text": "Velká cena Turecka silničních motocyklů\n\nVelká cena Turecka silničních motocyklů je motocyklový závod, který je součástí mistrovství světa silničních motocyklů jako součást Prix silničních motocyklů závodní sezóny.\n"}
{"id": "597694", "url": "https://cs.wikipedia.org/wiki?curid=597694", "title": "Seznam chráněných území v okrese Strakonice", "text": "Seznam chráněných území v okrese Strakonice\n\nToto je seznam chráněných území v okrese Strakonice aktuální k roku 2015, ve kterém jsou uvedena chráněná území v oblasti okresu Strakonice.\n\n\n"}
{"id": "597696", "url": "https://cs.wikipedia.org/wiki?curid=597696", "title": "Pass Out", "text": "Pass Out\n\nPass Out je píseň britského grime zpěváka Tinie Tempaha. Píseň se nachází na jeho debutovém studiovém albu Disc-Overy. Produkce se ujal producent Labrinth. S touto písní mu vypomohl britský producent Labrinth.\n"}
{"id": "597701", "url": "https://cs.wikipedia.org/wiki?curid=597701", "title": "Terespol", "text": "Terespol\n\nTerespol je město v Polsku v Lublinském vojvodství. V roce 2007 zde žilo 5 998 obyvatel.\n\nTerespol leží u hranice s Běloruskem u hraniční řeky Západní Bug, naproti běloruskému městu Brest. Je vzdálený 193 km od Varšavy, 452 km od Krakova, 161 km od Lublinu, 372 km od Minsku, 590 km od Ostravy a od Prahy 946 km.\n\n"}
{"id": "597708", "url": "https://cs.wikipedia.org/wiki?curid=597708", "title": "Oldříš (hradiště)", "text": "Oldříš (hradiště)\n\nOldříš je raně středověké hradiště u vesnice Předhradí v okrese Kolín. Stávalo v blatné poloze chráněné rameny řeky Labe, která při změnách svého koryta zničila většinu opevněné plochy.\n\nPrvní písemná zmínka o hradišti se nachází v Kosmově Kronice české, podle které k Oldříši přitáhlo polské vojsko, které podporovalo Soběslava při jeho střetu se svým bratrem knížetem Vladislavem I. Založeno bylo údajně již na konci vlády knížete Boleslava II. nebo o něco později. Je také možné, že vzniklo až během vlády knížete Oldřicha nebo jeho syna Břetislava. Zaniklo pravděpodobně po roce 1140 snad v souvislosti s rizikem častých záplav. Je možné, že jako správní centrum jej nahradilo nově založené hradiště Havraň u Vestce.\n\nCelková plocha původně dvoudílného hradiště podle odhadů zaujímala asi osm hektarů. Podle průzkumů z let 1889–1891 se nacházelo na pravém břehu Labe, ale Jan Hellich později identifikoval přibližně dva zbývající hektary na území vesnice Předhradí. Část hradiště se podle něj nacházela na druhé straně zaniklého labského ramena. Pozůstatky opevnění v Pňově nejspíše souvisí s vrcholně středověkou tvrzí a k hradišti patří pozůstatky patrné v prostoru zemědělského dvora.\n\nZ hradního kostela svatého Jana Křtitele se dochovaly zlomky pískovcového románského tympanonu s postavou Ježíše Krista mezi svatým Petrem a svatým Pavlem, který je považován za nejstarší reliéf v českých zemích. Jeho originál je uložen ve sbírkách Národního muzea a kopie v Polabském muzeu v Poděbradech.\n\n\n"}
{"id": "597709", "url": "https://cs.wikipedia.org/wiki?curid=597709", "title": "Hildrun Clausová", "text": "Hildrun Clausová\n\nHildrun Clausová provdaná Lauferová (* 13. května 1939, Drážďany) je bývalá německá atletka, někdejší držitelka světového rekordu ve skoku do dálky.\n\n7. srpna 1960 vytvořila v Erfurtu skokem dlouhým 640 cm nový světový rekord. Poslední srpnový den téhož roku vybojovala na letních olympijských hrách v Římě výkonem 621 cm bronzovou medaili. Stříbro získala Polka Elżbieta Krzesińská a zlato reprezentantka Sovětského svazu Věra Krepkinová, která ve čtvrté sérii skočila 637 cm.\n\n23. června 1961 v Berlíně vylepšila vlastní světový rekord o dva centimetry. O rok později na Mistrovství Evropy v atletice 1962 v Bělehradě skončila na šestém místě. V roce 1964 na letních olympijských hrách v Tokiu obsadila ve finále výkonem 624 cm sedmé místo.\n\n"}
{"id": "597710", "url": "https://cs.wikipedia.org/wiki?curid=597710", "title": "Královské námořnictvo Ománu", "text": "Královské námořnictvo Ománu\n\nKrálovské námořnictvo Ománu (: ', zkráceně ') je jednou ze složek ozbrojených sil Ománu. K roku 2008 námořnictvo čítalo 4500 osob, z toho 1300 civilistů. Jádrem jeho floty jsou moderní korvety a raketové čluny, které doplňují hlídkové a výsadkové lodě. Námořní letectvo disponuje letadly Do 228 a vrtulníky Super Puma či Sea King. Hlídkové lodě námořnictva monitorují proplouvání lodí a ropných tankerů Hormuzským průlivem. Ománské námořnictvo rovněž poskytuje podporu různým přepravním operacím. Jméno ománských lodí začíná ONS.\n\nNámořnictvo tvoří dvě korvety třídy \"Qahir\", tří korvety třídy \"Khareef\", čtyři útočné čluny třídy \"Dhofar\", tři hlídkové lodě třídy \"Al Bushra\", pět výsadkových lodí, královská jachta a několik dalších plavidel.\n\nV roce 2012 bylo rozhodnuto o objednávce čtyř nových oceánských hlídkových lodí třídy \"Al-Ofouq\" singapurského typu Fearless-75 loděnice ST Marine. Jedná se o zvětšenou verzi tamních hlídkových lodí třídy \"Fearless\". Australská loděnice Austal navíc získala kontrakt na stavbu dvou rychlých podpůrných lodí typu HSSV 72.\n\nPrvními válečnými plavidly ománského námořnictva se staly hlídkové lodě třídy \"Al Bushra\".\n\n\n\n\n\n\n\n\n\n\n\n\n"}
{"id": "597712", "url": "https://cs.wikipedia.org/wiki?curid=597712", "title": "Elżbieta Krzesińská", "text": "Elżbieta Krzesińská\n\nElżbieta Maria Krzesińská rozená Duńská (* 11. listopadu 1934, Varšava † 29. prosince 2015) byla polská atletka, olympijská vítězka a někdejší držitelka světového rekordu ve skoku do dálky.\n\nV roce 1952 reprezentovala na letních olympijských hrách v Helsinkách, kde obsadila výkonem 565 cm 12. místo. První mezinárodní úspěch zaznamenala v roce 1954 na mistrovství Evropy ve švýcarském Bernu, kde vybojovala bronzovou medaili.\n\n20. srpna 1956 vytvořila v Budapešti skokem dlouhým 635 cm nový světový rekord. V témže roce získala na letních olympijských hrách v australském Melbourne zlatou medaili, když ve druhé sérii skočila do vzdálenosti 635 cm, čímž vyrovnala vlastní světový rekord. Stříbro brala Američanka Willye Whiteová za výkon 609 cm.\n\nV roce 1959 získala v Turíně zlatou medaili na první světové letní univerziádě. O rok později vybojovala na olympiádě v Římě stříbrnou medaili, když v poslední, šesté sérii skočila 627 cm. Olympijskou vítězkou se stala reprezentantka Sovětského svazu Věra Krepkinová, která ve čtvrté sérii skočila 637 cm a bronz vybojovala Němka Hildrun Clausová.\n\nV roce 1961 vybojovala bronz na univerziádě v Sofii a v následujícím roce získala stříbrnou medaili na evropském šampionátu v Bělehradu.\n\n"}
{"id": "597714", "url": "https://cs.wikipedia.org/wiki?curid=597714", "title": "Seznam chráněných území v okrese Beroun", "text": "Seznam chráněných území v okrese Beroun\n\nToto je seznam chráněných území v okrese Beroun aktuální k srpnu 2018, ve kterém jsou uvedena chráněná území v oblasti okresu Beroun.\n\n\n"}
{"id": "597723", "url": "https://cs.wikipedia.org/wiki?curid=597723", "title": "Úžlabí", "text": "Úžlabí\n\nSlovo Úžlabí má několik významů:\n\n"}
{"id": "597730", "url": "https://cs.wikipedia.org/wiki?curid=597730", "title": "Hertfordshire", "text": "Hertfordshire\n\nHertfordshire (zkracováno na Herts) je ceremoniální a nemetropolitní hrabství ve Východní Anglii. Jeho hlavním městem je Hertford.\n\nHertfordshire leží ve vnitrozemí, ohraničený Velkým Londýnem, Buckinghamshirem, Bedfordshirem, Cambridgeshirem a Essexem.\n\nVe vesnici Hertfordshire žije komunita mnichů, mnišek a laiků, která se nazývá Amaravati. Mniši zde vybudovali největší evropský klášter thajské théravádové tradice.\n"}
{"id": "597733", "url": "https://cs.wikipedia.org/wiki?curid=597733", "title": "Požitavská pahorkatina", "text": "Požitavská pahorkatina\n\nPožitavská pahorkatina (také Žitavská pahorkatina) je horopisný útvar na jihozápadním Slovensku.\n\nRozkládá se podél roku řeky Žitavy, v severní části jako klín odděluje pohoří Tribeč a Pohronský Inovec, na jihovýchodě sousedí s Pohronskou pahorkatinou, na jihozápadě s Nitranskou pahorkatinou. \n\nPodnebí je mírné, vhodné pro zemědělství. Z půd převažuje hnědozem, méně černozem. Obdělávaná je většina plochy území, lesy se vyskytují jen v podobě malých, převážně akátových hájů. Pěstuje se zejména kukuřice, obilniny, slunečnice, brukev řepka, v příhodných polohách vinná réva. \n\nZlaté Moravce – centrum horního Požitaví <br>\nTopoľčianky – klasicistní zámek, park, hřebčín <br>\nKostoľany pod Tribečom – obec v podhůří Tribeče, významná románským kostelem sv. Jiří z 10. století <br>\nTesárske Mlyňany – v blízkosti obce významné arboretum <br>\nVráble – město v jižní části pahorkatiny\n\n"}
{"id": "597734", "url": "https://cs.wikipedia.org/wiki?curid=597734", "title": "Kostoľany pod Tribečom", "text": "Kostoľany pod Tribečom\n\nKostoľany pod Tribečom jsou obec na Slovensku. Leží v Nitranském kraji v okrese Zlaté Moravce asi 20 km severovýchodně do Nitry. Rozkládá se mezi jihovýchodními výběžky pohoří Tribeče. Významnou památkou obce je předrománský kostelík sv. Jiří, podle kterého je také pojmenována.\n\nObec leží v malebném údolí potoka Drevenica, mezi několika zalesněnými vrchy. Ze západu je to Dúň (514 m n. m.), ze severu Ostrý vrch (407 m n. m.), ze severovýchodu vrch Ploská (577 m n. m.) a z východu Veľký Lysec (547 m n. m.) a Malý Lysec (492 m n. m.). Na vrcholu Dúně nalezneme zříceninu hradu Gýmeš, někdejší panství rodu Forgáčovců. Z obce sem vede asi 3 km dlouhá turistická stezka.\n\nPodle archeologických nálezů mohlo trvalé osídlení v dané lokalitě existovat už v 8. století.\n\nPrvní písemná zmínka o obci pochází ze Zoborské listiny z r. 1113 („\"hranicou Kostolian je dolina; hranicou zo strany podhradských Kostolian je riečka Drevenica\"“), která obsahuje soupis majetků zoborského opatství.\n\nVe 13. století připadla obec do majetku hradu Gýmeš. V letech 1302-1329 patřila Matúši Čákovi a od roku 1386 rodu Forgáčovců.\n\nV 16. století zasáhlo místní obyvatelstvo šíření reformace z německých zemí, což podporovali i místní páni Forgáčovci. Podle listu ostřihomského biskupa Pavla z Várdy panovníkovi z roku 1549 k nové víře nutili i násilím. Reformace se ještě urychlila za pozdější okupace Osmany.\n\n\n"}
{"id": "597735", "url": "https://cs.wikipedia.org/wiki?curid=597735", "title": "Jimmie Åkesson", "text": "Jimmie Åkesson\n\nJimmie Åkesson (* 17. května 1979 Ivetofta) je švédský politik, současný předseda nacionalistické politické strany Švédští demokraté.\n\nPředsedou Švédských demokratů je od 7. května 2005, kdy porazil bývalého předsedu Mikaela Janssona, předtím vedl stranickou mládežnickou organizaci. Po svém nástupu do čela strany omezil nevhodné chování a projevy jejích členů. Ve volbách v roce 2010 byl první na kandidátce své strany a stal se členem švédského parlamentu.\n\nVe volbách v roce 2018 strana pod jeho vedením získala historicky nejsilnější výsledek 17,5 %.\n\n"}
{"id": "597736", "url": "https://cs.wikipedia.org/wiki?curid=597736", "title": "Carmichaelovo číslo", "text": "Carmichaelovo číslo\n\nCarmichaelovo číslo je v teorii čísel takové složené přirozené číslo \"n\", které splňuje kongruenci:\npro všechna celá čísla \"b\" nesoudělná s \"n\". Tato čísla jsou pojmenována po Robertu Carmichaelovi a jedná se o Knödelova čísla \"K\". Prvních 7 Carmichaelových čísel bylo objeveno již roku 1885 českým matematikem Václavem Šimerkou.\n\nNejmenší Carmichaelovo číslo je 561=3×11×17.\n\nCarmichaelova čísla jsou z hlediska Malé Fermatovy věty podobná prvočíslům, jejich složenost nelze tedy zjistit pomocí Fermatova testu prvočíselnosti.\n"}
{"id": "597746", "url": "https://cs.wikipedia.org/wiki?curid=597746", "title": "Soumar", "text": "Soumar\n\nSoumar, někdy též soumař je z němčiny pocházející označení pro dopravce na starověkých a středověkých obchodních cestách vedoucích přes Alpy a z Alp do střední Evropy, který převážel náklad s pomocí zvířat. V češtině se pojem soumar užívá i pro soumarské zvíře nosící náklad − nejčastěji koně, osly, mezky, muly, velbloudy nebo jiná.\n\nSlovo soumar pochází z německého \"Säumer\", v rakouské němčině \"Samer\". \"Saum\" znamená okraj. V originále slovo \"Säumer\" označuje člověka, který vodil, pronajímal či vlastnil zvířata nosící náklad. Samotné zvíře je označováno \"Saumtier\". \n\nSoumaři byli většinou sedláci, kteří zboží přepravovali za odměnu ve vlastní režii nebo ve službách velkoobchodníků. Z bezpečnostních důvodů se sdružovali do karavan, případně je doprovázeli ozbrojenci. Karavany putovaly po celý rok, ale hlavní sezóna byla v době po skončení žní. Soumaři přepravovali především sůl, drahé látky, jižní plody, koření a víno, obilí, slad, med, chmel, vlnu, kůže, pivo a další především potravinářské produkty. Zboží přepravovali na hřbetech soumarských koní, případně mezků a mul. Denně urazili 25–30 km, nocovali v k tomu účelu zbudovaných sídlištích. Soumaři přepravovali zboží například na Zlaté stezce.\n"}
{"id": "597756", "url": "https://cs.wikipedia.org/wiki?curid=597756", "title": "Karsten Thormaehlen", "text": "Karsten Thormaehlen\n\nKarsten Thormaehlen (*1965 Bad Kreuznach) je německý fotograf, editor a kurátor žijící ve Frankfurtu nad Mohanem. Fotografuje portréty, reklamu a architekturu. \n\nThormaehlen vystudoval filozofii, umění a komunikační design v Mainzu a Wiesbadenu. Od roku 1993 do 1998 pracoval jako art director v New Yorku, kde s fotografy jako Peter Lindbergh, Jim Rakete a Fabrizio Ferri pracovali na reklamní kampani pro různé luxusní značky. \n\nJeho fotografická díla získala několikrát ocenění. Byla otištěna v řadě publikacích a knihách, vystavoval na výstavách doma i v zahraničí. Jeho díla jsou v soukromých sbírkách v Asii, Evropě, Austrálii a USA. Mezi jeho zákazníky patří například BMW, Bosch, JPMorgan, Messe Frankfurt, Samsung, Bogner, L'Oréal, Siemens nebo Wella.\n\nJeho výstava \"Jahrhundertmensch\" (\"Stoletý člověk\") jej v roce 2008 proslavila také v Německu. V letech 2006-2008 navštěvoval a fotografoval lidi, kteří dosáhli sto let, v Berlíně, Postupimi a okolí.\n\n\n\n\n"}
{"id": "597763", "url": "https://cs.wikipedia.org/wiki?curid=597763", "title": "Znělá labiovelární aproximanta", "text": "Znělá labiovelární aproximanta\n\nZnělá labiovelární aproximanta je souhláska, která se vyskytuje jen v některých jazycích. Její symbol v IPA je w, a symbol v X-SAMPA je w.\n\n"}
{"id": "597768", "url": "https://cs.wikipedia.org/wiki?curid=597768", "title": "Pohanka tatarská", "text": "Pohanka tatarská\n\nPohanka tatarská (\"Fagopyrum tataricum\") je dvouděložná rostlina z čeledi rdesnovité.\nDorůstá výšky až 150 centimetrů. Obsahuje více rutinu než pohanka obecná. Plody – nažky mají nahořklou chuť – obsahují tanin.\n\nJako plodina se pěstuje hlavně v Asii.\n"}
{"id": "597770", "url": "https://cs.wikipedia.org/wiki?curid=597770", "title": "Gumpoldskirchen (zámek řádu německých rytířů)", "text": "Gumpoldskirchen (zámek řádu německých rytířů)\n\nZámek Řádu německých rytířů Gumpoldskirchen je „hostinec“ ve vinařské obci Gumpoldskirchen v okrese Mödling v rakouské spolkové zemi Dolní Rakousy,\n\nStaré opevnění se dvěma strážními věži je součástí barokního zámku se čtyřmi křídly. Část opevněného místa daroval v roce 1241 císař Fridrich II. (1194-1250) Řádu německých rytířů.\n\nV roce 1931 byla provedena nástavba a přestavba zámku. Od roku 1934 do roku 1938 zde pobýval arcivévoda velmistr Řádu Evžen Rakousko-Těšínský. Ihned po připojení Rakouska k Německé říši, byl zámek Řádu nacisty vyvlastněn a velmistr Řádu ho musel opustit. Během anšlusu k Německu v roce 1938 byl v zámku \"výzkumný ústav pro pěstování vinné révy\" a nazýval se první říšská vinice.\n\nV roce 1945 po vzniklých válečných škodách a v roce 1946 byl zámek vrácen do majetku církve a až do roku 1985 sloužil jako domov důchodců.\n\nPo rozsáhlé generální opravě v letech 1998 až 1999 je zámek využit jako hotel.\n\n\n"}
{"id": "597773", "url": "https://cs.wikipedia.org/wiki?curid=597773", "title": "Mark Harelik", "text": "Mark Harelik\n\nMark Harelik (* 5. červen 1951, Hamilton, USA) je americký herec.\n\nZačal v roce 1983, když se objevil v seriálu \"Brick ´Em Back Alive\". V USA ho nejvíce proslavilo účinkování v seriálech \"Hearts Afire\", \"Křídla\" a \"Teorie velkého třesku\". Kromě toho se také objevil v epizodních rolích seriálů, jakými jsou \"Dr. House\", \"Kriminálka Miami\", \"Gilmorova děvčata\", \"Námořní vyšetřovací služba\" či \"Zoufalé manželky\".\n\nKromě seriálů se také objevoval ve filmech, k těm českým divákům známým patří \"Jurský Park 3\", \"Kdo s koho\", \"TiMER\" nebo \"Nominace na Oscara\".\n\nKromě filmů a seriálů se také věnuje divadlu.\n\nV letech 2003 a 2004 byl nominován na \"Joseph Jefferson Award\" za hlavní a vedlejší role ve hře \"The Beard of Avon\", respektive v muzikálu \"The Light in the Piazza\".\n\n\n"}
{"id": "597778", "url": "https://cs.wikipedia.org/wiki?curid=597778", "title": "Joseph Gärtner", "text": "Joseph Gärtner\n\nJoseph Gärtner (12. března 1732 Calw – 14. července 1791 Tübingen) byl německý lékař a botanik.\n\nGärtner studoval medicínu v Tübingenu a Göttingenu. Po ukončení studií cestoval po Holandsku, Francii, Itálii a Anglii. V roce 1760 se stal profesorem anatomie v Tübingenu, 1768 profesorem botaniky a ředitelem botanických zahrad v Petrohradě. V roce 1770 se vrátil zpět do Calwu. Jeho syn byl Karl Friedrich von Gärtner, také botanik.\n\nJe po něm pojmenován rostlinný rod \"Gaertnera\" z čeledi Rubiaceae.\n"}
{"id": "597785", "url": "https://cs.wikipedia.org/wiki?curid=597785", "title": "Jahel", "text": "Jahel\n\nJahel ( יַהֵל, v oficiálním přepisu do angličtiny Yahel) je vesnice typu kibuc v Izraeli, v Jižním distriktu, v Oblastní radě Chevel Ejlot.\n\nLeží v nadmořské výšce 198 metrů v údolí vádí al-Araba, cca 100 kilometrů od jižního břehu Mrtvého moře. Západně od obce se prudce zvedá aridní oblast pouště Negev.\n\nObec se nachází 162 kilometrů od břehu Středozemního moře, cca 222 kilometrů jihovýchodně od centra Tel Avivu, cca 188 kilometrů jižně od historického jádra Jeruzalému a 60 kilometrů severoseverovýchodně od města Ejlat. Jahel obývají Židé, přičemž osídlení v tomto regionu je etnicky převážně židovské. Obec je jen 2 kilometry vzdálena od mezinárodní hranice mezi Izraelem a Jordánskem.\n\nJahel je na dopravní síť napojen pomocí dálnice číslo 90.\n\nJahel byl založen v roce 1976. Jméno kibucu je odvozeno od biblického citátu z Knihy Izajáš 13,20: „\"Už nikdy nebude osídlen, nebude obydlen po všechna pokolení. Žádný Arab si tam nepostaví stan, pastýři tam nenechají odpočívat stáda\"“ Uváděna bývá též inspirace citátem z Knihy Jób 31,26: „\"jestliže jsem viděl světlo sluneční, jak září, a měsíc, jak skvostně pluje po obloze\"“\n\nPodle jiného zdroje došlo ke zřízení osady roku 1977. Jejími zakladateli byly dvě skupiny polovojenských oddílů Nachal. Šlo Židy z Izraele i zahraničí napojené na reformní judaismus. Tato větev judaismu založila v Izraeli ještě osady Lotan a Chaluc.\n\nV obci funguje synagoga, zdravotní středisko, společná jídelna, společenské centrum, knihovna, sportovní areály a plavecký bazén. Místní ekonomika je založena na zemědělství (palmové háje, pěstování zeleniny a ovoce, produkce mléka, chov ovcí), rozvíjí se turistický ruch. Vesnice plánuje stavební expanzi.\n\nObyvatelstvo kibucu je smíšené, tedy nábožensky založené i sekulární. Podle údajů z roku 2014 tvořili naprostou většinu obyvatel v Jahel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě klesající populací. K 31. prosinci 2014 zde žilo 111 lidí. Během roku 2014 populace klesla o 5,5 %.\n\n\n"}
{"id": "597790", "url": "https://cs.wikipedia.org/wiki?curid=597790", "title": "Sam Sparro (album)", "text": "Sam Sparro (album)\n\nSam Sparro je debutové album původem australského zpěváka Sama Sparra. Vyšlo ve Velké Británii 28. 4. 2008 po úspěšném debutovém singlu \"Black and Gold\", který se dostal až na druhou příčku Britské singlové hitparády. Samotné album se už druhý týden po vydání vyšplhalo na čtvrtou příčku hitparád. V září téhož roku bylo nominováno na cenu ARIA pro rok 2008 a to hned ve třech kategoriích - Nejlepší zpěvák, Nejlepší popový počin a Album objevu roku.\n\nVšechny písně bez označení autora byly napsány Samem Sparrem (Samem Falsonem) a Jessem Roggem.\n\n\"Can't Stop This\" obsahuje skrytou píseň \"Still Hungry\", která začíná 8 minut po konci písně.\n\n\n"}
{"id": "597795", "url": "https://cs.wikipedia.org/wiki?curid=597795", "title": "Seznam chráněných území v okrese České Budějovice", "text": "Seznam chráněných území v okrese České Budějovice\n\nToto je seznam chráněných území v okrese České Budějovice aktuální k roku 2015, ve kterém jsou uvedena chráněná území v oblasti okresu České Budějovice.\n\n\n"}
{"id": "597797", "url": "https://cs.wikipedia.org/wiki?curid=597797", "title": "Pavel Balík", "text": "Pavel Balík\n\nPavel Balík (9. června 1950 Znojmo – 5. září 2017) byl český politik za Občanskou demokratickou stranu, později za KDU-ČSL, po sametové revoluci československý poslanec Sněmovny národů Federálního shromáždění, v letech 1994–2006 starosta Znojma, pak do roku 2014 místostarosta, v letech 2010–2012 člen Rady Jihomoravského kraje.\n\nPo absolvování Strojní fakulty Vysokého učení technického v Brně pracoval v I. brněnské strojírně a Keramických závodech Znojmo jako konstruktér, projektant a technický ředitel.\n\nPo listopadu 1989 se angažoval v Občanském fóru, později přešel do nově utvořené ODS. Ve volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Jihomoravský kraj). Ve Federálním shromáždění setrval do zániku Československa v prosinci 1992.\n\nV komunálních volbách roku 1994 byl zvolen do zastupitelstva města Znojmo za ODS a stal se starostou města. Mandát zastupitele i starosty obhájil v komunálních volbách roku 1998, opětovně za ODS. Do zastupitelstva byl zvolen i v komunálních volbách roku 2002, nyní již jako bezpartijní kandidát. Znovu se stal starostou Znojma. V komunálních volbách roku 2006 kandidoval za KDU-ČSL (členem KDU-ČSL byl od roku 2003, byl předsedou městské organizace KDU-ČSL ve Znojmě) a po volbách se stal místostarostou Znojma. Mandát v zastupitelstvu obhájil za KDU-ČSL i v komunálních volbách roku 2010. Jeho éru na postu znojemského starosty provázelo několik kauz, které naznačovaly nevýhodné jednání pro město. Nejznámějším případem byl prodej třetinového podílu města v pivovaru Hostan s.r.o. v roce 1999 za pouhých 75 000 korun, přičemž tržní hodnota se pohybovala okolo tří desítek milionů korun. Město sice získalo od pivovaru tzv. jižní přístupovou cestu na hrad, nenabylo k ní však žádná vlastnická práva.\n\nPůsobil i v regionální politice. V krajských volbách roku 2004 i krajských volbách roku 2008 se stal členem zastupitelstva Jihomoravského kraje za KDU-ČSL. 3. září 2010 byl v rámci nové krajské koalice ČSSD a KDU-ČSL zvolen členem Rady Jihomoravského kraje. Do jeho kompetence patřila oblast kultury. Ve funkci působil do konce volebního období. V krajských volbách na podzim 2012 už nekandidoval.\n\nV komunálních volbách v roce 2014 již nekandidoval a odešel do důchodu.\n\nDne 30. září 2010 obdržel z rukou rakouského velvyslance Ferdinanda Trauttmansdorffa Velké čestné vyznamenání za zásluhy o Rakouskou republiku.\n\n"}
{"id": "597799", "url": "https://cs.wikipedia.org/wiki?curid=597799", "title": "Lotan", "text": "Lotan\n\nLotan ( לוֹטָן, v oficiálním přepisu do angličtiny Lotan) je vesnice typu kibuc v Izraeli, v Jižním distriktu, v Oblastní radě Chevel Ejlot.\n\nLeží v nadmořské výšce 121 metrů v údolí vádí al-Araba, cca 110 kilometrů od jižního břehu Mrtvého moře. Západně od obce se prudce zvedá aridní oblast pouště Negev.\n\nObec se nachází 170 kilometrů od břehu Středozemního moře, cca 233 kilometrů jihovýchodně od centra Tel Avivu, cca 198 kilometrů jižně od historického jádra Jeruzalému a 50 kilometrů severoseverovýchodně od města Ejlat. Lotan obývají Židé, přičemž osídlení v tomto regionu je etnicky převážně židovské. Obec je jen 1 kilometr vzdálena od mezinárodní hranice mezi Izraelem a Jordánskem.\n\nLotan je na dopravní síť napojen pomocí dálnice číslo 90, ze které tu k západu odbočuje dálnice číslo 40 (stará spojovací silnice z Ejlatu do Beerševy přes Micpe Ramon).\n\nLotan byl založen v roce 1983. Jeho zakladateli byla skupina Židů z Izraele a USA napojená na reformní judaismus, která již předtím založila nedaleký kibuc Jahel. Vesnice se zpočátku nazývala Jahel Bet ('יהל ב). Stoupenci reformního judaismu založili také vesnici Chaluc v severním Izraeli. Současné jméno kibucu je odvozeno od biblické postavy \"Lótana\" zmiňovaného v Knize Genesis 36,20\n\nMístní ekonomika je založena na zemědělství (palmové háje, produkce mléka) a turistickém ruchu (ubytování, ekoturistika). Vesnice se definuje jako ekologická, využívá ve vyšší míře recyklaci a přírodní materiály. Osada se nachází na významné migrační trase ptactva. Funguje tu zdravotní středisko, plavecký bazén, sportovní areály, synagoga a společná jídelna.\n\nObyvatelstvo kibucu je převážně sekulární. Podle údajů z roku 2014 tvořili naprostou většinu obyvatel v Lotan Židé – cca 100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 200 osob).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 172 lidí. Během roku 2014 populace stoupla o 11,7 %.\n\n\n"}
{"id": "597801", "url": "https://cs.wikipedia.org/wiki?curid=597801", "title": "Neve Charif", "text": "Neve Charif\n\nNeve Charif ( נְוֵה חָרִיף, doslova „\"Charifova oáza\"“, v oficiálním přepisu do angličtiny Newe Harif, přepisováno též Neve Harif) je vesnice typu kibuc v Izraeli, v Jižním distriktu, v Oblastní radě Chevel Ejlot.\n\nLeží v nadmořské výšce 439 metrů na východním okraji hornaté části aridní oblasti pouště Negev, nedaleko od okraje údolí vádí al-Araba, cca 107 kilometrů od jižního břehu Mrtvého moře.\n\nObec se nachází 160 kilometrů od břehu Středozemního moře, cca 225 kilometrů jihovýchodně od centra Tel Avivu, cca 193 kilometrů jižně od historického jádra Jeruzalému a 54 kilometrů severně od města Ejlat. Neve Charif obývají Židé, přičemž osídlení v tomto regionu je etnicky převážně židovské. Obec je 7 kilometrů vzdálena od mezinárodní hranice mezi Izraelem a Jordánskem.\n\nNeve Charif je na dopravní síť napojen pomocí dálnice číslo 40 (stará spojovací silnice z Ejlatu do Beerševy přes Micpe Ramon), která východně od obce ústí do dálnice číslo 90.\n\nNeve Charif byl založen v roce 1987. Původně se nazýval Avida (אבידע‎), současný název připomíná poslance Knesetu Mošeho Charifa, který byl aktivní v kibucovém hnutí a roku 1982 zemřel spolu se svou ženou a synem při dopravní nehodě. Zpočátku pobývali osadníci v provizorních podmínkách v lokalitě zvané Šitim cca 15 kilometrů severně odtud, pak se po roce přesunuli do nynější lokality.\n\nPůvodně měl být kibuc orientován na průmyslové aktivity, to ale nevyšlo a místní ekonomika je v současnosti zaměřena zejména na zemědělství (palmové háje, chov drůbeže). Kibuc prošel privatizací a zbavil se prvků kolektivismu ve svém hospodaření. V obci funguje plavecký bazén, sportovní areály a synagoga.\n\nObyvatelstvo kibucu je převážně sekulární. Podle údajů z roku 2014 tvořili naprostou většinu obyvatel v Neve Charif Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 114 lidí. Během roku 2014 populace klesla o 5,8 %.\n\n\n"}
{"id": "597807", "url": "https://cs.wikipedia.org/wiki?curid=597807", "title": "Slovanské hradiště Mikulčice", "text": "Slovanské hradiště Mikulčice\n\nSlovanské hradiště Mikulčice (též Mikulčice-Valy) je významné hradisko z doby velkomoravské nacházející se zhruba 3 km jihovýchodně od intravilánu obce Mikulčice v Jihomoravském kraji. S rozlohou kolem 10 ha představují nejrozsáhlejší slovanské archeologické naleziště v České republice. Lokalita je chráněna jako národní kulturní památka a byla nominována k zápisu na seznam světového kulturního dědictví UNESCO. Ministerstvo kultury nominaci v červnu 2009 stáhlo, o zápis znovu usilovalo v roce 2013, kdy v červnu roku 2014 došlo k opětovnému stažení nominace.\n\nMikulčické hradisko patřilo k významným mocenským a duchovním střediskům Velkomoravské říše. V areálu obehnaném opevněním (valy) byly nalezeny základy velmožského paláce, dvanácti kostelů, tři mosty a pohřebiště čítající přes 2 500 hrobů.\n\nValy u Mikulčic jsou jedním z nejvýznamnějších opevněných hradištních sídel se znaky městského uspořádání, spíše vojenského charakteru, s doklady osídlení předvelkomoravského a velkomoravského horizontu s množstvím kostelů (cca 12) a artefaktů svědčících o přítomnosti velkomoravské nobility.\n\nExistují domněnky, že se mohlo jednat o kmenové centrum s vyššími mocenskými aspiracemi, možná i sídlo prvních Mojmírovců. Zlom ve vývoji hradiska nasvědčuje k tomu, že se v další fázi stalo důležitým prvkem začleněným do systému obrany říše a jejího centra.\n\nLubomír Emil Havlík se domníval, že se jednalo o grad Morava, několik badatelů se však přiklání k názvu grad Slavnica či Slivnica.\n\nJiž v roce 1888 popsal lokalitu Valy moravský archeolog Karel Jaroslav Maška. Zaznamenal hlášení nadučitele Františka Kropáče o rozsáhlém opevnění se zřetelným příkopem asi 3,5 km východně od Mikulčic a o něco východněji nezalesněné místo, \"kde nic neroste\", obehnané příkopem, s nálezy střepů keramiky zdobené vlnicemi. Mezníkem zahajujícím terénní výzkumy byl rok 1954. Systematické výzkumy trvající nepřetržitě 38 sezón poskytly díky relativní neporušenosti do dnešní doby nejdostupnější materiál k hledání historie Velké Moravy a jsou spjaty se jmény akademika Josefa Poulíka a Zdeňka Klanici.\n\nAglomerace leží v údolní nivě řeky Moravy v krajině lužních lesů. Její jádro tvoří hlavní hrad se dvěma velkými přiléhajícími předhradími, z nichž jedno má zřetelný charakter stálého vojenského tábora a druhé se jeví spíš jako valem chráněné sídliště. Poněkud vyvýšená akropole velkomoravského hradu i s vojenským předhradím byla chráněna téměř stejnou hradbou skořepinové konstrukce s čelní kamennou plentou a vodními příkopy tvořenými soustavou ramen řeky Moravy.\n\nNa nejvyšším místě akropole byly situovány dvě stavby reprezentující knížecí prostředí – knížecí palác s litou maltovou podlahou a kamenným krbem a bazilika. Oba objekty na ploše tzv. hradu tvořily samostatný okrsek. V okolí paláce bylo zjištěno opevnění příkopem a bazilika se hřbitovem byla oddělena palisádovým plotem. Rozsáhlá trojlodní bazilika s atriem a nartexem – kněžištěm je plošně dosud největším odkrytou velkomoravskou církevní stavbou. V prostoru baziliky a v okolí bylo odkryto několik hrobek patřících významným představitelům vládnoucí vrstvy Velké Moravy, pravděpodobně i některým z Mojmírovců. V okolí kostela bylo odkryto pohřebiště čítající přibližně 550 hrobů, jejichž hustota a vzájemné překryvy svědčí o značné intenzitě pochovávání, tedy i o poměrně vysoké hustotě obyvatelstva. Pohřebiště vyniká množstvím bohatých hrobů s meči, zlatými a stříbrnými šperky a honosnými soupravami opaskových kování a stříbrných a litých bronzových nákončí, zlatými gombíky. Tyto i řada dalších nálezů představují mistrná díla místního uměleckého řemesla. Nákončí se stala jakýmsi neoficiálním symbolem lokality Valy u Mikulčic, ale k cenným nálezům patří zejména stříbrný závěsný křížek s postavou Krista a zlatý solidus byzantského císaře Michaela III. Určitým dokladem vzdělanosti jsou také nálezy železných pisátek – stilů.\nStopy kovoliteckých a šperkařských dílen na hradě jsou časově řazeny do období před polovinou 9. století ve vrcholném období mizí a převládá zpracování železa, dřeva, hrnčířství a textilnictví.\n\nK aglomeraci přináleží také četná zázemí (sídelní areály s pohřebišti valy):\n\nZ dalších zajímavých nálezů aglomerace je možno jmenovat zbytky mostu, dlabané čluny – monoxyly, vrše na chytání ryb, harpunu, železné háčky na chytání ryb, dřevěné vědro, vědro s ozdobným kováním, železná dřevem vykládaná vědra, tři různé typy válečných sekyr, dřevěné lžíce a naběračky, provaz, železná udidla, ovčácké nůžky, železnou kosu, srp, krojidlo, železné ocílky, železné hřivny, olověnou hřivnu, hroty šípů, železné klíče a kování zámku, kostěné brusle, šídla, proplétačky, jehelníčky z parohoviny, přesleny z pálené hlíny, kostěnou píšťalku. Obzvláštní pozornost vzbudil malý stříbrný pozlacený relikviář ve tvaru miniaturní bohoslužebné knihy. Zajímavostí jsou vydatné stopy konzumace potravin všeho druhu, zejména na štěpnickém předhradí opevněném stejně kvalitní hradbou, jako hrad, avšak beze stop řemesel a další tvůrčí práce, tedy spíše kasárenského charakteru.\nHroby se mnohdy překrývají, někdy i základy staveb. Nálezy pocházejí z doby převážně 7. až 12. století.\n\nHodna pozornosti je i zásadní rekonstrukce starší kamenné hradby bez známek pouhé běžné údržby nebo nějaké náhlé katastrofy (požáru, dobytí apod.) na mikulčických Valech někdy v polovině 9. století. Přebudovaná hradba měla lícní kamennou zeď výrazně méně mohutnou. Vypadá to, jakoby zde došlo k úpadku politického významu původního hradiště a teprve po novém uspořádání veřejných poměrů se noví představitelé moci postarali o obnovu zchátralého, ale ne už v původním významu a s dřívějšími mocenskými aspiracemi. Úvaha prof. Poulíka o ústředí státu tak ale mohla docela dobře platit pro první polovinu 9. století.\n\nJosef Poulík svého času uvažoval o mikulčické aglomeraci jako o ústředí celé Velkomoravské říše s argumentací zatím nejsilnějšího nalezeného opevnění na velkomoravských hradištích. To však platilo pouze do okamžiku, než bylo prozkoumáno opevnění v uherskohradišťské lokalitě Rybárny.\n\n"}
{"id": "597808", "url": "https://cs.wikipedia.org/wiki?curid=597808", "title": "Ne'ot Smadar", "text": "Ne'ot Smadar\n\nNe'ot Smadar ( נְאוֹת סְמָדַר, v oficiálním přepisu do angličtiny Ne'ot Smadar) je vesnice typu kibuc v Izraeli, v Jižním distriktu, v Oblastní radě Chevel Ejlot.\n\nLeží v nadmořské výšce 405 metrů na východním okraji hornaté části aridní oblasti pouště Negev, nedaleko od okraje údolí vádí al-Araba, cca 107 kilometrů od jižního břehu Mrtvého moře.\n\nObec se nachází 160 kilometrů od břehu Středozemního moře, cca 225 kilometrů jihovýchodně od centra Tel Avivu, cca 192 kilometrů jižně od historického jádra Jeruzalému a 54 kilometrů severně od města Ejlat. Ne'ot Smadar obývají Židé, přičemž osídlení v tomto regionu je etnicky převážně židovské. Obec je 8 kilometrů vzdálena od mezinárodní hranice mezi Izraelem a Jordánskem.\n\nNe'ot Smadar je na dopravní síť napojen pomocí dálnice číslo 40 (stará spojovací silnice z Ejlatu do Beerševy přes Micpe Ramon), která východně od obce ústí do dálnice číslo 90.\n\nNe'ot Smadar byl založen v roce 1982. Původně vznikl jako kibuc Šizafon (שִׁזָּפוֹן), který se tu ale neudržel a roku 1989 byl na jeho místě zřízen nynější kibuc.\n\nMístní ekonomika je založena na zemědělství včetně organického zemědělství. Funguje tu plavecký bazén, umělecké centrum a sportovní areály.\n\nObyvatelstvo kibucu je převážně sekulární. Podle údajů z roku 2014 tvořili naprostou většinu obyvatel v Ne'ot Smadar Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 206 lidí. Během roku 2014 populace stoupla o 1,0 %.\n\n\n"}
{"id": "597813", "url": "https://cs.wikipedia.org/wiki?curid=597813", "title": "Funk metal", "text": "Funk metal\n\nFunk metal je podžánr funk rocku, který spojuje prvky heavy metalu a funku. Allmusic prohlásil, že, \"Funk metal se objevil v polovině 80. letech, kdy alternative rockové skupiny jako Red Hot Chili Peppers, Faith No More, Mordred a Fishbone začaly hrát jakýsi hybrid s větší oporou ve funku než v metalu.\" Faith No More jsou také popisováni jako funkmetalová skupina, která fušovala do rap metalu. Hudba skupiny Rage Against the Machine je směs funku a metalu, která nejen, že obsahuje rap, ale i prvky punk rocku.\n"}
{"id": "597814", "url": "https://cs.wikipedia.org/wiki?curid=597814", "title": "Návrat ztraceného ráje", "text": "Návrat ztraceného ráje\n\nNávrat ztraceného ráje je česko-americký film režiséra Vojtěcha Jasného natočený v roce 1999. Snímek je volným pokračováním filmu Všichni dobří rodáci.\n\nFilm byl natočen v obci Bystré v okresu Svitavy a v New Yorku.\n\n"}
{"id": "597821", "url": "https://cs.wikipedia.org/wiki?curid=597821", "title": "Farní sbor Českobratrské církve evangelické v Jimramově", "text": "Farní sbor Českobratrské církve evangelické v Jimramově\n\nFarní sbor Českobratrské církve evangelické v Jimramově je sborem Českobratrské církve evangelické v Jimramově. Sbor spadá pod poličský seniorát.\n\nFarářkou sboru je Elen Plzáková a kurátorkou sboru je Jana Kadeřávková.\n\n\n\n"}
{"id": "597822", "url": "https://cs.wikipedia.org/wiki?curid=597822", "title": "Farní sbor Českobratrské církve evangelické v Krouně", "text": "Farní sbor Českobratrské církve evangelické v Krouně\n\nFarní sbor Českobratrské církve evangelické v Krouně je sborem Českobratrské církve evangelické v Krouně. Sbor spadá pod poličský seniorát.\n\nFarářem je Jan Mikschik, kurátorem sboru je Jiří Pražan.\n\nKrounský evangelický sbor byl prvním reformovaným (kalvínským) sborem v Čechách, založeným po vyhlášení Tolerančního patentu císařem Josefem II. Stalo se tak již před koncem roku 1781. Roku 1784 si sbor vystavěl dřevěnou modlitebnu, která byla ve druhé polovině 19. století nahrazena současným zděným kostelem v novorománském slohu. Roku 2011 byl ke krounskému sboru připojen dosavadní sbor ve Svratouchu, jenž se změnil na kazatelskou stanici.\n\n\n\n"}
{"id": "597825", "url": "https://cs.wikipedia.org/wiki?curid=597825", "title": "Farní sbor Českobratrské církve evangelické v Krucemburku", "text": "Farní sbor Českobratrské církve evangelické v Krucemburku\n\nFarní sbor Českobratrské církve evangelické v Krucemburku je sborem Českobratrské církve evangelické v Krucemburku. Je jedním ze sborů, které tvoří poličský seniorát. Původem jde o toleranční sbor augsburského vyznání (založen 1782).\n\nFarářem sboru je Marek Vanča a kurátorem sboru je Jaroslav Lacina.\n\n\n\n"}
{"id": "597826", "url": "https://cs.wikipedia.org/wiki?curid=597826", "title": "Moses Laufer", "text": "Moses Laufer\n\nMoses Laufer (6. května 1928 Montreal – 21. července 2006) byl britský psychoanalytik, ústřední postava tzv. Skupiny současných freudiánů. Byl žákem Anny Freudové, ale svým \"návratem k sexualitě\", jež je v pofreudovské psychoanalýze spíše výjimečným jevem, přímo navázal i na původní Freudovo učení ze \"Tří pojednání o sexuální teorii\".\n\nSvůj výzkum věnoval především období puberty a mladým adolescentům. Roku 1976 nejprve definoval takzvanou centrální masturbační fantazii. Ta se podle něj ustaví v rámci oidipovského komplexu a je jakousi mapou sexuální identifikace jedince. Centrální masturbační fantazie je nadřazena ostatním masturbačním fantaziím a sehrává klíčovou roli zejména u psychicky nestabilních jedinců. Ti mají zjevně jinak konstruovánu centrální fantazii než psychicky zdraví jedinci. Centrální fantazie zdravých jsou si podobné, centrální masturbační fantazie psychopatologického jedince je buď zcela osobitá (idiosynkratická), nebo fixovaná na nějaký zážitek z dětství (idiopatická). Je-li centrální fantazie takto chorobná, dostanou se jedinci v dospívání nutně do krizového bodu, kdy pochopí, že jejich sexualita (a tím i celá osobnost) nemá \"přirozené řešení\" v sociálních interakcích, mají pocit ustrnutí a nemožnosti pohnout se z místa, načež je zaplaví pocit kapitulace. Pro tyto jedince pak má masturbace jinou funkci než pro zdravé adolescenty, je vždy znovu zpřítomněním kapitulace, je spojena s pocitem podlehnutí a ponížení. Podle Laufera takoví adolescenti symbolicky \"odevzdají své tělo matce\", což značí odevzdání těla pregenitalitě, tedy na jedné straně perverzi, na druhé psychopatologii.\n\nRoku 1984 se svou ženou Eglé publikoval knihu \"Adolescence and Developmental Breakdown\", kde ještě více rozpracoval téma těla v dospívání a lidském životě vůbec. Zde si všiml, že u psychicky nemocných jedinců lze indikovat zcela specifický vztah ke svému tělu. Prožívají ho jako \"zdroj a symbol své abnormality\". Podle Laufera a Lauferové není přijetí obrazu dospělého těla v pubertě a na počátku dospělosti tak samozřejmé, jak se všeobecně soudí. Většina dospívajících na dětském, nezralém, neochlupeném těle lpí, ale povětšinou dospějí ke kompromisu - přijmou obraz zralého těla a smísí ho s jistými aspekty infantilního tělesného ideálu. Psychicky nestabilní jedinci však obraz dospělého těla nikdy nepřijmou (\"do subjektu\"). Nástup fyzického dospívání u nich vede k rozbití vazby mysli a těla, a tím pádem k postupné atrofii subjektivity, či fragmentaci subjektivity (tedy de facto k psychotickým přívalům, jejichž ničivost odvisí od toho, jak kvalitně je zbudováno Ego, jehož výstavba nesouvisí jen se sexualitou, ale i s agresí a vztahem s objekty). S korozí subjektivity jsou spojeny i útoky na odmítané dospělé tělo a nenávist k němu - Lauferovi zde vidí klíč k fenoménům jako je sebepoškozování adolescentů, anorexie, sebevražedné pokusy apod.\n\n"}
{"id": "597827", "url": "https://cs.wikipedia.org/wiki?curid=597827", "title": "Seznam chráněných území v okrese Brno-město", "text": "Seznam chráněných území v okrese Brno-město\n\nToto je seznam chráněných území v okrese Brno-město aktuální k roku 2012, ve kterém jsou uvedena chráněná území v oblasti okresu Brno-město.\n\n"}
{"id": "597831", "url": "https://cs.wikipedia.org/wiki?curid=597831", "title": "Farní sbor Českobratrské církve evangelické v Proseči u Skutče", "text": "Farní sbor Českobratrské církve evangelické v Proseči u Skutče\n\nFarní sbor Českobratrské církve evangelické v Proseči u Skutče je sborem Českobratrské církve evangelické v Proseči u Skutče. Sbor spadá pod poličský seniorát.\n\nFarářem sboru je Lukáš Klíma a kurátorkou sboru je Věra Tefrová.\n\nPoblíž kostela stojí roubená stavba bývalé evangelické školy (postavena v roce 1816), kterou sbor v roce 2013 daroval městu. Město ji nyní rekonstruuje.\n\n\n"}
{"id": "597837", "url": "https://cs.wikipedia.org/wiki?curid=597837", "title": "Farní sbor Českobratrské církve evangelické v Rané u Hlinska", "text": "Farní sbor Českobratrské církve evangelické v Rané u Hlinska\n\nFarní sbor Českobratrské církve evangelické v Rané u Hlinska je sborem Českobratrské církve evangelické v Rané u Hlinska. Sbor spadá pod poličský seniorát.\n\nSbor je nyní neobsazen, kurátorkou sboru je Jana Černá.\n\n\n"}
{"id": "597840", "url": "https://cs.wikipedia.org/wiki?curid=597840", "title": "Wilfred Bion", "text": "Wilfred Bion\n\nWilfred Bion (8. září 1897 − 8. listopadu 1979) byl britský psychoanalytik kleiniánské orientace. Kleinánský směr natolik obohatil, že se někdy hovoří o klein-bionovském modelu.\n\nVyrůstal v Indii, která byla tehdy britskou kolonií. Zúčastnil se bojů 2. světové války, a to v britské tankové brigádě působící v severní Africe. Po válce působil v Londýně, byl analyzován Melanií Kleinovou a stal se jím nejvýznamnějším žákem. Roku 1968 přesídlil do Spojených států, do Anglie se vrátil až těsně před smrtí. Jeho dílo bývá označováno za nejméně srozumitelné (spolu s dílem Lacanovým) v psychoanalýze. Přesto se stalo vlivné, zejména jeho koncept kontejnování je široce citován a užíván v terapeutické praxi.\n\nPracoval především se schizofreniky. Povšiml si jejich sebedestruktivity, měl dojem, že obracejí svou agresi na sebe, že ničí vlastní psychické kapacity, což je sociálně paralyzuje a přivádí ke stavům připomínajícím mentální retardaci. Popsal tyto útoky schizofreniků na sebe sama kleiniánskými termíny (nenávist vůči zlému prsu, závist dobrého prsu) a dodal, že psychotik útočí svou agresí na objekt, ale schizofrenikův stav je horší právě proto, že neúnosný vztah s objektem řeší útokem na ty kapacity vlastní mysli, které jsou vztahovosti schopné. (Pojmem objekt se v pofreudovské psychoanalýze myslí především rodič v raných fázích vývoje a lidé, kteří v dospělosti pacientů tyto první objekty znovuzpřítomňují). Bion hovoří o \"útoku na spojení\" - pokud schizofrenik ničí kapacity mysli, které zajišťují vazbu se světem, zničí svou schopnost vnímat a produkovat jakoukoli vazebnost (mezi myšlenkami, slovy atd.), odtud jeho bizarní, nespojité projevy.\n\nBion rovněž rozvinul Kleinové koncept projektivní identifikace. Matka je podle Biona pro kojence jakýsi \"kontejner\", do něhož odkládá své neúnosné emoce (\"kontejnování\"). Matka je pak zorganizuje, \"očistí\", a dítě je introjikuje zpět takto očištěné. Pokud matka toto očišťování nezvládá, dítě zůstane v projektivní identifikaci uvězněno, psychotik takto podle Biona kontejnuje své emoce do druhých lidí.\n\nMatka už u Biona není jen abstraktní konstrukt, jen bezbranná surovina pro kojencovy fantazie a přesuny obrazů z mysli a do mysli. U Biona matka ožívá a stává se spolutvůrcem těchto fantazií. Projektivní identifikaci již nejen umožňuje, ale i konstruuje (...) Pro Biona musí být matka především přítomná, aby se mohla stát kontejnerem, popelnicí, do níž dítě může odhodit to temné ze sebe. To je ještě kleiniánské. Ale pozor, u Biona je funkční matka současně také čističkou těchto odpadních vod - a to už je bionovské. Fantazie se podle Biona od matky musí nejen odrazit, ony se \"v ní\" musí také poupravit, přeměnit, očistit, vrátit se k dítěti ve zkvalitněné podobě. Tohoto matka dosahuje svou dobrotou a zajišťuje takto rovnováhu dítěte. Dítě na ní promítá chaos, ale ona svým chováním zajistí, že když si dítě tento chaos z úzkosti bere zpět, je tento do značné míry dechaotizován, temná dezorganizace se proměňuje ve snesitelnější organizaci temnoty, neboli bionovsky řečeno: odeslán je chaos, ale navrací se význam. Odmrštěna je osobní pohlcující emoce, ale vstřebána zpět je již jako méně osobní reprezentace.\n\nV pozdních pracích se přiblížil vnímání kontejnování jako specifický druh telepatie, za což byl kritizován uvnitř psychoanalýzy. Jeho myšlenky však rozvinula řada autorů, například Heinrich Racker, Thomas Ogden, Betty Josephová a další.\n\n"}
{"id": "597842", "url": "https://cs.wikipedia.org/wiki?curid=597842", "title": "Farní sbor Českobratrské církve evangelické v Telecím", "text": "Farní sbor Českobratrské církve evangelické v Telecím\n\nFarní sbor Českobratrské církve evangelické v Telecím je sborem Českobratrské církve evangelické v Telecím. Sbor spadá pod poličský seniorát.\n\nFarářem sboru je Lukáš Pešout a kurátorem sboru je Josef Brokl.\n\n\n\n"}
{"id": "597843", "url": "https://cs.wikipedia.org/wiki?curid=597843", "title": "André Green", "text": "André Green\n\nAndré Green (12. března 1927 Káhira − 22. ledna 2012 Paříž) byl francouzský psychoanalytik a spisovatel lacanovské orientace. Jako jeden z mála představitelů francouzské psychoanalýzy dosáhl ohlasu i v anglosaském světě.\n\nRozvinul myšlenku tzv. zpětného dozvuku. Souhlasí s Foucaultem, že významy jsou v jazyce zcela konvenční, závislé na diskurzu. Nicméně z lacanovské pozice dodává: i když diskurz zanikne, v pojmu, který nesl cosi reálného z lidských pocitů, zůstane jakási ozvěna, pojem má \"zpětný dozvuk\". To je myšlenka důležitá pro komunikaci psychoanalytiků se schizofrenickými pacienty. Schizofrenici se totiž vyznačují často \"soukromým jazykem\" (neofatií – v českém prostředí je zkoumal Jaroslav Stuchlík), odvrhnutím dominantního diskurzu. Green však říká, že i schizofrenik, který zdánlivě opustil většinou sdílený diskurz, pocítí v pojmech, které vystihují jeho psychický stav, jakousi ozvěnu významu. Mají na něj tyto pojmy určitý vliv, někdy i terapeutický. \n\nDalším typickým lacanovským konstruktem, který rozvíjel, je tzv. \"après-coup\", což lze přeložit jako \"odloženost\", nebo \"odložená akce\". Vlastně jde o překlad pojmu, který Freud používal v popisu svých úplně prvních pacientů, ve \"Studiích o hysterii\" (\"\"Nachträglichkeit\"\"). Podle něj pojem après-coup především vyjadřuje, že neurotik (neřkuli psychotik) je schopen vnitřně zcela destruovat čas. Jeho destrukce vůči určitým jevům (myšlenkám, fantaziím, obrazům) způsobuje, že tyto jevy jsou záhadně \"mumifikovány\", čas je nijak nedokáže změnit, neprocházejí žádným vývojem. Freud od pojmu Nachträglichkeit posléze ustoupil a domníval se, že popsaný jev souvisí s bezčasovým charakterem nevědomí, do něhož neurotik vytěsňuje. Lacanovci, kteří se pokoušejí Freudovo dílo sémiotizovat, však neradi nevědomí přiznávají charakter neorganizovanosti, neboť lpějí na Lacanově premise, že \"nevědomí je strukturováno jako jazyk\", a proto oprášili starší koncept \"odloženosti\".\n\nPojem erotický řetězec souvisí s Greenovým pokusem sémiotizovat Freudův základní pojem pud a rozložit ho na sérii označujících (\"signifiant\"). Podle něj je pud příliš nejasný pojem a je třeba ho rozložit na:\n\n\nPodle něj se nelacanovské školy upínají vždy jen na jednu rovinu významu pojmu pud (kleiniáni na nevědomé fantazie, freudiáni na dynamický pohyb pudu apod.)\n\nJiným jeho základním konceptem je \"negativní\". Povšiml si, že pacienti v hraničním spektru (tedy ti nacházející se mezi psychózou a neurózou) jsou při analýze sice schopni, na rozdíl od psychotiků, jisté verbalizace, ale ta je zachvácena negativitou – pacient blízko neuróze například říká \"nevím\" či \"nerozumím vám\", pacient bližší psychóze říká třeba \"neslyším vás\". Podle něj je \"systém reprezentací\" těchto pacientů zachvácen tzv. fobickou vyhýbavostí. Jako jiní lacanovci používá pojmu trauma (jehož se Freud zřekl). V jádru neurózy je dle Greena trauma, v jádru těžších patologií celá síť vzájemně provázaných traumat, nejen těch z raného dětství. Tato síť působí na pacientovu mysl devastující silou, atakuje ho jako celek. Pacient tedy z obranných důvodů rozbíjí spojení mezi jednotlivými traumaty, přetíná vazbu mezi jednotlivými body sítě. Pacient se pokouší jednotlivá traumata \"zapouzdřit\", izolovat od ostatních a vzít tak sílu celé k psychóze strhávající síti. Tím je ovšem jeho mysl zachvácena negativitou, je stržena k tomu rozbíjet jakoukoli vazbu – jak v sociálních vztazích, tak v systému reprezentace (tedy v jazyce). Green to nazývá \"\"centrální fobická pozice\"\".\n\nKoncept \"\"mrtvé matky\"\" je asi jeho nejznámějším příspěvkem. Popisuje vztah dítěte k matce, kterou považuje za neoživitelnou, nedostupnou (\"mrtvou\"). Velice typickou preoidipovskou situací je, že znavená matka, obzvláště v \"zátěžovém období\" dvou až tří let dítěte, od potomka odvrátí pozornost. Jednak si potřebuje vydechnout po dlouhém období absolutního zaujetí dítětem, jednak si ulevuje od krutého dráždění, jemuž je v tomto období vystavena, a z narcistického hlediska pak truchlí nad tím, že dítě, jež získalo v tomto období mobilitu a zjevnou samostatnost, ji \"opouští\", odtrhuje se, boří symbiózu, jež ženě slibovala mnohou narcistickou slast i scelení rány způsobené kastrací. Tato mateřská reakce je asi dosti zákonitá a nelze ji označit za jakousi rodičovskou patologii. Podle Greena dítě tento odvrat matčina zájmu vycítí, matka jakoby pro něj \"umřela\", a tak dítě intuitivně hledá záchranu v otci, v jakémsi předčasném oidipovství. Otec však povětšinou také v zásadě musí selhat, a tak se takřka univerzálním vzorcem stává dle Greena \"identifikace s mrtvou matkou\", což v praxi značí jakousi identifikaci s odtažitostí, s odstupem, s abstrahováním. (…) Dochází k \"hledání ztraceného významu\", k jakési předčasné, lehce falešné intelektualizaci, jež umožní emoční odstup: jedinec se bude od této chvíle více zabývat procesy a funkcemi než lidmi, bude spoléhat na myšlení a analýzu, či její nápodobu (čehož je \"mrtvá matka\" jakýmsi pravzorem) a omezí, či snad až umrtví vztahy.\n\n"}
{"id": "597844", "url": "https://cs.wikipedia.org/wiki?curid=597844", "title": "Mi Plan", "text": "Mi Plan\n\n'Mi Plan\" je první celošpanělské album kanadsko-portugalské zpěvačky a textařky Nelly Furtado a zároveň její čtvrté studiové album. Vyšlo 15. září roku 2009.\n\nV prosinci 2008 vyšel v \"El Diario La Prensa\" článek o tom, že Furtado plánuje natáčení anglických a španělských písní pro své nové chystané album, o kterém se předpokládalo, že vyjde někdy během května až srpna. Na začátku března pak unikla na internet nahrávka písně \"Gotta Know\", o které se tvrdilo, že jí má na svědomí právě Furtado. Jako odpověď na tuto událost uveřejnila Furtado 4. března 2009 na svém MySpace vyjádření, že píseň není její a že právě nahrává dvě nová alba - jedno ve Španělštině a druhé v Portugalštině. V červnu 2009 pak ohlásila název nového alba \"Mi Plan\" a název prvního singlu \"Manos al Aire\".\n\nFurtado mluvila o inspiraci, která stále za albem \"Mi Plan\" v interview s CNN: \"There were so many inspirations. The language was the biggest inspiration. I've sang so much in Spanish in the past, and also Portuguese. I get a lot of joy in singing in Latin languages. It expresses the Latin side of me. [...] My parents were born in Portugal and they raised us in Canada. We grew up speaking Portuguese and then I learned Spanish at the age of 14. I love being a multicultural artist, I love being a global artist. [The album] is almost like a literal reflection of that this time in the fact that it's all in Spanish and it's a completely original project written from scratch. [...] It feels like a rebirth of sorts. It's almost like a parallel world where I get to reinvent myself again as an artist, but in a very whole kind of way. It's been a lot of fun.\n\n(\"Bylo tady hodně podnětů. Největším byl asi jazyk. V minulosti jsem hodně zpívala španělsky a také portugalsky. Zpěv v latinskoamerických jazycích si vážně užívám. Vyjadřuje to tu latinskou stránku mého já. [...] Moji rodiče se narodili v Portugalsku a nás pak zatáhli do Kanady. Mluvili jsme Portugalsky, ale já se ve čtrnácti naučila Španělsky. Miluju, když můžu být multikulturní umělec, a miluju, když můžu být i světový umělec. Tohle album je skoro odrazem dnešní doby. Je celé ve Španělštině a napsané v rychlosti. [...] Je to takové znovuzrození. Je to skoro jako paralelní svět, kde znovu objevuji sama sebe jako umělce, ale v trochu celistvější verzi. Byla to vážně ohromná zábava.\") \n\nMluvila také o zpěvu v cizích jazycích: \"When I express myself in Spanish or in Portuguese I feel very free. There are a lot of things you can say in a Spanish song that you can't say in an English song, especially from a feminine perspective. As a female, the moment you sing too passionately in English you are kind of labeled as an angry singer. In Spanish that doesn't happen. You can be dramatic as you want and it's accepted. So it's liberating.\" (\"Když se vyjadřuji ve Španělštině nebo Portugalštině připadám si hrozně svobodná. Je spousta věcí, které můžete říct ve španělské písni, ale v anglické byste je neřekli, hlavně z ženského pohledu. Když jako žena zpíváte moc procítěně v angličtině lidé vás označení za naštvanou. Ve španělštině se vám to nestane. Můžete své písně dramatizovat jak chcete a lidé to budou akceptovat. Je to osvobozující.\")\"\n\nBěhem interviewu s The Associated Press, Furtado řekla že: \"This album \"Mi Plan\" is really a personal album. Basically the big theme is love. [...] My last three albums, I had songs that maybe explored certain aspects of love, but they’re not really direct love songs. On this album, the songs are a lot more simple.\" (\"Tohle album je pro mě hodně osobní. Hlavním tématem je v něm láska. [...] Moje předešlá tři alba sice mluvila o lásce, ale nešlo o opravdové love songy. Na tomhle albu jsou písně mnohem jednodušší.\") \n\nV latinské americe album podpořilo zpěvaččino turné \"Mi Plan Tour\".\n\nAlbum bylo velice dobře přijato kritiky, obdrželo 71/100 bodů mezi profesionálními hudebními kritiky, citováno z Metacritic.\n\n\"Billboard\" popsal album jako \"straightforward songs that appeal to melodic sensibilities rather than rhythmic contraptions, the set is a mix of vulnerability and earnestness\" (\"přímočaré písně obracející se raději k jemné melodičnosti než chytrému rytmu, kombinují v sobě zranitelnost a upřímnost\").\n\n\"The Boston Globe\" řekl \"Furtado bridges pop sensibilities with Latin music\" (\"Furtado spojila citlivý pop s latinskou hudbou\").\n\nAlbum bylo nominováno na cenu Latinské Grammy jako Nejlepší ženské pěvecké album roku 2010.\n\n\n"}
{"id": "597846", "url": "https://cs.wikipedia.org/wiki?curid=597846", "title": "Arnold Modell", "text": "Arnold Modell\n\nArnold Modell je americký psychoanalytik, kterého lze přiřadit k britské škole objektních vztahů. Je jedním z mála severoamerických teoretiků, který se k této téměř ryze ostrovní škole přihlásil, především pak k dílu Donalda Woodse Winnicotta.\n\nRozvinul především Winnicottův koncept přechodového objektu a přechodové zkušenosti. Winnicott tvrdil, že přechodovým objektem je pro dítě například plyšový medvídek, který mu částečně zpřítomňuje svět iluze dětské omnipotence a částečně už patří do řádu realismu (dítě ví, že je to hračka). Přechodový objekt usnadňuje dítěti přechod mezi dvěma fázemi vývoje. Modell tvrdil, že pro pacienty s hraniční poruchou osobnosti jsou takovými přechodovými objekty i živí lidé. Částečně je nepovažují za objekty s nezávislou existencí a domnívají se, že mají nad nimi svými myšlenkami a přáními určitou moc, a částečně k nim přistupují jako k věcem (což je patrně obranné opatření). Modell to nazval \"přechodová vztahovost\". Také vypozoroval, že hraniční pacienti mají zvláštní vztah i k věcem neživým, i ty se stávají jejich utěšujícími přechodovými objekty. Sebe sama hraniční jedinec dle Modella vnímá jako všemocného a bezmocného zároveň, pocitově ve vztazích kmitá mezi totální závislostí a děsem z blízkosti druhého.\n\nModell kombinoval Winnicottův přístup s některými egopsychologickými koncepcemi. Prohlásil například, že existují dvě kategorie pudů - pudy Id a objektně-relační pudy, které patří Egu, jsou naformovány vývojem a jejich ukojení je možné \"vhodnou odezvou objektu\". Obě kategorie pudů jsou přitom v interakci, Ego dle Modella nemůže zvládnout vrozené pudy Id (libido a agresi), pokud nepřichází ukojení na straně objektně-relačních pudů, od něhož se odvíjí síla a sebedůvěra Ega a Self. Když Self není objektně-relačně ukojeno, je slabé a pudy Id ho zaplaví a vyděsí.\n\n\n"}
{"id": "597847", "url": "https://cs.wikipedia.org/wiki?curid=597847", "title": "Herbert Alexander Rosenfeld", "text": "Herbert Alexander Rosenfeld\n\nHerbert Alexander Rosenfeld (2. července 1910 Norimberk − 29. listopadu 1986 Londýn) byl britský psychoanalytik kleinánské orientace.\n\nV roce 1935 emigroval do Velké Británie.\n\nRozlišoval dvě formy subjektivity, tzv. grandiózní Self a libidinosní Self. Libidinosní Self se snadno stává závislým, čehož se grandiózní Self děsí a proto agresivně napadá vztahy s objekty. Pokud však grandiózní Self v osobnosti převáží, vznikne dle Rosenfelda \"narcistická povahová struktura\", základna psychózy i hraniční poruchy osobnosti, neboť Self se cítí bez libidinosního ukojení prázdné, ještě zoufaleji začne dychtit po druhých, což vede grandiózní Self k ještě paničtějším obranným reakcím a větší agresi. Takoví jedinec pak druhé využívá a popírá, že je potřebuje, popírá tím svou zranitelnost ve vztahu a chorobnou touhu po vztahu. Pokud jedinec zůstane jen narcistickým, zafixují se jeho strategie na zdůrazňování své separace od druhých (jíž si není vůbec jistý, když se k druhým přiblíží). Pokud dojde ještě k patologičtějšímu vývoji, dojde ke stavům, kdy jedinec není schopen rozlišit mezi Self a objektem (sebou a druhým). Tehdy si jedinec \"přivlastňuje\" dobré vlastnosti objektu, to dobré na druhých považuje v důsledku nejasné hranice mezi sebou a druhými za své, a naopak to zlé ze sebe \"odkládá\" do druhých, své zlé vlastnosti přisuzuje objektu. To posiluje jeho grandiozitu a nenávist vůči druhým, ovšem i závislost na nich, neboť bez nich nemůže tuto \"sebe-pročišťovací\" hru hrát. Superego takových narcistů je podle něj slabé, primitivní, předoidipovské, a Self má sílu ho projikovat do světa. To však v něm budí paranoidní pocity, protože se začne bát, že druzí ho ztrestají. \n\nRoku 1971 rozlišil \"libidinosní narcismus\" a \"destruktivní narcismus\". Libidinosní narcista se především posiluje identifikací s dobrým objektem, destruktivní narcista idealizuje útočné grandiózní Self, které se stává destruktivní a izolacionistické.\n\n"}
{"id": "597851", "url": "https://cs.wikipedia.org/wiki?curid=597851", "title": "Gutenstein", "text": "Gutenstein\n\nGutenstein je městys v okrese Wiener Neustadt-Land v rakouské spolkové zemi Dolní Rakousy. K 1. lednu 2017 zde žilo 1 317 obyvatel.\n\nGutensteion je významným katolickým poutním místem. Pro vyvážené podnebí je Gutenstein také výletním místem.\n\nGutenstein leží v Industrieviertelu (Průmyslové čtvrti) v údolí řeky Piesting v Dolních Rakousích. Oblast patří k Severním vápencovým Alpám, do míst nazývané \"Gutensteinské Alpy\", jádrem zóny Piestingského údolí. Plocha území městyse činí 104,2 kilometrů čtverečních. 91 % plochy území je zalesněna.\n\n\nPřed naším letopočtem byla oblast součástí keltské království Noricum a patřila do prostředí keltského výšinného hradu Burgbergu, který byl hlavním místem pro celé severovýchodní Noricum.\n\nPozději za Římanů byl dnešní Gutenstein v provincii Panonie.\n\nRoku 1321 Fridrich Sličný (1289-1330) povýšil Gutenstein na městys.\n\n\n\n\n\nGutenstein v Horním Podunají v (Baden-Württembersku), Německo\n\nNezemědělských pracovišť bylo v roce 2001 85, zemědělských a lesnických pracovišť bylo v roce 1999 69. Počet výdělečně činných obyvatel v místě bydliště bylo v roce 2001 547. tj. 40,29 %.\n\nGutensteiner Straße \"B 21\" a také Gutensteinerbahn končí v obci a vytváří bezprostřední spojení s hlavním městem „Industrielu“ Vídeňským Novým Městem.\n\n\n\n\n"}
{"id": "597856", "url": "https://cs.wikipedia.org/wiki?curid=597856", "title": "Jugoslávská hokejová reprezentace", "text": "Jugoslávská hokejová reprezentace\n\nJugoslávská hokejová reprezentace byla od roku 1934 do roku 1991 národním hokejovým mužstvem Království Jugoslávie, Demokratické federativní Jugoslávie, Federativní lidové republiky Jugoslávie a Socialistické federativní republiky Jugoslávie. Její nástupkyní se roku 1992 stala hokejová reprezentace Srbska a Černé Hory, národní hokejové mužstvo Svazové republiky Jugoslávie.\n\nJugoslávští hokejisté se zúčastnili 30 MS (z toho v A-skupině 1939 bez vítězství, nejčastěji v B-skupině, v C-skupině 1961, 1979, 1982, 1985, 1987, 1989, 1990) a 5 ZOH (1964, 1968, 1972, 1976, 1984).\n\n\n"}
{"id": "597858", "url": "https://cs.wikipedia.org/wiki?curid=597858", "title": "Star Trek: Phase II", "text": "Star Trek: Phase II\n\nStar Trek: Phase II byl plánovaný americký sci-fi seriál ze světa Star Treku vytvořeného Genem Roddenberry. Měl být vysílán v roce 1978 na kanálu Paramount Television Service. Jeho námětem bylo pokračování dobrodružství posádky hvězdné lodi \"Enterprise\" v rámci její druhé pětileté mise pod velením kapitána Kirka.\n\nV 70. letech 20. století bylo učiněno několik neúspěšných pokusů o vytvoření startrekovského filmu, včetně Roddenberryho povídky \"The God Thing\" a námětu \"Planet of the Titans\", který se sice dostal do fáze scénáře, ale v roce 1977 byl tento nápad opuštěn. Místo toho bylo rozhodnuto o vytvoření nového seriálu pro novou televizní stanici vlastněnou studiem Paramount. Tento krok byl ohlášen 14. června 1977 se zahájením vysílání v květnu 1978.\n\nByly zahájeny předprodukční práce, vyrobeny kulisy, postaveno několik modelů lodí (včetně samotné \"Enterprise\" a několika dalších modelů z pilotního dílu), byla zahájena jednání s herci kvůli návratu většiny původní posádky z „klasického“ seriálu \"Star Trek\" (1966–1969) i snahy o přivedení dalších lidí podílejících se na tvorbě tohoto seriálu. Ačkoliv samotné natáčení nebylo zahájeno, byly vytvořeny některé zkušební záběry. Scenáristé pracovali na 13 příbězích, které měly tvořit polovinu jedné sezóny.\n\nPráce na seriálu byly ukončeny, když byl projekt připravované stanice Paramount Television Service zrušen. Nicméně díky úspěchu filmů \"\" a \"Blízká setkání třetího druhu\" od konkurenčních studií byla plánovaná pilotní epizoda s názvem „In Thy Image“ přepracována do podoby prvního filmu na motivy Star Treku – \"\".\n\nNěkolik minut zkušebních záběrů včetně pohledu do upravené strojovny, záběrů Davida Gautreauxe jako Xona a Persis Khambattaové jako Ilii a kostýmových zkoušek posádky byly vydány jako bonusový materiál na DVD s režisérským sestřihem snímku \"Star Trek: Film\".\n\nV seriálu si měli zopakovat svoje role z původní série Star Treku William Shatner jako kapitán James T. Kirk a DeForest Kelley jako doktor Leonard McCoy. Naopak měl chybět Leonard Nimoy coby Spock, který se k této postavě nechtěl vrátit kvůli marketingovým problémům a rovněž kvůli svým závazkům v divadelní hře \"Equus\". Prvotní verze scénáře nicméně se Spockem počítaly. Šéfinženýrem měl být opět Montgomery Scott, sestra Christine Chapelová se měla stát doktorkou a na palubě \"Enterprise\" se měla opět objevit i Janice Randová. Další členové původní posádky se měli vrátit s vyššími hodnostmi jako nadporučíci Nyota Uhura a Hikaru Sulu a poručík Pavel Čechov, který měl být šéfem bezpečnosti.\n\nV seriálu se měly vyskytnout i některé nové postavy, včetně těch následujících:\n\nMladý, 22letý vulkánský důstojník, který právě absolvoval Hvězdnou akademii, měl působit ve funkci vědeckého důstojníka jako náhrada za Spocka. Měl jej hrát David Gautreaux. Ačkoliv se Xon neobjevil ve snímku \"Star Trek: Film\", Gautreaux si zde zahrál cameo roli komandéra Branche, velitele monitorovací stanice Epsilon 9.\n\nPrvotní verze scénáře uváděly, že komandér Decker je synem komodora Matta Deckera z epizody původního seriálu „Stroj zkázy“. Měl být velitelem výsadků, kterým by tak nevelel sám kapitán Kirk. Tato role nebyla v seriálu obsazena, ve snímku \"Star Trek: Film\" komandéra Deckera, velitele \"Enterprise\" během přestavby, hrál Stephen Collins.\n\nPoručík Ilia měla pocházet z empatické rasy Delťanů. Stejně jako Willard Decker se i ona objevila v prvním startrekovském filmu, žádný z nich ale nepřežil až do jeho konce. Do role Ilie v seriálu byla obsazena Persis Khambattaová, která ji hrála ve zmíněném snímku.\n\nScenáristy bylo připraveno celkem 12 scénářů 50minutových epizod a jeden scénář pro pilotní díl.\n\n\nAčkoliv nebyl seriál nikdy natočen a tudíž nepatří do kánonu, některé zdroje (včetně \"Star Trek Chronology\") uvádí, že se \"Enterprise\" po událostech ve snímku \"Star Trek: Film\" vydala na druhou pětiletou misi pod velením kapitána Kirka.\n\nJako pocta nerealizovanému dílu byl fanoušky natáčený seriál \"Star Trek: New Voyages\" 16. února 2008 přejmenován na \"Star Trek: Phase II\". Premiéru měl v tomto seriálu poručík Xon, dílo je unikátní i díky hostování některých herců a tvůrců oficiálních seriálů a filmů Star Trek.\n\nV roce 1997 byla vydána v nakladatelství Pocket Books kniha \"Star Trek Phase II: The Lost Series\" od Judith a Garfielda Reeves-Stevensových, která detailně popisuje koncepci plánovaného, ale nakonec zrušeného seriálu. Obsahuje rovněž původní scénáře k epizodám „In Thy Image“ a „The Child“.\n\n"}
{"id": "597861", "url": "https://cs.wikipedia.org/wiki?curid=597861", "title": "West Midlands (hrabství)", "text": "West Midlands (hrabství)\n\nWest Midlands je anglické metropolitní hrabství v středozápadní Anglii. Žije zde zhruba dva a půl milionu obyvatel, největší městem je Birmingham, další velká města jsou Wolverhampton a Coventry. \n\nCelé hrabství má vysoký stupeň urbanizace a je do značné míry tvořeno právě městy. Birmingham s Wolverhamptonem, Black Country a Solihullem tvoří dohromady největší souměstí Spojeného království (pomineme-li Londýn) s celkovou populací 2,27 miliónu obyvatel. Jedinou větší částí, která si uchovává venkovský charakter, je severojižní 24 kilometrů široký zelený pás na jihovýchodě hrabství oddělující Coventry od Birminghamského souměstí.\n"}
{"id": "597866", "url": "https://cs.wikipedia.org/wiki?curid=597866", "title": "Suchdol nad Odrou (nádraží)", "text": "Suchdol nad Odrou (nádraží)\n\nSuchdol nad Odrou je železniční stanice při městysi Suchdol nad Odrou, ležící poblíž levého břehu řeky Odry. Nádraží bylo postaveno během výstavby úseku Lipník – Bohumín v rámci projektu tzv. Severní dráhy Ferdinandovy, kdy se měla spojit Vídeň se solnými ložisky v polské Haliči. Provoz nádraží byl zahájen v květnu 1847.\n\nSuchdol nad Odrou (dřívější názvy: německy: Zauchtel, Zauchtel-Neutitschein, Zauchtel-Nordbahn; česky: Suchdol státní dráha).\n\nV roce 1863 byl původní název Zauchtel změněn na Zauchtel-Neutitschein na žádost okresního zastupitelstva v Novém Jičíně. Změna na Zauchtel, respektive na Zauchtel-Nordbahn, byla provedena po dostavbě místní dráhy do Nového Jičína v roce 1880. V roce 1891 byl zahájen provoz na místní trati Suchdol–Budišov nad Budišovkou a Suchdol–Fulnek.\n\n\n\nPůvodní patrová klasicistní budova s valbovou střechou byla zdobená pětiosým rizalitem s trojici východů krytou stříškou, která byla nesena čtyřmi dórskými sloupy. Východy vedly z čekáren a vestibulu. Budova se nacházela na pravé straně kolejí. Plán vypracoval Ing. Karel Hummel. V sedmdesátých letech 19. století došlo k rozšíření výpravní budovy symetricky do obou stran. Byl zbořen vodojem, který byl vedle budovy a postaven nový vodojem za kolejemi naproti výpravny spolu s patrovou obytnou a kasárenskou budovou s valbovou střechou. Vedle výpravny bylo postaveno zděné skladiště s rampami a při obou zhlavích strážní domky. V roce 1880 byla postavena přízemní výpravní budova pro místní dráhu Suchdol–Nový Jičín v blízkosti výpravní budovy SDCF. V roce 1891 byla dána do provozu nová ostrovní výpravna postavena z režného cihelného zdiva. Původní výpravna byla upravena na obytný dům.\n\nNová výpravní budova byla koncipována jak pro SDCF (jedna podélná strana), tak pro místní dráhy (druhá podélná strana). Podchod pod kolejištěm spojoval lokální dráhu Suchdol–Nový Jičín s kratší štítovou stranu s trojicí vstupů do vestibulu, k této straně vede i příjezdová cesta. Výpravna tvoří dvě samostatné patrové budovy spojené pultovými přístřešky, které jsou usazeny na litinových sloupech. U příjezdové cesty v patrové budově s mansardovou střechou a kováním se nachází vestibul, který je prosvětlen střešním světlíkem, a po jeho stranách jsou umístěny pokladny a čekárny. Na druhou provozní patrovou budovu se sedlovou střechou štítovou stranou orientovanou ke kolejišti navazuje kolmo přízemní křídlo restaurace. Fasáda byla plasticky členěna a zdůrazněna použitím červených a žlutých cihel.\n\nV osmdesátých letech 20. století byla původní členitá okna nahrazena výklopnými, odstraněna dlažba, dřevěné dveře nahrazeny hlinkovými, fasáda opakovaně barevně natírána atd. V letech 2005–2006 byla provedena rekonstrukce budov podle projektu Ing. arch. Jaroslava Kotka a Ing. Pavla Krátkého. Výpravní budova byla 8. prosince 1998 prohlášena kulturní památkou České republiky.\n\nPůvodní vodárna byla situována v linii s výpravní budovou na pravé straně kolejí. Tato vodárna byla zrušena při přestavbě výpravny. Vodárna z roku 1891 byla zděná patrová budova s postranními nižšími křídly s vlastní studnou v objektu. Voda byla přečerpávána do nádrže v patře odkud samospádem odpadovým potrubím tekla k vodním jeřábům. Vodárna byla přestavěna v roce 1936 na patrový objekt. Za kolejemi místních drah byla v roce 1936 postavena nová vodárna se dvěma kruhovými nádržemi. Voda byla čerpána ze studny staré vodárny.\n\nPro uložení přepravovaného zboží a surovin bylo v sedmdesátých letech postaveno vedle první výpravní budovy zděné skladiště s rampami a kanceláří. Budova byla omítaná, krytá sedlovou střechou nesenou na dřevěných sloupech a dochovala se v původní dispozici. Budova je orientovaná jednou podélnou stranou s prolomenými vraty ke kolejišti a sloužila k vykládce a nakládce na vagony. druhá podélná strana byla směrována k přednádražní straně a sloužila k nakládce a vykládce zboží z povozů. Ke skladišti vedla od roku 1872 úzkorozchodná animální dráha z mlýna v Jeseníku nad Odrou o délce 4 km a rozchodu 710 mm. V roce 1900 byla elektrifikována. Další kolej o délce 0,415 km odbočovala do továrny na rybí konzervy firmy Warhanek.\n\nLokomotivní remíza byla postavena v roce 1891. Obdélná zděná budova byla postavena podle typového plánu (Normalplan No 134) z režného zdiva pro čtyři stroje. Měla okna s hrázděnými parapetními výplněmi (nahrazeny luxfery) v okapových stranách, které byly členěny lizénami, štítová strana měla štít se svisle kladeným dřevěným bedněním.\n\nv sedmdesátých letech 19. století byla postavena patrová obytná a kasárenská budova krytá valbovou střechou za kolejemi naproti původní první výpravní budovy. V roce 1891 byl pro drážní zaměstnance postaven patrový obytný dům z režného cihlového zdiva. Obytný dům byl postaven podle typového plánu (Normalplan No 356) a v obou podlažích byly dva dvoupokojové a dva jednopokojové byty s kuchyní a jedním společným příslušenstvím. Objekt je členěn lizénovými rámy z bílých cihel.\n\nV roce 2017 suchdolské nádraží nabízí opět kvalitní spojení s hlavním městem České republiky Prahou. Brzy ráno jsou vypravovány dva spoje Českých drah (mezistátní rychlík Bohemia a vlak Ex Ostravan) a dále během dne několik spojů soukromého železničního dopravce Leo Express, ve směru do Prahy i Ostravy a Bohumína. Poslední vlak do Prahy odjíždí ze suchdolského nádraží v 18:49 hod.\n\nBěhem dne jezdí každé dvě hodiny přímé rychlíky do Brna (přes uzlové nádraží v Přerově), a Ostravy, 4 spoje ve směru do Prahy a 5 spojů ve směru do Ostravy a Bohumína nabízí také soukromý dopravce LEO Express.\n\nMimo důležité dálkové dopravy nádraží nabízí mnoho spojů v intencích osobních vlaků ve směru na Přerov a druhém směru na Bohumín. V nižší míře jezdí osobní vlaky přímo i do Olomouce (přes Přerov). Kromě toho je Suchdol nad Odrou přestupním uzlem pro města Nový Jičín, Fulnek, Odry, Vítkov a Budišov nad Budišovkou, ve všech případech jezdí do těchto měst pouze osobní vlaky.\n\nProvoz stanice je řízen Centrálním dispečerským pracovištěm Přerov.\n\nStanice zajišťující odbavení cestujících v mezinárodní a vnitrostátní přepravě včetně rezervačních dokladů (místenky, lůžka a lehátka).\n\nV železniční stanici jsou cestujícím poskytovány tyto služby: Vnitrostátní pokladní přepážka (ČD), Mezinárodní pokladní přepážka (ČD), Platba platební kartou, Úschovna kol, Úschovna zavazadel, bezbariérové WC, Výdej In Karet (ČD)\n\n"}
{"id": "597871", "url": "https://cs.wikipedia.org/wiki?curid=597871", "title": "Střešní světlík", "text": "Střešní světlík\n\nStřešní světlíky slouží především jako prosvětlovací prvek průmyslových objektů. Ukotvují se nad úroveň střešního pláště světlíkovými obrubami o volitelné výšce. Standardní provedení střešních světlíků je bodové (vodorovný tvar) nebo pásové sedlové či obloukové. Vyrábějí se také atypické tvary – kopule, jehlany apod.\n\nJako \"světlík\" se označuje stavební šachta, která vertikálně protíná celý, převážně činžovní, dům. Světlíky lze nalézt převážně ve stavbách z první poloviny 20. století. Jejích hlavním účelem je odvětrání WC a koupelen, popř. spižíren. Ve sklepních prostorách většinou vyúsťují dvířky pro přístup (např. sebrání spadlých věcí, popř. revize), na střeše bývají zakryty střešním světlíkem, či bez zakrytí. Světlíky se nacházejí buď uvnitř jednoho domu či na rozhraní dvou sousedních domů. Z bytů jsou do světlíků většinou uzavíratelná okénka. Někdy, třeba v rámci rekonstrukce bytu, je okénko zazděno a do světlíku vyvedena jen větrací roura. Světlíky bývají též vedeny slaboproudé elektro rozvody, jako STV či internetové přípojky.\n\n\n"}
{"id": "597875", "url": "https://cs.wikipedia.org/wiki?curid=597875", "title": "Gjøvik", "text": "Gjøvik\n\nGjøvik je město v jihovýchodní části Norska, ležící v kraji Innlandet. Město je samosprávnou obcí (kommune), administrativně jsou k němu řazeny do společného okrsku ještě obce Biri, Snertingdal a Vardal.\n\nV roce 1861 byla obec Gjøvik administrativně odtržena od okrsku Vardal a povýšena na město. Tím začal jeho významnější rozvoj. V roce 1964 bylo k samosprávné obci Gjøvik přiřazeno několik menších obcí, které vytvořily společný okrsek.\n\nRozloha okrsku je 672 km², z toho 630 km² připadá na pevninu, zbytek na jezero Mjøsa. V okrsku žije přibližně 27 000 obyvatel, z toho asi 16 000 v samotném městě. Gjøvik je vedle Lillehammeru a Hamaru jedním ze tří významnějších sídel na břehu jezera Mjøsa.\n\n\n\n"}
{"id": "597876", "url": "https://cs.wikipedia.org/wiki?curid=597876", "title": "J&amp;T Banka", "text": "J&amp;T Banka\n\nJ & T BANKA, a.s. je bankovní instituce působící na českém finančním trhu od roku 1998. Banku vlastní skupina J&T Finance Group, jejímiž akcionáři jsou slovenští podnikatelé Ivan Jakabovič a Jozef Tkáč (oba po 50 %).\n\n\nJediným akcionářem je J&T Finance Group SE, se sídlem Pobřežní 297/14, 186 00 Praha 8. Základní kapitál zapsaný v obchodním rejstříku činí 10 638 127 000 korun.\n\nV současnosti do skupiny J&T patří kromě české J&T Banky její slovenská pobočka, ruská banka J&T Bank ZAO a banka J&T Bank and Trust se sídlem na Barbadosu.\n\n"}
{"id": "597880", "url": "https://cs.wikipedia.org/wiki?curid=597880", "title": "Hlávka", "text": "Hlávka\n\nHlávka je slovo s celou řadou významů:\n\n\n\n"}
{"id": "597881", "url": "https://cs.wikipedia.org/wiki?curid=597881", "title": "Latorița", "text": "Latorița\n\nMunții Latoriței je horský masiv v Jižních Karpatech v Rumunsku. Jedná se o velmi odlehlou horskou oblast, která je obtížně dostupná. Ze všech stran je dvoutisícový hřeben obklopen dalšími dvoutisícovými pohořími. Latoriței jsou spojené s Paringem jeho bočním hřebenem a systematicky patří do Paringu. Někteří autoři považují přesto Latoriței za samostatné pohoří.\n\nHřeben dosahuje 30 kilometrů délky ve směru východ - západ. K pohoří Paring navazuje v sedle Ștefanu, které leží na bočním hřebenu Paringu Carbunele. Přímo pod tímto sedlem pramení řeka Latorița. Nad ním hřeben kulminuje do nejvyšších poloh, je zde dvojvrchol hory Ștefanu, přičemž ten východněji položený Bora je i nejvyšší horou masivu. Hřeben se zde stáčí prudce na východ a klesá do několika nevýrazných sedel.\n\nNásleduje hora Puru, za ní jedno hlubší sedlo a pak hora Fratoșteanu. Je to s 2053 metry druhý nejvyšší vrchol pohoří a mnohými autory bývá považován za ten první. Na vrcholu se nachází několik vápencových výchozů a tvoří zde jeskyně, směrem k jihu je pak v údolí vytvořena soutěska řeky Latorița. Hřeben masivu Latoriței se na Fratoșteanu dělí na tři větve.\n\nNejjižnější se nazývá Repezi, je nejvyšší, ale zároveň nejkratší. Od Fratoșteanu klesá do hlubokého sedla Repezi, hned následuje hora Repezi (2013 m) a poté táhlé klesání ke skalnatému hřebeni Culmea Părăginosu. Přímo pod ním se nachází rozsáhlá rezervace soutěsky řeky Latorița. Od skal na hřebeni hřeben strměji klesá do vesnice Ciungetu na soutoku říčky Rudâreasa a Latorița.\n\nSeverněji od Repezi leží nejdelší hřeben Ștevia. Od Repezi je oddělen říčkou Rudâreasa, která místy tvoří hluboké kaňonovité údolí. Ze všech východních hřebenů je Ștevia nejnižší a nejvíce zalesněný. Od hory Fratoșteanu hřeben Ștevia strmě klesá do zalesněných partií do výšky cca 1500 metrů. Dvakrát ještě přesáhne 1600 metrů, ale pak již klesá do nižších partií k hoře Chica Lupului (1122 m). V této oblasti se nachází na hřebeni rozsáhlé pastviny přiléhající k vesnici Ciungetu a severnější Voineasa. Hřeben Ștevia pak končí na soutoku řek Lotru a Latorița.\n\nPosledním a nejsevernějším hřebenem je hřeben Minăileasa. Od Fratoșteanu hřeben strmě klesá severním směrem do hlubokého sedla Curmatura Vidruței. Tudy je vedená silnice DN 7A, která prochází údolím Lotru a poté stoupá na hřebeny Šureanu a Paringu. Tímto sedlem silnice obchází soutěsku na řece Lotru a přehradu Balindru. Hřeben od sedla stoupá na holý dvojvrchol Minăileasa (jižní vrchol má 1844 metrů, severní 1855 metrů), kde se hřeben prudce stáčí k východu a klesá do zalesněných partií a postupně až do vesnice Voineasa k soutoku řeky Lotru a potoku Minăileasa.\n\nMasiv Latoriței je z většiny světových stran oddělen vodními toky, pouze od západu navazuje na zmiňovaný Paring. Na severu je to řeka Lotru, na jihu Latorița. V masivu jsou pouze dva delší toky, které jsou významnější. Jde o říčky Minăileasa a Rudâreasa. V horách je ovšem velké množství dalších toků, které tvoří přítoky významnějších toků.\n\nV horách se nachází několik bezejmenných jezírek na hřebeni, ale žádné nedosahuje větších rozměrů. Pod spojovacím hřebenem s hlavním masivem Paring jsou dvě významná plesa, která stojí za zmínku, ale nepatří do masivu Latoriței. jde o jezero Violeta a Iezerul Latoriței, která leží pod sedlem Ștefanu v blízkosti řeky Latorița. Jsou zahrnuty do rezervace, která částečně zasahuje do masivu Latoriței.\n\nNa řekách v okolí je vybudováno několik přehrad. Největší je Vidra na řece Lotru, po proudu pod ní je Balindru. Na řece Latorița je to Galbenu a Petrimanu (pod sedlem Curmatura Oltetului).\n\nV masivu je několik soutěsek a kaňonovitých údolí. Největší a nejkrásnější je soutěska na dolním toku řeky Latorița sevřená mezi hřeben Tirnovu v pohoří Căpățînii a hřeben Culmea Părăginosu v Latoriței. tato soutěska je asi 8 kilometrů dlouhá a je chráněná přírodní rezervací. Dál proti proudu jsou tvořeny kaňonovité útvary pod horou Puru.\n\nMenší soutěska je vytvořena i na středním toku říčky Rudâreasa a na některých jejích přítocích v blízkosti kopce Pietrele Albe (1193 m). Na druhé straně tohoto kopce tvoří skalnaté srázy i potok Minăileasa.\n\nHluboce zaříznuté údolí je vytvořeno i na úplném severu masivu na řece Lotru, které se obtáčí kolem kopce Minăileasa. Je zde zformován asi 35 kilometrů dlouhý kaňon, který je však dosti otevřený a přerušovaný.\n\nV masivu je poměrně dost vodopádů, jen některé z nich jsou ale významné a atraktivní. Jedničkou je bezesporu krásný a vysoký vodopád Moara Dracului na řece Latorița v přírodní rezervaci Iezerul Latoriței. Několik přítoků této řeky pak tvoří vodopády v jejích soutěskách. Na severu je vodopádů méně a nedosahují přílišných výšek. Většinou jde o toky, které ústí do řeky Lotru.\n\nMasiv je prakticky turisticky neznámý. Nachází se zde pouze dvě vesnice na východě a na západě v údolí Lotru se nachází turistická útulna Obîrșia Lotrului. Turistické značky jsou naprosto zastaralé a mnohdy existovaly pouze na papíře. V úvahu přichází hřebenový přechod s napojením na Paring, atraktivnější ale bude výstup údolím Latorița soutěskou a potom kolem vodopádu Moara Dracului.\n\nV horách jsou pouze dvě chráněné rezervace. První a menší je Iezerul Latoriței, která chrání dvě jezera a vodopád Moara Dracului. Druhou rozsáhlejší je Latorița, která chrání soutěsku této řeky, hřeben Culmea Părăginosu a masiv Tirnovu v Kapacinech.\n"}
{"id": "597885", "url": "https://cs.wikipedia.org/wiki?curid=597885", "title": "Botička", "text": "Botička\n\nBotička (v USA nazývaná „denverská bota“) je technické zařízení, jehož nasazení na kolo silničního vozidla zabraňuje jeho odjezdu. Funguje na principu blokace kola jako jednoduchý nebo dvojitý zakládací klín, připevňovaný mechanismem uzamykatelného svěráku. Používají ji jak policie jako prostředek k vynucení pokuty za nesprávné parkování (její použití usnadňuje prokazování a urychluje projednání přestupku) nebo při zákroku proti osobě, jíž má být zabráněno v odjezdu, tak provozovatelé vozidel, kteří tak zajišťují odstavené vozidlo proti krádeži. Česká právní úprava ji zahrnuje pod pojem technický prostředek k zabránění odjezdu vozidla (TPZOV), od 15. června 1991 je smí používat Policie České republiky jako donucovací prostředek a od 1. března 1993 je Policie ČR i obecní policie mohou používat též v případě nesprávně parkujících vozidel.\n\nPoužívání botiček jako represivního prostředku má pro řidiče či provozovatele vozidla mírnější následky než odtažení vozidla, avšak zatímco odtah odstraňuje následky přestupku a uvolňuje neoprávněně zabrané místo, znehybnění vozidla naopak prodlužuje dobu, po niž vozidlo blokuje parkovací místo nebo veřejné prostranství. Účinek tohoto opatření je tedy nanejvýš nepřímý, t. j. represivní a tím odstrašující. Zároveň může být používání botiček příznakem nedostatečné důvěry veřejné moci ve standardní formu projednání přestupku. Například Liberec v roce 2010 omezil používání botiček jen na notorické neplatiče pokut, ostatní řidiči budou dostávat jen za stěrač výzvu k zaplacení pokuty.\n\nAutomobilový imobilizér nasaditelný na kolo vynalezl v roce 1944 a nechal si patentovat v roce 1958 Frank Marugg, houslista Denverského symfonického orchestru, který měl mezi přáteli denverské politiky a policejní úředníky. Policejní útvar řešil narůstající problém, jak si vynutit dodržování pravidel pro parkování. Do té doby byla všechna nesprávně parkující auta odtahována, avšak město čelilo žalobám za poškození vozu při odtahu nebo následkem vandalizace na odstavné ploše. Policista Dan Stills přišel na to, že imobilizér by mohl předejít problémům souvisejícím s odtahováním, a obrátil se na Marugga s otázkou, jak vozidlo znehybnit, a Marugg vyvinul speciální zařízení. Název „denverská bota“ je inspirovaný tzv. oregonskou botou, speciální botou se závažím pro vězně. Denverská policie poprvé použila botičku na kolo 5. ledna 1955 a za první měsíc používání vybrala díky nim na pokutách 18 000 USD. První botičky byly ocelové, později Marugg začal využívat lehčí slitiny na bázi hliníku. Zařízení prodával též vlastníkům parkovišť, hotelů a zimních středisek, vyvinul též jumbo verzi pro zemědělské stroje a velká vozidla. Repliku první Maruggovy botičky vystavuje Smithsonian Institution ve Washingtonu.\n\nPoužití „botiček“ pro vlastní potřebu nebo v rámci občanskoprávních vztahů zákony výslovně neupravují. V úvahu připadá například použití leasingovou nebo úvěrovou společností v případě neplnění podmínek. Použití botičky majitelem soukromého pozemku nebo účelové komunikace vůči neoprávněně užívajícímu vozidlu by mohlo být obtížně obhajitelné.\n\nNa základě obecných oprávnění může botičku použít například exekutor na základě exekučního řádu nebo občanského soudního řádu v rámci zajištění sepsané movité věci.\n\nZákony podrobně a speciálně vymezují podmínky použití obecní policií nebo Policií České republiky. Tyto zákony zmiňují „technický prostředek k zabránění odjezdu vozidla“ (zkracováno na TPZOV), jímž se v dnešní praxi rozumí především botička.\n\nV zákoně o Sboru národní bezpečnosti v § 32 zařízení mezi mírnějšími prostředky nebylo zmíněno, federální ministerstvo vnitra však bylo zmocněno obecně závazným předpisem seznam rozšířit. Používání technických prostředků k zabránění odjezdu vozidla bylo okrajově zmíněno v seznamu donucovacích prostředků v seznamu donucovacích prostředků v § 38 odst. 1 písm. g) zákona ČNR č. 283/1991 Sb., o Policii České republiky, účinného od 15. července 1991. Nový § 22a upravující podmínky použití botičky v případě nesprávného parkování byl do zákona o Policii ČR vložen novelou přestupkového zákona č. 67/1993 Sb., s účinností od 1. března 1993. Nový zákon o Policii České republiky, 273/2008 Sb., obsahuje úpravu týkající se použití v případě nesprávného parkování v § 36, v jiné části zákona je upraveno použití jako donucovacího prostředku.\n\nPůvodní zákon č. 553/1991 Sb., o obecní policii, nezmiňoval TPZOV ani mezi donucovacími prostředky. Nově vložený § 17a a právní úprava botiček se poprvé do zákona dostaly novelou 67/1993 Sb., účinnou od 1. března 1993, a současně bylo umožněno i použití botiček jako donucovacího prostředku. Úplné sjednocení podmínek pro obecní policie s Policií ČR při použití v případě nesprávného parkování přinesla novela 274/2008 Sb. s účinností od 1. ledna 2010.\n\nStrážník nebo policista obvykle současně s umístěním botičky vylepí na okno vozidla leták se stručnou informací, proč bylo zařízení instalováno a kam se řidič či provozovatel může obrátit se žádostí o odstranění.\n\nObecní (městská) policie i Policie České republiky může botičku použít, pokud jsou nepřetržitě zajištěny podmínky pro bezodkladné sejmutí a pokud nalezne vozidlo neoprávněně stojící na některém z míst stanovených zákonem a řidič se v blízkosti vozidla nezdržuje. Toto oprávnění se vztahuje na\n\nPoužití zařízení je zakázáno,\n\nZařízení musí být odstraněno neprodleně po projednání přestupku v blokovém řízení, po zjištění totožnosti osoby, která vozidlo na místě ponechala, po provedení úkonů nezbytných ke zjištění totožnosti takové osoby nebo po uhrazení nákladů provozovatelem. Kromě toho, že řidiči je zpravidla udělena pokuta za přestupek, pokud je řidič v přestupkovém řízení prokázán, musí řidič (a není-li zjištěn, pak provozovatel vozidla) uhradit také tzv. náklady za přiložení a odstranění zařízení. V případě neoprávněného použití botičky musí být uhrazené náklady vráceny. Pokud nikdo nepožádá o odstranění zařízení do 30 dnů od jeho přiložení, smí vlastník komunikace vozidlo po dohodě s obecní policií na náklady provozovatele vozidla odstranit. Poplatek (náklady) za umístění a odstranění botičky obvykle činí několik set korun, v některých obcích je cena regulovaná nařízením obce.\n\nPodle § 18 odst. 1 písm. h) zákona č. 553/1991 Sb., o obecní policii, patří technické zařízení k zabránění odjezdu vozidla mezi donucovací prostředky, podle § 17a odst. 7 se však na jeho použití v případě nesprávně parkujícího vozidla nevztahují ustanovení o donucovacích prostředcích. Obdobně tyto dva účely použití rozlišuje i zákon o Policii ČR.\n\nNasazením zařízení policie nepřebírá vozidlo do úschovy, t. j. nepřebírá na sebe odpovědnost za zajištění vozidla proti krádeži či poškození.\n\nPodle § 18 odst. 3 zákona č. 553/1991 Sb. může strážník použít technický prostředek také k zabránění odjezdu vozidla v rámci zákroku proti osobě, jejíž osobní svoboda má být omezena, lze-li předpokládat, že se tato osoba pokusí vozidlo použít k útěku – na toto použití se plně vztahují ustanovení o donucovacích prostředcích a nevztahují se na ně ustanovení o použití „botiček“ za nesprávné parkování. Postup Policie ČR upravuje obdobně § 55 zákona č. 273/2008 Sb., kde je o prostředcích k zabránění odjezdu pojednáno společně s prostředky k násilnému zastavení vozidla, například zastavovacích pásů.\n\nNěkteré speciální případy použití uvádí § 118a zákona č. 361/2000 Sb., o silničním provozu. Tento paragraf byl do zákona vložen velkou novelou č. 411/2005 Sb., účinnou od 1. července 2006. Policista může přikázat odstavení vozidla a zajistit jeho zablokování nebo odtažení, pokud\nStrážník obecní policie v těchto případech musí přivolat policistu a řidič vozidla je povinen vyčkat jeho příjezdu.\nPolicie uvolní vozidlo, jakmile pominuly důvody zabránění v jízdě. Pokud důvod byl na straně řidiče, může v jízdě pokračovat jiný, způsobilý řidič. Prostředek k zabránění odjezdu nesmí být použit, pokud by vozidlo tvořilo překážku provozu.\n\nZásah strážníka nebo policisty spočívající v umístění „botičky“, resp. udělení pokynu k jejímu umístění nebo k odtahu vozidla, obvykle soudy nehodnotí jako rozhodnutí správního orgánu, proti němuž by se bylo možné odvolat, ale jako „zásah správního orgánu, který není rozhodnutím“. Opravné prostředky proti takovým zásahům správních orgánů vymezuje § 82 soudního řádu správního (150/2002 Sb.). Ochrany se lze domáhat žalobou u soudu, pokud zásah nebo jeho důsledky trvají nebo pokud hrozí opakování zásahu.\n\nPolicie obvykle postiženého řidiče informuje, že poškození nebo neoprávněné odstranění zařízení je trestným činem. Přesná právní kvalifikace však není jednotná, může jít o poškozování cizí věci či krádež, sporná může být kvalifikace jako maření výkonu úředního rozhodnutí podle § 337 trestního zákona 40/2009 Sb. (umístění botičky není správním rozhodnutím). V některých případech je hodnoceno vzhledem k hodnotě jen jako přestupek.\n\nV Egyptě bylo neoprávněné odstranění nebo poškození botičky zařazeno mezi vysoce nebezpečné přestupky s pokutou 200–1000 EGP a hrozbou vězení až na 6 měsíců novelou zákona č. 66/1973 s účinností od 1. srpna 2008.\n\n"}
{"id": "597886", "url": "https://cs.wikipedia.org/wiki?curid=597886", "title": "Odcizení", "text": "Odcizení\n\nSlovo odcizení může znamenat: \n\n"}
{"id": "597893", "url": "https://cs.wikipedia.org/wiki?curid=597893", "title": "Michael Willmann", "text": "Michael Willmann\n\nMichael Leopold Lukas Willmann (27. září 1630 Královec – 26. srpna 1706 Lubuš ve Slezsku) byl německý barokní malíř. Ve svém mládí navštívil Nizozemí, seznámil se tamějšími mistry a tuto znalost uplatňoval. Byl činný především ve Slezsku, kam přišel přes Prahu, kde také nějakou dobu pobýval. Plnil především zakázky na fresky a oltářní obrazy. Za svého života patřil k vůdčím osobnostem barokního malířství. Mezi jím nejvíce ovlivněné malíře patřili jeho nevlastní syn Jan Kryštof Liška a jeho vnuk Jiří Vilém Neunhertz.\n"}
{"id": "597894", "url": "https://cs.wikipedia.org/wiki?curid=597894", "title": "Adéla Janíková", "text": "Adéla Janíková\n\nMgA. Adéla Janíková (provdaná Veselá) Dis. (* 8. ledna 1981 Praha) je česká výtvarnice, věnující se ilustraci, kresbě karikatur, komiksů a volné tvorbě.\n\nAbsolvovala Gymnázium Na Zatlance a v roce 2007 zakončila studium na Akademii výtvarných umění v Praze (prof. Lindovský), absolvovala studijní stáže v Polsku a ve Švýcarsku a Vyšší odbornou školu grafickou v Praze. Svými ilustracemi doprovodila mnoho časopisů, knih, novin: mj. Hospodářské noviny, VTM, Fórum architektury a stavitelství, knihy Tajná Nebeplavba Martiny Bobkové či Pohádky čtyř větrů Ludvíka Aškenazyho, vytvořila také grafiku pro novoročenku 2007 tehdejšího ministra zahraničních věci, pana Karla Schwarzenberga.\n\n\n\n\n\n\n"}
{"id": "597901", "url": "https://cs.wikipedia.org/wiki?curid=597901", "title": "Jim Rakete", "text": "Jim Rakete\n\nJim Rakete (* 1. ledna 1951 Berlín; vlastním jménem Günther Rakete) je německý fotograf a fotožurnalista. Fotografuje portréty, reklamu a pro noviny. Je známý svými černobílými snímky prominentů.\n\nJe potomkem emigranta Hugenotů, jejichž původní jméno bylo \"Raquette\". Německý úředník jej však přejmenoval na \"Rakete\" a toto příjmení se dědilo po následující generace. Je bratrem právničky Ingeborg Rakete-Dombekové.\n\nVelmi brzy začal mít zájem o fotografii a hudbu. Ve svých čtyřech letech udělal první snímky fotoaparátem. Byl \"odjakživa fascinován jak s pomocí fotoaparátu může zastavit čas\". Později fotografoval hudební scény v Berlíně. Již v 17. letech fotografoval profesionálně pro noviny a agentury, mimo jiné portértoval hvězdy jako jsou Jimi Hendrix, Ray Charles, David Bowie nebo Mick Jagger.\n\nOd roku 1977 do roku 1987 vedl v Berlíně fotografickou agenturu \"Fabrik\". Během této doby fotografoval nejen obálky na CD pro řadu hudebníků Neue Deutsche Welle, ale také pracoval jako hudební producent a manager. Nejznámější z řady Raketových umělců a kapel jsou například Nina Hagen, Nena, Spliff, Interzone, Sternhagel, Dawn a Die Ärzte. Od roku 1987 se však plně věnuje fotografii a od té doby zpodobnil řadu významných německých a mezinárodních postav hudebního a filmového průmyslu, byli mezi nimi například Til Schweiger, Meret Becker, Moritz Bleibtreue, Wolfgang Michels, Jürgen Vogel, Berlínská filharmonie nebo Anne Murray. Zvláštní zájem projevoval o nové talenty. Po dlouhém pobytu v Hamburku v roce 2001 se přestěhoval zpět do Berlína a má své studio v Kreuzbergu.\n\nJim Rakete zaujímá odmítavý postoj k digitální fotografii a zůstává loajální tradiční klasické chemické technologii, protože se nechtěl odnaučit dovednostem v tmavé komoře. Pro něj nemá digitální fotografie nic společného s realitou, ale spíše více s konstruováním, je-li zpracovávána na počítači. Jim Rakete byl však prvním fotografem, který si koupil jako první profesionální digitální zrcadlovky typu Leica S2 od výrobce jako propagace.\n\nMnohé portréty byly nasnímány velkoformátovou kamerou, která vyžaduje intenzivní soustředění, a zároveň dobré kontroly situace v spontánního okamžiku ve chvíli stisku spouště. \n\nOd roku 1993 do 1998 pracoval v New Yorku, kde s fotografy jako Peter Lindbergh, Karsten Thormaehlen a Fabrizio Ferri pracovali na reklamní kampani pro různé luxusní značky. \n\n\n\n"}
{"id": "597905", "url": "https://cs.wikipedia.org/wiki?curid=597905", "title": "Robert II. Burgundský", "text": "Robert II. Burgundský\n\nRobert II. Burgundský ( \"Robert II de Bourgogne\", 1248 – 9. října 1305 či 21. března 1306 Vernon-sur-Sein) byl burgundský vévoda a titulární král soluňského království. Na dvoře francouzského krále zastával funkci nejvyššího komořího.\n\nNarodil se jako nejmladší syn vévody Huga IV. a jeho první choti Jolandy, dcery Roberta z Dreux. Oba starší bratři zemřeli bez mužského potomstva a proto Robert po otcově smrti roku 1272 přebral vévodství. Téhož roku se zřejmě zasnoubil s Anežkou, dcerou krále Ludvíka. Roku 1285 se účastnil osudné válečné výpravy svého švagra Filipa proti aragonskému království a v letech 1297, 1302 a 1304 tažení do Flander.\n\nZemřel roku 1305 a byl pohřben v cisterciáckém klášteře Citeaux. Vdova Anežka se za nezletilého syna Huga stala regentkou vévodství a významně ovlivňovala politiku svých synů i po dosažení jejich zletilosti.\n\n"}
{"id": "597906", "url": "https://cs.wikipedia.org/wiki?curid=597906", "title": "Heidenreichstein (hrad)", "text": "Heidenreichstein (hrad)\n\nBurg Heidenreichstein je vodní hrad ve městě Heidenreichsteinu 17 km severovýchodně od okresního města Gmünd v rakouské spolkové zemi Dolní Rakousy. \n\nHrad Heidenreichstein stojí na skále, která mírně přesahuje své okolí. Obklopuje ho vodní příkop, ze kterého se vypínají věže a strmé zdivo. Hrad je na jihu obranného rybníku, na východ od potoku Romau na západě i severu ohraničený příkopem.\n\nHrad je přístupný přes dva padací mosty s renesančními bránami. Zaoblený roh věže má špičatou kuželovitou střechu. Obrovské věže u vchodu jsou vystupujícími vrcholky chráněny. Vysoká hradní věž je nejstarším zařízením hradu a a mohla být postavena již kolem roku 1160, zatímco většina hospodářských budov teprve mezi 15. a 16. století.\n\nVeliký gotický krov střechy má tesané trámy spojované dřevěnými kolíky a střechu krytou šindelem. Zařízení pochází z různých etap výstavby a některé stoly a truhly jsou ještě z doby gotiky, také je zachována stará zbroj a zbraně.\n\nPodobně jako hrad Rappottenstein je hrad Heidenreichstein a hrady minnesängerů. Babenberkové nepodporovali purkrabího Heidenreichu z Garsu rytířskou poezii. Stavba hradu byla zahájena roku 1190.\n\nV první správné zatěžkávací zkoušce musel hrad v 15. století obstát, když přívrženci Jana Husa (1369–1415) a rebelující rolníci za husitských válek hrad obléhali. Ale hrad odolal. \n\nHrad je od roku 1961 v držení hrabat Kinských a je částečně přístupný veřejnosti. Dne 25. října 1957 vydala Rakouská pošta k tomuto datu známku Série známek Rakouské stavební památky v ceně 10 šilinků.\n\n"}
{"id": "597910", "url": "https://cs.wikipedia.org/wiki?curid=597910", "title": "Lineární grupa", "text": "Lineární grupa\n\nObecná lineární grupa je v matematice grupa formula_1 všech automorfizmů vektorového prostoru V. Lineární grupa je uzavřená podgrupa obecné lineární grupy.\n\nLineární grupa se dá reprezentovat jako maticová grupa (volbou souřadnic ve V). Příklady lineárních grup jsou klasické grupy speciálních lineárních matic formula_2, ortogonálních matic (formula_3 a symplektických matic formula_4.\n\nNad reálnými čísly jsou souvislé kompaktní lineární grupy pouze formula_5 a kompaktní formy výjimečných grup.\n"}
{"id": "597919", "url": "https://cs.wikipedia.org/wiki?curid=597919", "title": "Pevnost (Krkonoše)", "text": "Pevnost (Krkonoše)\n\nPevnost (německy \"Festungshübel\") je hora v Krkonoších na jižním výběžku Slezského hřbetu směrem od Dívčích kamenů, 3 km severně od Špindlerova Mlýna a 500 m jižně od Davidových Bud.\n\nVrcholová část je porostlá převážně smrkovým lesem, místy paseky a louky. Přímo na vrcholu se tyčí několik žulových skalisek, až 7 m vysokých, ze kterých jsou výborné kruhové výhledy:\n\nPřímo na vrchol nevede žádná značená cesta. Nejjednodušší přístup vede po žluté turistické značce ze Špindlerova Mlýna přes rozcestí Dívčí lávky a dále na Davidovy Boudy. Před nimi odbočuje doleva silnice ke Slunečné boudě, před kterou po 100 m odbočuje opět doleva široká lesní cesta, která po 350 m dojde přímo k vrcholovým skalám. Od Dívčích lávek až na vrchol je to asi 2,5 km.\n\nPevnost leží ve III. zóně KRNAP, tj. bez omezení přístupu. Díky tomu lze využít i lesní cesty a průseky na jihovýchodním svahu a výstup o asi 1 km zkrátit.\n\n"}
{"id": "597922", "url": "https://cs.wikipedia.org/wiki?curid=597922", "title": "Kvazisatelit", "text": "Kvazisatelit\n\nKvazisatelit (: \"Quasi-satellite\", též „Quasi-satelit“, „téměř-satelit“, či „téměř-družice“) je objekt s 1:1 dráhovou rezonancí, přičemž zůstává blízko planety po dobu několika oběhů kolem Slunce.\n\nKvazisatelitu trvá jedna cesta kolem Slunce stejně jako planetě, ale jeho dráha má rozdílnou excentricitu (obvykle větší), jak je ukázáno na obrázku vpravo. Při pohledu z planety se dráha objektu jeví jako podlouhlá retrográdní smyčka okolo planety.\nNa rozdíl od „plnohodnotných“ satelitů, dráhy kvazisatelitů leží mimo Hillovu sféru, a jsou nestabilní. Během času mají sklon vyvinout se do jiných typů resonantního pohybu, kde už nemusí zůstat v sousedství planety, ale mohou se s časem vrátit na původní či podobnou dráhu jako kvazisatelit atd.\nJiné typy dráhy se 1:1 rezonancí s planetou obsahují podkovové a pulčí dráhy kolem libračních center, ale objekty na těchto drahách nezůstávají blízko zeměpisné délky planety mnoho orbitů okolo Slunce. Objekty s podkovovou dráhou jsou známy pro občasnou změnu dráhy na relativně krátkou kvazisatelitní, a jsou s nimi občas zaměňovány. Příkladem takového objektu je 2002 AA.\n\nZemě má v současné době devět známých kvazisatelitů: \n\nTyto objekty si drží svoji kvazisatelitní dráhu po dobu desítek až stovek let.\n\nI Venuše má svůj kvazisatelit, 2002 VE. Tento asteroid kříží i dráhy Země a Merkuru; zdá se, že je souputníkem Venuše jen posledních 7000 let, a jeho osudem je opuštění své kvazisatelitní dráhy přibližně za 500 let.\n\nNa základě simulací se předpokládá, že Uran a Neptun mohou mít kvazisatelity po dobu existence Sluneční soustavy (cca 4,5 mld. let), kolem Jupiteru může mít objekt kvazisatelitní dráhu po dobu 10 milionů let, a kolem Saturnu pouhých 100 000 let. Není znám jediný kvazisatelit kolem jiné planety než je Země a Venuše. \nNa začátku roku 1989 se sovětská sonda Fobos 2 stala kvazisatelitem Phobosu, měsíce Marsu, s průměrnou poloosou dráhy 100 km od Phobosu. Vzhledem k výpočtům mohla sonda na této dráze vydržet měsíce, ale kvůli poruše kontrolního systému bylo se sondou ztraceno spojení.\n\n\n"}
{"id": "597932", "url": "https://cs.wikipedia.org/wiki?curid=597932", "title": "Dokonalý trik", "text": "Dokonalý trik\n\nDokonalý trik (v anglickém originále The Prestige) je americký filmový thriller z roku 2006 režiséra Christophera Nolana natočený podle knihy Christophera Priesta z roku 1995 \"Nežádoucí efekt\" (orig. \"The Prestige\"). Příběh sleduje Roberta Angiera a Alfreda Bordena, rivaly a jevištní kouzelníky, v Londýně na počátku 20. století. Posedlí vytvářením nejlepších iluzí upadnou do vzájemných snah se trumfnout, což má tragické důsledky.\n\nRole Roberta Angiera se chopil Hugh Jackman, jeho protivníka Alfreda Bordena ztvárnil Christian Bale. V roli Nikoly Tesly se ve snímku objevil David Bowie. Dalších rolí se ujali Michael Caine, Scarlett Johanssonová, Piper Perabo, Andy Serkis a Rebecca Hallová. Díky filmu se režisér Nolan znovu sešel s Balem a Cainem, se kterými spolupracoval již na snímku \"Batman začíná\".\n\nPriestův román v dopisech převedl Nolan do scénáře spolu se svým bratrem Jonathanem a využili nelineární formu vyprávění.\n\nRobert Angier a Alfred Borden jsou placení pomocníci kouzelníka Miltona. Pro toho pracuje jako inženýr a tvůrce kouzelnických triků rovněž John Cutter. Angierova manželka se během jednoho vystoupení utopí a Angier se domnívá, že to bylo kvůli tomu, že Borden ji svázal novým uzlem, na který nebyla zvyklá a jenž Borden předtím ukazoval Cutterovi. Na pohřbu Borden Angiera rozčílí, když řekne, že netuší, který z uzlů použil.\n\nOba muži začnou každý zvlášť pracovat jako kouzelníci. Borden, vystupující pod jménem Profesor, najme inženýra Bernarda Fallona. Angier vystupuje jako Velký Danton a pracuje spolu s Cutterem, jako asistentku si najme Olivii Wenscombeovou. Borden se seznámí se Sarah, vezmou se a mají dceru Jess. Sarah se necítí dobře kvůli Bordenově zřejmé těkavosti, tvrdí, že pozná, kdy ji miluje více než kouzla a kdy ne. Když jednou Borden předvádí číslo s chycením vystřelené kulky, přestrojený Angier je požádán, aby na Bordena vystřelil. Během čísla se Angier znovu dožaduje, aby mu Borden prozradil, který uzel použil. Borden a Fallon si rychle uvědomí, že Angier střelí Bordena nabitou zbraní. Na poslední chvíli Fallon zasáhne a kulka se trefí pouze do dvou Bordenových prstů. Přestrojený Borden později sabotuje Angierovo číslo s mizejícím ptákem, čímž poškodí Angierovu pověst.\n\nBorden začne brzy ohromovat davy svým číslem teleportujícího se muže, během kterého nechává hopsat na pódiu míček, vstoupí do skříně a okamžitě vyleze ze skříně na druhé straně pódia a míček chytne. Nové kouzlo ohromí i Angiera a Olivii. Posedlý Bordenovou porážkou si najme Angier dvojníka, ukradne Bordenův trik a trochu ho pozmění. Potlesk na pódiu si ale vychutnává dvojník, zatímco Angier ho může poslouchat pouze zpod pódia. To mu vadí a zároveň chce odhalit tajemství Bordenova triku, a tak Angier vyšle k Bordenovi Olivii, aby ukradla jeho tajemství. Ačkoli Olivia poskytne Angierovi Bordenův zašifrovaný deník, zamiluje se do Bordena a Angiera podvede – dovolí Bordenovi, aby pokazil Angierovo číslo tím, že odstraní matraci, na kterou má Angier dopadnout. Angier si tak trvale zmrzačí nohu. Na oplátku Angier a Cutter unesou Fallona a zaživa ho pohřbí. Jeho polohu Bordenovi odhalí, když jim prozradí heslo ke svému deníku. Borden řekne Angierovi slovo „TESLA“ s tím, že to není pouze šifrovací slovo k deníku, ale zároveň klíč k jeho iluzi teleportace.\n\nAngier odjede do Colorado Springs, aby se setkal s Nikolou Teslou a zjistil tajemství Bordenovy iluze. Tesla vytvoří přístroj pro teleportace, ale ten zpočátku nefunguje. Angier se potom z Bordenova deníku dozví, že byl poslán na zbytečnou cestu. Podvedený se vrátí do Teslovy laboratoře, kde zjistí, že přístroj vytváří duplikát věci, která je do něj umístěna, jenž se objeví někde jinde. Tesla potom musí Colorado Springs opustit, protože jeho rival Thomas Edison poslal své stoupence, aby zničili Teslovu laboratoř. Angierovi ale zanechá vylepšenou verzi přístroje, ale v dopisu ho nabádá, aby přístroj zničil.\n\nBordenův vztah k Olivii má špatný vliv na Sarah, která začne pít. Bordenovo kolísavé chování a střídavá náklonnost spolu se vztahem mezi Bordenem a Olivií dožene Sarah k tomu, že se oběsí v Bordenově dílně. Angier se vrátí do Londýna kvůli poslední stovce vystoupení s novým číslem – opravdu teleportovaným mužem. Trvá na tom, že Cutter u tohoto čísla zůstane před jevištěm a v zákulisí mu budou pomáhat jen slepci. V nové iluzi Angier zmizí ve velkém elektrickém oblouku a okamžitě se objeví 50 yardů od jeviště na balkóně. Borden je zmaten, ale objeví padací dveře. Po jednom vystoupení sleduje Angierovy pomocníky. Ti přes město stěhují velkou nádrž na vodu. Borden znovu navštíví Angierovo vystoupení, pronikne do zákulisí a objeví zamknutou nádrž na vodu, kde se topí Angier. Borden se ho pokouší zachránit, ale Angier se utopí. Cutter tam Bordena objeví. Ten je obviněn z vraždy a odsouzen k oběšení.\n\nVe vězení Borden čte Angierův deník. Ten mluví přímo k Bordenovi a říká, že doufá, že ve vězení za jeho vraždu shnije. Jeho dcera Jess má být schovankyní soudu, pokud Borden nepřijme tajemnou nabídku. Muž jménem lord Caldlow pošle svého advokáta za Bordenem do vězení. Caldlow, sběratel kouzelnického náčiní, chce všechny Bordenovy přístroje a tajemství, včetně pravdy o teleportujícím se muži. Na oplátku adoptuje Jess a vychová ji v bohatství a přepychu. Borden souhlasí, ale odmítá odhalit všechno, pokud svou dceru před popravou ještě neuvidí. Když lord Caldlow Bordena v den jeho popravy ve vězení navštíví, vyjde najevo, že se jedná o Angiera. Poražený Borden mu na papíru předá tajemství svého triku, ale Angier jej roztrhá, aniž by si ho přečetl. Lorda navštíví rovněž Cutter a zjistí, že se jedná o Angiera a že je Borden nevinný. Cutter odhalí celou cenu Angierovy posedlosti, když zjistí, že adoptoval Jess. Cutter je rozčílený, protože on byl jeden z těch, kdo obvinil Bordena. Ten byl oběšen.\n\nCutter doprovodí Angiera do budovy, kde jsou skladovány nádrže na vodu a pomůže mu uskladnit přístroj na teleportaci. Cutter odchází s odporem, ale mlčky souhlasí s tím, že přišel Borden a zastřelil Angiera. Borden prozradí, že on a „Fallon“ byli identická dvojčata, která žila jeden život a měnila se, jak potřebovala. Jedno dvojče bylo manželem Sarah a otcem Jess, druhé milovalo Olivii – to zemřelo na šibenici. V jejich iluzi bylo dvojníkem ve skutečnosti dvojče. Svým iluzím byli tak oddáni, že jeden bratr usekl druhému prsty, aby tak napodobil zranění prvního. Flashbacky odhalí rovněž Angierovu metodu – pokaždé, když během kouzla zmizel, přístroj vytvořil duplikát – první propadl padacími dveřmi do nádrže s vodou a utopil se, druhý byl teleportován na balkón. Všechny nádrže uchovávají jednoho Angiera. Před odchodem se Alfred Borden ohlédne za nádržemi, ve kterých jsou mrtvé duplikáty a pak opouští mrtvého Angiera. Oheň začíná ničit celou budovu. Později se Cutter shledává s Bordenem a jeho dcerou.\n\nNejdříve se na Christophera Priesta kvůli adaptaci jeho románu \"Nežádoucí efekt\" obrátili producenti režisérů Juliana Jarrolda a Sama Mendese. Na Priesta zapůsobily Nolanovy filmy \"Sledování\" a \"Memento\". Následně producentka Valerie Dean získala pozornost Christophera Nolana pro Priestovu knihu. V říjnu 2000 se Nolan vydal do Londýna, aby propagoval své \"Memento\". Tam si přečetl Priestovu knihu a během procházky v Highgate (lokaci, která byla později použita ve scéně, kde Angier vykupuje Bordenova inženýra) se o příběh podělil s bratrem.\n\nHudbu pro \"Dokonalý trik\" napsal anglický hudebník a skladatel David Julyan, s nímž Nolan spolupracoval již na filmech \"Memento\" a \"Insomnie\". Podobně jako ve filmu byl soundtrack rozdělen do tří částí – Nabídka (Pledge), Změna (Turn) a Prestiž (Prestige). Někteří kritikové byli hudbou filmu zklamaní. Uznávají, že seděla ke kontextu filmu, ale nebyla zároveň příjemná sama o sobě.\n\n\"Dokonalý trik\" vynesl jen během úvodního víkendu ve Spojených státech více než 14 milionů dolarů, což z něj udělalo nejúspěšnější film víkendu. Doma celkově film utržil 53 milionů a celosvětově více než 109 milionů dolarů. Snímek získal dvě nominace na Oscara a to v kategoriích Nejlepší výprava a dekorace a Nejlepší kamera.\n\nFilm získal převážně příznivé hodnocení kritiky. Server Rotten Tomatoes na základě 187 recenzí uvádí, že 75 % recenzí filmu bylo kladných. Na Metacritic získal \"Dokonalý trik\" na základě 36 recenzí skóre 66 ze 100. Uživatelé Rotten Tomatoes hodnotí snímek 90%, uživatelé Metacritic mu udělují skóre 8,6 z 10 a u uživatelů ČSFD film získal 88%, což z něj činí 75. nejúspěšnější film mezi uživateli ČSFD.\n\n"}
{"id": "597937", "url": "https://cs.wikipedia.org/wiki?curid=597937", "title": "The Prestige", "text": "The Prestige\n\nThe Prestige je původní název pro:\n\n\n"}
{"id": "597938", "url": "https://cs.wikipedia.org/wiki?curid=597938", "title": "97 (číslo)", "text": "97 (číslo)\n\nDevadesát sedm je přirozené číslo. Následuje po číslu devadesát šest a předchází číslu devadesát osm. Řadová číslovka je \"devadesátý sedmý\" nebo \"sedmadevadesátý\". Římskými číslicemi se zapisuje XCVII.\n\n\n"}
{"id": "597940", "url": "https://cs.wikipedia.org/wiki?curid=597940", "title": "Nicolai Jørgensen", "text": "Nicolai Jørgensen\n\nNicolai Jørgensen (* 15. ledna 1991, Ballerup, Dánsko) je dánský fotbalista hrající na postu útočníka v nizozemské nejvyšší lize za tým Feyenoord Rotterdam.\n\nS Leverkusenem měl podepsaný kontrakt do roku 2015 , ale v roce 2012 přestoupil do FC Kodaň. V sezóně 2012/13 získal s Kodaní ligový titul, klub získal 65 bodů a měl v konečné tabulce pětibodový náskok na druhý FC Nordsjælland.\n\nV létě 2016 přestoupil do nizozemského Feyenoordu, kde v první sezóně nastřílel za 32 zápasů 21 branek. Stal se tak nejlepším střelcem ligy a Feyenoord získal ligový titul jeden bod před Ajaxem. V další sezóně si připsal 10 branek ve 26 zápasech ligy, ve své třetí sezóně 2018/19 7 branek ve 24 ligových zápasech.\n\nJørgensen hrál za dánské reprezentační výběry od kategorie do 18 let. S reprezentací do 21 let se v roce 2011 zúčastnil Mistrovství Evropy hráčů do 21 let, které se konalo právě v Dánsku (to mělo jistou účast jako pořadatelská země). Dánům se postup do vyřazovací fáze nezdařil (i když o něj bojovali v závěrečném utkání základní skupiny), se třemi body skončili po prohrách se Švýcarskem (0:1) a Islandem (1:3) a výhře nad Běloruskem (2:1) na poslední čtvrté příčce základní skupiny A. Jørgensen zaznamenal vítězný gól v zápase s Běloruskem.\n\nV A-týmu Dánska zažil debut 11. listopadu 2011 pod trenérem Mortenem Olsenem v Kodani v přátelském utkání se Švédskem. Byla to vítězná premiéra, Dánsko porazilo soupeře 2:0, Jørgensen nastoupil na hřiště v 71. minutě (za stavu 1:0). Byl využit jako střídající hráč i v následujícím přátelském střetnutí 15. listopadu doma proti Finsku, Dánsko zvítězilo tentokrát 2:1.\n\nNastoupil i v kvalifikaci na MS 2014. Hrál např. v utkání s Českou republikou na Andrově stadionu v Olomouci 22. března 2013, kde Dánsko porazilo ČR 3:0. Hrál v základní sestavě i v dalším kvalifikačním utkání 26. března 2013 v Kodani proti hostujícímu Bulharsku, které skončilo remízou 1:1. Dánsko získalo z 5 zápasů jen 6 bodů a kleslo na čtvrté místo za Českou republiku.\n\nJørgensen odehrál celý první zápas skupiny proti Peru, ve kterém se sice neprosadil, Dánsko však zvítězilo poměrem 1:0. Ve druhém zápase s Austrálií (1:1) hrál od začátku, než byl v 67. minutě střídán. Ve třetím zápase proti Francii nehrál, Dánsko po remíze (0:0) postoupilo do osmifinále, kde vypadlo po penaltovém rozstřelu s Chorvatskem. Jørgensen vstoupil na hřiště jako střídající hráč v průběhu druhého poločasu a neproměnil rozhodující penaltu v rozstřelu.\nPo konci na Mistrovství světa se Jørgensen stal cílem výhružek po Internetu. Incidentem se poté začala zabývat dánská policie.\n\n"}
{"id": "597941", "url": "https://cs.wikipedia.org/wiki?curid=597941", "title": "UUU", "text": "UUU\n\nZkratka UUU nebo Uuu může znamenat: \n\n\n\n"}
{"id": "597947", "url": "https://cs.wikipedia.org/wiki?curid=597947", "title": "Jiří Pechar", "text": "Jiří Pechar\n\nJiří Pechar (* 7. května 1929 Příbram) je český estetik, filozof, literární teoretik a překladatel. Jeho učitelem byl Václav Černý.\n\nV 60. letech napsal knihu \"Prostor imaginace\", kde vyložil základní pojmy učení Sigmunda Freuda a aplikoval je na literární teorii. Kniha ovšem vyšla až roku 1976 v samizdatu (Edice Petlice) pod názvem \"Psychoanalýza a literatura\", oficiálně pak roku 1992. V samizdatu rovněž vydal překlad Freudových textů o kultuře, které nebyly zařazeny do Freudových Vybraných spisů, jež vyšly v 60. a 70. letech ve Státním zdravotnickém nakladatelství.\n\nI posléze se věnoval především literární teorii (\"Nad knihami a rukopisy\", \"Dvacáté století v zrcadle literatury\", \"Interpretace a analýza literárního díla\"), ale též próze (\"Upilované mříže\"), filozofickým esejům (\"Člověk a pravda\",\" Být sám sebou\", \"Problémy fenomenologie – Od Husserla k Derridovi\") i poezii (\"Slovo v samotě\"). Roku 2009 vyšla jeho kniha vzpomínek \"Život na hraně\".\n\n"}
{"id": "597962", "url": "https://cs.wikipedia.org/wiki?curid=597962", "title": "Air America (film)", "text": "Air America (film)\n\nAir America je americký válečný film, natočený podle skutečné události a knihy o letecké misi CIA v Laosu. V hlavních rolích se roku 1990 objevili Mel Gibson a Robert Downey mladší.\n\nV prologu letoun rozhazuje po Laosu prasata, pečivo, ale i drogy. Pak ale letoun sestřelí vesničan a potom se objeví scéna s Genem Ryackem (Mel Gibson).\n\nPříběh líčí práci Billyho Cavingtona u leteckého zpravodajství. Kvůli nekázni o ní přijde a přitom i o pilotní průkaz. Brzy mu ale nabídnou práci u Air America. Tam se setkává s překupníkem se zbraněmi Genem. Také poznává Lu Soonga známého velitele OSN ve Vietnamu. Když práci přijímá, neví o tom, že Soong pašuje v jeho letadle heroin. S Genem to zjistí při tom, když je začnou pronásledovat agenti CIA, které Soong upozornil po tom, kdy Billy zničil jeho opiovou laboratoř. Uniknou a Gene dostane úkol najít doktorku Nancy, která vede vesnici mezi makovými poli, které shodou okolností patří Soongovi a ten to tam chce vyklidit kvůli tomu, že Lemond už nevydržel se přetvařovat před inspektorem senátorem Daveportem. Billy Gena přemluví, aby vyhodil všechny své zbraně, což ho zruinuje. Pak však Billy Genovi ty zbraně dluží.\nV epilogu je uvedeno že Gene přestal obchodovat se zbraněmi a vrátil se ke své thajské rodině. O pár let později vyhrál v národní loterii. Také Billy se vrátil k spořádanému životu dokud nebyl odsouzen za zfalšování thajské národní loterie.\n\n"}
{"id": "597966", "url": "https://cs.wikipedia.org/wiki?curid=597966", "title": "Domagoj Vida", "text": "Domagoj Vida\n\nDomagoj Vida (29. dubna 1989 Osijek) je chorvatský fotbalový obránce. Vida je stříbrným medailistou z Mistrovství světa 2018.\n\nVida s fotbalem začínal u chorvatského celku NK Osijek, odkud v roce 2010 přestoupil do německého týmu Bayer Leverkusen.\nZa Leverkusen debutoval 16. září 2010 v zápase Evropské ligy na půdě norského týmu Rosenborg BK jako střídající hráč, když v 78. minutě nahradil Gonzala Castra na levém kraji obrany.\nV Leverkusenu si místo v základní sestavě nevybojoval, v domácí lize nastoupil jen do 1 zápasu na hřišti Wolfsburgu.\n\nNásledně působil dva roky v chorvatském Dinamu Záhřeb, odkud v roce 2013 přestoupil na Ukrajinu do Dynama Kyjev. V lednu 2018 přestoupil do týmu Besiktas Istanbul, kde podepsal kontrakt na 4,5 roku.\n\nVida byl členem chorvatského národního týmu do 21 let. Reprezentuje Chorvatsko na MS a na ME.\n\nDomagoj Vida byl vybrán do konečné nominace Chorvatů na mistrovství světa v Rusku. Ve skupině Chorvati vyhráli všechny tři zápasy, v prvním zápase proti Nigérii (2:0) a ve druhém zápase proti Argentině (3:0) odehrál Domagoj Vida celých 90 minut. Do třetího zápasu proti Islandu nezasáhl, Chorvati měli postup jistý, přesto zvítězili (2:1). Vida se vrátil do sestavy v zápase osmifinále proti Dánsku, které Chorvatsko zvládlo v prodloužení 2:1. Opět zahrál na pozici středního obránce vedle Dejana Lovrena. Na stejné pozici nastoupil i v čtvrtfinálovém utkání proti domácímu Rusku. Tento zápas vyhrál 3:2 na penalty. Vida vstřelil gól v prodloužení. Po zápase s Ruskem vzbudil kontroverze, když věnoval vítězství Ukrajině a Dynamu Kyjev, za což dostal napomenutí od FIFA. Později se v rozhovoru pro ruskou televizní stanici \"Russia 24\" za svá slova omluvil. Celých 120 minut odehrál i v semifinálovém utkání s Anglií (2:1 po prodloužení). Zahrál si i ve finále, ve kterém Chorvatsko prohrálo s Francií 2:4.\n\nNK Osijek\n"}
{"id": "597969", "url": "https://cs.wikipedia.org/wiki?curid=597969", "title": "Ostnák africký", "text": "Ostnák africký\n\nOstnák africký (\"Actophilornis africanus\") je středně velký bahňák z čeledi ostnákovitých. Dorůstá 30 cm, samice jsou přitom o něco větší než samci. Je zcela nezaměnitelný, převážně kaštanově hnědý s tmavými letkami, ocasem a pruhem na hlavě. Ta je společně s krkem jinak světlá, zobák s čelním štítkem je světle modrý a nápadně dlouhé končetiny s prsty, díky kterým je schopen chodit i po plovoucí vegetaci, šedé. Žije na mělkých jezerech na rozsáhlém území subsaharské Afriky, kde je stálý. Živí se hmyzem a jinými bezobratlými, které hledá na plovoucí vegetaci nebo na vodní hladině. Do plovoucího hnízda klade 4 hnědá, černě skvrnitá vejce, na jejichž inkubaci i na následné péči o mláďata se podílí samotný samec.\n\n"}
{"id": "597976", "url": "https://cs.wikipedia.org/wiki?curid=597976", "title": "Lysohlávka moravská", "text": "Lysohlávka moravská\n\nLysohlávka moravská je lysohlávka, která byla popsána na základě sběrů ze severní Moravy. Roste ze zbytků dřeva obvykle ve skupinách po jednotlivých plodnicích, vzácně i v malých trsech (bazální srůsty tří, pěti, sedmi plodnic). Roste od září do listopadu, vrchol růstu je v říjnu.\n\nHouba je význačná zploštěle polokulovitým kloboukem bez vystouplého hrbolu, který je nakonec až ploše rozložený, 2-4,5 cm široký, na středu plochý nebo jemně vmáčklý, s rovným nebo lehce vlnitým, rýhovaným okrajem, vybarvený v různých odstínech hnědé s šedými tóny. Třeň je štíhle válcovitý, žíhaný, často s vláknitou prstenitou zónou v horní polovině, a břichaté, hnědé nesbíhavé lupeny, s šedým nádechem a bělavým ostřím. Někdy vytváří plodnice, které jsou nápadné dlouhým třeněm a relativně malým kloboukem, jiné jsou však i s kratším třeněm a poměrně robustní. Modrání plodnic je obvykle bez olivově zelených tónů, na středu klobouku je někdy pravidelná modrá \"tečka\" nebo takto zbarvená rozmytá skvrna, což je nápadné i na exsikátech. Výtrusy jsou elipsoidní, (10-)11-13,5(-14,8)x(6-)6,2-7,0(-7,8)µm, bazidie jsou čtyřvýtrusé a s nápadně mohutnými sterigmaty. Cheilocystidy jsou hojné, lahvicovité, pleurocystidy rovněž lahvicovité.\n\nObsahuje psychoaktivní indolové deriváty psilocybin a psilocin. Obsah kolísá lokalitu od lokality v poměrně velkých rozmezích. Na jedné lokalitě byl obsah psilocinu 0,61-1,09% a psilocybinu 0,22-0,57% , u hub z druhé lokality byl stanoven psilocin 1,18-1,45% a psilocybin dokonce 2 a 2,95%.\n\n\n"}
{"id": "597977", "url": "https://cs.wikipedia.org/wiki?curid=597977", "title": "Farin Urlaub", "text": "Farin Urlaub\n\nFarin Urlaub, vlastním jménem Jan Vetter (27. října 1963 Berlín, Německo) je kytarista, zpěvák, skladatel a textař německé punkrockové skupiny Die Ärzte. Prosadil se také svou sólovou hudební kariérou.\n\n"}
{"id": "597979", "url": "https://cs.wikipedia.org/wiki?curid=597979", "title": "HC Lvi Chotěboř", "text": "HC Lvi Chotěboř\n\nHC Lvi Chotěboř (celým názvem: Hockey Club Lvi Chotěboř) je český klub ledního hokeje, který sídlí v Chotěboři v Kraji Vysočina. Založen byl v roce 1933 pod názvem SK Chotěboř. Svůj současný název nese od roku 2010. Od sezóny 2013/14 působí v Pardubické krajské lize, čtvrté české nejvyšší soutěži ledního hokeje. Klubové barvy jsou červená, modrá a bílá.\n\nSvé domácí zápasy odehrává na zimním stadionu města Chotěboře s kapacitou 1 200 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "597983", "url": "https://cs.wikipedia.org/wiki?curid=597983", "title": "Heartbeat (píseň, Enrique Iglesias)", "text": "Heartbeat (píseň, Enrique Iglesias)\n\n„Heartbeat“ je píseň španělského popového zpěváka Enrique Iglesias. Píseň pochází z jeho devátého studiového alba \"Euphoria\". Produkce se ujal producent Mark Taylor. S touto písní mu vypomohla americká popová zpěvačka Nicole Scherzinger, která byla členkou skupiny Pussycat Dolls.\n\nVideo pro skladbu \"Heartbeat\" bylo v režii Hiro Muraie a mělo premiéru 14. září 2010.\n"}
