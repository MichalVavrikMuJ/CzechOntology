{"id": "660366", "url": "https://cs.wikipedia.org/wiki?curid=660366", "title": "Petr Náhlík", "text": "Petr Náhlík\n\nPetr Vokoun Náhlík (* 10. srpna 1961 Plzeň) je od počátku 80. let trampský, skautský a woodcrafterský publicista, historik a redaktor. Do roku 1989 publikoval zejména v samizdatu, od roku 1990 i v oficiálním tisku. Od roku 1990 působí jako komunální politik v Plzni, člen KDU-ČSL.\n\nV letech 1976 až 1977 se učil zedníkem, později pokračoval ve studiu na SPŠ stavební v Plzni obor dopravní stavby. Následně studoval na ČVUT na Stavební fakultě v oboru geodézie a kartografie v Praze. Po jejím dokončení pracoval až do roku 1990 jako geodet a vedoucí projektant Střediska železniční geodézie ČSD v Plzni. Od podzimu roku 1990 se začal věnovat komunální politice (nejprve za KDS a později za KDU-ČSL) v Plzni. Působil jako místostarosta a starosta Městského obvodu Plzeň 2–Slovany do roku 1995. Poté od roku 1995 zejména jako náměstek primátora (1995–1998, 2002–2010, 2014–2018). V letech 2010–2014 pracoval jako zástupce ředitele a projektový manažer ve firmě POVED. Od roku 2014–2018 působil znovu jako náměstek primátora města Plzně. Od podzimu 2018 opět pracuje jako zástupce ředitele a projektový manažer ve firmě POVED. \n\nOd listopadu 1989 do jara 1990 se angažoval v koordinačním centru Občanského fóra v Plzni. V komunálních volbách v roce 1990 byl zvolen jako nezávislý kandidát za KDS zástupcem starosty Městského obvodu Plzeň 2 - Slovany. V roce 1991 se stal členem KDS, za kterou kandidoval v roce 1994 do zastupitelstva MO Plzeň 2 - Slovany i do zastupitelstva města Plzně (ZMP). Po komunálních volbách v roce 1994 zvolen starostou MO Plzeň 2 - Slovany. Na jaře 1995 byl ZMP zvolen náměstkem primátora pro oblast technického rozvoje, investic a správy městského majetku, a proto odstoupil z funkce starosty MO Plzeň 2-Slovany. Po likvidaci KDS v březnu 1996 působil asi rok jako nezávislý zastupitel. Na jaře 1997 vstoupil do KDU-ČSL a do komunálních voleb v roce 1998 pracoval dále ve funkci náměstka primátora města Plzně. V letech 1998–2002 pracoval jako předseda Kontrolní komise a poté jako předseda Kontrolního výboru Zastupitelstva města Plzně. V letech 2002–2010 a v letech 2014–2018 pracoval ve funkci náměstka primátora pro oblast dopravy a životního prostředí. V letech 1997–2017 byl předsedou KDU-ČSL v Plzni, v současnosti je místopředsedou KDU-ČSL v Plzeňském kraji, členem Zastupitelstva města Plzně a zastupitelstva Městského obvodu Plzeň 2-Slovany. edí.\n\nV krajských volbách v roce 2016 byl zvolen jako člen KDU-ČSL za subjekt „Koalice pro Plzeňský kraj – KDU-ČSL, Strana zelených a hnutí Nestraníci“ zastupitelem Plzeňského kraje. Na kandidátce původně figuroval na 13. místě, ale vlivem preferenčních hlasů skončil první. Ještě před ustavujícím zastupitelstvem však na mandát rezignoval a nadále vykonával funkci náměstka primátora města Plzně. Svým odstoupením umožnil získání pozice náměstka hejtmana pro zástupce Koalice pro Plzeňský kraj.\n\nV letech 1980–1989 vydavatel samizdatových časopisů a sborníků. V letech 1979–1989 publikoval v samizdatových časopisech \"Pajda\", \"Sem-Tam\", \"Tam-Tam\", \"Jazz stop\", \"Pevná hráz\" a \"Stres\". Od poloviny 80. let se angažoval v nezávislých „protistátních“ iniciativách a demonstracích včetně 17. listopadu 1989. Za „protistátní“ činnost (šíření letáků, distribuce samizdatové a exilové literatury, založení nezávislé občanské iniciativy Ekologická společnost, spolupráce se západočeským vedením Hnutí za občanskou svobodu, příprava a účast na demonstracích v letech 1988–1989) byl několikrát vyslýchán StB. Za přípravu oslav 28. října 1989 krátce vězněn ve věznici Vykmanov, po propuštění se s manželkou účastnil demonstrace 17. listopadu 1989 na Albertově a poté na Národní třídě. Po zákroku SNB a StB byl v několikatýdenní pracovní neschopnosti.\n\nV letech 1980–1982 byl jedním z redaktorů a také vydavatelem samizdatového trampského časopisu \"Pajda\" v Plzni. Všechna čísla časopisu Pajda jsou k dispozici zde: http://scriptum.cz/cs/periodika/pajda\n\nV souběhu s vydáváním časopisu, a zejména po zákazu jeho vydávání ze strany StB v letech 1981–1990 redigoval samizdatové sborníky vydané zejména „\"nakladatelstvím Pajda\"“ např.:\n\nPo roce 1989 publikoval a publikuje v periodikách Folk & Country, Wampum Neskenonu, Puchejř, Brdská vločka, Trampský portýr, Portýr, Roverský Kmen, MfDnes, Plzeňský deník, Plzeňský Rozhled, Informační zpravodaj Městského obvodu Plzeň 2-Slovany, Radniční listy, Lidové listy a na www.trampsky-magazin.cz, www.folktime.cz, www.musicopen.cz, www.blisty.cz, www.trampnet.sk, www.trapsavec.cz apod. Po roce 1989 působil jako redaktor Portýra a Trampského portýra a spolupracoval s redakcí časopisu Wampum Neskenonu. Je členem redakce trampského tištěného časopisu Puchejř a digitálního trampského časopisu Trampský magazín. Je dlouholetým porotcem trampské literární soutěže TRAPSAVEC.\n\nPo roce 1998 redigoval a spolupracoval na vydání několik publikací vydaných o. s. AVALON, např. tyto knihy:\n\nV roce 2008 spolupracoval s o. s. Pro Libris na vydání publikace – Miroslav Mirek Valina – Kanady pro vílu (Kalendář plzeňský 2009).\n\nV roce 2010 spolupracoval s o. p. s. Galerie města Plzně na vydání publikace – Miroslav Mirek Valina – Ukrutně blízká setkání (edice IMAGO IET VERBUM sv. 11).\n\nV roce 2011 spolupracoval s o. s. Pro Libris na vydání publikace – Jan Jeňýk Valeš – Za plotem (Kalendář plzeňský 2012).\n\nV roce 2014 spolupracoval s o. s. Pro Libris na vydání publikace – Jan Hafran Frána – Rok pod širákem (Kalendář plzeňský 2015).\n\nV roce 2014 spolupracoval s organizátorem trampské literární soutěže TRAPSAVEC Janem Fránou na vydání publikace Karel Lišák Růžička – V přestřelce slov /povídky, básně a eseje/ (edice Trapsavecké Miniautury sv. 30).\n\nV roce 2015 spolupracoval s organizátorem trampské literární soutěže TRAPSAVEC Janem Fránou na vydání publikace Jiří Wabi Ryvola – CO JÁ VÍM /pohádky a prozaické texty z let 1964–1992/ (edice Trapsavecké miniatury – Hříchy porotců – sv. 50 vydaný u příležitosti 42. ročníku Trapsavce 2016)\n\nV roce 2016 spolupracoval s organizátorem trampské literární soutěže TRAPSAVEC Janem Fránou na vydání publikace Jiří Wabi Ryvola – NĚKDO MI CHODÍ S DUŠÍ /básně, články a prozaické texty z let 1964–1992/ (edice Trapsavecké miniatury – Hříchy porotců – sv. 60 vydaný u příležitosti 43. ročníku Trapsavce 2016)\n\nSponzoroval vydání Almanachu TRAPSAVEC, sbírky povídek Wabi Ryvoly Prokletá vůně hor, a vydání všech sbírek textů Stanislava Houly Zárybnického vydaných o. s. AVALON.\nPro o. s. AVALON rediguje edici TRAPSAVEC / sborníky vítězných prací z let 1971–2010 / a edici TÁBOROVÝ OHEŇ; připravuje vydání sborníku publicistiky Stanislava Houly Zárybnického.\n\nOd roku 1984 žije s manželkou Věrou zvanou Strunka, dvěma dcerami Petrou (*1993) a Martinou (*1995) a synem Tomášem (*1997).\n\n\n\n\n"}
{"id": "660368", "url": "https://cs.wikipedia.org/wiki?curid=660368", "title": "Pituach ve-šalom", "text": "Pituach ve-šalom\n\nPituach ve-šalom (: ; \"Rozvoj a mír\") byla izraelská politická strana existující v letech 1977-1984. Původně se jmenovala Flatto-Šaron (פלאטו שרון), podle jejího zakladatele, kterým byl Šmu'el Flatto-Šaron.\n\nStrana vznikla před volbami roku 1977 poté, co podnikatel Šmu'el Flatto-Šaron uprchl roku 1976 z Francie do Izraele, kde byl obviněn ze zpronevěry 60 milionů dolarů. Za účelem předejít vydání do Francie a navzdory faktu, že jen špatně ovládal hebrejštinu, se rozhodl kandidovat v roce 1977 ve volbách a získat poslaneckou imunitu. Kandidátka pojmenovaná po něm samotném vykazovala některé rysy pravicového populismu Šmu'el Flatto-Šaron podporoval osadnické hnutí Guš Emunim a sliboval mladým voličům zajistit bydlení.\n\nNová strana získala 2 % hlasů, což by bývalo postačovalo na zisk dvou mandátů v Knesetu. Vzhledem k tomu, že ale kandidoval pouze Šmu'el Flatto-Šaron, bylo jím obsazeno jen jedno křeslo v parlamentu. Podle některých názorů byl volební úspěch strany ovlivněn i reakcí izraelské veřejnosti na chování Francie, která v té době odmítla vydat k trestnímu stíhání do Izraele palestinského teroristu Abu Daouda, jenž stál za mnichovským masakrem na olympiádě roku 1972. Po vstupu do Knesetu se Šmu'el Flatto-Šaron přidal k vládě Menachema Begina. Jedním z jeho prvních kroků bylo hlasování ve prospěch zákona, který zamezoval vydávání izraelských občanů k trestnímu stíhání v zahraničí.\n\nPozději byla strana přejmenována na Pituach ve-šalom. Šmu'el Flatto-Šaron se podílel na vyjednávání ohledně propuštění izraelských rukojmí. Po dvou letech ve funkci poslance byl ale usvědčen izraelským soudem z kupování voličů a odsouzen k devíti měsícům ve vězení a suspenzi z Knesetu. Po několika odvoláním byl finálně uvezněn až roku 1984.\n\nStrana Pituach ve-šalom kandidovala neúspěšně ve volbách roku 1981 a volbách roku 1984. Šmu'el Flatto-Šaron nebyl nikdy vydán do Francie a věnuje se podnikatelským aktivitám. Patří mezi izraelské miliardáře.\n\n"}
{"id": "660369", "url": "https://cs.wikipedia.org/wiki?curid=660369", "title": "Trolza-5265 Megapolis", "text": "Trolza-5265 Megapolis\n\nTrolza-5265 Megapolis je ruský nízkopodlažní trolejbus pro městskou dopravu. Sériově ho vyrábí firma Trolza v Engelsu v Saratovské oblasti v Rusku. Trolejbusy tohoto typu jsou v provozu v mnoha městech Ruska i na Ukrajině.\n\nJe to první plně nízkopodlažní trolejbus zkonstruovaný výrobcem z Engelsu. Je dvounápravový, třídveřový. Střecha je krytá ocelovým pozinkovaným plechem. Zaoblené přechody mezi střechou a bočnicemi, boky vozidla, přední i zadní čelo jsou ze sklolaminátových panelů. Podlaha je nízká v celém prostoru pro cestující, je bez schůdků. Proti středním dveřím je plošinka pro stojící cestující, která umožňuje umístění dětského kočárku nebo invalidního vozíku. Regulace asynchronního trakčního motoru je tranzistorová s IGBT tranzistory. Na základě modelu 5265 byla zkonstruována kloubová verze Trolza-6206 Megapolis.\n\nPrvní prototyp byl dokončen v roce 2005 a zkoušel se v Saratově. Potom ho převezli do Moskvy, kde dostal evidenční číslo 7100 a v dubnu 2006 byl vystaven na výstavě Dorkomexpo - 2006. Od května jezdil s cestujícími na lince 63. Tento prototyp měl pro Moskvu netypickou barvu. Až do obdržení nového nátěru byl celý oranžový. Na konci roku 2006 Moskva objednala sérii 15 kusů. Dodávky do Moskvy dále pokračují.\n\n\n"}
{"id": "660376", "url": "https://cs.wikipedia.org/wiki?curid=660376", "title": "Egon Bondy's Happy Hearts Club Banned", "text": "Egon Bondy's Happy Hearts Club Banned\n\nEgon Bondy's Happy Hearts Club Banned je \"studiové\" album české undergroundové skupiny The Plastic People of the Universe. Album bylo nahrané v letech 1974–1975 na hradě Houska (kde jeho nahrání umožnil tehdejší kastelán Svatopluk Karásek) a v ateliéru v Praze. Album nemohlo být v tehdejším Československu vydáno a šířeno oficiálně; místo toho si fanoušci kopírovali nahrávku jeden od druhého, často ve špatné technické kvalitě. Skladbu „Magické noci“ předělal Vlasta Henych a jeho skupina Henych 666 a vyšla na EP \"Psychonaut\" v roce 2011.\n\nOficiálně vyšlo album ve Francii roku 1978, v Česku vyšla až v roce 2001 remasterovaná verze.\n\nNázev alba je parodií na název alba skupiny The Beatles \"Sgt. Pepper's Lonely Hearts Club Band\". Většinu písní na nahrávce tvoří zhudebněné básně Egona Bondyho.\n\nVšechnu hudbu na albu složil Milan Hlavsa.\n\n\nAlbum na plasticpeople.eu\n"}
{"id": "660377", "url": "https://cs.wikipedia.org/wiki?curid=660377", "title": "IBM Personal Computer/AT", "text": "IBM Personal Computer/AT\n\nIBM Personal Computer/AT (též IBM AT, PC AT, PC/AT, IBM 5170) je v informatice označení pro třetí generaci IBM PC kompatibilních osobních počítačů z roku 1984 (následoval po IBM PC z roku 1981 a IBM PC/XT z roku 1983). Název AT je zkratka \"Advanced technology\" („pokročilá technologie“), čímž firma IBM jako jeho tvůrce odkazovala na nově použité technologie (např. chráněný režim procesoru Intel 80286 taktovaného na 6 MHz). Podobně jako u předchozích generací vyráběli i jiní výrobci počítače dle stejného standardu, a proto byly označovány jako tzv. \"IBM PC/AT kompatibilní\". Jako nástupce počítačů IBM PC/AT byla v roce 1987 představena řada IBM PS/2, která se však mimo prostředí společnosti IBM nestala široce akceptovaným standardem jako v případě počítačů IBM PC/XT/AT.\n\n\n"}
{"id": "660379", "url": "https://cs.wikipedia.org/wiki?curid=660379", "title": "Antonis Samarakis", "text": "Antonis Samarakis\n\nAntonis Samarakis (Αντώνης Σαμαράκης; 16. srpna 1919 Athény – 8. srpna 2003 Pylos) byl řecký spisovatel.\n\nAntonis Samarakis vystudoval Právnickou fakultu Athénské univerzity. Během nacistické okupace byl zapojený do řeckého odporu. V roce 1944 byl nacisty zatčen a odsouzen k smrti, podařilo se mu ale uniknout. V letech 1945 až 1963 pracoval na Ministerstvu práce a poté se plně věnoval literatuře. Podílel se rovněž na odporu proti vojenské diktatuře v letech 1967 až 1974. Poté působil jako expert Mezinárodní organizace práce v mnoha zemích po celém světě, a v roce 1989 začal spolupracovat s Dětským fondem Organizace spojených národů (UNICEF) jako velvyslanec dobré vůle. Zemřel roku 2003 na infarkt. Podle jeho přání bylo jeho tělo bylo darováno Athénské univerzitě pro lékařské výzkumy.\n\nVe svých dílech se Samarakis soustřeďuje hlavně na sociální problémy, vyjadřuje obavy o budoucnost moderní společnosti a s vášnivým sarkasmem tepe její protiklady a křivdy. Je jedním z nepřekládanějších řeckých autorů, jeho kniha \"To lathos\" (Το λάθος, česky jako Omyl) z roku 1965 byla přeložena do 30 jazyků.\n\n\n\n"}
{"id": "660387", "url": "https://cs.wikipedia.org/wiki?curid=660387", "title": "Republika Amalfi", "text": "Republika Amalfi\n\nRepublika Amalfi (italsky '), oficiálně Vévodství Amalfi (italsky ', latinsky \"\") byla středověká námořní republika na území dnešní Itálie.\n\nRepublika Amalfi byl malý stát kolem stejnojmenného města v jižní Itálii. Na počátku 9. století se oddělil jako samostatné vévodství od Beneventa, od roku 839 byl námořní republikou. Zanikl v roce 1131, kdy byl dobyt Normany a byl připojen k Sicilskému království.\n\nVznikl zde „Námořní zákon“ (\"Tavole Amalfitane\"), který je uchován a vystaven v místním muzeu. Z období existence republiky se zachovalo několik stavebních památek, z nichž vyniká \"Dóm S. Andrea\" s bronzovým portálem dovezeným roku 1066 z Konstantinopole.\n"}
{"id": "660389", "url": "https://cs.wikipedia.org/wiki?curid=660389", "title": "Literární akademie", "text": "Literární akademie\n\nLiterární akademie může mít několik významů:\n\n"}
{"id": "660393", "url": "https://cs.wikipedia.org/wiki?curid=660393", "title": "Radek Jurnečka", "text": "Radek Jurnečka\n\nA.R.D. Mgr. Radek Jurnečka (* 28. ledna 1972, Boskovice) je římskokatolický kněz a arciděkan v Liberci.\n\nSvé dětství prožil v Letovicích. Protože kvůli své víře nedostal doporučení ke studiu na střední škole, vyučil se elektrikářem. Teprve v roce 1990 začal studium na Biskupském gymnáziu v Brně, které ukončil maturitou v roce 1992. Po roce stráveném v teologickém konviktu v Litoměřicích vystudoval v letech 1993 až 1998 Cyrilometodějskou teologickou fakultu Univerzity Palackého v Olomouci. Poté působil ve farnosti Přepeře u Turnova, a to nejprve tři a půl roku jako pastorační asistent, následně půl roku jako jáhen, a poté, co byl 29. června 2002 vysvěcen biskupem Kouklem v litoměřické katedrále na kněze, od 1. července 2002 jako administrátor farnosti. K témuž dni byl rovněž ustanoven farním vikářem v Turnově. Svou primici sloužil 5. července 2002 v kostele sv. Prokopa v Letovicích, děkovnou mši 14. července 2002 v kostele sv. Jakuba v Přepeřích.\n\nOd 1. července 2003 mu byly jako administrátorovi excurrendo svěřeny také farnosti Kněžmost a Boseň a po úmrtí Rudolfa Prchala rovněž farnosti Loukov, Loukovec, Březina a Všeň (od května 2004). Od 1. července 2004 se stal vedoucím Diecézního katechetického centra litoměřické diecéze a od 1. srpna téhož roku také administrátorem děkanství Mnichovo Hradiště, kam se odstěhoval, a duchovní správu farnosti Přepeře tedy začal vykonávat jako administrátor excurrendo. K 1. červenci 2010 byl zproštěn ustanovení do funkcí v Mnichově Hradišti a okolních farnostech a jmenován arciděkanem v Liberci, kam se má na základě rozhodnutí biskupa Baxanta přestěhovat z Litoměřic také Jurnečkou vedené Diecézní katechetické centrum. K témuž dni se stal současně administrátorem excurrendo v Kryštofově Údolí a Stráži nad Nisou a administrátorem excurrendo in spiritualibus v Křižanech.\n\n"}
{"id": "660400", "url": "https://cs.wikipedia.org/wiki?curid=660400", "title": "Élektra (rozcestník)", "text": "Élektra (rozcestník)\n\nÉlektra byla dcera mykénského krále Agamemnona a jeho manželky Klytaimnéstry. \n\nJméno Élektra či Elektra (řecky Ηλέκτρα; latinsky Electra) je používáno ve více významech:\n\n\n\n\n\n\n\n"}
{"id": "660401", "url": "https://cs.wikipedia.org/wiki?curid=660401", "title": "Journal on European History of Law", "text": "Journal on European History of Law\n\nJournal on European History of Law (Časopis pro evropské právní dějiny) je odborný anglicky a německy psaný právněhistorický psaný pololetník. Je určen právním historikům a romanistům ze všech evropských zemí, kteří chtějí svým kolegům v zahraničí přiblížit výsledky své výzkumné činnosti v oblasti právní historie, římského práva a právního myšlení. Časopis rovněž otiskuje recenze právněhistorických knih a zprávy z oblasti právní historie. Vychází od roku 2010. Časopis vydává nakladatelství STS Science Centre Ltd. v Londýně, pro které vydání zajišťuje celoevropské právněhistorické sdružení The European Society for History of Law. Vydávání časopisu řídí redakční rada, příspěvky prochází recenzním řízením . Časopis je zařazen v databázi Scopus a ERIH PLUS.\n\n\n"}
{"id": "660402", "url": "https://cs.wikipedia.org/wiki?curid=660402", "title": "Robert Solow", "text": "Robert Solow\n\nRobert Merton Solow (* 23. srpna 1924, Brooklyn, New York) je americký ekonom známý v první řadě svým modelem exogenního růstu (Solowův model zrůstu), který postavil na své teorii ekonomického růstu.  V současnosti je emeritním profesorem ekonomie Massachusettského technologického institutu (M.I.T.), na kterém působil od roku 1949. Je nositelem medaile Johna Batese Clarka (1961), Nobelovi ceny za ekonomii (1987), Prezidentské medaile svobody (2014, z rukou Baracka Obamy) a řady dalších ocenění. Čtyři jeho doktorandští studenti – George Akerlof, Joseph Stiglitz, Peter Diamond, William Nordhaus – se rovněž stali laureáty Nobelovi ceny za ekonomii.  \n\nRobert Solow se narodil 23. srpna 1924 v newyorském Brooklynu jako první ze tří dětí nebohaté židovské rodiny. Jeho rodiče, ačkoliv Solowem považováni za velice inteligentní, zůstali z finančních důvodů bez vysokoškolského vzdělání. V září roku 1940 získal stipendium na Harvardově univerzitě a začal se studiem sociologie, antropologie a základů ekonomie.\n\nPo vstupu Spojených států do druhé světové války Solow roku 1942 opustil univerzitu a vstupuje do armády. Díky své perfektní znalosti němčiny se dostal do jednotky jejímž hlavním cílem bylo zachycení a následná interpretce německých zpráv. Krátce sloužil v Severní Africe a na Sicílii. Delší dobu strávil v Itálii odkud byl v srpnu 1945 propuštěn. Krátce po návratu z Evropy se po šestiměsíčním vztahu oženil s Barbarou Lewis.\n\nV roce 1945 se vrátil na Harvard, kde studoval pod Wassilym Leontiefem. Jako jeho výzkumný asistent vytvořil první sadu kapitálových koeficientů pro input – output model. Poté se začal zajímat o statistiky a pravděpodobnostní modely. V letech 1949–1950 strávil stipendijní rok na Kolumbijské univerzitě, kde intenzivněji studoval statistiku. Během tohoto roku rovněž pracoval na své disertační práci pro Ph.D. – průzkumný pokus modelovat změny ve velikosti rozdělení mzdového příjmu pomocí interakčních Markovových procesů pro nezaměstnanost a mzdové sazby. \n\nV roce 1949, těsně před jeho odchodem do Kolumbie, mu na M.I.T. byla nabídnuta funkce pomocného profesora ekonomie, kterou přijal. Následně na M.I.T. vyučoval kurzy statistky a ekonometrie. Svůj zájem však postupně směřoval k makroekonomii. Téměř 40 let spolupracoval Solow s Paulem Samuelsonem na mnoha významných teoriích: von Neumannova teorie růstu (1953), teorie kapitálu (1956), lineární programování (1958), Philipsova křivka (1960).\n\nZastával také několik vládních pozic včetně funkce vrchního ekonoma Rady ekonomických poradců (CEA) (1961–1962) a člena prezidentské komise pro správu příjmů (1968–1970). Jeho studie se zaměřovala především na oblasti politiky zaměstnanosti a růstu a na teorii kapitálu. \n\nV roce 1961 získal cenu Johna Batese Clarka Americké ekonomické asociace pro nejlepšího ekonoma do čtyřiceti let. V roce 1979 byl předsedou tohoto sdružení. V roce 1997 získal Nobelovu cenu za ekonomii za analýzu hospodářského růstu a v roce 1999 získal americké Národní vyznamenání za vědu. V roce 2011 mu byl udělen čestný doktorát na Tuftsově univerzitě.\n\nSolow je zakladatelem Cournotovi nadace a Cournotova centra (na počest francouzského filosofa a matematika Augustina Cournota). Po smrti svého kolegy Franca Modiglianiho přijal post předsedy I.S.E.O. (italského neziskového kulturního sdružení), které organizuje mezinárodní konference a letní školy. Je rovněž správcem Economists for Peace and Security (EPS) (globální organizace propagující nenásilné řešení světových problémů).\n\nMezi Solowovy bývalé studenty patří Peter Diamond (laureát Nobelovy ceny za ekonomii za rok 2010), dále pak Michael Rothschild, Halbert White, Charile Bean, Michael Woodford a Harvey Wagner.\n\nSolowův model ekonomického růstu, známý také jako Salow-Swanův neoklasický růstový model, byl nezávisle objeven Trevorem W.Swanem a následně publikován v „The Economic Record“ v roce 1956. Tento model umožňuje rozdělení determinantů ekonomického růstu na zvýšení vstupů (práce a kapitál) a na technický pokrok. Model lze nazvat jako exogenní růstový model, a to z důvodu jeho míry úspor, která se považuje za exogenně danou.Podle svého modelu pak Solow v roce 1957 vypočítal, že přibližně čtyři pětiny produkce růstu americké produkce na jednoho pracovníka, lze připsat technickému pokroku. \n\nSolow byl také první, kdo vyvinul růstový model s různými ročníky kapitálu. Princip Solowova modelu růstu spočívá v tom, že nový kapitál je cennější než kapitál starší, jelikož nový kapitál je produkován známou technologií. Solow uvádí, že kapitál musí být konečnou entitou, protože všechny zdroje na Zemi jsou omezené. V rámci jeho modelu se dále předpokládá, že bude tento nový kapitál produktivnější a cennější.Na určitou dobu se tato teorie kvůli kritice dál nerozvíjela. Úspěšně jí pak rozpracovali v následném výzkumu až Jeremy Greenwood, Zvi Hercowitz a Per Krussell. Ti tvrdili, že pokles cen investic a zboží by mohl být použit ke měření technologického pokroku. Tuto představu označili jako tzv. \"investment-specicific technological progress.\" Jejich teorii pak v roce 2001 Solow potvrdil. Později Paul Romer a Robert Lucas Jr. vyvinuli alternativy k Solowově neoklasickému modelu růstu.\n\nAby lépe vysvětlil význam svého díla, použil Solow k vyjádření svých konceptů grafický design. Na osu x umístil kapitál pracovníka a na osu y jeho výkon. Pro tyto proměnné se rozhodl na základě předpokladu, že je ve státě stoprocentní zaměstnanost. Horní křivka grafu představuje produkci produkovanou na každé dané úrovni kapitálu. Střední křivka ukazuje klesající povahu kapitálu, která ale zůstává stále pozitivní. Dolní křivka vyznačuje úspory a výdaje na pracovníka. Místo, kde se tyto poslední dvě křivky setkávají, je známé jako stála úroveň státu. To znamená, že stát produkuje jen tolik, aby byl schopný nahradit starý kapitál. Země, které jsou blíž k ustálené úrovní z levé strany mají ekonomický růst pomalejší než země, kterou jsou blíže vrcholu grafu. Pokud jsou ale země na pravé straně od ustálené úrovně tak je jejich ekonomický růst nulový. Výnosy těchto státu jdou pouze na náhradu a opravu starého kapitálu.\n\nPo zveřejnění Solowých teorií, bylo navrženo mnoho sofistikovanějších modelů hospodářského růstu, které vedly k diskuzím a různým závěrům o jeho příčinách. Například, že lidé konstantě v určité míře šetří a na základě toho byl tedy rozpracován rámec spotřebitelské optimalizace pro odvození chování v oblasti šetření a úspor. Což umožňuje, aby se sazby úspor lišily v různých časových bodech v závislosti na příjmech.\n\nV 80.letech se výzkum zaměřil na roli technologického pokroku v ekonomice, což vedlo k vývoji endogenní teorie růstu (nová teorie růstu). V dnešní době ekonomové využívají Solowu teorii k odhadu jednotlivých dopadů technologického vývoje, kapitálu a práce na ekonomický růst.\n\nNa počátku šedesátých let byl Massachusettský technologický institut (MIT) hlavním místem kde působili tzv. „growthmen“. Tedy ti, kteří se zabývali teoriemi ekonomického růstu. Jedním z nich byl například Paul Samuelson, který vydal vysokoškolskou učebnici \"Economics: An Introductory Analysis.\" Do šestého vydání této knihy Samuleson přidal novou kapitolu o teorii ekonomického růstu. Čerpal z práce svého mladšího kolegy Roberta Solowa. Ekonomové na MIT byli „growthmen“ ve dvou smyslech: za prvé považovali růst za absolutně ústřední politický imperativ a za druhé vnímali teorii růstu jako hlavní zaměření ekonomického výzkumu. Tito ekonomové přispěli novým stylem analýzy, který usnadnil řešení dominantních politických problémů. Solowův model byl typickým příkladem MIT stylu. Poskytl ústřední rámec pro další vývoj teorie růstu a potvrdil MIT jako centrum výzkumu této teorie v 60.letech.\n\nEkonomové vedeni Solowen a Samuelsonem tzv. „growthmen“ rozšířili své působení i mimo MIT po celém světě.  Učení a školu těchto ekonomů lze vidět ve čtyřech až pěti různých perspektivách. Zaprvé jako ústřední politickou inciativu; za druhé, jako předmět dalšího výzkumu; zatřetí, jako kulturu a způsob života; za čtvrté, jako náboženskou víru; a za páté, jako zlatý věk teorie ekonomického růstu.  \n\n\n"}
{"id": "660405", "url": "https://cs.wikipedia.org/wiki?curid=660405", "title": "Cumberland County (Kentucky)", "text": "Cumberland County (Kentucky)\n\nCumberland County je okres amerického státu Kentucky založený v roce 1799. Správním střediskem je město Burkesville. Pojmenovaný je podle řeky Cumberland. Leží u hranic se státem Tennessee.\n\n"}
{"id": "660406", "url": "https://cs.wikipedia.org/wiki?curid=660406", "title": "Lucie Trmíková", "text": "Lucie Trmíková\n\nLucie Trmíková (* 17. července 1969 Kolín) je česká divadelní a filmová herečka, zpěvačka a scenáristka, držitelka ceny Alfréda Radoka za nejlepší ženský herecký výkon a Ceny Thálie v kategorii činohra.\n\nLucie Trmíková se narodila v 17. července v Kolíně. V roce 1991 ukončila studium na Divadelní fakultě AMU, obor herectví. Je bývalou či současnou členkou souboru Divadla komedie a Divadla Miriam divadelní společnosti Petrklíč. Působila též jako lektorka herecké dílny pořádané občanským sdružením Petrklíč. V roce 1997 získala za roli Terezky ve stejnojmenné hře Lenky Lagronové (Divadlo komedie) Cenu Alfréda Radoka. V roce 2019 získala za roli Anny v inscenaci Soukromé rozhovory (divadelní spolek Jedl Praha) Cenu Thálie v kategorii činohra – ženy.\n\nOsobnost Simone Weilové, francouzské filosofky, sociální reformátorky a mystičky, inspirovala Lucii Trmíkovou k napsání hry \"Mlčky křičet\". Hru uvedlo roce 2014 Studio Hrdinů. Autorka sama ztvárnila hlavní roli Simony Weilové, v roli konferenciéra a zároveň všech postav, jež prošly životem Simone Weilové, se představil Saša Rašilov. Režie se ujal Jan Nebeský.\n\n\n\n"}
{"id": "660420", "url": "https://cs.wikipedia.org/wiki?curid=660420", "title": "Clay County (Tennessee)", "text": "Clay County (Tennessee)\n\nClay County je okres amerického státu Tennessee založený v roce 1870. Správním střediskem je město Celina. Pojmenovaný je podle amerického politika Henryho Claye (1777–1852). Leží u hranic se státem Kentucky.\n\n"}
{"id": "660424", "url": "https://cs.wikipedia.org/wiki?curid=660424", "title": "Tanja Damaskeová", "text": "Tanja Damaskeová\n\nTanja Damaskeová (* 16. listopadu 1971, Berlín) je bývalá německá atletka, jejíž specializací byl hod oštěpem.\n\nV roce 1990 se stala v bulharském Plovdivu coby reprezentantka NDR juniorskou mistryní světa. O tři roky později získala na světové letní univerziádě v Buffalu stříbrnou medaili. Na Mistrovství Evropy v atletice 1994 v Helsinkách a na Mistrovství světa v atletice 1995 v Göteborgu shodně obsadila ve finále šestá místa.\n\nV roce 1997 vybojovala na světovém šampionátu v Athénách výkonem 67,12 metru bronzovou medaili. O rok později se stala v Budapešti mistryní Evropy, když zlatou medaili si zajistila hned v úvodní sérii, kde poslala oštěp do vzdálenosti 69,10 metru. Stříbro brala Ruska Taťjana Šikolenková za 66,92 m a bronz Finka Mikaela Ingbergová za 64,92 m.\n\nV roce 1999 došlo u ženského oštěpu k posunutí těžiště o čtyři centimetry dopředu. V témže roce dvakrát posunula hodnotu světového rekordu. Poprvé 19. června v Paříži (65,44 m) a podruhé 4. července v Erfurtu (66,91 m). 28. července ji o rekord připravila Norka Trine Hattestadová (68,19 m).\n\nAtletickou kariéru ukončila v roce 2003.\n"}
{"id": "660428", "url": "https://cs.wikipedia.org/wiki?curid=660428", "title": "Rango", "text": "Rango\n\nRango může znamenat:\n\n"}
{"id": "660430", "url": "https://cs.wikipedia.org/wiki?curid=660430", "title": "Gita Skoumalová", "text": "Gita Skoumalová\n\nGita Skoumalová (roz. Spevárová) je slovenská filmová fotografka.\n\nVystudovala na FAMU v Praze. Spolu se svým manželem, českým fotografem Karlem Skoumalem, stála u zrodu slovenského filmu a filmových ateliérů na Kolibě, kde delší dobu pracovala. Fotografovala především ve Vysokých Tatrách, pracovala na filmech s tematikou Vysokých Tater a dětskou tematikou. Spolupracovala s předními herci a režiséry své doby, např. s Karlem Plickou, Júliem Pántikem a dalšími.\n\nMomentálně se věnuje psaní knih především pro děti.\n"}
{"id": "660442", "url": "https://cs.wikipedia.org/wiki?curid=660442", "title": "Pirjo Muranen", "text": "Pirjo Muranen\n\nPirjo Muranen (rozená Pirjo Manninen, * 8. března 1981 v Rovaniemi) je bývalá finská běžkyně na lyžích, její nejsilnější disciplínou byly sprinty. Je bronzová medailistka z olympiády (ZOH 2010) a trojnásobná mistryně světa (MS 2001, MS 2007 a MS 2009). Aktivní kariéru ukončila v březnu 2011.\n\nPirjo Muranen má dva bratry (Hannu Manninen a Kari Manninen, kteří závodí v severské kombinaci). Jejím otcem je Jorma Manninen, který byl do jara 2006 jejím trenérem. Pirjo Manninen se 30. června 2007 provdala za volejbalistu Ville Muranena a přijala jeho příjmení.\n\n"}
{"id": "660445", "url": "https://cs.wikipedia.org/wiki?curid=660445", "title": "Richard (příjmení)", "text": "Richard (příjmení)\n\nPříjmení Richard nosí více různých osobností:\n\n\n"}
{"id": "660446", "url": "https://cs.wikipedia.org/wiki?curid=660446", "title": "Zemřít mladý", "text": "Zemřít mladý\n\nZemřít mladý, anglicky Dying Young, je americké filmové romantické drama z roku 1991 režiséra Joela Schumachera s Julií Robertsovou a Campbellem Scottem v hlavní roli. Snímek byl natočen podle románu, jehož autorkou je Marti Leimbachová.\n\nJde o jednoduchý příběh problematického milostného vztahu, který vznikne mezi mladou dívkou-ošetřovatelkou a smrtelně nemocným mladým a bohatýn mužem, který dlouhodobě léčí svoji leukémii.\n\nDělnice Hilary O'Neilová (Julia Roberts) přistihla svého partnera doma při sexuálním styku s jinou dívkou. Svého partnera ihned opustila a vrátila se domů zpět k matce a začala si hledat vhodné zaměstnání. V novinách ji zaujal inzerát, který hledal ošetřovatelku a nabízel kromě platu i byt a stravu. Vydala se k bohatému inzerentovi, jímž byl mladý, bohatý a atraktivní muž Victor Geddes (Campbell Scott), který se již 10 let neúspěně léčil na závažné onemocnění - leukémii. Hilary místo přijala a stala se jeho ošetřovatelkou, Victor se nadále léčil. Oba mladí lidé se postupně sblížili a Viktor zatoužil být zdravý a žít opět jako zdravý člověk. Proto úmyslně přerušil léčbu chemoterapií a i s Hilary odcestoval tajně bez otcova vědomí bydlet na (pro otce neznámé místo) venkov. Hilary ovšem zalhal, namluvil jí, že už je zdravý a léčit se už nemusí. Oba mladí lidé prožívali velmi šťastné období plné vzájemné lásky na venkově v malém domě na břehu moře. Skamarádili se zde i s několika zdejšími lidmi, se kterými také stráví Vánoce a Silvestra. Nicméně před Vánoci se Viktorův zdravotní stav začal opět zhoršovat, tajně si píchal ukryté morfium, na což ale Hilary nakonec přišla a jeho podvod odhalila. Telefonicky kontaktovala Viktorova otce, který se neprodleně dostavil. Mezi oběma mladými lidmi došlo kvůli tomuto incidentu k roztržce a hádce, ale nakonec se usmířili a Hilary Viktora přemluvila k tomu, aby se vrátil do domů a do nemocnice a nadále se léčil.\n\n\n\nOba hlavní představitelé byli nominováni na filmovou cenu MTV Movie Awards.\n\n\n"}
{"id": "660450", "url": "https://cs.wikipedia.org/wiki?curid=660450", "title": "Gaston", "text": "Gaston\n\nGaston je francouzské mužské rodné jméno, může se ale jednat i o příjmení, lidské sídlo a další:\n\n\n\n\n\n"}
{"id": "660460", "url": "https://cs.wikipedia.org/wiki?curid=660460", "title": "Radim Jež", "text": "Radim Jež\n\nPhDr. Radim Jež, Ph.D., (* 14. srpna 1982 Třinec) je český historik zabývající se dějinami Slezska v raném novověku, zejména problematikou politického a společenského postavení posledních těšínských Piastovců mezi aristokracií ze zemí Koruny české, dále pomocnými vědami historickými a edicemi archivních pramenů. Je tajemníkem časopisu Těšínsko. V roce 2010 se stal vítězem mezinárodní vědecké soutěže „Ochrana a konzervace těšínského písemného dědictví“.\n\n\nOd roku 2012 je ženat s Lenkou, roz. Bichlerovou, vnučkou politika Antonína Bichlera.\n\n"}
{"id": "660471", "url": "https://cs.wikipedia.org/wiki?curid=660471", "title": "Po'alej Agudat Jisra'el", "text": "Po'alej Agudat Jisra'el\n\nPo'alej Agudat Jisra'el (: פועלי אגודת ישראל; \"Dělníci Agudat Jisra'el\") je bývalá židovská politická strana a hnutí v Polsku a bývalá izraelská politická strana a stále existující hnutí v Izraeli. Je známá také pod akronymem Pai nebo Pagi (פא\"י nebo פאג\"י).\n\nHnutí bylo založeno v Polsku jako odborová organizace napojená na širší ultraortodoxní hnutí Agudat Jisra'el pod jménem Poalei Agudas Izrael. Po vzniku státu Izrael se Po'alej Agudat Jisra'el zapojili do činnosti odborové centrály Histadrut a vystupovala převážně v alianci s Agudat Jisra'el.\n\nV roce 1948 byl založen stranický deník ha-Kol vydávaný v Jeruzalémě. Kromě něj vydávala strana i deník Še'arim. Ve volbách roku 1949 kandidovala na společné kandidátce s dalšími nábožensky orientovanými stranami jako Agudat Jisra'el, ha-Po'el ha-Mizrachi, Mizrachi a Sdružením zbožných nezávislých v rámci společné střechové kandidátní listiny Sjednocená náboženská fronta, která celkem získala 16 mandátů a připojila se k vládě Davida Ben Guriona. Sjednocená náboženská fronta ale opakovaně nesouhlasila s některými kroky vlády, například v otázce vzdělávání v přistěhovaleckých táborech nebo vzdělávacího celostátního systému. Také požadovali, aby bylo zrušeno Ministerstvo přídělového systému a zásobování Izraele. Tyto spory vedly 15. října 1950 Ben Guriona k rezignaci. Poté, co byly rozpory vyřešeny, vznikla 1. listopadu nová vláda vedená opět Ben Gurionem, přičemž Sjednocená náboženská fronta zůstala členem koalice.\n\nVe volbách roku 1951 se Sjednocená náboženská fronta rozložila na jednotlivé samostatné strany. Po'alej Agudat Jisra'el kandidovala samostatně a získala dva mandáty. Stala se členem další koaliční vlády Ben Guriona. Pak ale přispěla k pádu této vlády, opět kvůli sporům ohledně školského systému. Pak na delší dobu stála mimo vládu. Ve volbách roku 1955 kandidovala Po'alej Agudat Jisra'el společně s Agudat Jisra'el v rámci kandidátní listiny Chazit datit Toratit (\"Náboženská fronta Tóry\") a získala šest křesel. V průběhu funkčního období zůstala mimo vládu a dočasně změnila svůj název na Agudat Jisra'el-Po'alej Agudat Jisra'el, aby se pak vrátila k názvu Chazit Dati Toratit. Ve volbách roku 1959 opět kandidovala společná listina Chazit Dati Toratit, opět se ziskem šesti mandátů a stále mimo vládní koalici. 9. srpna 1960 se poslanecký klub Chazit Dati Toratit rozpadl, přičemž vznikl samostatný poslanecký klub Po'alej Agudat Jisra'el se dvěma mandáty a klub Agudat Jisra'el se čtyřmi poslanci. Po'alej Agudat Jisra'el se potom připojila ke koaliční vládě a její člen Binjamin Minc se stal ministrem poštovních služeb.\n\nVe volbách roku 1961 kandidovala Po'alej Agudat Jisra'el samostatně a obdržela dva mandáty. Zůstala členem následujících vlád. Samostatnou kandidaturu provedla i ve volbách roku 1965, opětovně se ziskem dvou křesel v Knesetu. Zůstala součástí vládního tábora až do smrti premiéra Leviho Eškola. Odešla z koalice, když se funkce předsedkyně vlády ujala Golda Meirová. Ve volbách roku 1969 kandidovala Po'alej Agudat Jisra'el znovu samostatně a udržela si dvě křesla. Zůstala mimo vládu.\n\nPro volby roku 1973 byla obnovena společná kandidátní platforma Chazit Dati Toratit se společným ziskem pěti mandátů. 17. března 1977 se ovšem tato střechová platforma rozložila a Po'alej Agudat Jisra'el utvořila vlastní poslanecký klub se dvěma členy. Ve volbách roku 1977 pak Po'alej Agudat Jisra'el opět kandidovala samostatně a obdržela jeden mandát. Samostatně šla i do voleb roku 1981, ale získala jen 17 090 hlasů a nezískala ani jeden mandát. Jméno strany bylo v Knesetu dočasně oživeno, když se roku 1986 rozpadl poslanecký klub Moraša a jediný zbylý člen klubu Avraham Verdiger (bývalý člen Po'alej Agudat Jisra'el) jej přejmenoval na Moraša-Po'alej Agudat Jisra'el. Před volbami roku 1988 svou frakci spojil s Agudat Jisra'el. Od té doby již v parlamentu Po'alej Agudat Jisra'el samostatně nevystupovala.\n\nPo'alej Agudat Jisra'el se v Izraeli podílela ve 20. století na založení několika vesnic včetně některých izraelských osad na okupovaných územích. V roce 1969 to například byla vesnice Mevo Choron, v roce 1984 Mecad. Roku 1950 založili členové této strany vesnice Curi'el a Gimzo.\n\n"}
{"id": "660474", "url": "https://cs.wikipedia.org/wiki?curid=660474", "title": "Tuolba", "text": "Tuolba\n\nTuolba ( , ) je řeka v Jakutské republice v Rusku. Je dlouhá 395 km. Plocha povodí měří 15 800 km².\n\nPramení na severozápadním okraji Aldanské hornatiny. Ústí zprava do Leny, přičemž se rozděluje na ramena.\n\nZdrojem vody jsou převážně dešťové srážky. Průměrný roční průtok vody ve vzdálenosti 43 km od ústí u vesnice Šorochovo činí 62,3 m³/s. Zamrzá v říjnu a rozmrzá v květnu.\n"}
{"id": "660477", "url": "https://cs.wikipedia.org/wiki?curid=660477", "title": "Seznam členů devátého Knesetu", "text": "Seznam členů devátého Knesetu\n\nTento článek je seznam členů 9. Knesetu, který byl zvolen ve volbách v roce 1977 17. května 1977. Jeho funkční období trvalo až do zvolení následujícího (desátého) Knesetu v roce 1981.\n\n120 členů devátého Knesetu bylo rozděleno podle stranické příslušnosti následovně:\n\"poznámka:\"\n\"abecední řazení, nikoliv podle pozice na kandidátní listině\"\n\n"}
{"id": "660478", "url": "https://cs.wikipedia.org/wiki?curid=660478", "title": "Říšské usnesení", "text": "Říšské usnesení\n\nCísařské nebo říšské usnesení, něm. Reichsabschied, nebo též \"říšská céze (Reichsrezess)\", označuje soubor usnesení projednaných a přijatých během zasedání říšského sněmu Svaté říše římské, které císař na závěr přečetl.\n\nDo roku 1654 začínaly říšské sněmy – vedle předepsaných ceremonií – přečtením císařské \"propozice\", císařem předem stanoveného pořadu dne, a končily čtením přijatých usnesení, tzv. \"Reichsabschied\" (císařské usnesení). \n\nPoslední z těchto císařských usnesení je známé jako poslední císařský výnos (\"recessus imperii novissimus\") a obsahoval výsledky jednání z let 1653/54 přijaté na říšském sněmu v Řezně.\n\nJelikož Stálý říšský sněm již nebyl od roku 1663 formálně ukončen, nemohla jeho usnesení být zpracována ve formě císařského usnesení. Usnesení proto byla shrnuta ve formě tzv. \"říšských zakončení\" (\"Reichsschlüsse\"). Ratifikace těchto zakončení prováděl principálkomisař, zástupce císaře při Reichstagu, v podobě \"císařského komisního výnosu\" (\"Kaiserliche Commissions-Decret\").\n\n"}
{"id": "660483", "url": "https://cs.wikipedia.org/wiki?curid=660483", "title": "Doplňovací volby do Senátu Parlamentu České republiky 2011", "text": "Doplňovací volby do Senátu Parlamentu České republiky 2011\n\nDoplňovací volby do Senátu Parlamentu České republiky 2011 se uskutečnily ve dvou kolech. První kolo proběhlo v pátek 18. a sobotu 19. března 2011, druhé 25. a 26. března. Doplňovací volby do Senátu PČR se uskutečňují pouze na území České republiky, a to ve volebním obvodu č. 30 - Kladno.\n\nDoplňovací volby vyhlásil prezident republiky Václav Klaus dne 14. ledna 2011 svým rozhodnutím publikovaným ve Sbírce zákonů pod č. 7/2011 Sb. Volby byly vyhlášeny v souvislosti se zánikem mandátu senátora Jiřího Dienstbiera (nestraník za ČSSD) v důsledku jeho smrti dne 8. ledna 2011.\n\nO mandát se ucházelo těchto 9 kandidátů: \n\nO mandát se původně ucházel i Milan Stehlík, svou kandidaturu však záhy stáhl.\n\n"}
{"id": "660484", "url": "https://cs.wikipedia.org/wiki?curid=660484", "title": "Jiří Waldhans", "text": "Jiří Waldhans\n\nJiří Waldhans (17. dubna 1923, Brno — 28. března 1995) byl český dirigent a hudební pedagog.\n\nV letech 1945—46 studoval na filozofické fakultě Masarykovy univerzity, Brno. V roce 1948 absolvoval konzervatoř (obor dirigování, prof. B. Liška, Brno). V letech 1948—1951 působil jako korepetitor, později sbormistr, ve Státním divadle v Ostravě. V letech 1954—1962 byl dirigentem, později šéfdirigentem, Janáčkovy filharmonie v Ostravě a v letech 1955—1962 byl jejím uměleckým ředitelem.\n\n1956 absolvoval mistrovský kurz (I. Markewitch), Salcburk (Rakousko);\n1962—1978 šéfdirigent Státní filharmonie, Brno;\n\n1977—1982 místopředseda Svazu českých skladatelů a koncertních umělců;\n\n1980 pedagog na Janáčkově akademii múzických umění, Brno; docent\n\nod r. 1981 v invalidním důchodu.\n\nVěnoval pozornost především tvorbě současným skladatelů.\nKoncertní činnost v zahraničí. Četné rozhlasové nahrávky.\n\n"}
{"id": "660486", "url": "https://cs.wikipedia.org/wiki?curid=660486", "title": "Sjednocená arabská kandidátka (1977)", "text": "Sjednocená arabská kandidátka (1977)\n\nSjednocená arabská kandidátka (: רשימה ערבית מאוחדת; Rešima aravit me'uchedet) byla izraelská politická strana obhajující zájmy izraelských Arabů a existující v letech 1977–1981.\n\nStrana vznikla 8. března 1977 před volbami roku 1977, tedy ještě během funkčního období osmého Knesetu vzniklého po volbách roku 1973. Byla utořena spojením dvou menších stran izraelských Arabů: Arabská kandidátka pro beduíny a venkovany a Kidma ve-pituach. Tyto strany po roce 1973 dočasně splynuly s levicovou, převážně židovskou stranou Ma'arach, ale pak se opět osamostatnily, aby v březnu 1977 utvořily alianci nazvanou Sjednocená arabská kandidátka. Ta měla v dosluhujícím Knesetu tři mandáty: Hamád Abú Rabía, Džabar Muadí a Sajfuddín az-Zuabí. Ve volbách roku 1977 obdržela strana ovšem jen jeden mandát. Tři poslanci z předchozího volebního období se proto dohodli, že se postupně na tomto jediném poslaneckém křesle vystřídají. Zpočátku tak stranu v Knesetu zastupoval řádně zvolený Sajfuddín az-Zuabí, pak jej 3. dubna 1979 nahradil Hamád Abú Rabía. Ten ovšem později odmítl své křeslo uvolnit Džabaru Muadímu. Došlo ke sporu a 12. ledna 1981 byl Hamád Abú Rabía zavražděn syny Džabara Muadího. Přestože jeho rodina nesla přímý podíl na tomto atentátu, nastoupil Džabar Muadí do křesla poslance Knesetu.\n\nVe volbách roku 1981 strana nezískala dost hlasů pro přidělení mandátu (žádná arabská strana v těchto volbách neuspěla a šlo tak o jediný Kneset bez zastoupení ryze arabských stran). Strana později zanikla.\n\nNesouvisí se stejně pojmenovanou stranou Sjednocená arabská kandidátka, která je zastoupena v Knesetu od roku 1996.\n\n"}
{"id": "660489", "url": "https://cs.wikipedia.org/wiki?curid=660489", "title": "James (přítok Missouri)", "text": "James (přítok Missouri)\n\nJames ( ) je řeka v USA ve státech Severní a Jižní Dakota. Je dlouhá přibližně 900 km. Povodí řeky zaujímá přibližně plochu 60 000 km².\n\nPramení na planině Missouri a teče rovnoběžně s východním okrajem Velkých planin ve velmi široké dolině. Ústí zleva do Missouri jako její nejdelší levostranný přítok.\n\nNa jaře dochází ke krátkodobému zvýšení průtoku, v létě k prudkým povodním, zatímco v ostatních částech roku má řeka vody málo.\n\nVyužívá se na zavlažování.\n"}
{"id": "660505", "url": "https://cs.wikipedia.org/wiki?curid=660505", "title": "Ingušové", "text": "Ingušové\n\nIngušové jsou národ žijící v Ingušsku. Jejich počet v Rusku se odhaduje na 200 000 osob. Jejich jazyk patří do čečenské větve kavkazské jazykové rodiny. Ingušové jsou považováni za původní obyvatelstvo Kavkazu, vyznávají hlavně sunnitský islám. V letech 1943–44 byli za údajnou pomoc německé armádě násilně vystěhováni do Střední Asie, ale koncem 50. let se začali vracet.\n"}
{"id": "660506", "url": "https://cs.wikipedia.org/wiki?curid=660506", "title": "Kauza ROP Jihozápad", "text": "Kauza ROP Jihozápad\n\nKauza ROP Jihozápad je česká politická kauza týkající se údajných machinací při rozdělování evropských dotací z regionálního operačního programu v regionu Jihozápad. Policií ČR bylo prošetřováno problematické přidělování dotací a hodnocení projektů v páté výzvě ROP, v níž se rozdělovalo 3,8 miliardy korun. Podle serveru Aktuálně.cz je v pozadí kauzy Pavel Dlouhý, označovaný za krajského kmotra. \nJiž v roce 2008 zhruba padesátka jihočeských starostů napadla peticí systém přidělování dotací pro údajné machinace. V listopadu 2009 policejní Útvar odhalování korupce a finanční kriminality SKPV informoval vedení Regionální rady regionu soudržnosti Jihozápad a Ministerstvo financí ČR o závažných nesrovnalostech v procesu hodnocení projektů. Koncem roku 2009 zahájil Útvar odhalování korupce a finanční kriminality SKPV prověřování na Úřadě regionální rady regionu soudržnosti Jihozápad − policie si na úřadě vyžádala některé dokumenty a některé osobní počítače a prověřovala také několik firem zabývající se přípravou žádostí o peníze z Bruselu. Ministerstvo financí proto v únoru 2010 doporučilo zastavit proces uzavírání smluv s úspěšnými žadateli a udělat nové hodnocení a výběr projektů 5. výzvy a následujících výzev.\n\nDne 15. března 2010 policie obvinila JUDr. Jiřího Trnku, ředitele Úřadu regionální rady regionu soudržnosti Jihozápad, a Martina Půlpytla, vedoucího územního odboru implementace programu České Budějovice téhož úřadu, z několika trestných činů spáchaných ve spolupachatelství, a to ze zneužívání pravomoci veřejného činitele, pletichy při veřejné soutěži a veřejné dražbě a poškozování zájmů Evropských společenství. Trestných činů se podle policie dopustili ve stádiu pokusu, bylo zahájeno jejich stíhání. Jiří Trnka byl následně 17. března vzat do vyšetřovací vazby, z níž byl propuštěn 1. června 2010. Výbor Regionální rady regionu soudržnosti Jihozápad v květnu 2010 zrušil své usnesení z listopadu 2009, kterým schválil podpořit všech 177 úspěšných žádostí, a rozhodl, že nechá všech 630 přihlášených projektů do konce září znovu posoudit (po přehodnocení získalo dotaci 140 projektů – Ze 70 % byly schváleny stejné projekty). Po dobu vyšetřovací vazby setrvával Jiří Trnka ve funkci ředitele Úřadu, neboť jej podržela jihočeská ODS. Až 21. června 2010 se Trnka dohodl na své rezignaci s dosavadní předsedkyní Regionální rady a plzeňskou hejtmankou Miladou Emmerovou (ČSSD), která jeho rezignaci požadovala několik týdnů.\n\nDne 9. března 2011, tedy zhruba měsíc před očekávaným předáním případu Vrchnímu státnímu zastupitelství v Praze, Jiří Trnka obvinil Petra Podholu, bývalého tajemníka jihočeského hejtmana, z ovlivňování při rozdělování peněz jednotlivým projektům, což Trnka dokládá dva roky starou nahrávkou rozhovoru mezi ním a Podholou, kterou má deník MF Dnes., \n\nVrchní státní zastupitelství v Praze podalo 29. září 2011 na Jiřího Trnku a Martina Půlpytla obžalobu pro podezření z trestných činů zneužití pravomoci úřední osoby, pletichy při zadání veřejné zakázky a při veřejné soutěži a poškozování finančních zájmů Evropského společenství, nesprávným použitím finančních prostředků měli způsobit škodu dosahující 3,3 miliardy korun. V případě odsouzení oběma obviněným hrozíl trest vězení až na 12 let.\n\nV července 2012 Městský soud v Praze Trnku a Půlpytla zprostil obžaloby, ale tento rozsudek zrušil Vrchní soud.. V září 2013 pražský městský soud uložil Jiřímu Trnkovi a Martinu Půlpytlovi tříleté podmíněné tresty za machinace s evropskými penězi a zakázal jim pracovat s dotacemi.\n"}
{"id": "660514", "url": "https://cs.wikipedia.org/wiki?curid=660514", "title": "Brouwerova věta o pevném bodu", "text": "Brouwerova věta o pevném bodu\n\nBrowerova věta o pevném bodu je v matematice tvrzení, že pro každé spojité zobrazení \"f\" z uzavřené koule do sebe existuje bod \"x\" takový, že formula_1. Takový bod se nazývá pevný bod \"f\".\n\nObecněji, libovolné spojité zobrazení z konvexní kompaktní množiny Euklidova prostoru do sebe má pevný bod.\n"}
{"id": "660523", "url": "https://cs.wikipedia.org/wiki?curid=660523", "title": "Olmützer Blätter", "text": "Olmützer Blätter\n\nOlmützer Blätter je měsíčník vydávaný Němci vysídlenými po druhé světové válce z Olomouce a oblasti střední Moravy. Věnuje se vlastivědnému a historickému zkoumání Olomouce a okolí, publikuje vzpomínky vysídlených olomouckých a středomoravských Němců a informuje o životě olomoucké německé vysídlenecké komunity. Vychází od října 1953. Vydavatel: Heimatverband Olmütz und Mittelmähren, Nördlingen, Bavorsko.\n\nOd roku 2001 vychází jako měsíčník.\n\n"}
{"id": "660524", "url": "https://cs.wikipedia.org/wiki?curid=660524", "title": "Snaefell", "text": "Snaefell\n\nSnaefell je hora na ostrově Man, jenž leží v Irském moři mezi Anglií, Skotskem, Irskem a Walesem. S nadmořskou výškou 620 metrů je nejvyšší horou Manu a také jedinou manskou horou vyšší než 2000 stop.\n\nNa vrcholu se nachází stanice horské železnice, kavárna a několik vysílačů, na nejvyšším místě je geodetický bod a mohyla. Podle legendy lze z vrcholu vidět 6 království: království Man, království Skotské, Anglické, Irské, Waleské a království nebeské. Některé verze ještě přidávají sedmé království - království mořské, resp. Neptunovo.\n\n"}
{"id": "660528", "url": "https://cs.wikipedia.org/wiki?curid=660528", "title": "Madsen", "text": "Madsen\n\nMadsen může být:\n\n\n\n"}
{"id": "660532", "url": "https://cs.wikipedia.org/wiki?curid=660532", "title": "Virginia Madsen", "text": "Virginia Madsen\n\nVirginia Madsen (* 11. září 1961, Chicago, Illinois, USA) je americká herečka a producentka dokumentárních filmů. Nejvíce se proslavila rolí Helen Lyle v hororovém filmu \"Candyman\" (1992), rolí Mayi ve filmu \"Bokovka\" (2014), za kterou získala nominaci na Zlatý glóbus a Oscara. Dále se objevila ve filmech \"Long Gone\" (1987), \"Gotham\" (1988), \"Žhavé místo\" (1990), \"Duch minulosti\" (1996), \"Vyvolávač deště\" (1997), \"Zítra nehrajeme!\" (2006), \"Astronaut\" (2007), \"Hrůza v Connecticutu\" (2009), \"Červené Karkulka\" (2011) a \"Divočina v každém z nás\" (2014). \n\nObjevila se také v několika televizních seriálech jako \"Frasier\" (1998), \"Witches of East End\" (2013–14), \"Prezident v pořadí\" (2016–17) a \"Bažináč\" (2019).\n\nPochází z filmařské rodiny, její maminka pracovala v televizi jako producentka a scenáristka (držitelka ceny Emmy), její starší bratr Michael Madsen je také herec, otec Clavin Madsen byl hasič.\n\nVe filmu a v televizi se objevuje od roku 1983, její první průlomovou rolí se stalo účinkování ve známém sci-fi filmu \"Duna\" z roku 1984 režiséra Davida Lynche. Menší roli si zahrála v dramatickém filmu \"Vyvolávač deště\" (1997), po boku Matta Damona. Hrála např. i v seriálu \"\", kde v epizodě „Nezapomenutelná“ (1998) ztvárnila postavu Kellin. V roce 2004 si zahrála ve filmu režiséra Alexandera Payneho \"Bokovka\". \n\nV roce 2008 založila vlastní produkční společnost nazvanou Title IX Productions. Jejím prvním projektem byl film, který vytvořila se svojí matkou nazvaný \"I Know a Woman Like That\". Film je dokument o životě starší ženy. Druhým projektem je film \"Fighting Gravity\". \n\nV roce 2009 propůjčila svůj hlas do animovaného filmu \"Wonder Woman\". V roce 2010 získala roli Cheryl West v dramatickém seriálu stanice ABC \"Scoundrels\". V prosinci roku 2010 bylo oznámeno, že si zahraje ve sci-fi filmu stanice NBC \"Událost\". V roce 2012 hrála v dramatickém seriálu stanice AMC \"Hell on Wheels\". V roce 2013 hrála roli Penelope Gardiner v seriálu stanice Lifetime \"Witches of East End\". \n\nBěhem let 1981 až 1988 chodila s Billym Campbellem. V roce 1989 se provdala za herce a režiséra Dannyho Hustona, poté co se poznali na natáčení filmu \"Pan North\". Dvojice se rozvedla v roce 1992. Během let 1993 až 1998 byla ve vztahu s Antoniem Sabatou Jr.. S Antoniem má syna Jacka Antonia (narozený v roce 1994). Od roku 2011 chodí s Nickem Holmesem, který je o dvacet let mladší.\n\n2004 - nominace na Zlatý glóbus a Oscara za svoji roli ve filmu \"Bokovka\" - postava Maya Randall\n\n"}
{"id": "660534", "url": "https://cs.wikipedia.org/wiki?curid=660534", "title": "Říšské stavy", "text": "Říšské stavy\n\nŘíšské stavy Svaté říše římské německého národa, něm. Reichsstände (\"des Heiligen Römischen Reiches Deutscher Nation\"), jsou někdejší osoby a korporace, které zaujímaly místo a hlas v říšském sněmu.\nV raném novověku existovalo více než 300 duchovních a světských knížat a také svobodných říšských měst, hrabat a rytířských řádů. Členství v elitním klubu Říšských stavů mohlo být císařem uděleno i osobám, které nevlastnily žádné území (tzv. personalisté). Od roku 1654 bylo podmínkou k nabytí stavu držení tzv. říšského bezprostředního panství, území – léno (něm. \"Lehen\"), které bylo přímo uděleno římskoněmeckým císařem. Kromě toho byl nezbytný souhlas příslušného kolegia Říšského sněmu a schválení císařem. Všechny říšské stavy byly zaznamenány v říšské matrice.\n\"Duchovní říšské stavy\" byly:\nMezi \"světské říšské stavy\" patřily:\nOd roku 1489 byly stavy v říšském sněmu Svaté říše římské rozděleny na tři kolegia. Rozlišovala se kurfiřtský senát (\"Kurfürstenkollegium\")/ kurfiřtská rada (\"Kurfürstenrat\"), Rada říšských knížat (\"Reichsfürstenrat\") a senát říšských měst (\"Reichsstädtekollegium\"). Hrabata a svobodní páni byli v říšské zastoupeni, avšak jen (nejprve 2, později 4) kuriálními hlasy. Pro říšské usnesení (Reichsabschied) byl nezbytný souhlas všech tří kolegií. Říšští rytíři se několikrát bez úspěchu pokoušeli vydobýt si pro sebe korporativní postavení samostatného říšského stavu.\nKurfiřti, knížata a říšští biskupové měli v říšské radě každý svůj vlastní hlas, tzv. \"Virilstimme\" (z lat. \"vir\" = \"muž\", něm. \"Stimme\" = \"hlas\"). Naproti tomu hrabata byla sjednocena ve čtyřech kolegiích, ve vestfálské, veterauské, franské a švábské hraběcí lavici, z nichž každé, ač složené z mnoha členů, však mělo jeden společný kuriátní hlas. Také svobodné duchovní (prelátské) stavy tvořily dvě kolegia, rýnskou a švábskou lavici.\nŘíšské stavy byly povinny odvádět císaři říšskou daň a také v případě potřeby sestavit vojenské kontingenty říšské armády. Všechny říšské stavy byly povinné se osobně účastnit na zasedání říšského sněmu (v případě porušení této povinnosti bylo možné odvolání z funkce). Naproti tomu nemohl být žádný společný říšský zákon schválen bez odhlasování říšskými stavy. Ty mohly rozhodovat o vyhlášení války a o uzavírání smluv mezi říší a ostatními státy, stejně jako schvalování utvoření nových knížectví.\n\n"}
{"id": "660539", "url": "https://cs.wikipedia.org/wiki?curid=660539", "title": "Lípa Svatopluka Čecha", "text": "Lípa Svatopluka Čecha\n\nNázev Lípa Svatopluka Čecha nese několik významných a památných stromů:\n\n"}
{"id": "660540", "url": "https://cs.wikipedia.org/wiki?curid=660540", "title": "Lípa Svatopluka Čecha (Liteň)", "text": "Lípa Svatopluka Čecha (Liteň)\n\nLípa Svatopluka Čecha byl památný strom v městysi Litni v okrese Beroun. Po poškození kořenů v roce 1914 postupně odumíral a torzo bylo vyvráceno prudkým deštěm 21. srpna 1941.\n\nLípa nesla jméno spisovatele Svatopluka Čecha, který v Litni strávil část dětství. Jeho otec František Jaroslav Čech (1817 Peruc - 1877 Slupka, Bukovina) byl panský hospodářský správce a český vlastenec a v letech 1853–1856 byl ředitelem panství Josefa Františka Doubka v Litni Do dětství se vrátil v básnické sbírce \"Ve stínu lípy\" vydané poprvé roku 1879 v časopise Květy, do kterého Čech přispíval. Staletá lípa stála poblíž jižní kaple novorománského kostela svatého Petra a Pavla a fary. Fungovala jako určitý kulturní rozcestník mezi hospodou a kostelem. V Čechově básni Ve stínu lípy se zde schází osm sousedů a vypráví své životní příběhy. Básnická sbírka byla již za autorova života velice populární pro svůj vlastenecký a idylický obsah. Na počet básníka a jeho vlastenectví byly lípy na různých místech Čech symbolicky nazývány lípa Svatopluka Čecha. Tak tomu bylo i v Litni, kde byl ještě za života Svatopluka Čecha připomínám jeho pobyt v mládí. O úctě liteňských obyvatel k Čechovi svědčí, že Liteňský farář P. Josef Kreisinger ve své práci Liteň a přifařené obce k ním vydané v roce 1896 (tedy za Čechova života) uvádí v seznamu správců a direktorů liteňského panství \"Roku 1852 - 1855 Frant. Čech, otec našeho předního básníka\". Lípa v Litni oficiálně za památnou vyhlášena nebyla, zanikla dlouho před vydáním zákona o ochraně přírody. Při úpravách kanalizace v roce 1914 byly poškozeny její kořeny v roce 1919 počala usychat, takže z ní zůstalo jen torzo spodní části kmene. 21. 8. 1941 při prudkém dešti se kmen vyvrátil a byl odstraněn. Zlomek kmene je vystaven v muzeu. Název místa se ale trvale vžil. Park mezi kostelem sv. Petra a Pavla a farou, kde lípa stála, byl nazván Sady Svatopluka Čecha. V Litni vzniklo ve 20. letech 20. století Sdružení pro úpravu sadů Svatopluka Čecha v Litni, jehož předsedou byl MUDr. Josef Honzík, jednatelem Jan Samek a pokladníkem Boh. Vildman, usilující o úpravu sadů a vytvoření pomníku Svatopluka Čecha. Spolupracovalo s Jednotou Svatopluka Čecha a obě korporace se pravidelně obracely na veřejnost s žádostí o příspěvek na pomník. O celospolečenském významu záměru svědčí zájem významných československých deníků jako Národní listy a Národní politika. Po deseti letech se záměr zdařil a 5. 6. 1938 byl v blízkosti lípy postaven pomník Svatopluka Čecha. V budově bývalé fary proti kostelu je umístěno Muzeum Svatopluka Čecha a Jarmily Novotné. Jméno jeho básně nese i restaurace \"Ve stínu lípy\" vedle liteňské školy.\nV roce 2013 byla v Litni instalována Naučná stezka Liteň, jejíž zastavení v Sadech Svatopluka Čecha připomíná básníkův vztah k Litni a jeho dílo. Další zastavení připomínají Čechův pobyt v Litni v domě správce panství v zámku nedaleko od kostela. Dům je dodnes nazýván Čechovna Právě zde se Svatopluk Čech seznamoval s otcovou knihovnou. Šťastná léta dětství v Litni byla jedním z důvodů, proč děj básně Ve stínu lípy umístil právě do míst, která z dětství důvěrně znal.\n\n\n\n"}
{"id": "660555", "url": "https://cs.wikipedia.org/wiki?curid=660555", "title": "Velká Čukočja", "text": "Velká Čukočja\n\nVelká Čukočja, Čukočja nebo Revum-Revu ( , nebo , ) je řeka v Jakutské republice v Rusku. Je 758 km dlouhá. Povodí má rozlohu 19 800 km².\n\nOdtéká z jezera Usun-Kjuel a teče přes Kolymskou nížinu. Říční koryto je velmi členité. Jezernatost činí 18,2 %. Ústí do Východosibiřského moře.\nNejvětší přítoky jsou Savva-Jurjach, Oljor, Semen-Jurjach.\n\nZdrojem vody jsou sněhové a dešťové srážky. Nejvyšších vodních stavů dosahuje v červnu. Zamrzá v říjnu v zimě promrzá až do dna a rozmrzá v květnu.\n"}
{"id": "660556", "url": "https://cs.wikipedia.org/wiki?curid=660556", "title": "Travník Schreberův", "text": "Travník Schreberův\n\nTravník Schreberův (\"Pleurozium schreberi\" (Brid.) Mitt.) je mech, který tvoří rozsáhlé souvislé žlutozelené až zelené koberce.\n\nJde o statný mech, lodyžky jsou 10 až 15 cm dlouhé, pravidelně 1× zpeřené. Jejich červená až červenohnědá barva zřetelně prosvítá mezi sbíhavými, vydutými, široce vejčitými až zaoblenými, střechovitě přilehlými lodyžními listy. Má krátké, dvojité žebro, které však nedosahuje ani do 1/4 délky lístku, někdy dokonce chybí úplně. Buňky, které se nacházejí uprostřed čepele, mají čárkovitou strukturu a jsou hladké. Jedná se o dvoudomý druh. Druh je velmi vzácně plodný.\n\nSporofyt: Štět dosahuje délky až 4 centimetrů. Vyzdvihuje tobolku, která je nachýlená až vodorovná. Tobolka je válcovitého tvaru a dosahuje délky kolem 2 až 2,5 mm.\n\nJe charakteristický pro kyselé substráty jehličnatých lesů. Roste na skalách, kamenech, tlejícím dřevě. Typickými biotopy jsou paseky, travnaté stráně, vřesoviště, lesy a rašeliniště.\n\nV České republice je velice hojným druhem, je rozšířen od nížin po horské oblasti.\n\nTento druh je velmi dobře rozpoznatelný v terénu díky své červenohnědé lodyžce. Podobným druhem je lazovec čistý (\"Pseudoscleropodium purum\"), který však má lodyhu zelenou a není tak častým mechem.\n\nV horských oblastech se používal jako tmel mezi spáry dřevěných obydlí nebo k podestýlání hospodářských zvířat. Dnes je jeho využití v biomonitoringu právě díky snadné rozpoznatelnosti a hojnému rozšíření.\n\n\n\n"}
{"id": "660564", "url": "https://cs.wikipedia.org/wiki?curid=660564", "title": "Chorvatské jaro", "text": "Chorvatské jaro\n\nChorvatské jaro (chorvatsky \"Hrvatsko proljeće\", kolokviálně i MASPOK (\"masovni pokret\", doslova masové hnutí) byl liberalizační proces v Socialistické republice Chorvatsko v období titoistické Jugoslávie. Odehrálo se na přelomu 60. a 70. let 20. století a vyvrcholilo v letech 1971/72, kdy bylo tvrdě potlačeno. Vzhledem k tomu, že se jednalo o protest proti stávajícím poměrů v komunistické zemi, ne nepodobném tomu v Československu kolem roku 1968, ujalo se pro něj označení přímo odvozené od Pražského jara.\n\nChorvatské jaro však principiálně naráželo na zcela jiné problémy, než byla liberalizace společensko-politických poměrů v tehdejším Československu. Do vedení Svaz komunistů Chorvatska (SKH) se v druhé polovině 60. let dostali lidé (Savka Dabčević-Kučar, Miko Tripalo, Pero Pirker, Ivan Šibl, Dragutin Haramija aj.), kteří neměli zkušenost partyzánského boje za druhé světové války a jejich představy o rozvoji socialismu nekolidovaly s vizemi starších komunistů na čele s Titem.\n\nChorvatské politické vedení a kulturní elita tehdy artikulovaly myšlenku větších práv jednotlivých republik federace, rozporovaly existenci společného srbochorvatského jazyka, jakož i výsadní postavení Svazu komunistů Jugoslávie na úkor republikových centrál.\n\nMatice chorvatská již roku 1967 vydala Deklaraci o názvu a postavení chorvatského spisovného jazyka (chorvatsky \"Deklaracija o imenu i položaju hrvatskog književnog jezika\"), kterou chtěla dát najevo otevřený nesouhlas s unifikačními snahami v jazykové oblasti. Z chorvatského pohledu tehdejší standardizace srbochorvatštiny (na principech Novosadské dohody z roku 1954) probíhala na úkor chorvatské jazykové tradice a neúměrně zvýhodňovala její srbskou komponentu.\n\nTato myšlenka se netýkala pouze Chorvatů, bezprostředně totiž zpochybňovala postavení srbské menšiny v Chorvatsku, stejně jako za existence fašistického Nezávislého státu Chorvatsko. Prezident Tito, stejně jako Svaz komunistů Jugoslávie, proto celou záležitost ostře odsoudil. Svaz komunistů Chorvatska se zprvu stavěl proti Deklaraci, avšak značná část vedení strany se později přidala na stranu Matice. Jako důkaz solidarity s novým hnutím začala řada lidí žádat o členství v Matici, takže jejich počet vzrostl více než desetinásobně během několika let. Nejvíc se vzbouřili ale studenti, kteří vyšli do ulic. Tak silný a nacionalistický postup se nevynořil hned, ale rostl postupně, již od liberalizačních změn, které v Jugoslávii probíhaly na konci 60. let. V Chorvatsku se poprvé podařilo zajistit názorovou jednotu mezi veřejností a komunistickou stranou. Chorvatští komunisté Bělehrad informovali, že se nejedná v žádném případě o nacionalismus, nýbrž o všelidovou účast na reformách jugoslávského systému. Josip Broz Tito dlouhou dobu záležitosti nevěnoval pozornost. K zákroku se rozhodl až poté, kdy byl informován, že celonárodní shromáždění začínají již získávat protisocialistický ráz. Tehdejší komunistický režim proto nechal vůdce hnutí pozatýkat (několik set lidí, další byli vyloučeni z komunistické strany) a na sjezdu SKJ v Karađorđevu v prosinci 1971 personálně obměnil vedení Svaz komunistů Chorvatska tak, aby hlavní roli měli odpůrci masového hnutí. Vojenský zásah byl proveden poté, neboť politické změny ve vedení chorvatské komunistické strany vyvolal v Záhřebu a dalších chorvatských městech ohromnou vlnu nevole.\n\nNacionalisté získali živnou půdu také v ekonomické oblasti. Jejich argumenty byly založeny na myšlence, že do Chorvatska se investuje v porovnání s ostatními republikami federace nedostatečně a pokud vůbec, tak se jedná o zcela nerentabilní investice. Podobně jako v případě Slovinska a silniční aféry, která se odehrála ve víceméně stejnou dobu, byly hlavním zdrojem kritiky přísuny peněz na projekty v méně rozvinutých oblastech Jugoslávie a také v Bělehradu, který byl hlavním městem a tudíž se tam soustřeďovalo nejvíce kapitálu.\n\nJugoslávský komunistický režim se velice obával případného návratu myšlenek Chorvatského jara, které se ukázaly ve společnosti jako velice populární. Proto čas od času převážně chorvatští komunisté, či místní noviny, které byly spřízněny s různými socialistickými organizacemi vydávaly řadu odsuzujících článků o tom, jak se celá řada Chorvatů nechala svést „feudalisticko-nacionalistickým“ hnutím, jehož představitelům byla bližší „košile nežli kabát“. Jako klíčová byla zmiňována úloha Josipa Broze Tita jako člověka, který dokázal „kontrarevoluci“ úspěšně zastavit.\n\nKe konci 80. let začaly spolu s rozpadem monopolu svazu komunistů Jugoslávie vyvstávat otázky, jestli se lidé kolem MASPOKu nevrací opět do společenského života a nedochází-li k rehabilitaci myšlenek hnutí. Nárůst vlivu Slobodana Miloševiće v Srbsku a posléze v dalších republikách však vybavil v Chorvatsku značné obavy z srbské dominance ve společném státě, což ještě více vybudilo bývalé členy hnutí k tomu, aby se opět angažovaly v politických aktivitách.\n\nV roce 1990 se v souvislosti s drolením jugoslávské federace společný jazyk formálně rozpadl. Chorvati vydali svojí „gramatiku Chorvatského jazyka“, čímž vyjádřili jasný záměr, že nechtějí mít se Srby již jeden společný jazyk, ale vytvořit zcela vlastní standard.\n\n\n"}
{"id": "660571", "url": "https://cs.wikipedia.org/wiki?curid=660571", "title": "Maine (Francie)", "text": "Maine (Francie)\n\nMaine je historické území ve Francii mezi Normandií a Anjou v povodí řeky Maine. Julius Caesar jej v roce 51 př. n. l. připojil k Římské říši, v druhé polovině 5. století bylo součástí Syagriovy říše. Po jejím zániku v roce 486 připadlo Franské říši. V době zhruba mezi lety 955–957 se Maine stalo hrabstvím. Brzy poté bylo spojeno s Normandií, Anjou a v roce 1066 také s Anglií. V roce 1203 nebo 1204 území dobyl Filip II. August, v letech 1414–1450, tj. během stoleté války, patřilo opět Angličanům, potom už natrvalo Francouzům.\n\nDnes je území součástí regionu Pays de la Loire.\n\n"}
{"id": "660572", "url": "https://cs.wikipedia.org/wiki?curid=660572", "title": "Columbia River Crossing", "text": "Columbia River Crossing\n\nColumbia River Crossing je vzájemný megaprojekt mezi ministerstvy dopravy amerických států Washington a Oregon, který se zaměřuje na problémy s mezistátní dálnicí Interstate 5 v místě, kde překonává řeku Columbii. Byl založen v roce 2005 za účelem co nejlépe nahradit nynější Mezistátní most a další záležitosti jižně do křižovatky I-5 s Washington State Route 500. Partnery projektu jsou města Portland a Vancouver, Regionální dopravní rada jihozápadního Washingtonu, dopravní společnosti C-Tran a TriMet, regionální plánovací organizace Metro a také se na něm podílejí Federální dopravní správa a Federální správa dálnic.\n\nKoncept prohlášení o dopadech na životní prostředí byl vydán v květnu 2008 a jeho finální vydání přišlo v září 2011. Preferovaný koncept v květnu 2011 bude stát zhruba 3,1 až 3,6 miliardy dolarů za pět mil dálnice, který bude zahrnovat dvouplošinový příhradový most s deseti pruhy dálnice na horní plošině a veřejnou dopravou, cyklistickou a pěší stezkou dole. Plánovaná stavba byla v roce 2013 zrušená.\n"}
{"id": "660574", "url": "https://cs.wikipedia.org/wiki?curid=660574", "title": "Na vlásku", "text": "Na vlásku\n\nNa Vlásku, v anglickém originále Tangled, je americký animovaný hudební a komediálně romantický snímek studia Walt Disney Animation Studios a distribuovaný firmou Walt Disney Pictures z roku 2010. Do českých kin byl s českým dabingem uveden 27. ledna 2011. Jedná se o jubilejní 50. film z takzvané animované klasiky Walta Disneye.\n\nFilm byl vytvořen na motivy pohádky \"Locika/Rapunzel\" bratří Grimmů, zrežíroval jej Byron Howard a Nathan Greno. Pro české diváky film přeložil Vojtěch Kostiha a český dabing zrežíroval Vojtěch Kotek. Píseň k závěrečným titulkům s českým názvem \"Chci jen to, co chci\" nazpívala Tereza Kerndlová. Píseň \"I See the Light\" (duet \"Vidím světla/Svítá nám\"), která zazní během vypouštění lampiónů v loďce na jezeře, byla nominována na Oscara a získala cenu Grammy.\n\nPříběh pojednává o dospívání a následném osvobození unesené dívky, princezny Lociky (Rapunzel), která je během svého dětství celých 18 let nedobrovolně internována v tajné lesní věži kvůli osobnímu prospěchu jediné osoby.\n\nZ nebe spadla zlatá kapička světla ze Slunce a vyrostla z něj krásná zlatá květina, která měla kouzelnou moc. Čarodějnice Gothel se květinou pravidelně omlazovala, aby zůstala po stovky let stále krásná a nesmrtelná.\n\nKrálovna čekala dítě, ale velmi vážně onemocněla. Kouzelný zlatý květ, který pomáhal udržovat čarodějnici Gothel stále mladou, našli královi lidé a vyrobili z něj odvar, který vyléčil těžce nemocnou těhotnou královnu a způsobil to, že její nenarozené dítě bude mít po celý život nejen velmi dlouhé kouzelné zlaté vlasy i další kouzelné vlastnosti.\n\nKrálovně se posléze narodila dcerka korunní princezna Locika (v originále Rapunzel), král s královnou jí věnovali královskou korunu a na počest jejího narození vypustili horkovzdušný lampion. Ale čarodějnice Gothel jí z královského hradu unesla a zavřela (internovala) do vysoké lesní věže, jen tak mohla zůstat mladá, krásná a nesmrtelná. Zde Locika žila celých 18 let a čarodějnice, která jí tvrdila, že je její matka, jí nepustila ani na okamžik ven, naopak jí říkala, že svět je velmi nebezpečné místo a lidé by jí chtěli ukrást její 70 stop dlouhé zlaté vlasy s kouzelnou mocí, získanou z onoho čarovného květu. Nicméně Locika z věže o každých svých narozeninách pozorovala v dáli na obzoru tajemná světélka, ale nevěděla, že šlo o lampiony, které byly vypouštěny v naději proto, aby se ztracená princezna do království vrátila zpět.\n\nDo věže se náhodou dostal mladý zloděj Flynn Rychlík alias Evžen Houžvička (v originále Flynn Rider alias Eugene Fitzherbert) v době kdy prchal se svým lupem před policejním koněm Maximem. Flynn Rychlík společně se svými dvěma kumpány, bratry Strabbingtonovými, ukradl z královského hradu princezninu královskou korunu a byl neustále pronásledován královskými vojáky a inteligentním koněm Maximem. Locika ale velmi toužila vidět na vlastní oči vypouštění lampionů, které vídávala každý rok v den svých narozenin z okna své věže. Tyto lampiony vypouštěli jak král s královnou, tak i všichni lidé v království, kteří stále doufali, že se jejich ztracená královská princezna jednou najde. Locika Flynna Rychlíka (Evžena Houžvičku) ve strachu praštila pánvičkou do hlavy a poté zavřela do almary, kde ho ukryla před macechou Gothel. V brašnice nalezla svoji vlastní královskou korunku, kterou ukryla ve věži. Poté se snažila matku přesvědčit, aby ji pustila z věže, ta to však za žádnou cenu nechtěla povolit. Po matčině odchodu Flynna donutila, aby jí pomohl vylézt z věže a dostat se do města, aby vypouštění lampiónů mohla spatřit na vlastní oči. Flynn/Evžen byl ale jako zločinec nestále hledán a pronásledován královskými vojáky a vysoce inteligentním strážním a policejním koněm Maximem.\n\nČarodějnice ale brzy zjistila její útěk z věže (setkala se v lese náhodou s čmuchajícím koněm Maximem, který ale neměl jezdce, což ji vyděsilo). Vrátila se zpět, ve věži náhodou našla v brašně ukrytou korunku včetně jednoho exempláře tištěného zatykače na Flynna. Lociku pak následně společně s Flynnem vystopovala v hospodě U Zmuchlaného kačátka. Společně s bývalými Flynnovými kumpány bratry Strabbingtonovými ji po zbytek její cesty do města sledovala. S Locikou se pak i pozdě večer setkala a předala jí zpět ukradenou korunu, při té příležitosti se jí snažila namluvit, že ji Flynn/Evžen kvůli koruně nakonec opustí. Naopak na stranu Flynna a Lociky (a jejího chytrého chameleona Pascala) se přidala banda hrdlořezů z hostince U Zmuchlaného kačátka a nakonec i vojenský kůň Maximus (který se ve filmu chová jako lovecký pes a je nadán lidskou inteligencí), kterého si Locika posléze také ochočila.\n\nVe městě Locika zažila to, o čem snila celý život: viděla vzlétat k nebi tajemná světélka - lampiony. Flynnovi/Evženovi při té příležitosti vrátila ukradenou korunu (stále netušíc, že se jedná o její vlastní korunu). Také ve městě spatřila i svůj vlastní obraz na nástěnné mozaice, kde byla vyobrazena jako miminko společně se svými královskými rodiči. Nicméně Evžen se rozhodl ukradenou korunu oběma bratrům vrátit, oba bývalí kumpáni se z podnětu Gothel násilím zmocnili Evžena (Flynna) a i s korunou jej lodí odeslali do vězení. Teprve tehdy si Evžen uvědomil, jak jsou její kouzelné vlasy vlastně cenné a žádané, přesvědčila se o tom i sama Locika. Čarodějnice se opět zmocnila Lociky a odvedla ji zpět do věže. Evžen byl dopaden královskými vojáky a jako zloděj ráno veden na popraviště, ale hrdlořezové z hostince U Zmuchlaného káčátka (společně s koněm Maximem), kterým Locika dva dny před tím pomohla oživit jejich vlastní sny, jej zachránili. Ve věži zatím Locika přišla na to, že to ona je tou ztracenou princeznou, jejíž obraz viděla na mozaice ve městě. Její zjištění potvrdilo i porovnání královských znamení na vlaječce, kterou dostala od Evžena během návštěvy města, se znameními jimiž dříve nevědomky vymalovala zdi své věže. Čarodějnice se Lociku snažila násilím udržet ve věži (když už to nebylo možné po dobrém). Poté, když se do věže urychleně vrátil s Maximovou pomocí i Evžen, probodla jej dýkou. Čarodějnice se snaží Lociku odvést, ta jí však řekne, že pokud ji nechá Evžena uzdravit, navždy s ní dobrovolně odejde. Evžen, ještě než zemřel, stihl Locice střepem z rozbitého zrcadla uříznout její dlouhé, zlaté kouzelné vlasy, které zhnědly a ztratily tak svoji kouzelnou moc, aby Locika mohla být volná. Čarodějnice díky tomu zestárla, vypadla ven z věže a rozpadla se na prach ještě před dopadem na zem. Evžen zakrátko na to zemřel, ale princeznina kouzelná moc z jejího těla zcela nevyprchala a její slza, jež ukápla na Evženovu tvář, jej probudila zpět k životu. Oba se pak společně vydali do města za Locičinými královskými rodiči. Celý příběh skončil happyendem, všichni hrdlořezové se dali na počestný život, kůň Maxim se stal velitelem královských stráží a oba hlavní hrdinové vládli společně království.\n\nFilm končí pouhou slovní zmínkou o jejich svatbě.\n\n\n\n\n\n\n\nDěj filmu ponechává plně na divákově fantazii a představivosti některé události a děje:\n\n\n\n\n\n"}
{"id": "660577", "url": "https://cs.wikipedia.org/wiki?curid=660577", "title": "Ghana na Zimních olympijských hrách 2010", "text": "Ghana na Zimních olympijských hrách 2010\n\nZimní olympijské hry 2010 ve Vancouveru byly první zimní olympijské hry v historii, kterých se zúčastnil africký stát Ghana.\n\nGhana vyslala jednoho sportovce, a to lyžaře Kwame Nkrumah-Acheampongu, přezdívaného také sněžný leopard. Nkrumah-Acheampong se na hry kvalifikoval ziskem 137,5 bodů FIS, přičemž podmínka kvalifikace bylo snížení počtu bodů z 1000 na alespoň 140. Kvalifikaci si zajistil závodem v italských Alpách.\n\nJeho účast však nebyla financována Ghanským olympijským výborem, a tak ji podpořili fanoušci, jejichž jména se pak objevila na závodníkově kombinéze. Ta byla po Olympijských hrách vydražena a výdělek šel na podporu rozvoje lyžování v Ghaně.\n\n"}
{"id": "660579", "url": "https://cs.wikipedia.org/wiki?curid=660579", "title": "Bad Boy Records", "text": "Bad Boy Records\n\nBad Boy Records (původně Bad Boy Entertainment) je americká hudební nahrávací společnost založena v roce 1993 hudebním producentem a rapperem Seanem Combsem a jeho obchodním společníkem Markem Pittsem. Label spadá pod mateřskou společnost Warner Music Group, distribuci zajišťuje Atlantic Records.\n\nPoté, co byl Sean Combs vyhozen v roce 1993 od společnosti Uptown Records, založil se svým známým od Uptown Records Markem Pittsem vlastní label nazvaný Bad Boy Records. Prezidentem labelu se stal hudební producent, textař a zpěvák Harve Pierre. Roku 1993 byli k labelu upsáni (mimo Seana Combse a Harveho Pierrea) produkční tým The Hitmen a rappeři Craig Mack a The Notorious B.I.G., kterého Sean Combs původně plánoval upsat pod Uptown Records. Prvním počinem, který byl vydán u Bad Boy Records byl později zlatý singl rappera The Notorious B.I.G. nazvaný \"Juicy\", a to 8. srpna 1994. V září 1994 bylo vydáno album The Notoriouse B.I.G. - \"Ready to Die\", které se stalo 4x platinové a vyšplhalo se na 15. příčku v americké hitparádě Billboard 200. Tím se proslavil i label. Týden po vydání alba The Notoriouse B.I.G. bylo vydáno album \"Project: Funk Da World\" rappera Craig Macka. Album se stalo zlatým. Obsahovalo velmi úspěšný singl \"Flava In Ya Ear\", který získal ocenění platinový singl a umístil se na 9. příčce v žebříčku Billboard Hot 100, čímž se stal prvním \"Bad Boy\" singlem v Top 10 US hitparády.\n\nKe konci roku 1994 Sean Combs k labelu upsal zpěvačku Faith Evans a skupinu Total. Roku 1995 podepsal smlouvu se zpěvákem Mario Winansem a rapperam Masem. Ve stejném roce vydal debutové album zpěvačce Faith Evans. Album \"Faith\" bylo vydáno v srpnu 1995, umístilo se na 22. příčce v Billboard 200 a stalo se platinovým. Na začátku roku 1996 se k labelu přidala skupina 112. Ve stejném roce byly vydány stejnojmenná debutová alba skupin Total a 112. Album skupiny Total získalo ocenění platinová deska a album skupiny 112 bylo dokonce 2x platinové.\n\nRok 1997 byl ve znamení druhého alba rappera The Notorious B.I.G., ten se však vydání alba \"Life After Death\" již nedožil, jelikož podlehl zraněním, které utrpěl když byl v březnu 1997 v Los Angeles postřelen. Album se dostalo ještě téhož měsíce do prodeje, poprvé v historii labelu obsadilo první pozici v žebříčku Billboard 200, prodalo se ho přes 6 milionů a jelikož šlo o dvojalbum tak získalo ocenění diamantová deska. Singl \"Hypnotize\" se vyšplhal na první místo v žebříčku Billboard Hot 100, také poprvé v historii labelu.\n\nV červenci 1997 vydal své debutové album Sean Combs pod přezdívkou \"Puff Daddy\", album \"No Way Out\", na kterém se podíleli všichni z Bad Boy Records, debutovalo na první pozici Billboard 200 a stalo se 7x platinovým, a to především díky #1 singlům \"Can't Nobody Hold Me Down\" a \"I'll Be Missing You\", druhý jmenovaný je vzpomínkovou písní pro rappera The Notorious B.I.G.\n\nVeleúspěšný rok 1997 zakončilo vydání debutového alba rappera Mase - \"Harlem World\" obsadil první pozici v Billboard 200 a stal se 4x platinovým.\n\nV roce 1998 se k labelu upsala rapová skupina The LOX a ihned vydali platinový debut \"Money, Power & Respect\". Ve stejném roce vydaly své druhé album zpěvačka Faith Evans a skupiny Total a 112. Album Faith Evans \"Keep the Faith\" se stalo platinovým, album skupiny Total \"Kima, Keisha, and Pam\" zlatým a album skupiny 112 \"Room 112\" znovu 2x platinovým.\n\nRoku 1999 vydali své druhé album rappeři Mase, jeho \"Double Up\" se stal platinovým, a Sean Combs, jeho \"Forever\" bylo také platinové. Také bylo vydáno posmrtné album rappera The Notorious B.I.G. - \"Born Again\" se stal 2x platinovým.\n\nRok 2000 uvedl u Bad Boy nové tváře, svá debutová alba zde vydali: Black Rob - \"Life Story\", Carl Thomas - \"Emotional\" a Shyne - \"Shyne\", všechna platinová.\n\nNové tváře provázely i rok 2001, kdy u Bad Boy Records vydala své debutové album skupina Dream, jejich \"It Was All a Dream\" se stal platinovým. Svá třetí alba v tomto roce vydali: Faith Evans, skupina 112 a Sean Combs, tentokrát pod přezdívkou P.Diddy. Všechna získala ocenění platinová deska.\n\nO rok později P. Diddy vydal úspěšnou 2x platinovou kompilaci \"We Invented The Remix: Volume 1\".\n\nV tomto období Sean Combs upsal skupinu Boyz n da Hood, rappera Aasima a zpěvačky Kalenna Harper a Dawn Richard, poslední dvě zmíněné s Seanem Combsem v roce 2010 založily skupinu Diddy-Dirty Money. Roku 2003 byl vydán platinový soundtrack k filmu \"Bad Boys 2\" (\"Mizerové 2\"). Dále nepříliš úspěšná alba skupin Da Band, 112 a rappera Loona.\n\nRoku 2004 sean Combs upsal skupiny New Edition a B5, a duo 8Ball & MJG. Byla vydána zlatá alba Carla Thomase, Mario Winanse, 8Ball & MJG a Mase. Také neúspěšný debut skupiny New Edition.\n\nRok 2005 byl plný zklamání po problémových albech skupin Boyz n da Hood a B5, stejně tak neúspěšném albu rappera Black Roba. Jediným úspěchem bylo druhé a poslední posmrtně vydané album rappera The Notorious B.I.G. nazvané \"Duets: The Final Chapter\", které se stalo platinovým.\n\nRoku 2006 Sean Combs přijal nové umělce, a to rappera Yung Joca a skupinu Danity Kane. Jejich debutová alba se stala platinovými. Také Sean Combs vydal své další album, nyní pod přezdívkou Diddy, jeho \"Press Play\" se stalo zlatým. Stejného úspěchu ale nedosáhla alba zpěvačky Cassie a zpěváka Christiana Daniela.\n\nRoku 2007 byla vydána neúspěšná alba umělců: 8Ball & MJG, Yung Joca, B5, Gorilla Zoe a Boyz n da Hood. Pro mnoho z nich to znamenalo konec spolupráce s Bad Boy Records.\n\nDruhé album skupiny Danity Kane bylo jediným úspěchem roku 2008, stalo se platinovým. Ostatní alba vydaná tohoto roku propadla v prodejích. Šlo o debutová alba nováčků Cheri Dennis, Donnie Klang a skupiny Day26. Rok 2009 byl opakováním roku předchozího s druhými alby rappera Gorilla Zoe a skupiny Day26.\n\nRoku 2010 byly vydány opět nepříliš úspěšná alba zpěvačky Janelle Monáe a již dříve zmíněné skupiny Diddy-Dirty Money.\n\nRoku 2011 přibyli na label rappeři Machine Gun Kelly a French Montana.\n\nKomerční úspěchy alb vydaných u Bad Boy Records vrátily prvenství newyorskému hip hopu, který upadal od konce 80. let 20. století, kdy se oblíbenějším stal kalifornský Gangsta rap. To vyvolalo ostrý konflikt mezi rappery a fanoušky z východního a západního pobřeží USA známý jako \"East Coast-West Coast hip hop rivalry\". Bad Boy Records v hudební rovině sporu reprezentovala východní pobřeží, zatímco západní pobřeží zastupovali umělci z Death Row Records, v čele s 2Pacem a CEO labelu Suge Knightem. Spor vyústil v postřelení Tupaca v roce 1996 a The Notoriouse B.I.G. v roce 1997, oba svým zraněním podlehli.\n\n\n"}
{"id": "660588", "url": "https://cs.wikipedia.org/wiki?curid=660588", "title": "Intronizace", "text": "Intronizace\n\nIntronizace neboli \"uvedení na trůn\" (z latinského \"inthronizatio\", \"inthronizare\" nebo řeckého \"enthronídzein\" (\"thrónos\" - trůn)) je slavnostní ceremonie, při níž je uveden do úřadu nový monarcha nebo důležitý představitel katolické a pravoslavné církve. Po volbě nebo jmenování jsou takto do funkce uvedeni papež, biskup a opat, v pravoslavné církvi patriarcha. Součástí intronizace bývá obvykle intronizační mše.\n\n"}
{"id": "660589", "url": "https://cs.wikipedia.org/wiki?curid=660589", "title": "Cherokee (píseň)", "text": "Cherokee (píseň)\n\n„Cherokee“ je píseň od švédské hard rockové skupiny Europe, nahraná v roce 1987. Vyšla na albu \"The Final Countdown\". Autorem písně je zpěvák Joey Tempest.\n\n\nCherokee\n"}
{"id": "660594", "url": "https://cs.wikipedia.org/wiki?curid=660594", "title": "Kapraď rozložená", "text": "Kapraď rozložená\n\nKapraď rozložená (\"Dryopteris dilatata\") je druh kapradiny z čeledi kapraďovité (\"Dryopteridaceae\").\n\nKapraď rozložená je hustě trsnatá, vytrvalá a výtrusná bylina. Dorůstá do výšky až 1,2 m. Spory dorůstají v období od července do listopadu.Oddenek je hustě plevinatý, přímý, až 15 cm dlouhý a 3 – 6 cm silný. Listy, dlouhé až 150 cm a široké až 40 cm, jsou přezimující a všechny téměř stejného tvaru. Jsou poměrně chabé, většinou obloukovitě prohnuté a na spodní straně mají roztroušeně uspořádané nažloutlé žlázky. Čepel je na líci tmavozeleně zbarvena, má vejčitý až trojúhelníkovitý tvar a je zpravidla dvakrát delší než široká. Je dvakrát až čtyřikrát zpeřená a po každé straně má 15 – 20 lístků, které jsou vejčité až vejčitě kopinaté, vzájemně se dotýkající a někdy až překrývající. Nejspodnější lístky jsou vyduté, asymetrické, vejčité až vejčitě trojúhelníkovité. K řapíku směřující bazální lísteček nejspodnějšího lístku je zhruba o polovinu kratší než tento lístek. Okraje lístků i lístečků jsou pilovitě ostnitě zubaté. Délka řapíku je téměř srovnatelná s délkou čepele nebo kratší. Tmavě hnědé zašpičatělé pleviny se světlejšími okraji hustě pokrývající dolní polovinu řapíku jsou více než 1cm dlouhé. Výtrusnicové kupky mají v průměru 0,7 – 1,1 mm a jsou kryté ledvinitou, žlutavě žláznatou ostěrou. Tmavohnědé výtrusy mají elipsoidní tvar a jsou hustě pokryty jemnými ostny, viditelnými jen pod mikroskopem.\n\nTato kapradina se vyskytuje od nížin až po subalpinský stupeň v mírně suchých a podmáčených lesích ( zejména smrkových a bukových), v roklích, na vlhkých kamenitých svazích, na úpatí skal, v křovinách, na březích potoků, v kosodřevině apod. Fytochorotyp této kapradiny je \"Hypericum maculatum - Luzula pilosa\", což znamená, že je rozšířená téměř na celém území České republiky s výjimkou Jižní Moravy (v panonské květenné oblasti ). Hojně se vyskytuje ve středním Polabí. Mimo ČR se kapraď rozložená vyskytuje v západní a střední Evropě, v jižní Skandinávii, v severní části Balkánského poloostrova, ve střední Itálii, na Korsice, na severozápadní části Pyrenejského poloostrova, na severu Malé Asie a na Kavkazu.\n\nKapraď rozložená je někdy zaměňována s papratkou samičí (\"Athyrium filix – femina\" (L.) Roth). Od papratky samičí se liší okrouhlými výtrusnicovými kupkami a počtem cévních svazků v řapíků, kterých má kapraď rozložená čtyři, kdežto papratka samičí má pouze dva cévní svazky.\nV nižších polohách může být kapraď rozložená zaměňována s kapradí osténkatou (\"Dryopteris carthusiana\"). Od té se kapraď rozložená liší plevinami na řapíku, které jsou delší než 1cm.\n\n\n\n \n"}
{"id": "660596", "url": "https://cs.wikipedia.org/wiki?curid=660596", "title": "Tholiané", "text": "Tholiané\n\nTholiané jsou fiktivní rasa ze seriálu Star Trek. Jedná se o teritoriální, technicky vyspělou rasu nehumanoidního vzhledu.\n\nTholiané pochází z planety Tholia a jsou členy Tholianského shromáždění, které se nachází v Kvadrantu Alfa blízko území Cardassijské unie a Telarianské republiky. Jsou stejně vysocí jako lidé, ale jinak se v žádném ohledu nepodobají: mají červeně zbarvené krystalické tělo, dvě ruce a šest nohou. Navíc je pro ně přirozená teplota 207°C, což vede k domněnce, že Tholia a všechny planety, na kterých žijí, nejsou třídy M, ale třídy N. Smrtelná je pro ně teplota nižší než 107°C. Tholiané jsou hermafroditi, mají samčí i samičí pohlavní orgány. Jejich řeč je plná skřeků a pískání, podobně jako u delfínů. Mají také velmi vyvinuté teritoriální cítění, smysl pro dochvilnost, přesnost a nesnáší klamavé jednání. Podle neověřených informací mají kolektivní myšlení (jako Borgové).\n\nV porovnání s Hvězdnou flotilou mají vyspělejší technologii. Jejich lodě jsou malé a jednomístné, jsou vybaveny stejnými zbraněmi jako plavidla Flotily, ale kromě toho mají schopnost vytvořit energetickou síť; čím více lodí, tím rychleji je „upletena“ (epizody a Síť Tholianů). Touto sítí není možné proletět, jinak hrozí zničení lodi. Tholiané se aktivně zajímají o cestování časem. V obou vesmírech (tom našem i zrcadlovém) se snaží získat technologie z budoucnosti a využít je k vlastním cílům.\n\n\n"}
{"id": "660598", "url": "https://cs.wikipedia.org/wiki?curid=660598", "title": "Mistrovství světa v rychlobruslení na jednotlivých tratích 2011", "text": "Mistrovství světa v rychlobruslení na jednotlivých tratích 2011\n\nMistrovství světa v rychlobruslení na jednotlivých tratích 2011 se konalo od 10. do 13. března 2011 v rychlobruslařské hale Max Aicher Arena v německém Inzellu. Jednalo se o 13. mistrovství světa v rychlobruslení na jednotlivých tratích.\n\nČeskou výpravu tvořily Karolína Erbanová (500 m, 1000 m; kvalifikovala se i na trať 1500 m, do závodu ale nenastoupila kvůli zvýšené teplotě) a Martina Sáblíková (3000 m, 5000 m; kvalifikovala se i na trať 1500 m, do závodu ale nenastoupila kvůli únavě; na trati 1000 m se vzdala místa první náhradnice)\n\nZávodu se zúčastnilo 24 závodníků.\nZávodu se zúčastnilo 23 závodníků.\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 16 závodníků.\nZávodu se zúčastnilo osm týmů.\nZávodu se zúčastnilo 23 závodnic.\nZávodu se zúčastnilo 24 závodnic.\nZávodu se zúčastnilo 22 závodnic.\nZávodu se zúčastnilo 21 závodnic.\nZávodu se zúčastnilo 16 závodnic.\nZávodu se zúčastnilo osm týmů.\n"}
{"id": "660600", "url": "https://cs.wikipedia.org/wiki?curid=660600", "title": "Maurice Allais", "text": "Maurice Allais\n\nMaurice Félix Charles Allais (31. května 1911 Paříž – 9. října 2010 tamtéž) byl francouzský ekonom, který v roce 1988 získal Cenu Švédské národní banky za rozvoj ekonomické vědy na památku Alfreda Nobela za „přínos k teorii trhu a efektivního využívání zdrojů“. Vystudoval École Polytechnique. Zabýval se mimo jiné teorií rozhodování a měnovou politikou. Odmítal své práce překládat do angličtiny, takže mnoho jeho významných objevů se dostalo k většinové anglofonní veřejnosti až po nezávislém znovuobjevení anglicky mluvícími ekonomy.\n\nMimo ekonomie se Allais v letech 1952 až 1960 věnoval i fyzice, konkrétně studoval gravitaci, speciální teorii relativity a elektromagnetismus.\n\n"}
{"id": "660601", "url": "https://cs.wikipedia.org/wiki?curid=660601", "title": "Predátorské úvěrování", "text": "Predátorské úvěrování\n\nPredátorské úvěrování se používá jako termín pro různé druhy nepoctivého jednání při sjednávání úvěrů. Ačkoli neexistuje jasná a všeobecně uznávaná definice, predátorské úvěrování je možné chápat jako netransparentní, neetické nebo dokonce nezákonné praktiky při sjednávání půjčky nebo v průběhu jejího splácení. Tato oblast se týká zejména nepoctivých jednotlivců a bezejmenných firem, které pro svoje služby vyhledávají rizikové klienty (např. lidé nevzdělaní, již zadlužení, bez pravidelného příjmu, apod.) – tzv. subprime trh. “Predátoři“ vědí, že takoví klienti kvůli nízké schopnosti splácet nemají šanci získat úvěr od banky nebo zavedené nebankovní společnosti. Přesto anebo právě proto vysoké riziko nesplácení vyvažují nejčastěji astronomickou cenou úvěrů. Mezi další vysledované praktiky patří podpis bianco směnky bez jasné vyplňovací doložky, která určuje jakou hodnotu je na ni možné doplnit, za několikatisícový dluh požadují ručení mnohonásobně dražší nemovitostí nebo další nevýhodná ustanovení skrytá ve složitě konstruované smlouvě. Predátorské úvěrování je často vnímáno jako synonymum k lichvě.\n\nPlatba úroku nebyla dříve samozřejmostí, naopak - úrok byl považován za hřích. V Evropě panovala kolem 4. století představa, že pravá činnost pro člověka je zemědělství, protože se Bohu líbí. Obchod byl tolerován, ale zisk z něj byl považován za nevhodný. Stejně tak úrok z půjčky. Proto se církevní koncil v Elvíře roku 305 rozhodl kněžím zakázat, aby úroky vyžadovali nebo platili. Přelom nastal ve 13. století, kdy svatý Tomáš Akvinský předpokládal, že úrok je odměna za čas, který musí věřitel čekat, než mu dlužník peníze vrátí. Čas ale patří jen Bohu, a proto i úrok musí patřit Bohu, kterého v pozemském světě reprezentuje církev. \nSkutečný přelom nastal až v 17. století v Anglii, kdy filosof William Petty argumentoval, že úrok je stejný příjem jako renta z pozemku. Na něj navazuje Nassau William Senior se svou teorií abstinence. Podle něj je ke vzniku kapitálu potřeba, aby člověk abstinoval od konečné spotřeby. Člověk chce spotřebovávat, ale abstinence je pro něj újma, za kterou musí dostat zaplaceno (úrok).\nI v dnešní době odmítá úrok např. islámské bankovnictví. \n\nOznačení obchodních praktik jako predátorských se poprvé objevilo až v roce 1912 v novinách Evening Times, které vycházely v americkém New Jersey . Slovní spojení „predátorské úvěrování“ se objevilo až o osmdesát let později: v roce 1991 je pravděpodobně poprvé použil Bruce Marks, výkonný ředitel Union Neighborhood Assistance Corporation of America (UNAC). UNAC je nezisková organizace, která usiluje o stavbu cenově dostupných čtvrtí v USA v osobním vlastnictví jednotlivých obyvatel. Široce se ale termín začal používat až od roku 2000. \n\nPredátorské úvěrování se objevuje zejména v oblastech, kde dlužníci čelí nedostatku informací, nedokonalé konkurenci a nedokonalé právní ochraně. Je spojeno s agresivním marketingem, s klamavou reklamou a vyvoláním dojmu výhodnosti. Predátoři se snaží vytvořit obraz důvěryhodnosti, a to formou falešné empatie. Dlužníci tak nejsou schopni rozeznat spolehlivost nabízených služeb, což se ukazuje jako rozhodující faktor. Ve chvíli, kdy ji rozpoznají, je ale pozdě. \n\nPredátorské úvěrování je možné nahlížet z mnoha úhlů. Některé možné charakteristiky takového jednání jsou:\n\n\nNe vždy je určité jednání predátorské, ačkoliv se na první pohled může zdát. I proto je jednoznačná definice predátorského úvěrování tak obtížná. Vždy je nutné přihlížet k okolnostem. Klientovi, jehož rizikovost nesplácení je nízká, může věřitel nabídnout nízkou cenu, ale ve smlouvě domluvit vysoké sankce za nesplácení. Pokud zákazník takovým podmínkám porozumí, ví o nich před podpisem smlouvy a souhlasí-li s nimi, takové jednání nemůže být považováno za predátorské. Predátorské úvěry jsou podmnožinou tzv. subprime úvěrů (tedy rizikových úvěrů), ale ne všechny rizikové úvěry jsou tedy predátorské. , \n\nLichva a predátorské úvěry se v Česku výrazněji projevují až od začátku 90. let. V letech 1948-1989 se lichva vyskytovala jen výjimečně. Pokud se objevovala, byly to pouze ojedinělé případy v rámci izolovaných skupin (např. Romové nebo sociálně vyloučení). \n\nVznik a rozvoj predátorského úvěrování není v ČR odborně zdokumentovaný a popsaný. Soustavně se mu ale v posledních letech věnuje společnost Člověk v tísni, která vede kampaň Index predátorského úvěrování v rámci svých Programů sociální integrace.\n\nPravděpodobně se objevuje již od počátku 90. let 20. století., kdy ekonomika přešla z centrálně plánované na tržní. \nPredátoři v úvěrování mohou používat jednu nebo více predátorských praktik. Mezi nejčastější patří:\n\nTrh úvěrů se dělí na prime market a subprime market. Prime market (výběrový trh) obsluhují především banky, které půjčují bonitním zákazníkům s vysokým předpokladem dobrého splácení. Dobré sazby tak nabízejí především lidem s minimálním rizikem nesplácení (mají dostatečně vysoký příjem, který jim přichází pravidelně na účet, žádné jiné půjčky nesplácí, nebo splácí řádně, apod.). \nSubprime market je česky označován jako rizikový trh a zahrnuje úvěry lidem s nízkými nebo žádnými příjmy a horší nebo špatnou platební morálkou. Jednoznačná hranice mezi prime a subprime trhem neexistuje. \nSpecifickou skupinou jsou predátorské úvěry (predatory loans), které jsou nabízeny zpravidla jednoznačně rizikovým klientům (lidé bez příjmu, lidé splácející několik půjček, „půjčky na oddlužení“, dlužníci apod.).\n\n\n\n"}
{"id": "660611", "url": "https://cs.wikipedia.org/wiki?curid=660611", "title": "Trygve Haavelmo", "text": "Trygve Haavelmo\n\nTrygve Magnus Haavelmo (13. prosince 1911 Skedsmo – 28. července 1999 Oslo) byl norský ekonom zabývající se převážně ekonometrií, který v roce 1989 získal Cenu Švédské národní banky za rozvoj ekonomické vědy na památku Alfreda Nobela za „objasnění pravděpodobnostních základů ekonometrie a za analýzu simultánních ekonomických struktur“. Mezi lety 1948–79 byl profesorem ekonomie na Univerzitě v Oslu.\n\n"}
{"id": "660617", "url": "https://cs.wikipedia.org/wiki?curid=660617", "title": "Všemohoucí (Hvězdná brána: Atlantida)", "text": "Všemohoucí (Hvězdná brána: Atlantida)\n\nVšemohoucí (anglicky: \"Trinity\") je šestý druhé řady sci-fi seriálu .\n\nPři letu k planetě, na které by měla žít rasa Doranďanů, objeví Sheppard, Teyla, McKay a Ronon, jako nováček týmu, rozstřílenou wraithskou flotilu, včetně mateřského úlu. Proto se rozhodnou prozkoumat planetu blíže. Celá planeta je zničena, mimo jednoho objektu. Do tohoto objektu vstoupí a zjistí že se jedná o antickou základnu, McKay se pokouší zapnout celý objekt. Mezitím objeví Ronon a Sheppard těla zemřelých. McKayovi se podaří celý objekt zapnout. Poté se Teyla vydává na Belkan, aby vyjednávala o výměnu athosianské pracovní síly za semena lnu pro její lid a Ronon se k ní přidává.\n\nDoktor McKay se svým vědeckým týmem zkoumá stanici a zjistí, že by se mohlo jednat o lepší zdroj energie než je ZPM. Měl by to být nevyčerpatelný zdroj energie a navíc zbraň proti Wraithům. Mělo by se jednat o projekt Arkturus, který by odebíral vakuovou energii z našeho časoprostoru, pak by disponoval energií jako celý vesmír. Ale odebírání této energie této energie má své problémy. Antičtí vědci dělaly tento výzkum v době války s Wraithty, kdyby se jim podařilo tento projekt dokončit, tak by mohli zvrátit celou válku. Na základně měly rozkaz chránit planetu Doranďanů pomocí zbraně napájené z této energie, ovšem namítaly že není vyzkoušena. Podle deníku došlo k závažné poruše a Antikové musely vypnout celé zařízení včetně zbraně. Wraithové poslali nový útok a bylo po všem.\n\nTeyla vyjednává, ale Belkaňané chtějí více lidí od Teyly. Kdyby mohla nabídnout nějaké zbraně či technologie, tak by na její nabídku přistoupili. Ronon to nevydrží a zatlačí na Henduna pomocí nože. Belkaňané na nabídku pod nátlakem přistoupí. Ovšem Mathys říká že udělali chybu. Teyla se snaží vysvětlit že je jediný, kdo přežil z planety Sateda. On jí ovšem zdělí že tu žije jeden člověk z této planety.\n\nCelý tým vědců v čele s doktorem McKayem se vrací na základnu a pokouší se obnovit její fungování, i přes všechny potíže se jim to podaří. Zapnou celé zařízení, ovšem po chvíli se začnou objevovat energetické výkyvy. McKay pošle Collinse, aby zvýšil pole manuálně. Energie začne nečekaně stoupat, celé zařízení se nedaří vypnout, po chvíli energie klesne a zařízení se podaří vypnout. Collinse ale najdou v chodbě spáleného. Při rozboru se zjistí, že zemřel na ozáření, které způsobilo popáleniny. Došlo k rozpínání energetického pole až do hlavní chodby, kde byl Collins. McKay přiznává svou odpovědnost, za smrt Collinse, ale chce se tam vrátit a zkusit to znovu.\n\nRonon se setkává se svým starým přítelem, ten mu řekne že jich přežilo asi tři sta a toto setkání také dosti oslavují. Ronon se dozvídá, že Kel, jeho první učitel je též na živu. Vede obchod a má vlastní armádu. Kel je ve vesnici a Ronon prosí o to, aby Teyla domluvila jeho setkání. Tak se i stane, ale Ronon při setkání Kela zabije. Jeho stráže ho chtějí zabít, on jim ovšem říká že vědí co udělal a jestli si myslí že má být pomstěn ať ho zastřelí. Teyla, které se nelíbí že byla využita k vraždě se dovídá, že Kel poslal tisíce mužů na smrt, aby se zachránil.\n\nRodney a Sheppard se vracejí na antickou základnu. Rodney přišel na to, že antické výpočty, podle kterých postupovali, jsou špatné. A když budou řídit celé zařízení manuálně, mělo by se podařit zprovoznit ho znovu. Zelenka se ale domnívá že odebírání energie z našeho vesmíru by vytvořilo podmínky, ve kterých by přestaly fungovat fyzikální zákony. Také že zbraň samotná funguje jako jakýsi ventil při přetížení, aby nedošlo ke katastrofickému selhání.\nAntikové vypli zařízení pozdě a zaplatili za to životem, také zřejmě oni sami zabili obyvatelstvo této planety, ne Wraithové. I přesto se McKay nenechá přesvědčit a zařízení zapne. Zbraň namíří na trosky wraithské flotily. Ovšem dochází znovu k přetížení a zase se nedaří ho vypnout. Chtějí opustit základnu, ale zbraň střílí všude možně. Sheppard se i přes to rozhodne odletět. Musí ale bránou, protože po absolutním přetížení zařízení vybuchne a tento výbuch zničí půl sluneční soustavy. Když už chtějí vletět do brány, tak je zbraň zaměří a střílí po nich. V tu chvíli se objeví Deadalus a odstíní je, jumper vletí do brány a Deadalus do hyperprostoru. V tu chvíli dojde k výbuchu sluneční soustavy.\n"}
{"id": "660622", "url": "https://cs.wikipedia.org/wiki?curid=660622", "title": "Ferrari 150° Italia", "text": "Ferrari 150° Italia\n\nFerrari 150º Italia, původně Ferrari F150 a Ferrari F150th Italia je vůz formule 1 týmu Scuderia Ferrari nasazený pro rok 2011. Jezdili v něm Španěl Fernando Alonso a Brazilec Felipe Massa. Monopost byl představen 28. ledna 2011 v Maranellu.\n\nPůvodní označení tohoto vozu Ferrari mělo být připomenutím 150. výročí sjednocení Itálie, na které je Ferrari, jakožto italská stáj patřičně hrdá.\n\nNěkolik dní po představení vozu, v únoru 2011, se ozvala americká automobilka Ford, že Ferrari kopíruje název jejich úspěšného sériového pick-upu Ford F-150 a zvažovala žalobu Ferrari. Stáj tuto situaci vyřešila kompromisem a k původnímu \"F150\" přidala anglickou číslovkovou koncovku \"th\" a slovo \"Italia\" (italsky Itálie). Avšak ani tento krok nakonec nebyl definitivní a počátkem března stáj přejmenovala vůz na \"150º Italia\", kde bylo vypuštěno písmeno \"F\" (jako \"F\"errari) a namísto anglického \"th\" byl použit jeho italský ekvivalent. Nové označení již kontroverze nevzbuzovalo, všechny závody sezóny byly tudíž odjety s vozem tohoto jména.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "660626", "url": "https://cs.wikipedia.org/wiki?curid=660626", "title": "Co znamená vésti koně", "text": "Co znamená vésti koně\n\nCo znamená vésti koně je album české undergroundové skupiny The Plastic People of the Universe, nahrané v domě dramatika a pozdějšího českého prezidenta Václava Havla na Hrádečku. Album vyšlo v roce 1983 v Kanadě a v roce 2002 v České republice.\n\nV roce 2017 vyšla na CD a DVD živá nahrávka alba s Filharmonií Brno, na DVD je pak jako bonus přiložen dokumentární film Břetislava Rychlíka \"Co znamenalo vésti koně\".\n\nAutor hudby je Milan Hlavsa, autory textů jsou Vratislav Brabenec (1-2, 4-10) a Pavel Zajíček (3). Celkový čas: 1:02:11.\n\n\n\n\nAlbum na webu PPU\n"}
{"id": "660627", "url": "https://cs.wikipedia.org/wiki?curid=660627", "title": "Garrigue (vegetace)", "text": "Garrigue (vegetace)\n\nGarrigue je vegetační typ rozšířený ve Středomoří, tvořený především řídkými porosty nízkých keříků, polokeřů a bylin. Vzniká degradací makchie následkem odlesnění, vypalování a intenzivní pastvy, převážně na mělkých půdách v oblastech s nižšími srážkami. Převládají zde rostliny s adaptací na horké suché klima a obranu proti herbivorii, jako jsou trny, tuhé pichlavé listy nebo silná produkce aromatických silic, mnohé z místních rostlin jsou proto využívány v gastronomii jako koření, ve fytoterapii a parfumerii. \n\nHojně jsou v této vegetaci zastoupeny rostliny z čeledi hluchavkovitých, jako jsou různé druhy levandulí (\"Lavandula\"), rozmarýnu (\"Rosmarinus\"), mateřídoušky (\"Thymus\"), šalvějí (\"Salvia\"), saturejky (\"Satureja\"), mikromerie (\"Micromeria\"), sápy (\"Phlomis\"), ožanky (\"Teucrium\") nebo dobromysli (\"Origanum\"); z jiných čeledí jsou zde obvyklé rostliny jako smil italský (\"Helichrysum italicum\"), astivida trnitá (\"Sarcopoterium spinosum\"), kozince (\"Astragalus\"), routy (\"Ruta\"), česneky (\"Allium\"), tulipány (\"Tulipa\"), šafrány (\"Crocus\"), kosatce (\"Iris\"), hyacinty (\"Hyacintus\"), řebčíky (\"Frillitaria\"), snědky (\"Ornithogalum\") nebo některé rody čeledi vstavačovité (\"Orchidaceae\"), jako vstavač (\"Orchis\") či tořič (\"Ophrys\"), z dřevin dále zástupci rodu cist (\"Cistus\"), \"Halimium,\" myrta nebo keřovití jedinci dubu kermesového (\"Quercus coccifera\"). Bylinné patro je tvořeno různými cibulovitými či jednoletými rostlinami, které přežívají horké a suché středomořské léto pouze ve formě podzemních hlíz či semen.\n\nV různých oblastech Středomoří jsou pro tento typ vegetace používány různé výrazy. Ve východním Středomoří je používán výraz frygana, ve španělštině pak slovo matorral, který je dále dělen podle převládajících rostlin na\n\n"}
{"id": "660631", "url": "https://cs.wikipedia.org/wiki?curid=660631", "title": "Vojtěch Král z Dobré Vody", "text": "Vojtěch Král z Dobré Vody\n\nVojtěch Král z Dobré Vody (20. dubna 1844, Mladkov – 6. července 1913, Vavřineč u Mělníka) byl český heraldik, sfragistik, sběratel, ilustrátor a cvičitel Sokola. \n\nNarodil se v rodině otce Jana rytíře Krále z Dobré Vody (1820 – 1886), který byl celní výběrčí v Mladkově a pak úředník u c. k. soudů. \n\nKrál byl na poli heraldiky samouk, nejdříve studoval v Benešově, v Praze absolvoval reálnou školu a studoval účetnictví. Potom sloužil dvacet let v armádě, kde byl i ve válce proti Dánsku v roce 1864 a v roce 1866 v prusko-rakouské. \n\nPo ukončení své vojenské kariéry žil v Benešově, kde byl 7. srpna 1869 jedním ze sedmdesáti účastníků ustavující valné schůze zakládající zdejší Sokol, byl zvolen do výboru jednoty a až do roku 1871 zde byl jako cvičitel. Působil také jako účetní při přestavbě budějovicko-linecké dráhy a poté většinu svého života byl mezi lety 1878–1902 zemským oficiálem českého místodržitelství v technickém oddělení pro vodní stavby.\n\nV roce 1894 navrhl zřízení stálé heraldické přílohy \"Časopisu Společnosti přátel starožitností českých\" v Praze a v dubnu toho roku přednášel \"O vzniku a vývinu znaku království českého\" na první akci heraldického odboru. Další přednášky byly \"O znaku markrabství moravského a vévodství slezského\" a pro rozvoj české heraldiky velmi významná třetí přednáška \"Heraldika, její počátky, literatura a heraldické společnosti jinde\". Tématu \"O znaku a jeho součástech a jejich podrobný popis\" byly věnovány přednášky v říjnu a listopadu 1894.\n\nSvou úřednickou kariéru musel ukončit v roce 1902. Byl suspendován kvůli tomu, že se účastnil tzv. renobilitačních procesů pražských, kdy se dostal do podezření, že falšoval materiály, na základě kterých mnoho lidí dosáhlo šlechtictví. Obžaloby byl sice zproštěn, ale místo úředníka již nemohl vykonávat.\n\nNa jeho díle je zejména ceněna kresba znaků a erbů, díky které byl přizván k ilustrování takových projektů jako byly Sedláčkovy \"Hrady, zámky a tvrze království Českého\", nebo \"Ottův slovník naučný\", řadu kreseb také publikoval jako přílohy k \"Časopisu Společnosti přátel starožitností českých\". Heraldikou se zabýval též teoreticky a právě zde se nejvíce projevila nevýhoda jeho nedostatečného vzdělání, kterou se snažil sice odstranit pilným samostudiem, ale vždy se mu nepodařilo vyvarovat se chyb. Vrchol v jeho literárním díle představovala populárně koncipovaná \"Heraldika\".\n\nJméno Vojtěch rytíř Král z Dobré Vody je odvozeno od rytířského rodu Králů z Dobré Vody, což historik Jaroslav Honc zpochybnil.\n\n\n\n"}
{"id": "660633", "url": "https://cs.wikipedia.org/wiki?curid=660633", "title": "Galerie výtvarného umění v Mostě", "text": "Galerie výtvarného umění v Mostě\n\nGalerie výtvarného umění v Mostě je specializovaná příspěvková organizace Ústeckého kraje. Galerie sídlí v Mostě v budově barokního špitálu sv. Ducha. Výstavní prostory se ovšem nacházejí v suterénu přesunutého Děkanského kostela Nanebevzetí Panny Marie, který se nachází v těsném sousedství.\n\nGalerie pořádá výstavy zaměřené na výtvarné umělce a umělecké styly 20. a 21. století. Vedle českých umělců galerie přibližuje i výtvarníky ze zahraničí, např. Francie, Německa nebo Finska.\n\nSbírka galerie obsahuje převážně olejomalby, grafické listy a kresby z let 1960–1990 se zaměřením na severní Čechy a Mostecko. Součástí sbírky jsou grafické listy Jiřího Anderleho, Karla Demela, Josefa Lieslera, Stanislava Hanzíka aj.\n\n"}
{"id": "660636", "url": "https://cs.wikipedia.org/wiki?curid=660636", "title": "Anton Sládek", "text": "Anton Sládek\n\nAnton Sládek (* 13. února 1956, Bratislava) je slovenský fotograf.\n\nV letech 1971-1975 studoval u Ľudovíta Absolona a Miloty Havrankové na Škole uměleckého průmyslu (ŠUP), oddělení užité fotografie. V letech 1977-1982 absolvoval vysokoškolské studium na Filmové fakultě Akademie múzických umění (FAMU) v Praze.\n\nPo skončení studia (před vojenskou službou) byl v letech 1982-1983 zaměstnán jako výtvarný redaktor ve vydavatelství \" Tatran\", v letech 1984-1986 fotografoval pro Slovenské národní divadlo, v roce 1987 pracoval v redakci \"Mladé rozlety\". Od roku 1987 má fotografii jako svobodném povolání. Žije a tvoří v Bratislavě.\n\nFotografoval pro časopis \"Dorka\", pro vydavatelství \"Opus\", \"Slovenský spisovateľ\" a pro několik slovenských divadel. Zároveň se věnuje kreativní fotografii a svá díla prezentoval na několika výstavách v Bratislavě, v Česku, Rakousku, Rumunsku, Německu i Řecku.\n\n\n\n\n"}
{"id": "660643", "url": "https://cs.wikipedia.org/wiki?curid=660643", "title": "James Kirkup", "text": "James Kirkup\n\nJames Falconer Kirkup, (23. dubna 1918 – 10. května 2009) byl anglický básník, překladatel a cestopisec. Napsal přes 30 knih, včetně autobiografie, románů a divadelních her. V roce 1962 se stal \"Fellow of the Royal Society of Literature\".\n\nJames Kirkup vyrůstal v South Shields, navštěvoval zde \"Westoe Secondary School\", později studoval na \"Durhamské univerzitě\" v Anglii. Během druhé světové války byl odpíračem vojenské služby a pracoval v lesnictví a na farmě. Učil na \"Downs School\" v Colwallu, Malvern, kde studoval úspěšně i Wystan Hugh Auden. James Kirkup byl první básník, který získal \"Gregory Fellowship\" pro poezii v roce 1950 na Universitě v Leedsu, ve Velké Británii se stal prvním básníkem - stálým zaměstnancem univerzity.\n\nV roce 1952 se přestěhoval do Gloucestershire a další tři roky byl hostujícím básníkem na \"Bath Academy of Art\". Po odchodu z Bathu učil na \"London Grammar School\" a v roce 1956 opustil Velkou Británii, žil a pracoval v Evropě a USA. Posléze našel zázemí pro svou práci v Japonsku, usadil se tam na 30 let, učil anglickou literaturu na několika univerzitách.\n\nNa začátku devadesátých let se Kirkup usadil v Andoře. Psal nekrology pro britské noviny The Independent až do roku 2008. Vydal také několik virtuálních knih u \"Brindin Press\". Kirkup zemřel v Andoře 10. května 2009.\nSvou první knihu poezie \"The Drowned Sailor\" napsal v \"Downs School\", publikována byla v roce 1947. Kirkup publikoval básnické sbírky, šest dílů autobiografie, přes sto monografií originálních prací a překladů a tisíce krátkých článků v časopisech. Psal také haiku a tanka. Mnohé jeho básně se vracejí do dětství na \"North East\" a jsou součástí knih \"The Sense of the Visit\", \"To the Ancestral North\", \"Throwback\", a \"Shields Sketches\".\n\nKirkup přitáhl pozornost veřejnosti v roce 1977, kdy čtrnáctidenník \"Gay News\" publikoval jeho báseň „\"The Love that Dares to Speak its Name\"“, která pojednává o lásce římského setníka k Ježíši poté, co byl sejmut z kříže. Editor novin, \"Denis Lemon\", byl obviněn z rouhání v případě \"Whitehouse v. Lemon\". Šlo o soukromé stíhání na podnět Mary Whitehouse, ředitelky \"Národní asociace diváků a posluchačů\" (\"National Viewers' and Listeners' Association\"). Lemon publikoval báseň na základě toho, že „poselství a záměr básně byl oslavit absolutní universalitu boží lásky“. Byl odsouzen k devíti měsícům vězení, které mu bylo odloženo a zaplatil pokutu 500 liber.\n\n\n\n\nRodné město South Shields má uloženu velkou kolekci jeho děl v \"Central Library\" a díla z období jeho pobytu v Japonsku jsou umístěny v místním muzeu. Poslední díl básní byl publikován během léta 2008 u \"Red Squirrel Press\" a je také součástí \"Central Library\" v South Shields.\n\nZískal:\n\nJames Kirkup za více než dvě desetiletí spolupráce s novinami The Indipendent napsal více než 300 nekrologů, psal je téměř vždy až po smrti spisovatele úhledným písmem na papír formátu A4 a faxoval je do deníku. První byl věnovan japonskému spisovateli \"Yasushi Inoue\", další francouzskému romanopisci \"Hervé Guibertu\", který zemřel na AIDS.\n\n"}
{"id": "660644", "url": "https://cs.wikipedia.org/wiki?curid=660644", "title": "Harry Markowitz", "text": "Harry Markowitz\n\nHarry Max Markowitz (* 24. srpna 1927 Chicago) je americký ekonom, který v roce 1990 získal Cenu Švédské národní banky za rozvoj ekonomické vědy na památku Alfreda Nobela za „průkopnickou práci v oblasti ekonomie a financí a financí korporací“. Tuto cenu získal spolu se dvěma dalšími ekonomy, Mertonem Millerem a Williamem Forsythem Sharpem.\n\nV současnosti je profesorem na University of California, San Diego. Z jeho prací je nejznámější moderní teorie portfolia.\n\n\n"}
{"id": "660647", "url": "https://cs.wikipedia.org/wiki?curid=660647", "title": "Mazlan Othmanová", "text": "Mazlan Othmanová\n\nMazlan Othmanová (* 11. prosince 1951 Seremban, Malajsie) je astrofyzička původem z Malajsie, v současnosti ředitelka Úřadu pro vesmírné záležitosti OSN ve Vídni.\n\nV rámci Kolombského plánu studovala na Novém Zélandu na University of Otago v Dunedinu, kde získala coby první žena v historii univerzity titul PhD. ve fyzice.\n"}
{"id": "660648", "url": "https://cs.wikipedia.org/wiki?curid=660648", "title": "Plavuník Ollgaardův", "text": "Plavuník Ollgaardův\n\nPlavuník Ollgaardův (\"Diphasiastrum × oellgaardii\") je vytrvalá, stálezelená plavuň z rodu \"Diphasiastrum\", s plazivými oddenky, které jsou uloženy nad zemí nebo těsně pod povrchem.\n\nVětve jsou vzpřímené a dlouhé 4–18 cm a jsou hustě uspořádané. Tímto tento druh připomíná \"D. tristachyum\". Větve jsou 2 mm široké a zploštělé, někdy téměř čtyřhranné. Na rubu jsou namodralé. Postranní listy jsou tvarem a délkou podobné \"D. alpinum\". Jsou zhruba stejně velké a mají srpovitý tvar se zahnutou špičkou. Hřbetní listy jsou kopinatého tvaru a mají téměř stejnou délku jako boční listy. Břišní listy jsou vejčitě kopinatého tvaru se stejnou délkou jako boční listy. Bázi postranních listů přesahují minimálně.\n\nRozmnožování probíhá pohlavně pomocí spór i vegetativně pomocí oddenků. Výtrusnicové klasy rostou převážně jednotlivě a jsou přisedlé nebo mají krátkou stopku. Výtrusy dozrávají od července do září a snadno se šíří. Vypadávají díky pukavé schopnosti výtrusnic. Prothalia klíčí několik let pod zemí jako drobné hlízovité útvary. Anteridia a archegonia jsou na proklu odděleně.\n\nSkupina francouzských a německých botaniků prokázala, že se jedná o hybridní druh vzniklý zkřížením \"Diphasiastrum alpinum\" a \"Diphasiastrum tristachyum\". Tomuto druhu plavuníku prospívají světlé lokality bez vegetace a kyselé půdy, které jsou chudé na živiny. Najdeme ho v nadmořských výškách kolem 1000 m n. m. i na místech, kde není vegetace. Poprvé popsán byl ve Francii na Centrálním masívu. U nás ho můžeme spatřit např. v Krkonoších, na Šumavě, Hrubém Jeseníku. Patří mezi kriticky ohrožený druh, který by bez účinné ochrany vymizel z flóry ČR.\n\nPlavuníku cypřiškovitému je podobný vzrůstem, zatímco plavuníku alpínskému je podobný úhlem, který svírá list s osou větve. Má velice silné mykorhitické vazby. Jde o poslední popsaný druh plavuníků.\n\n\n \n"}
{"id": "660652", "url": "https://cs.wikipedia.org/wiki?curid=660652", "title": "Myra Albert Wiggins", "text": "Myra Albert Wiggins\n\nMyra Albert Wiggins (15. prosince 1869 Salem, Oregon – 13. ledna 1956) byla americká malířka a fotografka, členka společnosti \"Fotosecese\" — významného hnutí z počátku 20. století.\n\nWigginsová, rozená Myra Jane Albert, se narodila 15. prosince 1869 ve městě Salem v Oregonu jako druhá ze čtyř dětí narozených Johnu Henrymu Albertovi a Mary Elizabeth Holmanovým. Její otec pracoval nejdříve jako účetní v místní společnosti na lněný olej, později se stal prezidentem národní banky v Salemu.\n\nJiž v raném věku se u ní projevil přirozený umělecký talent, absolvovala hodiny kreslení a malování ve svém domě a v oblasti kolem Salemu. Její rodiče ji povzbuzovali, nejen kvůli jejímu talentu, ale také kvůli tomu, že v té době se u žen vyšší třídy očekávala kulturní vzdělanost v umění. Když jí bylo 17 let, vyhrála první z mnoha ocenění za malbu na Oregonském státním veletrhu, mezi lety 1886 a 1907 získala celkem 94 ocenění za svá umělecká díla.\n\nV roce 1888 se seznámila se svým budoucím manželem, Frederickem Arthurem Wigginsem, který byl majitelem místního obchodu, ve kterém jako v jednom z prvních nabízel řadu produktů pod jednou střechou.\nPoprvé se setkala s fotografií v okamžiku, kdy její bratr chtěl zpodobnit svou milou, ale neměl k dispozici fotoaparát. Ten proto oběma koupil její otec. V roce 1889 získala velkoformátovou deskovou kameru na skleněné desky a stativ, a brzy kameru používala mnohem víc než její bratr. Některé své první fotografie pořídila na rodinné cestě na pobřeží Oregonu.\n\nBěhem dvou let získala nový fotoaparát za první místo v amatérské soutěži pořádané časopisem \"West Shore Magazine\", mnoho fotografií poslaných do soutěží vystavila v roce 1890 na průmyslové výstavě North Pacific Industrial Exposition v Portlandu.\n\nStejně jako mnoho progresivních žen z období konce 19. století, byla poslána studovat do New Yorku. V letech 1891-1894 studovala na Art Students League of New York, v ročníku společně s Williamem Merrittem Chasem a Johnem Twachtmanem. Chase ovlivnil zejména její myšlení o umění a když mu přinesla ukázat své fotografie, doporučil jí někdy psát komentáře na jejich zadní stranu. Chaseho zachytila na slavné fotografii během výuky a obklopeného studentkami z roku 1891.\n\nZatímco studovala v New Yorku, do Salema se vracela pouze v průběhu léta, v roce 1892 oznámila své zasnoubení s Fredem Wigginsem. Když se pak vrátila do New Yorku, stala se jednou z prvních členek New York Camera Clubu. Využívala klubovou temnou fotografickou komoru, při čemž se setkala s Josephem Keileyem, vlivným fotografem, spisovatelem a blízkým přítelem Alfreda Stieglitze.\n\nSe svým snoubencem byli oddáni 24. listopadu 1894 v Salemu a o dva roky později spolu měli jedinou dceru Mildredu.\n\nV roce 1900 byla mezi prvními dvěma ženami, které měly samostatnou výstavu fotografií v Chicago Art Institute. V té době se již setkávala a dopisovala s nejdůležitějším fotografem té doby Alfredem Stieglitzem, který ji v roce 1903 přijal za členku nově vytvořeného spolku Fotosecese.\n\nNa podzim roku 1903, byla jedna její fotografie vystavena na jubilejní výstavě v německém Hamburku a také na londýnském salónu pořádém společností Linked Ring. Recenze druhé výstavy se o této fotografii vyjadřovala chvalozpěvně: \"... považujeme snímek paní Wigginsové nazvaný 'Leštění mosazi' ('Polishing Brass') za jeden z nejlepších v celé místnosti. Zajisté je nejvíce piktorialistický, je přesně jako grafika Chodowieckého, a to jak svým subjektem, tak i pocitem. Žena sedí u stolu s kovovým nádobím kuriózní a zajímavé formy. Celá záležitost je klidná, vzhledná a velmi dobře navržená - příklad pro stovky.\"\n\nV roce 1904 byla Wigginsová jedním z pěti vybraných delegátů z Oregonu, aby se zúčastnila \"Cruise of the Christians\" v Jeruzalémě na světové události \"Fourth Sunday School Convention\". Dokumentovala scény a dění na lodi, a když přišla, často vyvolávala film ve svém pokoji do pozdní noci. Na zpáteční cestě se zastavila v Paříži a v Londýně, kde zhlédla výstavy velkých fotografických salonů té doby. Později téhož roku vydala \"Dopisy od poutníka\" (Salem: Statesman Publishing), fotograficky ilustrovaný popis své cesty na Blízký východ.\n\nTentýž rok Stieglitz poslal 200 fotografií představující nejlepší umělce Fotosecese na Mezinárodní fotografickou výstavu v Haagu. Mezi umělce zařadil jako Wigginsovou, tak i její oregonskou kolegyni Sarah Oregon Laddovou. Wigginsová své fotografie taktéž publikovala v několika významných časopisech, včetně například \"Photo-Era\", \"The Photo Miniature\", \"Photograms of the Year\" a \"Die Kunst in Der Photographie\" (vysoce kvalitní německý čtvrtletník podobný \"Camera Work\").\n\nJejí matka zemřela v roce 1905 po autonehodě. Řídil její otec, který nebyl sice zraněn, ale v následujících letech velmi trpěl pocitem viny a úzkosti.\n\nV roce 1906 se podílela na výstavě \"Díla amerických fotografek\" (The Work of Women Photographers of America) v prostorách Camera Clubu, Hartford, Connecticut. Wigginsová byla jednou z 26 žen, které byly na výstavě představeny. Později v témže roce byly dvě její fotografie vystaveny na výroční členské výstavě ve Stieglitzově Galerii 291 v New Yorku.\n\nOd roku 1907 se celá rodina přestěhovala kvůli obchodním aktivitám Freda Wigginse do města Toppenish uprostřed státu Washington. Wigginsová se snažila pomáhat manželovi finančně otevřením uměleckého studia a školy. Nové místo však bylo mnohem více venkovské a nerozvinuté než Salem, a příroda v okolí města byla suchá a prašná. Prach působil Wigginsové zdravotní problémy a trvalo několik let, než začala mít z malby pravidelný příjem.\n\nPokračovala ve fotografii, jak jí zdraví dovolovalo, opět vystavovala v Galerii 291 v New Yorku a na výstavě umění a řemesel v San Francisku. Její kolegyně ze spolku Fotosecese Anne Brigmanová okomentovala její díla z pozdější doby, že se v nich \"\"trvale naplňuje její práce s atmosférou procítěného smutku.\"\"\n\nV další dekádě se fotografie Wigginsové objevily na mnoha důležitých výstavách, včetně Mezinárodní výstavy piktorialistické fotografie v New Yorku (1909), výroční Pictorial Photography Invitation in Seattle, Washington (1910) a mezinárodní výstavě International Exhibition of Pictorial Photography (1910) v Albright-Knox Art Gallery v Buffalu v New Yorku. Povzbuzena zájmem o její práce jinými fotografy v Seattlu, začala Wigginsová v tomto městě trávit více času.\n\nOd první dekády do pozdních 20. let 20. století střídavě pomáhala svému manželovi s jeho obchodem a fotografováním v Seattlu, když měla dostatek peněz na cestování. Během této doby projevila také zájem přednášet o své práci, ostatních fotografech a o umění obecně.\n\nV roce 1928 společnost Seattle Fine Arts Society uspořádala Wigginsové její poslední samostatnou výstavu.\n\nV roce 1930 Wigginsová spoluzaložila organizaci Women Painters of Washington, jednu z nejstarších uměleckých organizací.\nWigginsová zemřela 13. ledna 1956 na mrtvici. Aktivně malovala až své smrti. Její manžel zemřel při nehodě o čtyři měsíce později.\n\nJejí práce jsou ve stálých sbírkách několika významných institucí, včetně například Portland Art Museum, Getty Museum a National Museum of American Art při Smithsonian Institution.\n\n"}
{"id": "660654", "url": "https://cs.wikipedia.org/wiki?curid=660654", "title": "Okres Zambrów", "text": "Okres Zambrów\n\nOkres Zambrów (polsky \"Powiat zambrowski\") je okres v polském Podleském vojvodství. Rozlohu má 733,11 km² a v roce 2005 zde žilo 44 994 obyvatel. Sídlem správy okresu je město Zambrów.\n\nMěstská:\n\nVesnické:\n"}
{"id": "660667", "url": "https://cs.wikipedia.org/wiki?curid=660667", "title": "Fishin' for Woos", "text": "Fishin' for Woos\n\nFishin' for Woos je jedenácté studiové album punk rockové kapely Bowling for Soup, vyšlo 26. dubna 2011. Album bylo vydáno ve spolupráci s Brando Records.\nAlbum bylo nahráváno více než tři týdny v červnu 2010 ve Španělsku. Frontman kapely Jaret Reddick stanovil, že album bude vydáno někdy na jaře roku 2011. Před vydáním alba plánovala kapela vydat EP se šesti skladbami a názvem \"Fishin' for Woos\". Seznam písní na albu měl být podle plánu takovýto: \"Let's Pretend We're Not In Love\", \"Dear Megan Fox\", \"Here's Your Freakin' Song\", \"Evil All Around the World\" a také píseň, kterou hraje kapela už dlouho, ale nebyla nikdy vydána, totiž \"Guard My Heart\". EP mělo vyjít 5. října 2010. Reddick ale 24. září přes Twitter oznámil: \"Špatná zpráva: Vydání nové EP bylo odsnunuto. Dobrá zpráva: Nové kompletní album dříve, píseň zdarma a mnhoem více!\" V ten samý den o něco později dala kapela novou píseň s názvem \"Friends Chicks Guitars\" volně ke stažení na své oficiální stránce. Na dotaz, zda na novém albu budou některé písně z plánované EP odpověděl Jaret: \"Možná 2, nebo 3\". Skupina uvolnila další píseň \"Let's Pretend We're Not In Love\" a to exkluzivně pro své fanoušky na stránce BFSArmy Fancorps v listopadu 2010. 15. listopadu 2010 oznamuje Reddick, že nové album bude vydáno 3. května 2011. Tato zpráva byla o dva dny později opět přes Twitter potvrzena spolu s informací, že Merry Flippin' Christmas Volume 1 bude k dispozici na iTunes a na CD, první dvě alba kapely budou znovu vydána a v květnu bude nové album a kapela vyrazí na turné.\n\nReddick také oznámil, že místo vydání EP před vydáním kompletního alba, vydá kapela jen album, které bude mít 12 písní a bude se jmenovat !Fishin' for Woos\". Také uvedl název další písně: \"I've never Done Anything Like This\" (spolu s Kay Hanley).\nJako podpora pro vydání alba se rozhodla kapela vyrazit na jaře 2011 na turné po USA.\n\nDne 10.3.2011 si fanoušci mohli poslechnout další skladbu z nového alba – \"Girls in America\". Tato píseň získala titul \"Song of the day\" na rádiu FM102x. Na jeho internetových stránkách byla rovněž zveřejněna volně k poslechu.\n\nReddick prohlásil, že fanouškům Drunk Enough To Dance a A Hangover You Don't Deserve se bude album líbit. Basista a zpěvák Erik Chandler řekl v rozhovoru s Rocksins.com, že \"album bude znít velmi podobně jako zvuk Bowling for Soup v letech 2002- 2004.\"\n\nPrvním singlem je \"S-S-S-Saturday\" někdy nazývána též \"Saturday Night\". Tuto skladbu zahrála kapela živě na ABC pro Professional Bowlers Association Tournament of Champions finals 22. ledna 2011. Reddick začal pracovat na videu pro tuto píseň. Skupina dala tuto skladbu volně ke stažení na iTunes a My Space 17. ledna 2011.)\n"}
{"id": "660668", "url": "https://cs.wikipedia.org/wiki?curid=660668", "title": "XM", "text": "XM\n\nSpojení písmen X a M může mít různé významy:\n"}
{"id": "660673", "url": "https://cs.wikipedia.org/wiki?curid=660673", "title": "Dennis Maruk", "text": "Dennis Maruk\n\nDennis Maruk (* 17. listopadu 1955 Toronto, Ontario) je bývalý kanadský hokejový útočník.\n\nS juniorským hokejem začínal v lize Ontario Hockey League v týmu London Knights dříve, než byl draftován v roce 1975 týmem California Golden Seals. Po draftu se usadil v týmu Seals který vstřelil pět gólů v oslabení za sezónu. Po skončeni sezóny se tým přestěhoval do Clevelandu, kde dohrál dvě sezóny než tým zanikl.\n\nPo zániku týmu získal na něho tým Minnesota North Stars kde začal sezónu 1978/1979 ale po dvou odehraných zápasech byl vyměněn do týmu Washington Capitals. Během času v Capitals kde odehrál 5 sezón byli jeho nejlepší sezóny v kariéře kdy zaznamenal 50 gólů v sezóně 1980/1981 a 60 gólů v 1981/1982, 76 asistencí a 136 bodů v sezóně 1981/1982 a jsou klubovými rekordy Caps v současnosti. Stal se prvním hráčem Caps, který nasbíral 100 bodů za jednu sezónu.\n\nV sezóně 1982/1983 si poprvé zahrál v play off kdy v semifinále divize nepostoupili nad týmem New York Islanders 1:3 na zápasy. Poté byl vyměněn zpátky do týmu Minnesoty North Stars, kde odehrál 6 sezón a byl to jeho poslední tým z NHL. V době kdy odešel do důchodu byl poslední aktivní hráčem který kdy hrál za tým Cleveland Barons.\n\n\n\n\nKlubový rekord Washington Capitals\n\n"}
{"id": "660683", "url": "https://cs.wikipedia.org/wiki?curid=660683", "title": "Kagu chocholatý", "text": "Kagu chocholatý\n\nKagu chocholatý (\"Rhynochetos jubatus\") je endemický pták z Nové Kaledonie, jediný druh rodu kagu z monotypické čeledě kaguovití.\n\nVýhradním místem výskytu je ostrov Grande Terre, hlavní ostrov Nové Kaledonie, kde se vyskytuje v řadě různých lesních typů, od deštných pralesů po sušší nížinné lesy, včetně vlhčích křovinatých oblastí. Vybírá si pouze místa s dostatkem potravy, byl spatřen v nadmořských výškách od 100 do 1400 m.\n\nPředpokládá se jeho výskyt v počtu asi 850 jedinců, jeho stavy se v poslední době díky ochraně nesnižují. Nejvíce škod na jeho populaci nadělali na ostrov dovezení psi, kočky, prasata a pravděpodobně i krysy. IUCN vyhlásila kagu chocholatého za ohrožený druh. Daří se také odchovy v zoo s cílem návratu do volné přírody.\n\nKagu je nelétavý pták který váží 0,7 až 1,1 kg a měří do 60 cm, vzhledově připomíná nepříbuznou volavku. Na silném načervenalém zobáku jsou umístěné nozdry překryté kožními laloky, které zabraňují vniknutí nečistot při \"dloubání\" zobákem do měkké půdy, zetlelého listí nebo pod kameny při hledání potravy. U kořene zobáku jsou hmatové vousky. Má velké tmavě červené oči umožňují binokulární vidění v šeru lesního podrostu. Loví také s nasloucháním, kdy stojí nehybně na jedné noze (jako volavka) a naslouchá blížící se kořisti. Samci a samice se vzhledem neodlišují, při zpěvu ale vydávají odlišné zvuky. Na temeni hlavě mu vyrůstá několik prodloužených per směřujících dozadu. Nohy má barvy načervenalé. Jsou to denní ptáci.\n\nRozpětí křídel činí okolo 77 cm, což je na ptáka který nelétá hodně, má na nich jen slabé svaly. Používá křídel pouze k udržení rovnováhy např. při seskoku s padlého kmene nebo při rychlém pohybu po nerovném terénu. Kagu má shora peří barvy našedle modré a zespodu bílé, což neposkytuje velké maskování, ale vyvinul se na území prostém predátorů. Křídla hrají roli při ochraně mláďat, kdy rozevřením křídel předvádí rodič raněného a odvrací tak pozornost od mláděte, roztažením také vyniknou tmavé proužky které mohou překvapit potenciálního nepřítele.\n\nJsou to vyložení masožravci, za potravu jim jsou larvy, pavouci, žížaly, stonožky, švábi, brouci, plži, červi, ještěrky a nejrůznější hmyz které si vyhledává a vytahuje z humusovité půdy, zetlelého dřeva, zpod spadaného listí nebo pohybující se v jeho dosahu. Z nalezené potravy odděluje nechutné části.\n\nJsou to monogamní ptáci, kteří se mimo dobu páření a péče o mláďata pohybují samostatně. Páry jsou teritoriální, uvádí se velikost území mezi 10 až 30 ha. V období rozmnožování zpívají společně ranní duety, které trvají do 15 minut, oznamují obsazení teritoria.\n\nPřed pářením probíhají obřadní chování včetně vztyčování chocholek na hlavě a roztahování křídel s barevným vzorem. Přirozeně chráněná hnízda si stavějí převážně na zemi pod kořeny stromů, kameny nebo hustými rostlinami. Samice snese 1 světle vejce s hnědými skvrnami o váze 60 až 75 gramu (obdobné velikosti jako slepice) a po dobu inkubace 35 až 40 dnů se o jeho zahřívaní starají oba rodiče. Po vylíhnutí je mládě svým světle hnědým zbarvením dobře zamaskováno. Rodiče ho krmí, někdy za pomoci starších mláďat, asi 14 dnů a pak se již živí samo, částečně je dokrmováno zhruba další 4 měsíce. Dále zůstává ještě nějakou dobu v ochraně rodičů a několik let může zůstávat na jejich území. Rozmnožovat se mohou od 2 až 3 let, v přírodě se dožívají 20 roků.\n\nKagu chocholatý, jediný žijící zástupce svého rodu i čeledě, je podle posledních vědeckých poznatků nejblíže příbuzný se slunatcem nádherným (také jediným reprezentantem svého rodu i čeledě) žijícím v Jižní Americe a s ptákem rodu \"Aptornis\" z Nového Zélandu který vyhynul ještě před příchodem Evropanů.\n\nV zoo patří k vzácným chovancům. V Americe byl na počátku roku 2019 chován ve dvou zoo (San Diego, Toledo), v Asii v jedné (Jokohama), o něco více je zastoupen v Evropě (viz dále). Největší populaci v zajetí mají přímo na Nové Kaledonii, odkud tento druh pochází, a to v tamním Parcu zoologique et Forestier v Nouméa.\n\nV lednu 2019 byl dále chován jen v šesti evropských zoo, z toho tří německých (ptačí park Walsrode, Zoo Berlin, Zoo Wuppertal), jedné francouzské a nově ve dvou českých – v Zoo Praha a Zoo Plzeň. V obou případech se jedná o dva samce z ptačího parku v německém Walsrode. V Zoo Praha byl tento druh představen veřejnosti v 30. 3. 2019 při slavnostním zahájení sezony. K vidění jsou ve voliéře představující ptáky oblasti Melanésie. Žijí tak společně se špačky rudookými, majnami žlutolícími a holuby nikobarskými. Tato expozice se nachází v dolní části zoo, mezi pavilonem tučňáků a výběhem tapírů jihoamerických, naproti vstupu do expozičního celku Vodní svět a opičí ostrovy.\n\n\n"}
{"id": "660684", "url": "https://cs.wikipedia.org/wiki?curid=660684", "title": "Siegfried Marcus", "text": "Siegfried Marcus\n\nSiegfried Marcus (18. září 1831, Malchin, Meklenbursko – 1. července 1898, Vídeň) byl všestranný německý vynálezce a automobilový průkopník. Podle pramenů sestrojil v roce 1870 takzvaný Marcusův automobil, který byl jako první na světě poháněn benzínovým spalovacím motorem. Tento první prototyp se však nedochoval. Kolem roku 1889 vznikl v adamovském podniku druhý prototyp Marcusova automobilu, benzinem poháněný automobil se čtyřtaktním motorem, první, jenž byl vyroben v Rakousku-Uhersku a první vozidlo na světě s benzínovým čtyřtaktním motorem a magnetoelektrickým nízkonapěťovým odtahovým zapalováním.\n\nMarcus se narodil v tehdejším velkovévodství Meklenbursko-Zvěřínském (Mecklenburg-Schwerin) jako syn židovského obchodníka. Ve 12 letech vstoupil do učení na mechanika. V 17 získal zaměstnání v berlínském strojírenském závodě Siemens a Halske, který budoval telegrafní linky. V roce 1852 se přestěhoval do Vídně, hlavního města Rakouského císařství, kde nejprve pracoval u mechanika Carla Eduarda Krafta a od roku 1854 jako technik ve fyzikálním ústavu Vídeňské univerzity. Zde se vypracoval na asistenta profesora Carla Ludwiga. V roce 1860 si Marcus otevřel vlastní dílnu, která vyráběla mechanické a elektrické zařízení.\nK jeho hlavním příspěvkům patří vylepšení přenosového systému telegrafu a odpalovacích zařízení, například takzvaný \"Wiener Zünder\" (Vídeňská roznětka) z roku 1864.\n\nSiegfried Marcus byl pohřben na protestantském hřbitově ve vídeňském Hütteldorfu. Později byly jeho ostatky přeneseny do \"čestné hrobky\" na Vídeňském ústředním hřbitově.\n\nVzhledem k Marcusově židovskému původu se nacisté zasadili o to, aby zejména v Rakousku zmizelo jeho jméno spolu s veškerými památkami na něj. Marcus coby vynálezce automobilu poháněného benzínovým spalovacím motorem byl za druhé světové války na příkaz říšského ministerstva veřejného osvícení a propagandy odstraněn z německých encyklopedií a jeho jméno bylo nahrazeno jmény Gottlieba Daimlera a Karla Benze.\n\nPo připojení Rakouska k říši v roce 1938 byl odstraněn i Marcusův pomník stojící před vídeňskou technickou univerzitou Po válce byl pomník obnoven a jeho automobil, který byl ukryt před Němci, se navrátil mezi exponáty Vídeňského technického muzea.\n\nPodle informací z existujících zdrojů byl první Marcusův stroj z roku 1870 vlastně přestavěný ruční vozík. Startoval se nadzdvihnutím vozu a roztočením řídicích kol, která se tak ocitla ve vzduchu. Spalovací motor (motor s vnitřním spalováním) byl určen pro tekutá paliva a stal se tak prvním, který poháněl dopravní prostředek při použití benzínu jako paliva. Marcus však nebyl s vozidlem spokojen a rozebral ho.\n\nV roce 1883 obdržel Marcus v Německu patent na nízkonapěťové zapalovací magneto a postavil nový benzinový motor. Tuto konstrukci pak použil pro všechny svoje další spalovací motory včetně toho, který poháněl jediný dochovaný Marcusův automobil z let 1888–1889. Právě díky tomuto zapalování spojenému s kartáčkovým karburátorem byla konstrukce motoru tak průkopnická. V období kolem roku 1886 motor používalo německé námořnictvo ve svých torpédových člunech.\n\nRoku 1887 začal Marcus spolupracovat s moravskou strojírnou Märky, Bromovský a Schulz. Závod nabízel dvoudobé a po skončení Ottova patentu v roce 1886 také čtyřdobé spalovací motory Marcusova typu. \n\nV letech 1888–1889 vyrobili ve strojírně Märky, Bromovský a Schulz automobil, který lze dodnes vidět ve Vídeňském technickém muzeu. Vůz Marcuse proslavil po celém světě. Americká společnost strojního inženýrství automobil prohlásila za jeden z historických mezníků strojního inženýrství. \n\nJohn Nixon označil v roce 1938 v londýnských The Times Marcusův vývoj automobilu za experimentální v porovnání s Carlem Benzem, který dovedl tuto koncepci od experimentu k výrobě. Nixon se o Marcusově vozu vyjádřil jako o \"nepraktickém\". Dvanáct let poté, v roce 1950, psaly The Times o automobilu ve Vídeňském technickém muzeu, že byl sestrojen v roce 1875 a že se jedná o první silniční vozidlo poháněné benzinovým motorem. Článek obsahoval i popis jeho první 12kilometrové cesty z Vídně do Klosterneuburgu.\n\nMarcus byl držitelem celkem 131 patentů v 16 zemích. Nikdy nepožádal o patent na automobil, a proto také žádný nevlastnil. Byl nicméně prvním, kdo ve svém přestavěném ručním vozíku použil k pohonu dopravního prostředku benzin.\n\n\nSouběžně s kapitánem Císařského námořnictva Emilem von Wohlgemuthem vynalezl elektrické odpalovací zařízení pro lodní děla. Výhodou jeho systému bylo, že umožňoval odpalovat děla z lodního můstku, a to buď současnou salvou, nebo ve zvoleném palebném režimu.\n\n"}
{"id": "660687", "url": "https://cs.wikipedia.org/wiki?curid=660687", "title": "Diskografie Hudebních slavností v Bayreuthu", "text": "Diskografie Hudebních slavností v Bayreuthu\n\nDiskografie prodávaných obrazových a zvukových záznamů z Hudebních slavností v Bayreuthu\n\n\n\n\nExistuje řada historických nahrávek scén z oper Richarda Wagnera pořízených v Bayreuthu a dostupných na CD. Uvedeny jsou úplné záznamy a jiné významné příklady.\n\n\nVýběr:\n"}
{"id": "660694", "url": "https://cs.wikipedia.org/wiki?curid=660694", "title": "XM (souborový formát)", "text": "XM (souborový formát)\n\nXM, zkratka z „extended module“ (rozšířený modul), je zvukový/hudební souborový formát vyvinutý demoskupinou Triton přibližně kolem roku 1993, kdy byl představen spolu s jejím hudebním trackerem Fast Tracker.\n\nXM navazovalo na do té doby používaný formát MOD, ale přineslo i některá rozšíření. Mezi ně patřilo například:\n\nFormát je velmi oblíbený pro tzv. chiptune. Umí jej načíst trackery další generace (např. Renoise) nebo jej přehrát rozšířené přehrávače jako Winamp nebo XM play.\n\n\n"}
{"id": "660709", "url": "https://cs.wikipedia.org/wiki?curid=660709", "title": "Orthomyxoviridae", "text": "Orthomyxoviridae\n\nOrthomyxoviridae (z řeckého \"orthos\" pro \"hladký\" a \"myxa\" pro \"sliz\") je čeleď virů V.skupiny, která společně s čeleděmi Ophioviridae, Bunyaviridae a Arenaviridae v současnosti není zařazena do žádného řádu. Čeleď obsahuje 5 rodů (Influenza virus A, Influenza virus B, Influenza virus C, Isavirus a Togotovirus). Viry způsobující chřipku (Influenza viry) napadají obratlovce, zejména savce (člověka a prasata) a ptáky. Isavirus napadá lososovité a Togotovirus infikuje obratlovce i bezobratlé, mezi které patří moskyti a mořské vši.\n\nKapsid může mít sférický či vláknitý tvar; jsou obalené lipoproteinovou membránou Sférické kapsidy mají 50-120 nm v průměru, zatímco vláknité mají 20 nm v průměru a 200-300 (až 3000) nm na délku.\n\nHlavní glykoproteinový lektin hemaglutinin (HA, H), který zodpovídá za navázání na receptory buněk, je místy nahrazen enzymem neuraminidázou (NA, N), který zodpovídá za vypučení z buňky, v poměru 4-5:1. Hemaglutinin má za úkol se doslova nalepit na buňku a zprostředkovat tak splynutí s hostitelskou membránou, zatímco neuraminidáza štěpí glykoproteiny, díky schopnosti štěpit glykosidové vazby mezi kyselinou sialovou a galaktózou. Děje se tak proto, aby se viry, které jsou obaleny hostitelskou membránou, nepřilepily k sobě a zároveň byly schopny odpoutat se od buňky. Antivirotika se zaměřují právě na tyto dva proteiny. Zároveň jsou rozeznávány imunitním systémem, díky čemuž slouží jako antigeny. Také slouží k určování rozdílných sérotypů.\n\nGenom Orthomyxoviridae se skládá z 6-8 segmentů lineární záporné jednořetězcové RNA.\n\nVelikost je 12000-15000 bp. Největší (první) segment má 2300-2500 bp, druhý má 2300-2500 bp, třetí má 2200-2300 bp, čtvrtý má 1700-1800 bp, pátý má 1500-1600 bp, šestý 1400-1500 bp, sedmý 1000-1100 bp a osmý 800-900 bp. Každý segment má na obou koncích ukončující repetitivní sekvence. Na 5' konci je tato sekvence dlouhá 12-13 bp, na 3' konci je 9-11 bp dlouhá.\n\nChřipka se typicky mezi savci přenáší kapénkovou infekcí, mezi ptáky pak jejich výkaly. Může být přenášena také například slinami či krví. Nákaza se šíří přímým kontaktem s těmito tekutinami nebo kontaktem s kontaminovanými povrchy. Chřipkové viry dokáží týden přečkat při teplotách lidského těla, více než měsíc při teplotě 0 °C a po neurčitou dobu při velmi nízkých teplotách (jezera na severní Sibiři). Mohou být ale lehce znehodnoceny desinfekcí, detergenty, teplotou 56 °C (po dobu minimálně 60 minut) nebo pH nižším než 2.\n\nVirus se na buňku naváže prostřednictvím HA na cukry s kyselinou sialovou na povrchu epitelu v plicích a hrdle (krok 1). Buňka poté virus transportuje do endozómu prostřednictvím endocytózy. Část HA sfůzuje s membránou a uvolní tak virovou RNA (vRNA), příslušné proteiny a RNA dependentní RNA polymerázy do cytoplasmy (krok 2). Následně se z těchto jednotek vytvoří komplex, který je transportován do jádra, kde RNA dependentní RNA polymeráza vytvoří komplementární pozitivní cRNA (krok 3a a 3b). cRNA je buď exportována do cytoplasmy a následně translatována (krok 4) nebo zůstane v jádře. Chřipkové viry nekódují aparát k vytvoření 5' čepičky na vlastní mRNA, ale odštěpují 5' čepičku z hostitelské mRNA a navážou ji na vlastní. Nově syntetizované proteiny jsou buďto díky Golgiho aparátu přeneseny na povrch buňky (jako v případě HA a NA (krok 5b)), nebo přeneseny do jádra, kde se váží na vRNA a vytvoří nové virové genové částice (krok 5a). Další virové proteiny mají mnoho funkcí, například štěpí buněčnou mRNA, aby vir získal dostatek nukleotidů k syntéze vRNA, nebo inhibují translací hostitelských mRNA.\n\nNegativní vRNA tvořící genom budoucích virů, polymerázy a další virové proteiny utvoří virion. HA a NA se na povrchu buňky shluknou v bouli, virové jádro opustí buněčné jádro a vstoupí do tohoto výběžku (krok 6). Dospělý virus vypučí z buňky obalen lipoproteinovou membránou buňky obohacenou o HA a NA (krok 7). Cyklus znovu začíná navázáním HA na hostitelskou buňku, přičemž NA vyčistí novou membránu od receptorů vázající HA. Po uvolnění nové generace dochází ke smrti buňky.\n\nKvůli absenci RNA opravných enzymů zůstává chyba (chybné vložení jednoho nukleotidu každých 10 kbp) RNA dependentní RNA polymerázy neopravena. to se téměř rovná velikosti genomu chřipkových virů, což vede k tomu, že téměř každý nový virus nese mutaci. Segmentace genomu do více částí také dovoluje výměnu jednotlivých segmentů mezi více variantami virů při superinfekci (děj, kdy jednu buňku napadne více variant virů najednou). To vede k získání nových vlastností viru, například schopnosti infikovat nového hostitele nebo překonání imunitního systému starého hostitele (děj se nazývá antigenní posun).\n\nJde o jediný druh z rodu Influenzavirus A. Hostitelé jsou lidé, prasata, ptáci a koně. Jsou klasifikováni na základě proteinů hemaglutininu a neuramidinázy. Dodnes bylo popsáno několik sérotypů s 16 variantami HA a 9 variantami NA. Další klasifikace berou v úvahu typ viru, místo a rok první izolace a sekvenční číslo izolace (dosl. překlad \"sequential number of isolation\"): A/Brisbane/59/2007 (H1N1).\n\nInfluenzavirus A je nejvirulentnější Influenzavir a způsobuje nejvíce vážných onemocnění. Následující sérotypy jsou seřazeny podle počtu obětí:\n\n\nVirion má 80-120 nm v průměru a je v drtivé většině sférický, avšak ani vláknité formy nejsou neobvyklé. Jeho genom je tvořen 8 segmenty o celkové délce 13,5 kbp, které kódují 11 proteinů:\n\n\nJde o jediný druh z rodu Influenzavirus B. Hostitelé jsou téměř výhradně lidé. Jediný další známý tvor, který je virem napadnutelný, je tuleň. Je méně častý než Influenzavirus A, má menší mutační rychlost (2-3×) a tudíž je méně geneticky rozmanitý a má jediný sérotyp. Díky tomu dochází k imunizaci v nízkém věku, avšak nestačí k trvalé ochraně. Všechny tyto aspekty (malá rozmanitost, specializace na hostitele) zabraňují Influenzaviru B vyvolat pandemie.\n\nJde o jediný druh z rodu Influenzavirus C. Infikuje lidi a člověka a může vyvolat vážná onemocnění a lokální epidemie. Je však ze všech Influenzavirů nejméně častý a většinou jen vyvolává mírně onemocnění u dětí.\n\nRod obsahuje jediný druh \" Infectious salmon anemia virus\" (ISAV), který způsobuje anemii lososovitých. Přenos je uskutečňován přímým kontaktem ryb, anebo kontaktem s jejich sekretem, kontaminovaným vybavením, či člověkem, který držel nakaženou rybu. Nedávno se však prokázal pasivní přenos skrze \"Lepeophtheirus salmonis\", kdy virus cestuje na povrchu parazita a čeká na poškození tkání. Virus však také přežívá volně ve vodě a může tak hrozit nákazou celé rybí farmě.\n\nJak jméno napovídá, způsobují anémii ryb. Jejich erytrocyty totiž mají jádro s DNA a tak mohou být napadeny virem. Nemoc se projevuje bledými žábrami a lapáním po vzduchu na hladině. Někdy se ale nemoc neprojeví a může dojít k pomalé nákaze celé farmy, kdy se úmrtnost vyšplhá až na 100%. Játra a slezina otečou a částečně odumřou. Kardiovaskulární systém se zastaví, počet nezralých a poškozených erytrocytů narůstá.\n\nTogotoviry napadají obratlovce a klíšťata, kterými jsou také obvykle přenášena. Nenakažené klíště se může nakazit od nakaženého klíštěte při společném krmení na hostiteli, který však nevykazuje příznaky infekce. Rod zahrnuje dva druhy, Thogoto a Dhori.\n\nŘadí se do skupiny V - (-)ssRNA viry.\nVir byl izolován z klíšťat v Africe a jižní Evropě. Je schopen replikovat se v lidských buňkách, lidi napadá hlavně v přírodních podmínkách. Může se přenášet mezi nakaženými a nenakaženými klíšťaty pokud se společně živí na neinfikovaných morčatech, například. Má 6 RNA segmentů. [1]\n\n[1] Index of Viruses - Orthomyxoviridae (2006). In: ICTVdB - The Universal Virus Database, version 4. Büchen-Osmond, C (Ed), Columbia University, New York, USA\nExternal links\n\nVir byl izolován z klíšťat v Indii, východním Rusku a Egyptě a v jižním Portugalsku.\n\n\n"}
{"id": "660717", "url": "https://cs.wikipedia.org/wiki?curid=660717", "title": "Maiken Caspersenová Fallaová", "text": "Maiken Caspersenová Fallaová\n\nMaiken Caspersenová Fallaová, nepřechýleně Maiken Caspersen Falla (* 13. srpna 1990) je norská běžkyně na lyžích, která se specializuje na sprinty a závody na krátké vzdálenosti. Je olympijskou vítězkou z roku 2014 v individuálním sprintu a trojnásobnou olympijskou medailístkou. V roce 2017 se stala mistryní světa ve sprintu na Mistrovství světa v klasickém lyžování 2017, v roce 2019 svůj titul úspěšně obhájila. Celkem získala pět zlatých a čtyři bronzové medaile na mistrovství světa. Je trojnásobnou vítězkou křišťálového glóbu za sprinty ve Světovém poháru. Její nejvyšší umístění v celkovém hodnocení Světového poháru je šesté místo, kterého dosáhla v sezonách 2014/15 a 2015/16.\n\nS celkovým počtem 20 vítězství ve Světovém poháru je třetí nejúspěšnější sprinterkou Světového poháru všech dob za Marit Bjørgenovou a Petrou Majdičovou. Společně s Majdičovou vyhrála také největší počet sprinterských závodů v jediné sezoně.\n\n\n"}
{"id": "660718", "url": "https://cs.wikipedia.org/wiki?curid=660718", "title": "Pavel Tauchen", "text": "Pavel Tauchen\n\nPavel Tauchen (1966 – 12. listopadu 2009) byl český recidivista, mnohokrát trestaný za loupeže. Proslavil se svým útěkem, kdy jej osvobodila jeho manželka.\n\nTauchen byl v minulosti několikrát soudně trestán. Poprvé utekl v roce 1999, tentýž rok však byl zatčen a postřelen. V důsledku toho ochrnul na levou ruku. Dne 2. listopadu 2009 byl spolu s Pavlem Kočovským odsouzen na pět let vězení za vykrádání trezorů pomocí výbušnin. Propuštěn měl být v roce 2014.\n\nDne 10. listopadu 2009 byl Tauchen na vyšetření v nemocnici v Plzni. Doprovázela ho ozbrojená eskorta. Před nemocnicí je však překvapila Tauchenova manželka Dagmar, která se zbraní osvobodila svého manžela a odjela s ním v autě. Po páru bylo vyhlášeno celostátní pátrání. Některá média dala uprchlíkům přezdívku Čeští Bonnie a Clyde. Po páru začal pátrat i Interpol.\n\nDne 12. listopadu byli manželé nalezeni ve vesnici Hajany. Zde se strhla přestřelka, po níž Tauchen spáchal sebevraždu zastřelením. Jeho manželka byla postřelena a 29. června 2010 byla odsouzena za osvobození vězně na podmínku.\n\nZprvu se spekulovalo, že Tauchen byl zastřelen policisty, to bylo nakonec vyvráceno.\n\n"}
{"id": "660725", "url": "https://cs.wikipedia.org/wiki?curid=660725", "title": "Mistrovství světa v cyklokrosu 1953", "text": "Mistrovství světa v cyklokrosu 1953\n\n4. mistrovství světa v cyklokrosu se konalo 8. března 1953 v Oñati ve Španělsku. K závodu bylo přihlášeno 43 závodníků, jeden ale k závodu nenastoupil a dalších devět ho nedokončilo. Do cíle tak dojelo 33 závodníků. Trať závodu byla dlouhá 21,727 km. Zvítězil Roger Rondeaux z Francie s téměř minutovým náskokem před Gilbertem Bauvinem. S dvouminutovou ztrátou dojel třetí André Dufraisse. Všichni medailisté byli z Francie.\n\nPoznámka:<br>\n1 - amatér\n\n"}
{"id": "660727", "url": "https://cs.wikipedia.org/wiki?curid=660727", "title": "Mistrovství světa v cyklokrosu 1954", "text": "Mistrovství světa v cyklokrosu 1954\n\n5. Mistrovství světa v cyklokrosu se konalo 28. února 1954 na kopci Crenna na severu města Gallarate v Itálii. Závodu se účastnilo\n36 závodníků, ale do cíle jich dojelo jen 31. Trať závodu byla dlouhá 24. 370 km.\n"}
{"id": "660733", "url": "https://cs.wikipedia.org/wiki?curid=660733", "title": "Erekce, ejakulace, exhibice a další příběhy obyčejného šílenství (kniha)", "text": "Erekce, ejakulace, exhibice a další příběhy obyčejného šílenství (kniha)\n\nErekce, ejakulace, exhibice a další příběhy obyčejného šílenství (anglicky \"Tales of Ordinary Madness\") je sborník 34 povídek amerického spisovatele Charlese Bukowského, jenž vyšel v roce 1983.\n\nPovídky byly původně součástí velmi rozsáhlé sbírky \"Erection, Ejaculation, Exhibition and General Tales of Ordinary Madness\", která vyšla v nakladatelství City Lights Press v r. 1972 a později byla rozdělena do dvou sbírek (tou druhou sbírkou je \"Nejkrásnější ženská ve městě\", angl. \"The Most Beautiful Woman in Town\"). Bukowski je napsal během svého velmi plodného období na přelomu šedesátých a sedmdesátých let dvacátého století. Dříve než se povídky dočkaly knižního vydání, vyšly porůznu v undergroundových časopisech.\n\nČesky knihu vydalo nakladatelství Pragma v roce 2000\na 2007. Titul vyšel i pod názvem Příběhy obyčejného šílenství v nakladatelství Argo v roce 2006.\n\n\n\nV roce 1985, na stížnost jednoho čtenáře, byla kniha cenzurována místními pracovníky knihovny v Nijmegenu. Bukowski byl o tom informován a odpověděl brilantním dopisem, ve kterém rozebírá cenzuru obecně. Originál tohoto dopisu je nyní zarámován a pověšen na zdi v mobilní knihovně.\n\n\n"}
{"id": "660735", "url": "https://cs.wikipedia.org/wiki?curid=660735", "title": "Vlastenecká válka", "text": "Vlastenecká válka\n\nVlastenecká válka může být válka vedená z vlasteneckých důvodů, může se ale také jednat o:\n\n\n"}
{"id": "660757", "url": "https://cs.wikipedia.org/wiki?curid=660757", "title": "Neuvěřitelné příhody žáků Kopyta a Mňouka", "text": "Neuvěřitelné příhody žáků Kopyta a Mňouka\n\nKniha Neuvěřitelné příhody žáků Kopyta a Mňouka byla poprvé vydána v roce 1973 a jejím autorem je Miloslav Švandrlík. Kniha je doplněna obrázky od Jiřího Wintera Neprakty. Knížka má 71 stran, na nichž prožívá tato nerozlučná dvojice různá dobrodružství. Příběhů je asi 98 a většinou na sebe nenavazují. Mimo Kopyta a Mňouka v knížce vystupují další postavy, jako třeba žák Bičiště a jeho otec (obuvník), pan učitel Pěnička, kastelán Štětka, hajný Breburda, nebo nadporučík a později kapitán Ošmera. Kniha je určena malým i velkým čtenářům.\n\nŽáci Kopyto a Mňouk se vydávají na průzkum potoka Brumbalec, jehož vody mají takový obsah minerálů, že zkamení cokoli, co do nich strčíte. Poskakují po kamenech, až objeví zkamenělého pána se zouvákem. Ten je poté odvezen vrtulníkem a vystaven na náměstí, aby se zjistilo, kdo to je. Nakonec v něm pozná starý učitel svého kolegu, který se pokoušel vyvrátit objev, že voda Brumbalce dovede měnit předměty v kámen.\n\nŽáci Kopyto a Mňouk si spletou školního inspektora s mimozemšťanem, svážou ho a hodí ho do sklepa. Následně jdou o „mimozemšťanovi“ uvědomit ředitele školy, který v něm inspektora pozná.Žáci potom dostanou trest od rodičů.\n\nPan učitel Pěnička hledá archeologické památky kopáním v krajině. Kopyto s Mňoukem vymodelují bizona a nastrčí mu ho do jeho nalezišť. Je z toho hrozný poprask, bizon má jet na zkoumání do Prahy, ale ještě předtím je umístěn na chvíli do místního muzea. Žáci Kopyto a Mňouk ho odcizí a hodí do Sázavy, aby se nepřišlo na to, že to byl podfuk.\n\nŽáci chtějí pomoci starému správci muzea, panu Erblovi od samoty, aby se přestal opíjet. Pošlou tedy za něj odpověď na inzerát v novinách. Jenže Erblovi nepřijde odpověď a žena se k muzeu dostaví sama. Správce Erbl o ní nic neví a nechce ji vpustit dovnitř. Žena vyrazí dveře a Erbl se před ní musí ukrýt ve starodávné truhle.\n\nŽák Bičiště si chce vydělat na kolo, a tak se rozhodne, že vyrobí postřik, který vyvolá umělý déšť. Pozve celou třídu na kopec a vypustí do vzduchu kapičky česneku a cibule. Místo deště se rozpláčou přítomné děti, čímž je udiven hajný Breburda, který procesí sleduje se svým psem Brokem.\n"}
{"id": "660758", "url": "https://cs.wikipedia.org/wiki?curid=660758", "title": "Mistrovství světa v cyklokrosu 1957", "text": "Mistrovství světa v cyklokrosu 1957\n\n8. Mistrovství světa v cyklokrosu se konalo 24. února 1957 v Edelare v části města Oudenaarde v Belgii. Závodu se účastnilo\n39 závodníků, ale do cíle jich dojelo jen 32. Trať závodu byla dlouhá 21. 500 km.\n"}
{"id": "660761", "url": "https://cs.wikipedia.org/wiki?curid=660761", "title": "Tell Me When to Whoa", "text": "Tell Me When to Whoa\n\nTell Me When To Whoa je čtvrté studiové album kapely Bowling for Soup. Bylo vydáno v červnu 1998 a později znovu vydáno roku 1999.\n"}
{"id": "660765", "url": "https://cs.wikipedia.org/wiki?curid=660765", "title": "Okres Wysokie Mazowieckie", "text": "Okres Wysokie Mazowieckie\n\nOkres Wysokie Mazowieckie (polsky \"Powiat wysokomazowiecki\") je okres v polském Podleském vojvodství. Rozlohu má 1288,49 km² a v roce 2009 zde žilo 60 063 obyvatel. Sídlem správy okresu je město Wysokie Mazowieckie.\n\nMěstská:\n\nMěstsko-vesnické:\n\nVesnické:\n\n"}
{"id": "660766", "url": "https://cs.wikipedia.org/wiki?curid=660766", "title": "Radan Květ", "text": "Radan Květ\n\nIng. Radan Květ, CSc. (* 14. dubna 1928) je český vědec a autor odborných publikací.\n\nRadan Květ začínal jako chemik v brněnské Lachemě. Poté pracoval v Ústředním ústavu geologickém a v naftovém výzkumu. Své poslední pracoviště Geografický ústav ČSAV v Brně opouštěl jako vedoucí vědecký pracovník v roce 1991. V současné době je v důchodu.\n\nRadan Květ se zabývá se problematikou věd o Zemi, tj. geografií a geologií, především hydrogeochemií, rupturologií a historickou geologií, fyzickou (historickou) geografií, stibologií (nauka o starých stezkách a cestách) a okrajově i historiografií. Po tři desetiletí vedl brněnskou pobočku Klubu přátel výtvarného umění a připravoval výstavy výtvarníků.\n\n\n\n"}
{"id": "660767", "url": "https://cs.wikipedia.org/wiki?curid=660767", "title": "Eulerova charakteristika", "text": "Eulerova charakteristika\n\nEulerova charakteristika je v matematice celé číslo, které charakterizuje nějaký topologický prostor, geometrický útvar, graf, mnohostěn a podobně. Toto číslo je \"topologický\" a dokonce i \"homotopický invariant\".\n\nHistoricky nejstarší definice Eulerovy charakteristiky nějakého mnohostěnu je výraz\n\nPro konvexní mnohostěny v třírozměrném Euklidově prostoru je toto číslo vždy \"2\".\n\nObecně se definuje Eulerova charakteristika nějakého topologického prostoru \"X\" vztahem \nkde formula_3 je \"i\"-tá homologická grupa prostoru \"X\".\n\nSféra sudé dimenze má Eulerovu charakteristiku \"2\", sféra liché dimenze \"0\".\n\nTorus a Kleinova láhev mají Eulerovu charakteristiku \"0\".\n\nReálná projektivní rovina má Eulerovu charakteristiku \"1\".\n"}
{"id": "660770", "url": "https://cs.wikipedia.org/wiki?curid=660770", "title": "Brave Festival", "text": "Brave Festival\n\nBrave Festival je kulturní událost evropského významu, organizována pod patronací UNESCO a Evropské komise. Koná se každoročně na začátku července v polském městě Vratislavi. Představuje umělce i obyčejné lidi, kteří se snaží ochránit svou kulturu od zapomnění.\n\nFestival se koná ve vratislavských divadlech a kulturních centrech (Teatr Polski, Wrocławski Teatr Współczesny, Centrum Sztuki Impart, Hala Ludowa a další.)\n\nVe dnech 2.-8. července 2011 se bude konat ročník s názvem \"Maska\"\n\nProběhlo pět edic festivalu s názvy \"Magie Hlasu\", \"Hlasy Asie\", \"Utopené Písně\", \"Rituál začíná v Africe\" a \"Všechny modlitby světa\".\n\nNa každém ročníku proběhly koncerty, divadelní představení, filmové projekce, výstavy, besedy a semináře, kterých se zúčastnili umělci z celého světa. \n\nVystupovali zde umělci z Číny, Japonska, Jižní Koreje, Laosu, Tchaj-wanu, Singapuru, Egypta, Mali, Ruska, Austrálie, Nigeru, Rwandy, Ugandy, Indie a dalších zemí. \n\nBrave Festival představuje lidí, kteří se nechtějí smířit se zánikem vlastních tradic, kteří mají odvahu a kuráž pokračovat nebo znovu obnovit své tradice a hledají své kořeny. Lidi, kteří bojují proti tomu, aby tradice, rituály, písně i duševní dědictví naší kultury byly umlčovány současnou, komerční masovou dobou. \n\nFestival jest organizován vratislavským alternativním divadlem Piesn Kozla. Zisk z prodeje lístků jde na činnost humanitární organizace Rokpa International. Tyto prostředky jdou například na projekty stavby škol v Tibetu nebo Nepálu.\n\n"}
{"id": "660776", "url": "https://cs.wikipedia.org/wiki?curid=660776", "title": "Sü-čou", "text": "Sü-čou\n\nSü-čou (), v minulosti též Pcheng-čcheng (), je čtvrtá největší městská prefektura čínské provincie Ťiang-su. Je důležitým dopravním centrem s přímým dálničním a železničním spojením s provinciemi Che-nan a Šan-tung, přístavním městem Lien-jün-kang a Šanghají. Je zde železniční stanice na vysokorychlostní trati Peking – Šanghaj.\n\nZa dynastií Sia a Šang (cca 2200–1600 př. n. l.) místní obyvatelstvo Číňané nazývali Tung-i (doslova „východní barbaři“) nebo Chuaj-i a opakovaně s nimi bojovali. Celá oblast byla podle řeky Chuaj nazývána Chuaj-jang. V období Jar a podzimů se na místě Sü-čou nalézaly malé rybářské a rolnické vesnice a města, kraj byl ovládán státem Pchi, pak Pcheng, nějakou dobu bylo Sü-čou hlavním městem státu Sü. Později se oblast nalézala na styku hranic států Čchu, Wu a Čchi. V období válčících států se zde prosadil vliv státu Čchu.\n\nZ okresu Pchej, dnes spadajícího pod Sü-čou, pocházel Liou Pang, zakladatel dynastie Chan. V počátcích chanské říše bylo Sü-čou začleněno do vazalského knížectví Čchu, které se roku 154 př. n. l. zúčastnilo neúspěšného povstání osmi knížat. Hrob rebelského knížete Liou Wu byl nedávno objeven nedaleko města.\n\nPo změnách toku Žluté řeky za dynastie Sung, kvůli opakovaným záplavám, odčerpání živin a zasolování půdy, poklesla úrodnost půdy v regionu.\n\nV letech 1948–1949 proběhla v oblasti jedna z nejdůležitějších bitev čínské občanské války, porážka Čankajškových armád v ní otevřela komunistům cestu na Nanking, metropoli protivníka.\n\nMěstská prefektura Sü-čou se dělí na pět distriktů (Jün-lung, 云龙区; Ku-lou, 鼓楼区; Tchung-šan, 铜山区; Ťia-wang, 贾汪区 a Čchüan-šan, 泉山区), dva městské okresy (Pchi-čou, 邳州市; Sin-i, 新沂市) a tři okresy (Suej-ning, 睢宁县; Pchej, 沛县; Feng, 丰县).\n\n\n"}
{"id": "660784", "url": "https://cs.wikipedia.org/wiki?curid=660784", "title": "SUMPAC", "text": "SUMPAC\n\nSUMPAC je lidskou silou poháněným letadlem vyvinutým a vyrobeným ve Spojeném království v roce 1960 jako první pokus o konstrukci letadla určeného pro získání Kremerovy ceny. Letadlo zkonstruovali studenti Southamptonské univerzity Alan Lassiere, Anne Marsden a David Williams. SUMPAC je zkratka pro \"Southampton university Man Powered Aircraft\".\n\nSUMPAC je jednoplošník s vrtulí umístěnou na pylonu nad trupem, s ležící polohou pilota. Zvolené rozpětí křídel 24,4 m je kompromisem mezi požadavky na výkon pilota a schopností zatáčet. Konstrukce je dřevěná s využitím smrkového a balsového dřeva, potah je z nylonu. Při návrhu letadla jeho tvůrci spolupracovali s organizací NASA, v jejímž aerodynamickém tunelu se posuzovaly vlastnosti křídel a vrtule a měřily se vlastnosti modelu celého letadla, což umožnilo snížit nečekaný odpor v oblasti přechodu mezi pylonem vrtule a křídly. \n\nSUMPAC byl připraven k letovým zkouškám v lednu 1961. První let lidskou silou se podařil 9. 11. 1961 na letišti v Lashamu, pilotem byl zkušený plachtař Derek Piggot. Nejdelší zaznamenaný let měřil 594 m. Došlo i na pokusy o mírné zatáčky, zdařily se změny směru až o 80°. Celkem provedl SUMPAC 40 letů. \nV roce 1963 Alan Lassiere ve spolupráci s londýnskou Imperial College SUMPAC modifikoval. Změněn byl především trup, přední část byla zcela přestavěna, upraven byl pohon vrtule a trup byl potažen tenkou polyesterovou fólií Melinex, což je v podstatě jiný obchodní název pro Mylar. Role pilota byla svěřena zdatnému cyklistovi ale hned první let 12. 11. 1965 skončil krátce po vzletu havárií. Opravený SUMPAC byl věnován leteckému muzeu Solent Sky v Southamptonu.\n\n\n"}
{"id": "660791", "url": "https://cs.wikipedia.org/wiki?curid=660791", "title": "Velká vlastenecká válka (rozcestník)", "text": "Velká vlastenecká válka (rozcestník)\n\nVelká vlastenecká válka může označovat:\n\n\n"}
{"id": "660796", "url": "https://cs.wikipedia.org/wiki?curid=660796", "title": "Kamil Berdych", "text": "Kamil Berdych\n\nKamil Berdych \"(křtěn Václav)\" (18. listopadu 1885 Nýřany – 3. května 1914 Praha - vinohradská nemocnice), byl český anarchistický básník.\n\nPocházel z Nýřan, narodil se v neúplné rodině a vyrůstal pouze s neprovdanou matkou Annou Berdychovou ve nuzných poměrech. Jeho otcem měl být muž z „lepší společnosti“, kterým Berdych pohrdal a vyjádřil pohrdání i ve svých verších. Pracoval jako knihvazač v Plzni, jako horník v kamenouhelných dolech v Nýřanech a ve volném čase skládal poezii. Nejčastěji publikoval v plzeňském literárním časopisu Červen, který spoluzakládal. Později se mu podařilo sehnat místo kulisáka v ve vinohradském Městském divadle.\n\nJeho první knižně vydané verše \"Z melodií bastarda\" byly kritikou příznivě přijaty. \"Národní politika\" ocenila, že – na rozdíl od vrstevníků – nejsou Berdychovy verše mnohomluvné.\n\nV roce 1906 vystoupil z římskokatolické církve a zůstal bez vyznání. Jako sedmadvacetiletý onemocněl tuberkulózou, na kterou zemřel týden před vypuknutím první světové války.\n\nPo smrti byl téměř zapomenut. Ve roce 1940 připomněl jeho jméno v Kritickém měsíčníku Kamill Resler, který básníka znal osobně. V roce 1946 vzpomněl v Literárních novinách Kamila Berdycha v rozsáhlem článku s ukázkami veršů Michal Mareš; dodatek k tomuto článku uvedl Kamill Resler v následujícím čísle časopisu.\n\nV 90. letech 20. století znovu objeven a doceněn literárními historiky. Podle \"Lexikonu české literatury\" byl autorův postoj „...smutně ironickým protestem a revoltou...“ a „...vyníká podmanivou hudebností i výrazovou přesností.“\n\nOstatní díla zůstala v rukopisech a po básníkově smrti se nezachovala.\n\n"}
{"id": "660798", "url": "https://cs.wikipedia.org/wiki?curid=660798", "title": "Porcelanosa Grupo", "text": "Porcelanosa Grupo\n\nPorcelanosa Grupo je španělská společnost zabývající se keramikou a obkládáním, která se specializuje na koupelnový nábytek, doplňky a obklady, a byla založena v roce 1973 ve Villarrealu. Má mnoho poboček ve Španělsku, Velké Británii, USA, Itálii, Mexiku, Francii a také v jiných zemích světa.\nV roce 1973 společnost začala výrobu keramických dlaždic a obkladů v budovách ve Villareal, které měly 25 000m² a tým 98 zaměstnanců. O 14 let později snahy společnosti se rozšířit a sjednotit vedly ke vzniku firmy VENIS, která byla navržena tak, aby vyšla vstříc potřebám nových sektorů rozsáhlého trhu keramických obkladů a dlaždic. Společně s ní, podnik GAMADECOR udělal důležitý krok k rozmanitosti společnosti a nabídl zákazníkům kuchyňský a koupelnový nábytek. Je třeba zmínit, že Porcelanosa Grupo nemá technické zařízení na výrobu tohoto nábytku, a místo toho se spoléhá na jiné výrobce zboží.\n\nTyto 2 nové podniky byly brzo následovány dalšími společnostmi:\n\n\nSpolečnost Porcelanosa Grupo USA zřídila v roce 2003 nový interaktivní show-room v New Yorku. Otevření se uskutečnilo v hotelu St.Regis a účastnily se ho známé osobnosti jako John Travolta, Carolina Herrera, princezna Ira von Fürstenberg a Isabel Preysler, která udělala značnou práci pro reklamu společnosti.\nOd roku 2007 firma znovu otevřela obchody v New Jersey, New Yorku a Miami a otevřela nově obchody v Connecticutu, Dallasu a Chicagu.\n\nV lednu roku 2004 bylo oznámeno, že společnost zřídí za 3,3 milionů liber centrálu poblíž Wandsworth Bridge v Londýně, a výstavba začala v červnu téhož roku. V listopadu 2005 bylo sděleno, že Porcelanosa otevře nový showroom a kancelář v Braehead ve Skotsku na podzim 2006. Porcelanosa má mimo jiné pobočky ve Warringtonu a Manchesteru.\n\nSpolečnost Porcelanosa Grupo cz otevřela v květnu 2008 první showroom v Praze.\n\n"}
{"id": "660802", "url": "https://cs.wikipedia.org/wiki?curid=660802", "title": "Zemětřesení a tsunami v Tóhoku 2011", "text": "Zemětřesení a tsunami v Tóhoku 2011\n\nZemětřesení a tsunami v Tóhoku o síle 8,9 stupně Richterovy škály (nejsilnější v dějinách Japonska) a následné až 38 metrů vysoké tsunami zasáhly v pátek 11. března 2011 v 6.46 SEČ (14:46:18,1 místního času) severovýchodní pobřeží Japonska, zvláště prefekturu Mijagi v provincii Tóhoku. Hypocentrum zemětřesení bylo v moři u ostrova Honšú, zhruba 130 kilometrů východně od města Sendai v hloubce 24 kilometrů. Po hlavním otřesu následovalo několik slabších. Hlavní japonský ostrov Honšú se posunul o 2,4 metru, zemská osa se vychýlila přibližně o 16 cm.\n\nPříčinou mimořádně silného zemětřesení bylo uvolnění obrovského tlaku v místě, kde se nasouvá Pacifická deska pod desku Honšú. Pacifická deska se pohybuje velmi rychle, a to až 9 cm za rok. Tím vzniká na mnohem menší desku Honšú obrovský tlak, který se čas od času uvolní v podobě silného zemětřesení. Zlomové pásmo prasklo v délce 500 km, šířce 200 km a zdvihlo se o 3 metry. Povrchová energie zemětřesení byla (M e) o 1,9 ± 0,5×10 J, což je 2× více, než při ničivém zemětřesení u ostrova Sumatra v roce 2004. Ekvivalent je přibližně 9320 gigatun TNT, což je 400 milionkrát více, než atomová bomba svržená na Hirošimu. Celková uvolněná energie byla 3,9 USGS ×10 J, což je o něco méně, než u zemětřesení v roce 2004.\n\nSeverovýchodní Japonsko se vlivem zemětřesení posunulo o 2,4 metru k Severní Americe. Části Japonska nejblíže k epicentru, v délce 400 km, poklesly o 0,6 metru, což významně umožnilo šíření tsunami do vnitrozemí. Pacifická deska se posunula na západ až o 20 metrů. Zemská osa se posunula o 10 cm, což způsobilo změnu délky dne i naklonění planety Země. Den se zkrátil o 1,8 mikrosekundy.\n\nBěhem zemětřesení došlo celkově k 900 otřesům, z toho 60 bylo silnějších než stupeň 6 a nejméně tři silnější než stupeň 7. Vlivem otřesů zemřeli čtyři lidé a severní Japonsko bylo postiženo výpadkem elektřiny a mnoha požáry. Dotřesy trvaly až do června 2011.\n\nNejvětší zkázu, než samotné zemětřesení, přineslo následné tsunami. Vlnu vyvolal masivní zdvih mořského dna v šířce 180 km o 5–8 metrů, což nadzvedlo vodní sloupec nad úroveň oceánu. Tato gigantická vodní masa se začala ihned šířit všemi směry. Tsunami zasáhla prakticky všechna pobřeží Pacifiku, včetně 17 000 km vzdáleného Chile. Největší úder tsunami ovšem pocítilo nedaleké Japonsko. Při dosažení japonských břehů neztratila tsunami prakticky žádnou energii a v podstatě došlo k přesunu části oceánu směrem do japonského vnitrozemí. Zde došlo k ohromným škodám a ztrátám na lidských životech. Tsunami zdevastovala celé oblasti, místy až 15 km do vnitrozemí a vymazala celá města z mapy.\n\nJaponská meteorologická agentura vydala v momentě zemětřesení, což bylo ve 14:46 JČ, varování před tsunami a vyhodnotila je jako nejzávažnější, tedy tzv. velké tsunami, což je vlna vyšší než 3 m. Nejvyšší vlna se očekávala v prefektuře Mijagi, a to až 10 m. První oblasti byly zasaženy již deset minut po vydání varování, respektive 10 minut po hlavním otřesu, což bylo způsobeno vzdáleností od epicentra pouhých 67 km. V 15:55 byla vlna pozorována na letišti Sendai v prefektuře Mijagi. Zde byla naměřena výška vlny 12–14 m, což překonalo původní odhady. Dopad tsunami na letiště Sendai i na celou prefekturu byl zaznamenán na videokameru z vrtulníku. Na běžně dostupných záběrech je vidět obrovská masa vody, hrnoucí celé budovy, automobily a další materiál velkou rychlostí vpřed, a auta, která se snaží zkáze všemožně uniknout.\n\nSymbolem zničení se stalo město Minamisanriku, kde bylo po úderu 20 m vlny pohřešováno 9500 obyvatel. Města Kudži, Rikuzentakata a Ófunato byla úplně zničena. Velmi těžce poškozena byla města Kamaiši, Mijako, Ócuči a Jamada (v prefektuře Iwate), Namie, Soma a Minamisoma (v prefektuře Fukušima) a Šičigahama, Higašimacušima, Onagawa, Natori, Išinomaki a Kesennuma (v prefektuře Mijagi).\n\nDo 90 minut bylo úderem několika po sobě jdoucích vln zasaženo a poškozeno 670 km pobřeží Japonska. Vlny dosahovaly výšky v rozmezí 3 až 39 metrů. Vlna o výšce 37,9 metru dopadla na čtvrť Taro v pobřežním městě Mijako, které se nachází v prefektuře Iwate na severním pobřeží Honšú. Z přístavu pak před sebou valila vše, co se ji postavilo do cesty. Odborníci z Tokijské univerzity chtěli ve výzkumu velikosti vln pokračovat a svá měření upřesňovat. Připouštěli i to, že vlny mohly být ještě vyšší.\n\nDalší mimořádně velké vlny zasáhly přístavní město Ófunato, kde dosahovaly výšky 24 metrů a rybářský přístav Onagawa, kde byla naměřena výška 15 metrů. Nejvyšší vlna dle odborníků Tokijské univerzity zasáhla přístav na poloostrově Omoe, kde dosahovala výšky 38,9 metru. To je považováno za japonský rekord, protože vlna tsunami po zemětřesení v roce 1896 měřila 38,2 metru.\n\nJedná se tedy o největší zaznamenané tsunami za posledních 128 let. Větší tsunami se naposledy vyskytly po výbuchu sopky Krakatoa, kdy vlny přesáhly výšku 40 metrů.\n\nStejně jako u zemětřesení v roce 2004, největší škody a ztráty na lidských životech způsobilo tsunami, a to i přesto, že Japonsko bylo proti úderu silného tsunami dobře připraveno. Bohužel velikost vln přesáhla veškerá očekávání. Celé pobřeží Japonska je lemováno až 10 m vysokými vlnolamy, které se proti úderu vln tsunami vždy osvědčily. Tentokrát byla vlna častokrát i dvojnásobně vyšší než ochranné valy, které tudíž nemohly vlnu jakkoliv zastavit, maximálně zbrzdit první, většinou menší vlny. Na mnoha zveřejněných videích bylo vidět, že vlny byly v podstatě nezastavitelné. Největší škody vlny napáchaly ve skrytých zálivech a zátokách, kde se nejednalo o klasickou vodní stěnu, ale o náhlou záplavu, která neměla konce. Na mnoha místech se voda, bez jakýchkoliv předchozích průvodních jevů, zvedla během pěti minut i o 20 metrů. Mnoho lidí zemřelo i přesto, že se schovali na vyvýšená místa a střechy budov. Jednoduše podcenili, či nečekali tak masivní vzedmutí, které zničilo vše co mu stálo v cestě. Oběti ve věku 60 let nebo starší tvořily 65,2 % úmrtí. Tolik mrtvých způsobilo velké komplikace při tradičním japonském pohřbu žehem a mnoho těl muselo být pohřbeno v masových hrobech.\n\nJednalo se bezesporu o nejničivější katastrofu v dějinách, co se velikosti škod týče. Současné škody jsou odhadovány na 300 miliard amerických dolarů. Zničeno bylo 44 700 budov, vážně poškozeno kolem 150 000. Byla zničena klíčová infrastruktura, železnice, silnice, rozvod elektřiny, kanalizace. Vážně byl ochromen japonský průmysl, zejména automobilový, chemický a energetický. Zcela zničeno bylo několik důležitých přístavů, zavlažovacích přehrad, což způsobilo velké problémy se zásobováním vodou. Celé oblasti se ocitly bez elektřiny, tepla a vody, a to v zimním období. Podle oficiálních údajů zemřelo 15 889 lidí a 2 601 lidí se pohřešovalo. Kolem 4,4 milionu domácností v severovýchodním Japonsku zůstalo bez elektřiny a bez vody 3,8 milionu. Zemětřesení se zapsalo do historie jako páté nejsilnější v novodobé historii od roku 1900, jiné zdroje mluví o šestém nejsilnějším zemětřesení.\n\nZasaženy byly také čtyři jaderné elektrárny, celkově dohromady 11 reaktorů, z nichž nejhorší následky nesla jaderná elektrárna Fukušima I vlastněná společností TEPCO. V jejím prvním reaktoru selhalo nouzové chlazení a v 16:30 místního času vybuchl nahromaděný vodík. K výbuchu došlo v prostoru, který neobsahuje radioaktivní materiál. Veškeré obyvatelstvo v okruhu 20 km bylo evakuováno. O den později pak v elektrárně Fukušima I došlo k přehřívání prvního i druhého reaktoru. Z oblasti okolo elektrárny bylo evakuováno 200 000 lidí. Jen v prefektuře Mijagi (viz mapu Japonska s vyznačením postižené oblasti infoboxu) odhadovaly úřady po zemětřesení a přechodu tsunami počet obětí na více než 10 000, bez elektřiny je 5,6 milionu domácností. Komplikace nastaly i v jaderné elektrárně Onagawa.\n\n\n\n"}
{"id": "660811", "url": "https://cs.wikipedia.org/wiki?curid=660811", "title": "Kostel Všech svatých (Sedliště)", "text": "Kostel Všech svatých (Sedliště)\n\nKostel Všech svatých ve středu slezské obce Sedliště je jednou z nejvzácnějších dřevěných sakrálních památek v republice a to nejen množstvím zachovaných architektonických prvků z doby výstavby kostela, ale hlavně svou velikostí nemá mezi dřevěnými kostely na Těšínsku obdoby. Podobný, avšak menší kostel můžeme nalézt v Nerozimi nedaleko Těšína v dnes polské části Těšínska.\n\nPrvní zmínku o datu založení sedlišťského kostela můžeme nalézt v knize \"Chronica parochiae brusovicensis\" (kronika fary bruzovské) sepsané bruzovským farářem Ondřejem Antonínem Bínkem na konci 17. století ze starších, dnes ztracených knih. V osmém oddílu kroniky můžeme nalézt latinský zápis \"Roku 1638 kostel Všech svatých v Sedlištích za urozeného pána Jiřího z Oppersdorfu znovu vystavěn\". Podle jiného, pozdějšího pramene byl kostel v Sedlištích vystavěn již r.1624 proboštem Janem Škultétem, bruzovským farářem.\n\nPodle Vizitačního protokolu z roku 1679 postavili kostel sedliští tesaři Adam a Václav s pomocníky na půdoryse původního kostela a s využitím starších zdravých trámů za působení již výše zmíněného probošta Jana Škulteta. Kostel svým vzhledem odkazuje ke starším stavbám obdobného typu - má pětiboké zakončení lodi a celý je ze vnějšku obehnán sobotou (krytým ochozem), chránící základy kostela.\nPůvodně samostatná věž byla roku 1860 rozebrána a znova postavena nad hlavním vstupem a zakončena novou bání.\nRoku 1871 byla ustanovena sedlišťská farnost a prvním farářem se stal Jan Goryl z Těrlicka.\n\nZávažnější poškození kostela se projevilo v roce 1999, kdy kvůli dlouhodobému zatékání hrozilo zřícení horní části věže. Organizací oprav se ujal iniciativní pan farář ThMgr. Karel Macků.\n\n"}
{"id": "660812", "url": "https://cs.wikipedia.org/wiki?curid=660812", "title": "Jihoafrická republika na Zimních olympijských hrách 2010", "text": "Jihoafrická republika na Zimních olympijských hrách 2010\n\nJihoafrická republika se účastnila zimních olympijských her 2010 ve dvou sportech a reprezentovali ji dva sportovci.\nJAR se účastnila v pořadí šestých ZOH. Od zimních olympijských her v Lilehammeru 1994 nechyběli sportovci této země na žádných ZOH.\n\nMuži\n\nMuži\n"}
{"id": "660813", "url": "https://cs.wikipedia.org/wiki?curid=660813", "title": "Haus Wahnfried", "text": "Haus Wahnfried\n\nHaus Wahnfried (dům Wahnfried) je vila obývaná německým skladatelem Richardem Wagnerem (1813–1883) a jeho rodinou v městě Bayreuth, na okraji zámecké zahrady. Dnes se v něm nachází Muzeum Richarda Wagnera.\n\nJméno domu osvětluje nápis vyrytý na čelní straně budovy:\n\nPodle záznamu v deníku Cosimy Wagnerové ze dne 4. května 1874 posloužil jako inspirace název hesenského sídla Wanfried poblíž Eschwege.\n\nRichard Wagner se usadil v Bayreuthu, tedy ve městě, které si zvolil jako sídlo hudebních slavností věnovaných svým operám, roku 1872. V letech 1872-1874 postavil místní stavitel Carl Wölfel podle představ skladatele a podle pozměněných plánů berlínského architekta Wilhelma Neumanna budovu Wagnerovy soukromé vily. Pozemek na okraji zámecké zahrady (Hofgarten) poskytlo skladateli zdarma město Bayreuth, stavbu datem 25 000 tolarů financoval Wagnerův mecenáš, bavorský král Ludvík II.; von Zumbuschova busta zobrazující Ludvíka v mladém věku, kterou král skladateli daroval roku 1875, je od té doby vystavena před domem. 28. dubna 1874 se Richard Wagner s manželkou Cosimou a dětmi Danielou, Blandinou, Isoldou, Evou a Siegfriedem nastěhovali do dokončené vily. V tomto domě Wagner dokončil \"Soumrak bohů\" (a tím i celý \"Prsten Nibelungův\") dne 21. listopadu 1874 a zde začal (roku 1877) i ukončil (13. ledna 1882) práci na svém posledním díle, opeře \"Parsifal\".\n\nV posledních letech svého života Wagner trpěl zejména v zimních měsících zdravotními problémy ztěžovanými bayreuthským podnebím, a proto se odsud na dlouhá období vzdaloval. S celou rodinou se zdržoval řadu měsíců v Itálii. V průběhu svého posledního italského pobytu pobýval od září 1882 v Benátkách, kde 13. února 1883 v paláci Vendramin-Calergi zemřel. Jeho mrtvola byla převezena do Bayreuthu a podle jeho přání 18. února pohřbena ve hrobce na zahradě vily Wahnfried, pod žulovou deskou bez jakéhokoli označení. Po jeho boku byla později pochována jeho manželka Cosima (1837–1930) i věrný pes Russ.\n\nNa konci 19. století byl v bezprostřední blízkosti vily Wahnfried postaven dům Siegfrieda Wagnera, který byl ve 30. letech 20. století spojen s hlavní budovou přístavbou. Do roku 1930 obývala Wahnfried Cosima Wagnerová a Siegfried Wagner, později s manželkou a dětmi, bydlel ve vedlejší budově. V letech 1930-45 bydlela ve vile Wahnfried Winifred Wagnerová se svými dětmi. V roce 1932 vyklidila řadu dosud pietně zachovávaných prostor a mnoho památečních předmětů předala Památníku Richarda Wagnera, který byl předchůdcem dnešního Muzea Richarda Wagnera. a Siegfriedově domě ubytovávala hosty, mj. Artura Toscaniniho, Richarda Strausse a mnohonásobně též Adolfa Hitlera, podle nějž byl Siegfriedův dům nazýván také „Führerbau“.\n\nPři náletu na Bayreuth dne 5. dubna 1945 byla zadní polovina Wahnfriedu včetně hlavního společenshého prostoru — velkého sálu — zničena. Umělecké předměty i Wagnerova knihovna byly vesměs zachráněny, řada předmětů a nábytku však byla zničena proto, že je gestapo zakázalo Wagnerově rodině vystěhovat, protože by to vyslalo defétistický signál obyvatelstvu. Nemovitosti Wagnerovy rodiny byly po válce zabaveny a využívala je americká armáda, zejména pro ubytování a jako důstojnický klub, ale i pro zpravodajské účely. Rodině byly navráceny roku 1949. Wahnfried provizorně opravil Wieland Wagner a žil zde s rodinou do své smrti roku 1966. K zachované části přibyla střídmá novodobá betonová přístavba; přitom byly poškozeny některé zachované části, takže Winifred Wagnerová si stěžovala, že „Wieland způsobil více škod než bomby“. Winifred žila od roku 1954 v Siegfriedově domě; Wieland Wagner vyjádřil svůj odstup od matky tím, že dal mezi oběma budovami postavit třímetrovou zeď. Do roku 1973 zůstal Wahnfried v majetku rodiny Wagnerových; pak jej rodina darovala městu Bayreuthu, které se zavázalo uvést budovu do původního stavu a pronajmout ji Nadaci Richarda Wagnera pro účely muzea. Město od rodiny odkoupilo i dům Siegfrieda Wagnera, kde měla nárok na doživotní bydlení Winifred Wagnerová († 1980), poté byl přičleněn k muzeu.\n\nV letech 1972 až 1976 byly dům i park rekonstruovány v původní podobě. Od roku 1976 (výročí prvních bayreuthských slavností) je zde umístěno muzeum Richarda Wagnera se stálou expozicí o Richardu Wagnerovi a Hudebních slavnostech v Bayreuthu. K němu jsou připojeny Národní archiv Richarda Wagnera (založený 1932, od 1973 předán do veřejného vlastnictví a ve správě nadace), který obsahuje mimo jiné většinu zachovaných Wagnerových rukopisných partitur a skladatelovu knihovnu, a také výzkumné pracoviště (Nadace) Richarda Wagnera, založené původně roku 1938. V čelem muzea stál po založení nejprve Manfred Eger, od roku 1993 stávající ředitel Sven Friedrich.\n\nZevnějšek budovy v novorenesančním stylu je velmi prostý, ozdobený jen sgrafitem zobrazující Germánský mýtus (postava Wotana se dvěma havrany) mezi dvěma ženskými alegorickými postavami, Řeckou tragédií a Hudbou budoucnosti doprovázenou dítětem ztělesňujícím Umělecké dílo budoucnosti (s rysy Wagnerova syna Siegfrieda). Přízemí Wahnfriedu tvoří především dvě velké reprezentativní místnosti: \"hala\" a velký \"sál\". Vstupní hala se zachovala v originální podobě a je zdobena freskami, mramorovými bustami Richarda a Cosimy Wagnerových, Ference Liszta a Ludvíka II. a sochami znázorňujícími postavy z Wagnerových oper. Sál, původně hlavní společenský i obytný prostor domu, byl po Wagnerově smrti uchováván v pietně nezměněném stavu, roku 1945 byl však zničen náletem a rekonstruován jen ve vnější podobě. Nyní je v něm vystavena originální knihovna Richarda Wagnera sestávající z cca 2500 ručně vázaných svazků, z velké část partitur (v rekonstruovaných skříních) a Steinwayovo křídlo darované skladateli roku 1876. Zde se konají i různé akce, mj. komorní koncerty nebo přednášky uvádějící návštěvníky hudebních slavností do Wagnerova díla.\n\nKromě toho se v přízemí nachází menší prostory po stranách, původní jídelna, \"lila\" salón Cosimy Wagnerové i místnosti pro hosty. Po prostých dřevěných schodech se z foyeru stoupá do prvního patra, kde se nacházely soukromé prostory rodiny (ložnice, dětské pokoje, Wagnerova pracovna) a galerie nad sálem. Mezi oběma podlažími se nachází ještě vložené podlaží zvenčí nepozorovatelné, dostupné z původních ložnic a dětských pokojů a obsahující koupelny a šatny. V suterénu budovy se nacházely provozní prostory domu. Po zřízení muzea byla většina těchto místností využita pro expoziční účely.\n\nOd 1. srpna 2010 je muzeum uzavřeno a budova Wahnfriedu a její okolí prochází zásadní rekonstrukcí. Její součástí je i stavba nové budovy v zahradě Wahnfriedu. Tyto plány mají však v občanské společnosti i odpůrce sdružené v „Interessengemeinschaft Wahnfried“. Projekt měl původně dokončen do května 2013, tedy k dvoustému výročí narození Richarda Wagnera. Poněvadž však financování rekonstrukce celého památníku nebylo koncem roku 2012 definitivně zajištěno, dá se její dokončení očekávat až v roce 2014.\n\nV bezprostřední blízkosti Wahnfriedu se nacházejí též „Lisztův dům“ (Wahnfriedstrasse 9), ve kterém roku 1886 zemřel Ferenc Liszt a dnes se v něm nachází Muzeum Franze Liszta, a „Chamberlainův dům“ (Wahnfriedstrasse 1), ve kterém do své smrti roku 1927 bydlel Houston Stewart Chamberlain se svou ženou, Wagnerovou dcerou Evou; dnes je v něm uložena Chamberlainova pozůstalost a knihovna a rovněž se zde nachází Muzeum Jeana Paula.\n\nPojem „Wahnfried“ (podobně jako samotný „Bayreuth“) byl zejména na konci 19. a v první polovině 20. století často používán v přeneseném významu k označení Wagnerovy rodiny a širšího okruhu osob kolem ní, kolem Bayreuthských hudebních slavností a časopisu \"Bayreuther Blätter\"; konotoval tradicionalistické umělecké přístupy a konzervativní, nacionalistické a rasistické politické názory.\n\n\n"}
{"id": "660814", "url": "https://cs.wikipedia.org/wiki?curid=660814", "title": "Maroko na Zimních olympijských hrách 2010", "text": "Maroko na Zimních olympijských hrách 2010\n\nMaroko mělo na zimních olympijských hrách 2010 zastoupení v alpském lyžování v disciplínách slalom a obří slalom.\n\nÚčastnilo v pořadí pátých ZOH. Od zimních olympijských her 1992 chyběli sportovci této země na čtyřech ZOH.\n\nMuži\n\nMuži\n\n"}
{"id": "660819", "url": "https://cs.wikipedia.org/wiki?curid=660819", "title": "Bibliothèque de la Sorbonne", "text": "Bibliothèque de la Sorbonne\n\nBibliothèque de la Sorbonne (česky \"Knihovna Sorbonna\"), oficiálně Bibliothèque interuniversitaire de la Sorbonne (\"Meziuniverzitní knihovna Sorbonna\") je univerzitní knihovna v Paříži. Svůj název má podle svého hlavního sídla na Sorbonně v ulici Rue Saint-Jacques č. 191.\n\nKnihovna byla založena v roce 1770 pod názvem \"Bibliothèque de l'université de Paris\" (Knihovna Pařížské univerzity). Nacházela se v prostorách dnešní školy Lycée Louis-le-Grand. Knihovní sbírka vznikla spojením bývalé knihovny rektora Jeana Gabriela Petit de Montempuis, části knihovny sorbonnské koleje a knihoven dalších 28 zrušených kolejí. Univerzita byla zrušena v roce 1793 a knihovní fondy byly přemístěny do skladiště zřízeném v kostele Saint-Paul-Saint-Louis. Některé rukopisy byly předány Národní knihovně, naopak přibyly knihy ze zabavených šlechtických knihoven.\n\nPo vytvoření lyceí v roce 1802 byla knihovna přejmenována na \"Bibliothèque des lycées de Paris\". V roce 1808 se stala hlavní knihovnou založené Francouzské univerzity. V roce 1823 se knihovna přestěhovala přes ulici Rue Saint-Jacques do Sorbonny, do budov ze 17. století. V 19. století při výstavbě nové Sorbonny bylo rozhodnuto přestavět i knihovnu. Práce trvaly od roku 1885 do 1901. Dekretem z 28. června 1910 byla knihovna přejmenována na \"Bibliothèque de l'université de Paris\" (Knihovna Pařížské univerzity). Skládala se z pěti oddělení: oddělení literatury a oddělení věd byla uložena na Sorbonně, oddělení medicínské literatury na lékařské fakultě (pozdější \"Bibliothèque interuniversitaire de médecine\" – \"Meziuniverzitní lékařská knihovna\"), oddělení farmaceutické literatury umístěné na farmaceutické fakultě (pozdější \"Bibliothèque interuniversitaire de pharmacie\" – \"Meziuniverzitní farmaceutická knihovna\"), oddělení právnické literatury na právnické fakultě (budoucí Bibliothèque Cujas). Do roku 1970 byla knihovna hlavní univerzitní knihovnou. Poté byly fondy moderní vědecké literatury (cca od roku 1945) přesunuty do Kampusu Jussieu, kde vznikla \"Bibliothèque interuniversitaire scientifique de Jussieu\" (Meziuniverzitní vědecká knihovna v Jussieu).\n\nV roce 1972 byla knihovna na Sorbonně spojena s \"Knihovnou umění a archeologie\" (Bibliothèque d'art et d'archéologie), \"Bibliothèque Sainte-Geneviève\" a vznikla \"Meziuniverzitní knihovna A\" (Bibliothèque interuniversitaire A). V roce 1978 k ní byly připojeny \"Bibliothèque Victor-Cousin\" a knihovna Geografického institutu a získala svůj současný název.\n\nKnihovna se nachází v komplexu Sorbonny v budově v ulici Rue Saint-Jacques č. 191. Studovna zabírá první patro budovy a má 264 míst. Ve druhém patře je bývalá \"Bibliothèque Victor-Cousin\", která slouží pro náhradní konzultace.\n\nKnihovna Sorbonna je určena jako univerzitní knihovna pro univerzity Paříž I, Paříž III, Paříž IV, Paříž V a Paříž VII. Její provoz se řídí úmluvou podepsanou v roce 2000 mezi pěti univerzitami. Knihovní rada stanovuje obecná pravidla pro provoz knihovny. Schvaluje všechny odborné aktivity. Navrhuje rozpočet a finanční účet, ale konečné rozhodnutí závisí na správní radě Paříže I.\n\nKnihovna shromažďuje své sbírky od roku 1770 a k úbytku došlo pouze při přesunu moderní literatury v roce 1970 do samostatné knihovny. Knihovna má díla ze všech společenských věd, ale na některé oblasti se více specializuje jako je historie (kromě soudobých dějin), geografie, filozofie a francouzská literatura. Vedle těchto hlavních oblastí se knihovna zaměřuje i na díla o studiu náboženství a dále anglické, německé, španělské a italské lingvistiky a dějin literatury v těchto jazycích. Knihovna má přes 18 000 tištěných diplomových prací a dalších 15 000 na mikrofiších. V knihovně je uloženo na 17 750 titulů periodik v papírové podobě, z nichž 4370 dosud vychází a knihovna také poskytuje přístup k mnoha elektronickým periodikům.\n\nV historických fondech knihovna uchovává přes 2500 rukopisů a rovněž archiv bývalé Pařížské univerzity, přes 5000 dřevořezů a více než 400 000 starých tisků. Připojená \"Bibliothèque Victor-Cousin\" obsahuje asi 500 rukopisů a 30 000 starých tisků. Sbírka s názvem „\"Richelieu\"“ zahrnuje dokumenty rodu Richelieu.\n\nPřístup do knihovny je vyhrazen pouze registrovaným uživatelům. Nedostatek studijních míst vedl k omezení přístupu pro studenty z partnerských univerzit od třetího ročníku bakalářského studia a všech studentů magisterského studia. Knihovna je k dispozici členům fakulty a badatelům francouzštiny a po akreditaci též jejich zahraničním kolegům. Osoby, které nespadají do výše uvedených kategorií, mohou získat jen dočasné povolení ke studiu určitého dokumentu. Výpůjčky z novodobých fondů jsou povolené pouze učitelům, badatelům francouzštiny a studentům partnerských univerzit.\n\nBylo rozhodnuto o rekonstrukci tradičního sídla knihovny. Financování zajišťuje město Paříž, které je vlastníkem budovy. Od února 2010 začalo postupné přemisťování sbírek, které byly rozděleny mezi různé instituce – Bibliothèque Sainte-Barbe, kostel Notre-Dame du Liban a Centre technique du livre de l'enseignement supérieur (Technické knihovní centrum vysokoškolského vzdělávání). V dubnu 2010 knihovna uzavřena své historické sídlo na Sorbonně. V září 2010 začaly stavební práce na obnově sídla, která by měly trvat do května roku 2013.\n\n"}
{"id": "660823", "url": "https://cs.wikipedia.org/wiki?curid=660823", "title": "Verve", "text": "Verve\n\nVerve může být:\n\n"}
{"id": "660824", "url": "https://cs.wikipedia.org/wiki?curid=660824", "title": "Aktion Sühnezeichen Friedensdienste", "text": "Aktion Sühnezeichen Friedensdienste\n\nAktion Sühnezeichen Friedensdienste („Akce smíření pro mír“, ASF, nebo jen „Akce smíření“), v angličtině známá jako \"Action Reconciliation/Service For Peace\" (ARSP), je německá organizace mírového hnutí.\n\nAkce smíření pro mír byla založena v roce 1958 na synodě německé evangelické církve s velkou účastí Lothara Kreyssiga. Organizuje mezinárodní programy dobrovolníků a workcampy v západní a východní Evropě.\n\n§ 2 Účel a provoz\n\nVzniku Akce smíření pro mír (ASF) předcházelo selhání evangelické církve v Německu během doby nacismu a odbojové hnutí proti nacistickému režimu v rámci této církve. Lothar Kreyssig, zakladatel Akce smíření pro mír, patřil k rozhodujícím postavám tohoto hnutí odporu uvnitř církve. S podporou některých stejně smýšlejících odvážných lidí jako byli teolog Martin Niemöller, pozdější prezident Gustav Heinemann, a později i teolog Franz von Hammerstein, se zaměřil v poválečném období na selhání evangelické církve a vyzýval k pokání a obrácení.\n\nLothar Kreyssig se poprvé snažil najít podporovatele pro Akci smíření pro mír na setkání evangelíků (Deutscher Evangelischer Kirchentag) v Lipsku v roce 1954. Nedočkal se ale moc podpory. \"Skutečnost, že něco je správné a nezbytné není dost pro realizaci v prostoru a čase. Hodina pro to, musí být zde\", napsal později v jeho nezveřejněné autobiografii. Od 26-30. dubna 1958 se zasedávala německá evangelická církev střídavě v Spandau (západní Berlín) a ve Weißensee (východní Berlín). V této době byly synody spolkové německé republiky a NDR ještě spolu. 1958 bylo kontroverzně diskutováno o vojenské poradenské smlouvě a případném jaderném vyzbrojení Bundeswehru. V této neklidné atmosféře vyvolal Lothar Kreyßig v posledním jednacím dnu synody založení akce smíření pro mír. Mnoho synod podepsalo výzvu, hned tento večer.\n\nTato výzva přiznala nejen vinu, ale také požadovala konkrétní důsledky. Nefungovalo to tak, že akce smíření pro mír nabízela pomoc, ale požadovala o možnost pomoci. Tento unikátní postoj v církevních dějinách byl odmítnut a byl všechno jiné než nápad pro smíření.\n\nAkce smíření pro mír byla původně založena jako celoněmecká organizace; s rozdělením Německa nebylo možné dále spolupracovat. Tak se vyvinuli v obou německých státech dvě organizace se společným cílem, ale různými prioritami v praktické činnosti.\n\nPráce západoněmecké ASF začala v roce 1959 v Nizozemsku a Norsku v podobě stavebních projektů. Brzy následovaly další projekty v jiných zemích. Dobrovolníci pomáhali například při výstavbě synagogy v Villeurbanne a kostela v Taizé ve Francii, při zřízení mateřské školy v Skopje/Jugoslávie, při instalaci zavlažovacího systému na Krétě a výstavbě mezinárodního setkávacího místa ve zničené katedrále v Coventry/Velká Británie. Práce v Izraeli začala v roce 1961 po ukončení procesu s Adolfem Eichmannem. Od poloviny roku 1960 se pomalu změnila oblast činnosti dobrovolníků. Ubývalo stavebních projektů, zato přibývalo mnoho projektu v oblasti restaurování památek, práce se starými lidmi a sociální práce. S rostoucí vzdáleností ke druhé světové válce byly v roce 1980 etablováni další projekty v oblasti práci s menšinovými skupinami. V září 1985 zveřejnila ASF společně s AGDF na 21. kongresu německé evangelické církve v Düsseldorfu pět düsseldorfských mírových tvrzení proti vojenském odstrašení, spravedlivější rozdělení bohatství ve světě, pro odmítnutí vojenské služby a proti násilí.\n\nVýchodoněmecká akce smíření pro mír (ASZ) nebyla schopná vysílat po roce 1961 dobrovolníky na projekty do západní Evropě kvůli stavbě berlínské zdi. Vzhledem k tomu, že se NDR charakterizovala jako \"anti-fašistický stát\" a nezodpovídala za důsledky německého fašismu, projekty ASZ byly na začátku omezeny pouze na území NDR, především v církve. V letech 1965 a 1966 bylo umožněno dobrovolnickým skupinám jet se spolupráci s katolickým pastoračním úřadem Magdeburg do Osvětimi, Majdanku, Stutthofenu, Großrosenu a Wroclawi. V roce 1967 a 1968 se nepodařili další výlety na památné místa v Polsku a Československu, i přes pozvání na státní vízum. Teprve po zavedení bezvízového volného cestování v roce 1972 mezi NDR, Polskem a Československem, byli mladí lidé s Německa, Polska a Československa schopný navštívit své přátele na letních táborech v Polsku a misí v NDR. V roce 1979 pracovala poprvé skupina v Buchenwaldu. Tímto způsobem se konala část letního tábora mimo církve. Od roku 1981 byl rozšířen počet letních táborů v těchto oblastech činnosti, jako například v Buchenwaldu, Sachsenhausenu, Ravensbrücku a Nordhausen-Dorau. Skupiny akce smíření pro mír byli zapojeni od této doby do zachování a obnovení židovských hřbitovů v téměř každé oblasti NDR. V letech 1962 až 1992 se zúčastnilo přes 12 000 dobrovolníků na letních táborech od ASZ.\n\nPo sjednocení se opět spojili obě německé organizace. Přitom zůstaly dva různé druhy dobrovolnických služeb udrženi: dlouhodobá dobrovolnická služba od ASF a krátkodobá dobrovolnická služba s letním táborem od ASZ. Od konce 1990 zvyšuje ASF počet projektu, s cílem reagovat na měnící se požadavky a nové příležitosti, jako je Evropská dobrovolná služba.\n\nASF vysílá v současné době každý rok asi 180 žen a mužů do zemí, které trpěli obzvlášť pod nacistickým režimem: Belgie, Francie, Velká Británie, Izrael, Nizozemsko, Norsko, Polsko, Rusko, Česká republika, Ukrajina, USA a Bělorusko. Dobrovolníci jsou většinou mladí lidé ve věku 18 a 27 let. Odpůrci vojny můžou v rámci tohoto programu odsloužit svou civilní službu jako alternativní službu v zahraničí. V mnoha případech je tato služba uznána jako Evropská dobrovolná služba nebo dobrovolný sociální rok. Dobrovolníci podporují a pomáhají přeživším holocaustu a jejich potomkům, spolupracují na památných místech, pečuji se o starší lidi, osoby se zdravotním postižením, znevýhodněné skupiny a uprchlíky a jsou zapojeny do projektů měst a anti rasistických iniciativ.\n\nPráce v Belgii začala v roce 1964 s rekonstrukcí azylového domu pro mladé lidi. Do Belgie vysílá ASF v současné době 11 dobrovolníků. Jsou zapojeni například v německé námořnické mise v Antverpách, zařízení pro osoby se zdravotním postižením, jako například projekt \"De Ark\" v Bruggách, v stanici pro sociální pomoc a pomoc uprchlíkům, práci s mládeží a projekty pro historické a politické vzdělávání jako v židovském muzeu v Belgii. Od roku 2004 má ASF v Belgii vlastní kancelář, aby mohla podporovat dobrovolníky v Belgii.\n\nVe Francii působí ASF od roku 1960. První projekty zahrnovaly podporu při stavbě kostela smíření v Taizé a synagogy v Lyonu. Do Francie vysílá ASF v současné době 18 dobrovolníků. Pracují zde například v otevřené spolupráci s seniory a jejich pozůstalými rodinamy, kteří přežili holocaust a s osobami bez domova anebo zdravotním postižením.\n\nOd roku 1961 pracuje ASF ve Velké Británii. V ruinách katedrály v Coventry bylo postaveno od dobrovolníků mezinárodní zasedací místo. Od roku 2001 běží takzvaný \"Trilaterální program“, kde spolupracují dobrovolníci z Velké Británie, Německa a Polska. Do Velké Británie vysílá ASF v současné době 12 dobrovolníků, kteří pracuji například v \"Anne Frank Trust“ v Londýně, anebo v „Roma Support Group“ v Londýně.\n\nPráce ASF v Izraeli začala v roce 1961. První dobrovolníci přispěli při stavebními pracích nebo pracovali v kibbucech. Dnes vysílá ASF každoročně 30 dobrovolníků do Izraele, kteří pracují v různých projektech se sociálně znevýhodněnými a staršími lidmi. Mnoho dobrovolníků práce v historických a politických vzdělávacích centrech. Zvláště pozoruhodné je práce v národním památném místě Yad Vashem v Jeruzalémě. Zvláštnost práce v Izraeli jsou projekty porozumění mezi židovskými a arabskými občany, jako je Haifa. V Jeruzalémě se nachází mezinárodní konferenční centrum Beit Ben Yehuda (BBY) s izraelským úřadem ASF a místnosti pro semináře.\n\nPráce začaly v roce 1959 se zřízením fríského bytového komplexu. Do Nizozemska vysilá ASF 17 dobrovolníků. Pracují zde v historických a politických vzdělávacích centrech jako je například \"Židovské historické muzeum“ v Amsterdamu anebo v „Anne Frank Stiftung\".\n\nPráce v Norsku začala v roce 1959 se stavbou domova pro osoby se zdravotním postižením a výstavbou kostela. V současné době je v Norsku 14 dobrovolníků, kteří pracuji s lidmi se zdravotním postižením.\n\nV současné době pracuje 16 dobrovolníků v Polsku. Často pracují s kluby pro bývalé vězně koncentračních táborů a také pro centrum mezinárodního setkání mládeže v Osvětimi a na památních místech jako je Stutthof nedaleko Gdaňsku anebo Majdanku v blízkosti Lubliny.\n\nVzhledem k politické situaci cestovali dobrovolníci až po roce 1990 do Moskvy a Petrohradu. Pracují zde v domově pro osoby se zdravotním postižením a v nemocnici pro veterány \"Velké vlastenecké války\". Další partneřy projektu jsou například ruské výzkumné a vzdělávací centrum \"Holocaust\" a ruská skupina lidských práv Memorial, která působí v Moskvě, Petrohradu a Permu. V Rusku pracuje 10 dobrovolníků ASF.\n\nV roce 1993 směla ASF poprvé vyslat dobrovolníky do Prahy do židovské komunity. K dispozici je 15 míst, například na památném místě Terezín a další sociální zařízení ve městech Brno, Budějovice, Olomouc, Ostrava a Praha. Dobrovolníci také spolupracují s Charitou a Diakonia.\n\nHlavní oblast práce na Ukrajině je podpora bývalých nuceně nasazených.\n\nV USA je 24 dobrovolných míst. Až do 80. let se skládala práce se sociálně znevýhodněnými lidmi. Dnes je také možná práce s přežilými Holocaustu. Další projektové místa jsou v United States Holocaust Memorial Museum ve Washingtonu DC a American Jewish Committee v New Yorku a Washingtonu.\n\nČtyři dobrovolníci jsou v současné době v Bělorusku. Práce v Bělorusku je obtížná, protože je omezena vládou.\n\nOd roku 1996 nastupuje každoročně na žádost partnerských organizací 15-20 dobrovolníků ze Spojených států, východní Evropy, Izraele a jiných zemí mírovou službu v Německu.\nNa 25 letních táborech v Německu i zahraničí se zúčastnuje každý rok kolem 300 lidí, kteří společně žijí a pracují. Všechny letní tábory jsou provozovány dobrovolníky. Často se jedná o bývalé dlouhodobé dobrovolníky, kteří se chtějí podělit o své zkušenosti s mírovou službou. Ve dvou až třech týdnech udržují dobrovolnícy například židovské hřbitovy a památná místa, pracují se sociálními organizacemi a zúčastnijou se na interkulturních projektech. Také výměnuji své názory o současné a historické témata.\n\nV Izraeli se konají několik let střední dobrovolné služby. Trvají tři až šest měsíců. Lidé ze všech věkových kategorií se můžou zúčastnit. Mnoho senioru využívá tuto službu. Předtím se koná tří denní přípravný seminář.\n\nMnoho absolventů působí dále v ASF. Někteří z nich také přispívají k propagaci a vzdělávání a zaměstnanosti.\n\nASF vydává čtvrtletní časopis „Zeichen“, který informuje o práci dobrovolníků a partnerů projektu, a je pokaždé zaměřen na konkrétní téma. Navíc hovoří ASF o aktuálních politických tématech. ASF se postavuje proti antisemitismu a rasismu a silně hájí odškodnění obětem nacismu, mezináboženské a mezikulturní dialogy a spravedlivý mír.\n\nASF chce povzbudit veřejnost s událostmi, workshopy, semináři a konferencemi na téma památná politika, národní identita a náboženský dialog.\n\nASF významně přispívá práci k:\n\n\n\n\n\n\n"}
{"id": "660827", "url": "https://cs.wikipedia.org/wiki?curid=660827", "title": "Obelis (přítok Nevėžisu)", "text": "Obelis (přítok Nevėžisu)\n\nObelis je řeka ve střední Litvě, levý přítok řeky Nevėžis. Teče v okresech Ukmergė a Kėdainiai.\n\nPramení na sever od vsi Vidugiris, 4 km na sever od obce Siesikai. V malém úseku (asi 1 km) na počátku toku tvoří dvě ramena, severní a jižní, se společným pramenem, která se stýkají asi 1 km na západ od pramene. Dále pokračuje zpočátku směrem severozápadním, před vsí Paobelys se stáčí na jihozápad a pozvolna se stáčí dále u městysu Šėta směrem západním. Do řeky Nevėžis se vlévá u městysu Paobelys, na jižním okraji okresního města Kėdainiai, jako jeho levý přítok 55,6 km od jeho ústí do Němenu. Údolí řeky je 200–220 m široké, jeho úbočí je 8–14 m vysoké. Břehy řeky jsou 0,2 až 1,6 m vysoké, ve výchozech až 14 m vysoké. Převažující šířka koryta je 5–12 m. Rychlost toku je 0,2 až 0,3 m/s. Při jarních povodních hladina řeky stoupá o 2 až 3 m. Řeka je na mnoha místech přehrazena (vše v okrese Kėdainiai). \n\n\nObecné slovo obelis v litevštině znamená jabloň. \n\n"}
{"id": "660834", "url": "https://cs.wikipedia.org/wiki?curid=660834", "title": "Ship Canal Bridge", "text": "Ship Canal Bridge\n\nShip Canal Bridge je dvoupatrový ocelový příhradový most, který převádí mezistátní dálnici Interstate 5 přes záliv Portage, který je částí Washingtonova kanálu, mezi čtvrtěmi Seattlu Capitol Hill a University District. Washingtonův kanál spojuje Washingtonovo jezero a Pugetův záliv. Stavba mostu byla dokončena v roce 1961 a dopravě byl otevřen v prosinci 1962. Most je 1 350 metrů dlouhý, 55 metrů nad kanálem a horní mostovka je 36 metrů široká. V době otevření byl největším mostem svého druhu na Severozápadě USA. Horní mostovka převádí dálnici v obou směrech, dolní mostovka obsahuje expresní pruhy, které jsou ráno otevřeny ve směru na jih a odpoledne ve směru na sever.\n\nDalšími blízkými mosty jsou University Bridge, Montlake Bridge a George Washington Memorial Bridge.\n\nPo zřícení mostu I-35W Mississippi River bridge v Minneapolis v srpnu 2007 je Ship Canal Bridge jedním z mostů, které vyšetřuje Washingtonské ministerstvo dopravy, protože má podobnou konstrukci.\n"}
{"id": "660844", "url": "https://cs.wikipedia.org/wiki?curid=660844", "title": "Andrew Blake", "text": "Andrew Blake\n\nAndrew Blake, vlastním jménem Paul Nevitt, (* 1947, USA) je americký režisér porno filmů, filmový producent a scenárista.\n\n\n\n"}
{"id": "660845", "url": "https://cs.wikipedia.org/wiki?curid=660845", "title": "Mark Johnson (lední hokejista)", "text": "Mark Johnson (lední hokejista)\n\nMark Johnson (* 22. září 1957 v Minneapolis, Minnesota, Spojené státy americké) je bývalý americký hokejový reprezentant, který nastupoval také jedenáct sezon v NHL.\n\nÚtočník debutoval za reprezentaci v přípravě na olympijský turnaj 1976 v Innsbrucku, ale na turnaj nominován nebyl. O čtyři roky později na Olympijských hrách v Lake Placid byl nejproduktivnějším hráčem mužstva, které bylo poskládáno z hráčů z univerzit a kterému se podařilo vybojovat šokující zlaté medaile po vítězství nad silným výběrem Sovětského Svazu. Dodnes je tento výsledek považován za jeden z nejpřekvapivějších v dějinách hokeje (označováný jako Zázrak na ledě) a Johnson v rozhodujícím utkání vstřelil dvě branky.\n\nReprezentoval také na mistrovství světa v letech 1978, 1979, 1981, 1982, 1985, 1986, 1987 a 1990. Byl součástí amerického výběru na Kanadských pohárech v letech 1981, 1984 a 1987. V roce 1998 navlékl spolu s dalšími bývalými hráči NHL (například Joe Mullen či spoluhráč z Lake Placid Neal Broten) dres USA v kvalifikačním turnaji, aby pomohl zabránit blamáži v podání sestupu z mistrovství světa.\n\nDvakrát zastával na mistrovství světa funkci asistenta trenéra, v letech 2000 a 2002. Od roku 2006 je trenérem ženské reprezentace, kterou dovedl například ke stříbru na olympijských hrách 2010 ve Vancouveru.\n\nV roce 1999 byl uveden do Síně slávy IIHF.\n\nDo roku 1979 hrál za Wisconsinskou univerzitu. Sezonu 1979/80 dohrál po olympijském triumfu z Lake Placid v dresu klubu NHL Pittsburgh Penguins, který jej draftoval v roce 1977. V průběhu ročníku 1981/82 byl vyměněn do Minnesota North Stars. Od další sezony nastupoval za Hartford Whalers. V sezoně 1983/84 si vysloužil nominaci do utkání hvězd NHL a od jejího začátku působil jako kapitán Whalers. V závěru ročníku 1984/85 byl vyměněn a sezonu dohrál v St. Louis Blues. V letech 1985-90 byl členem týmu New Jersey Devils. V roce 1990 posílil HC Milán v italské lize (získal s ním mistrovský titul 1991) a v po přestupu v úvodu své poslední sezony 1991/92 za EK Zell am See dohrál svoji profesionální kariéru v rakouské nejvyšší soutěži.\n\nV roce 2011 byl jedním z laureátů Lester Patrick Trophy za přínos hokeji v USA.\n\nKromě zmíněného účinkování u americké mužské i ženské reprezentace vedl i celek Madison Monsters (CoHL, sezona 1995/96) a od roku 1996 působí u týmu wisconsinské univerzity – do roku 2002 jako asistent a poté jako hlavní trenér.\n\nJeho otec byl hokejový trenér Bob Johnson a vedl jej v přípravě na OH 1976. Hokej za univerzitu hrál i bratr Peter – účastník mistrovství světa 1982 či juniorského šampionátu o tři roky dříve.\n\nHokeji se věnovali i oba synové, ale pouze na univerzitní úrovni.\n\nO olympijském triumfu v Lake Placid 1980 byl v roce 2004 natočen film, ve kterém Johnsona hrál Eric Peter-Kaiser.\n\n"}
{"id": "660851", "url": "https://cs.wikipedia.org/wiki?curid=660851", "title": "Ming-š’", "text": "Ming-š’\n\nMing-š’ (čínsky: pchin-jin Míngshǐ, znaky 明史; Dějiny Mingů) jsou oficiální dějiny čínské říše Ming sepsané za vlády následující dynastie Čching. Patří do širšího souboru Dvaadvaceti historií. Dílo popisuje dějiny Číny v letech 1368–1644 a sestává z 332 svazků. Sepsala ho komise vládou jmenovaných historiků na základě \"Pravdivých záznamů dynastie Ming\", práce začaly v éře Šun-č’ v druhé polovině 17. století, dílo bylo dokončeno roku 1739 v éře Čchien-lung pod vedením Čang Tching-jüa.\n\n"}
{"id": "660853", "url": "https://cs.wikipedia.org/wiki?curid=660853", "title": "Alois Tylínek", "text": "Alois Tylínek\n\nAlois Tylínek (20. srpna 1884 Mančice – 27. srpna 1965 Kolín) byl český politik, římskokatolický kněz, papežský komoří a osobní arciděkan.\n\nVystudoval gymnázium v Kolíně a bohosloveckou fakultu Univerzity Karlovy v Praze. Na kněze byl vysvěcen roku 1907. Jako vyšehradský kaplan byl v roce 1912 zvolen starostou první pražské orelské jednoty. Za první světové války sloužil polní kurát. V letech 1922 až 1959 byl farářem a následně děkanem ve farnosti u kostela sv. Václava v pražských Nuslích. Stal se také náměstkem primátora hlavního města Prahy Dr. Karla Baxy (od roku 1934), kterým byl před i po druhé světové válce, a členem českého zemského zastupitelstva (od roku 1937). Za nacistické okupace byl vězněn v Terezíně a později v Dachau. Asi měsíc po svém propuštění z koncentračního tábora sloužil zádušní mši za Emila Háchu.\n\nV parlamentních volbách v roce 1946 byl zvolen poslancem Ústavodárného Národního shromáždění za ČSL. V parlamentu setrval do konce funkčního období, tedy do voleb do Národního shromáždění roku 1948.\n\nPo únorovém převratu byl zbaven všech politických a většiny veřejných funkcí. Na penzi žil v Kolíně. Stal se čestným občanem města Kolína. Roku 1989 byl posmrtně vyznamenán českým válečným křížem a českou vojenskou medailí za zásluhy.\n\n\n"}
{"id": "660855", "url": "https://cs.wikipedia.org/wiki?curid=660855", "title": "Tatum", "text": "Tatum\n\nTatum může být:\n\n\n\n\n"}
{"id": "660857", "url": "https://cs.wikipedia.org/wiki?curid=660857", "title": "Sundánci", "text": "Sundánci\n\nSundánci jsou etnická skupina žijící především v Indonésii na západě ostrova Jáva. Jde o druhé nejpočetnější etnikum Indonésie. Převážná většina Sundánců vyznává islám.\nPůvodním domovem Sundánců je ostrov Tchaj-wan, do oblasti dnešní Indonésie migrovali přes Filipíny. Na Jávě se objevili pravděpodobně mezi roky 1500 a 1000 př. n. l.\n"}
{"id": "660863", "url": "https://cs.wikipedia.org/wiki?curid=660863", "title": "Jinořadec kadeřavý", "text": "Jinořadec kadeřavý\n\nJinořadec kadeřavý (\"Cryptogramma crispa\") je kapradina, v České republice je kriticky ohroženým druhem.\n\nZ jeho větveného oddenku každoročně vyrůstá trs listů, přibližně 15–30 cm dlouhých. Má dva typy listů – vnější a vnitřní. Listy jsou složené, téměř holé, nepřezimující, barvy žlutozelené. Čepele vnějších listů (trofofylů) jsou v obrysu široce vejčité a vícekrát (většinou 4x) zpeřené, úkrojky jsou přitom šikmo podlouhlé, zubatě střižené a vždy uspořádané střídavě. Vnitřní listy (sporofyly) jsou plodné a jejich čepele mají v obrysu užší tvar, 2–3x zpeřené s čárkovitými úkrojky na průřezu válcovitého tvaru díky dospod svinutým okrajům. Kupky výtrusnic jsou zakryté pod ohrnutými okraji úkrojků. Jakmile výtrusy dozrají tak se listy více rozvinou a výtrusy se uvolní a roznesou např. větrem.\n\nVyskytuje se v kamenných sutích nebo skalních štěrbinách, druhotně na kamenných zídkách a hromadách kamení. Roste jen na kyselých substrátech.\n\nVe světě má široký areál. Vyskytuje se v Severní Americe, Asii, ale i v Evropě a to zejména ve Skandinávii, Islandu, Irsku, Velké Británii a pohoří Uralu. U nás roste vzácně v Krkonoších, na Šumavě a v Novohradských horách.\n\nV České republice je tato kapradina hodnocena jako kriticky ohrožený druh květeny, zákonem je chráněna v kategorii silně ohrožených druhů. Dále je chráněna na Slovensku, v Polsku a Německu.\n\n\n\n \n"}
{"id": "660864", "url": "https://cs.wikipedia.org/wiki?curid=660864", "title": "František Matějek", "text": "František Matějek\n\nFrantišek Matějek (12. srpna 1910, Studenec u Třebíče – 10. srpna 1997) byl moravský archivář, editor a historik, který se zaměřoval především na bádání o poddanství a nevolnictví a na dějiny Moravy v průběhu třicetileté války. Patřil k předním žákům Františka Hrubého a byl jedním z představitelů pozitivistického směru v dějepisectví.\n\n"}
{"id": "660867", "url": "https://cs.wikipedia.org/wiki?curid=660867", "title": "Druhá vláda Petera Colotky", "text": "Druhá vláda Petera Colotky\n\nDruhá vláda Petera Colotky působila na Slovensku od 4. listopadu 1976 do 18. června 1981. Jednalo se o vládu Slovenské socialistické republiky v rámci ČSSR.\n\nPředsedou vlády byl Peter Colotka.\n\n\n\n"}
{"id": "660874", "url": "https://cs.wikipedia.org/wiki?curid=660874", "title": "Zastavení", "text": "Zastavení\n\nZastavení je obecné slovo s mnoha speciálními významy:\n"}
{"id": "660883", "url": "https://cs.wikipedia.org/wiki?curid=660883", "title": "Institut kurde de Paris", "text": "Institut kurde de Paris\n\nInstitut kurde de Paris (česky \"Kurdský institut v Paříži\") je nezávislá kulturní instituce, která se zabývá kurdským jazykem a kulturou. Institut založilo v Paříži 24. února 1983 několik kurdských intelektuálů a osobností. Deset let fungoval podle spolkového zákona, ale od 2. března 1993 je veřejnou nadací. Sídlí v 10. obvodu na ulici \"Rue La Fayette\" č. 106.\n\nInstitut spojuje kurské umělce a intelektuály z různých prostředí i západní vědce a znalce kurdského světa. Cílem institutu je udržet v kurdské komunitě znalost jazyka, historie a kulturního dědictví. Rovněž se pokouší přispět k integraci kurdských přistěhovalců v jejich hostitelské společnosti, ale také k propagaci kurdské kultury v zahraničí. Ústav je jedním z hlavních kurdských organizací v Evropě, který hraje významnou roli při šíření kultury v obou směrech. Vydává několik časopisů jako \"Kurmancî\", \"Bulletin de liaison et d'information\" (Bulletin pro konstakt a informace) a\" Études Kurdes\" (Kurdské studie). Většina činností ústavu se zaměřuje na kurmándží. Ústav má rozsáhlou knihovnu s několika tisíci knih a dokumenty, rukopisy, brožurami a časopisy.\n\nInstitut je řízen správní radou tvořenou patnácti členy, z nichž jsou dva zástupci francouzského ministerstva kultury a ministerstva vnitra. Tato rada je obnovována každé tři roky.\n\nInstitut zřizuje Kulturní a vědeckou radu (Conseil culturel et scientifique), která se skládá z pěti částí: humanitní vědy, jazyk a literatura, umění, informace, lidská práva a sociálně-kulturní vztahy. Jejím smyslem je zajistit co nejširší účast kurdské komunity na činnosti institutu.\n\n"}
{"id": "660891", "url": "https://cs.wikipedia.org/wiki?curid=660891", "title": "Jacob Gens", "text": "Jacob Gens\n\nJacob Gens (litevsky \"Jakovas Gencas,\" 1905 - 14. září 1943) byl litevský vojenský lékař a učitel, ředitel Židovské nemocnice ve Vilniuském ghettu policejní šéf a předseda místního Judenratu za druhé světové války.\n\nNarodil se v Šiauliajích. V roce 1919 se dobrovolně přihlásil do litevské armády. Po absolvování kurzu důstojníků bojoval v polsko-litevské válce. V roce 1924 vystudoval práva a ekonomii na univerzitě Vytautase Velikého. Poté pracoval jako učitel litevštiny a tělesné výchovy, později pracoval na ministerstvu spravedlnosti.\n\nKdyž roku 1939 obsadil Litvu Sovětský svaz, Gens se ze strachu před pronásledováním uchýlil na venkov, kde pracoval jako knihkupec.\n\nKrátce před vypuknutím operace Barbarossa se v červnu 1941 vrátil do Vilniusu a stal se ředitelem nemocnice v nově vytvořeném židovském ghettu. Spolupracoval s prezidentem Judenratu Anatolem Friedem, který ho později doporučil na post šéfa policie v ghettu. V červenci 1942 se Gens stal Friedovým nástupcem.\n\nByl oddaný stoupenec německých okupačních úřadů v naději, že dojde ke zmírnění nacistické politiky vůči Židům. Nechal zatknout odbojářského předáka Izáka Wittenberga. Tomu však poté předal ampuli cyankáli, kterou Wittenberg spokl, když se dostal do rukou gestapa. I Gens se pokusil o sebevraždu, když byl donucen poslat židovské děti do koncentračních táborů.\n\nDne 14. září 1943 byl zatčen. Přestože byl předtím několikrát varován, on sám vzdal všechny šance na záchranu a ten samý den byl zastřelen.\n\nJacob Gens je kontroverzní postavou. Řídil sice Vilniuské ghetto a spolupracoval s německými úřady, nicméně se pokoušel o záchranu co největšího počtu Židů, hlavně mladých lidí.\n\n\n"}
{"id": "660899", "url": "https://cs.wikipedia.org/wiki?curid=660899", "title": "Alexandr Kvjatkovskij", "text": "Alexandr Kvjatkovskij\n\nAlexandr Alexandrovič Kvjatkovskij (, 1852 Tomsk – Petrohrad) byl ruský revolucionář a účastník pokusu o atentát na Alexandra II.\n\nNarodil se v rodině šlechtice a majitele zlatých dolů. V 1870 začal podnikat revoluční aktivity v provincii Tula, poté působil v Povolží a ve Voroněži. Podílel se na přípravě atentátu na cara Alexandra II. z 2. dubna 1879, kdy se student Alexandr Solovjov pokusil cara zastřelit. V listopadu 1879 byl zatčen a s Presňakovem odsouzen k trestu smrti. Trest byl vykonán v listopadu 1880.\n\n"}
{"id": "660902", "url": "https://cs.wikipedia.org/wiki?curid=660902", "title": "Bibi a Tina", "text": "Bibi a Tina\n\nBibi a Tina (v německém originále Bibi und Tina) je německý animovaný televizní seriály vysílaný stanicí ZDF mezi lety 2004 a 2008. V Česku jej vysílal dětský kanál Minimax. Je o dvou dívkách, které žijí na statku Martincových, kde zažijí spoustu dobrodružství. Mají koně a mnoho dobrých kamarádů.\n"}
{"id": "660903", "url": "https://cs.wikipedia.org/wiki?curid=660903", "title": "Gare de Lyon", "text": "Gare de Lyon\n\nGare de Lyon (česky doslovně \"Lyonské nádraží\") je železniční stanice v Paříži. Hlavová stanice se nachází ve 12. obvodu na \"Place Louis-Armand\". Architektem nádražní budovy, která je zapsaná na seznam historických památek, je Marius Toudoire. Se svými zhruba 83 milióny cestujících ročně (2002) je Gare de Lyon třetí nejrušnější železniční stanicí v Paříži a první co se týče vypravených dálkových vlaků včetně TGV.\n\nNádraží bylo otevřeno 12. srpna 1849 nejprve jako provizorní stavba pro \"Compagnie du chemin de fer de Paris à Lyon\" (Železniční společnost z Paříže do Lyonu). Společnost doufala, že získá lepší místo na Place de la Bastille, neboť přidělené staveniště se nacházelo naproti věznici Mazas. Nakonec ale spor nevyhrála a proto bylo nádraží definitivně vybudováno v roce 1855 podle plánů Françoise Alexise Cendriera. Stanice byla postavena na vyvýšeném terénu asi 6-8 m kvůli ochraně před povodněmi na Seině. Měla pět nástupišť, hala byla 220 metrů dlouhá a 42 metry široká. Nádraží bylo poškozeno požárem během bojů za Pařížské komuny a poté obnoveno do původní podoby. Současná nádražní budova byla postavena v letech 1895-1902 podle plánů architekta Maria Toudoira pro železniční společnost \"Compagnie Paris-Lyon-Méditerranée\" a zprovozněna u příležitosti světové výstavy 1900. U příležitosti výstavy zde byla zprovozněna i stanice metra.\n\nV roce 1977 bylo otevřeno podzemní nástupiště pro linku RER A a v roce 1995 přibyla linka RER D. Od roku 1981 vyjíždí z nádraží vlaky TGV. V roce 1984 byla fasáda a střechy hlavní budovy a místnosti s freskami zanesena mezi historické památky. V roce 1998 byla otevřena linka 14 pařížského metra.\n\n27. června 1988 došlo v podzemní části nádraží na lince RER D k vážnému železničnímu neštěstí, při kterém přišlo o život 56 osob a 57 bylo zraněno, když vlak bez funkčních brzd narazil na nástupišti do stojícího vlaku.\n\nPři bouři 26. prosince 1999 byly poškozeny hodiny na nádražní věži. Hodinový stroj byl po restaurování zprovozněn 15. února 2005 s původním mechanismem, moderním systémem pohonu a synchronizačním hodinovým signálem.\n\nZdobená fasáda má délku 100 m a dominantou je 64 metrů vysoká hodinová věž. V době svého dokončení měla stanice 13 nástupišť. V letech 1962-1972 bylo nádraží přestavěno a počet nástupišť se zvýšil na 23.\n\nV nádražní hale jsou znaky měst, kam míří vlaky a fresky s památkami těchto měst.\nV prvním patře nádražní budovy se nachází známá restaurace \"Le Train Bleu\" s monumentální výzdobou ve stylu druhého císařství, kterou rovněž navrhl Marius Toudoire. Uvnitř je 41 maleb s náměty měst a regionů, které tehdejší železniční společnost spojovala. Její interiéry jsou památkově chráněny od roku 1972.\n\n\n\nV podzemí je možné přestoupit na linky RER A a RER D a dále na linky 1 a 14 pařížského metra.\n\n"}
{"id": "660906", "url": "https://cs.wikipedia.org/wiki?curid=660906", "title": "FC TVD Slavičín", "text": "FC TVD Slavičín\n\nFC TVD Slavičín (celým názvem: Football Club Technické výrobní družstvo Slavičín) je český fotbalový klub, který sídlí ve Slavičíně ve Zlínském kraji. Založen byl 23. května 1935. V 70. a 80. letech vystupoval jako TJ VS (Vlárské strojírny) Slavičín. Od ročníku 2011/12 je účastníkem Moravsko-Slezské Divize, od sezony 2017/18 je účastníkem skupiny „E“ (4. nejvyšší soutěž). Klubové barvy jsou modrá a černá.\n\nSvé domácí zápasy odehrává na stadionu FC TVD Slavičín s kapacitou 3 000 diváků.\n\nK největším úspěchům klubu patří vítězství v Divizi E v sezoně 2008/09 a následné dvouleté účinkování ve 3. nejvyšší soutěži (2009/10 a 2010/11). V letech 1978 – 1981 byli slavičínští dorostenci účastníky 1. celostátní ligy.\n\nSlavičínští na sebe třikrát upozornili v Poháru ČMFS vyřazením prvoligových celků v ročnících 2004/05, 2010/11 a 2015/16: ve středu 6. října 2004 po remíze 0:0 uspěli v penaltovém rozstřelu (8:7) proti Zbrojovce Brno a v úterý 14. září 2010 taktéž po remíze 0:0 zvládli penaltový rozstřel (5:4) proti Baníku Ostrava.\n\nV sobotu 29. srpna 2015 dokázali porazit prvoligové 1. FC Slovácko už po devadesáti minutách 2:0 brankami Vojtěcha Kaluse a Pavla Elšíka.\n\nHlavním sponzorem klubu, po němž nese i název, je TVD – Technická výroba, a.s. (dříve Technické výrobní družstvo – vůbec první soukromá společnost, která vznikla v Československu po listopadu 1989, konkrétně 4. 12. 1989)\n\n\nZdroj: \n\n\n\nZdroj: \n\nFC TVD Slavičín „B“ je rezervní tým Slavičína, hrající od sezóny 2012/13 I. B třídu Zlínského kraje (7. nejvyšší soutěž). Největšího úspěchu dosáhl v sezónách 2011/12, kdy se v I. A třídě Zlínského kraje (6. nejvyšší soutěž) umístil na 13. místě.\n\n\nZdroj: \n\n\n\nZdroj: \n\nPoznámka:\n\n\n"}
{"id": "660907", "url": "https://cs.wikipedia.org/wiki?curid=660907", "title": "Stan (biblický pojem)", "text": "Stan (biblický pojem)\n\nPodle novozákonní části Bible má naše pozemské přebývání stan. Pavel mluví o sobě jako o jednom ze skupiny křesťanů. Ti, kdo patří k této skupině podle Pavla sténají v tomto stanu a touží si obléci příbytek, který je od Boha, ne rukou postavený, ale z nebe. \n\nPetr také sebe vnímá jako jakési ,já\", přebývající ve stanu. Petr spojuje stan se svým tělem.\n\nZ těchto biblických veršů vyplývá, že ,já\" a stan není jedno a totéž, že stan ve kterém naše ,já\" přebývají v tomto světě, bude stržen, ale ,já\" obleče nový příbytek, který nebude rukou postavený, ale bude to příbytek od Boha, v nebesích.\n"}
{"id": "660908", "url": "https://cs.wikipedia.org/wiki?curid=660908", "title": "SK Líšeň", "text": "SK Líšeň\n\nSK Líšeň (celým názvem: Sportovní klub Líšeň) je český fotbalový klub, který sídlí v moravském městě Brně (městská část Líšeň). Od sezóny působí ve Fotbalové národní lize (druhé nejvyšší soutěži v ČR). Účast v druhé nejvyšší soutěži je největším úspěchem oddílu, nikdy se jim to před rokem 2019 nepodařilo.\n\nSvé domácí zápasy odehrává na stadionu SK Líšeň, který má kapacitu 2 000 diváků.\n\nKlub na sebe upozornil na podzim 2007 vyřazením Slavie Praha z Poháru ČMFS (čtvrtek 11. října 2007). Slávisté v té době vedli prvoligovou tabulku, měli po vítězném derby se Spartou a byli účastníky Ligy mistrů UEFA 2007/08, kdežto Líšeň hrála v divizi (4. nejvyšší soutěž). Nadšeně hrající domácí brzy vedli 2:0, Slavia vstřelila kontaktní branku nedlouho před koncem první půle a dalo se očekávat, že začne po přestávce přebírat otěže utkání do svých rukou. Tyto předpoklady se nenaplnily, domácí odskočili na rozdíl tří branek a přestože Slavia v poslední čtvrthodině stav utkání zkorigovala, vyrovnat se jí nepodařilo, prohrála 3:4 a byla vyřazena z dalších bojů. Ve středu 11. října 2017 se toto utkání po 10 letech dočkalo své „reprízy“.\n\nKlub vznikl v roce 1924, ale první zmínky o klubu byly již z doby před 1. světovou válkou od roku 1911 do roku 1914, kdy bylo v Líšni několik mladých dělníků a studentů, kteří chtěli, aby se v jejich obci rozvíjel sport. Hrálo se zpravidla o prázdninách.\n\nZdroj: \n\n\n\nZdroj: \n\n\n\nZdroj: \n\nPoznámky:\n\nSK Líšeň „B“ je rezervním týmem Líšně, který od sezony 2019/20 nastupuje v Přeboru Jihomoravského kraje (5. nejvyšší soutěž).\n\n\nZdroj: \n\n\n\nZdroj: \n\nPoznámky:\n\nSK Líšeň „C“ je druhým rezervním týmem Líšně, který byl založen roku 2007. V sezoně 2015/16 se účastnil I. B třídy Jihomoravského kraje – sk. A (7. nejvyšší soutěž), jinak se pohybuje v soutěžích brněnského MěFS.\n\n\nZdroj: \n\n\n\nZdroj: \n\nPoznámky:\n\n"}
{"id": "660909", "url": "https://cs.wikipedia.org/wiki?curid=660909", "title": "Bordeauxská doga", "text": "Bordeauxská doga\n\nBordeauxská doga () je obří francouzské psí plemeno s původem v Bordeaux.\n\nBordeauxská doga patří mezi nejstarší francouzská plemena psů . Zároveň ji řadíme mezi molossy, o nichž byla první zmínka zaznamenána již v listině z roku 326 př. n. l. Zde byl moloss popsán jako silný zavalitý pes s krátkými širokými zuby. Ušní boltce těchto psů byly většinou převislé, avšak u válečných dog bylo zvykem kupírovat uši téměř u hlavy. Hlavním důvodem bylo nebezpečí hrozící ze strany vlků, jež využívají při lovu citlivost ušních boltců k fixaci kořisti. Z tohoto důvodu se kupíroval také ocas. Tehdejší skupiny molossů byly pojmenovány podle míst, kde se tito psi nacházeli. Konkrétně bordeauxské dogy patřily do skupiny psů alanských (barbarský kmen Alanů ze Zakavkazska) .\n\nNa počátku čtrnáctého století byl znám ve Francii Doguin d’Aquitaine, jež byl potomkem francouzských molossů. Byl chován pro boj s medvědy, divočáky a jinými psy. Své jméno dostala podle svého převážného výskytu na jihozápadě Francie zejména v oblasti Bordeaux. Všeobecně byly dogy považovány za psy nejlepší a nejčistší krve, kteří se v Anglii používali k zušlechťování mastifů, u nichž docházelo k degeneraci. V polovině 19. století byly ceněny již jen v Aquitanii, kde se používali k lovu divočáků, hlídání domů a stád a jako pomocníci řezníků . Jejich exteriér nebyl v té době sjednocený. Vyskytoval se nejen předkus, ale také skus nůžkový. Také barva masky byla různorodá. V této době převládaly tři různé typy dog dle výskytu. Ve vědeckém museu v Bordeaux najdeme dva vycpané představitele tohoto plemene, z nichž každý představuje jiný typ.\n\nZa války bylo toto plemeno kvůli nepříznivé životní situaci takřka vyjedeno. Zachránily se údajně čtyři jedinci, jež byli využiti k regeneraci chovu. K jejich velkému štěstí se našli nadšenci, kteří se zasloužili o nový rozvoj tohoto plemene. Důležité je zmínit jméno Raymond Triquet, který se spolu s doktorem Luquetem zasloužil o obnovení plemene, při němž bylo využíváno především úzké příbuzenské plemenitby, jež měla negativní vliv na zdraví nově vzniklých jedinců.\n\nBordeauxská doga budí respekt svým vzhledem. Pod hrozivou maskou se však skrývá pes klidné povahy, který přestože dokáže být výborným hlídačem, disponuje hlídacími vlastnostmi bez agrese. Stejně jako většina molossů štěká nepatrně a jen tehdy, je-li to nutné. Je psem jednoho pána – člověk, který ji vychoval, má přirozenou autoritu a jej považuje za vůdce smečky. Oddanost svému pánu patří k nejdůležitějším povahovým rysům bordeauxské dogy. Přestože psi bývají v povaze zpravidla dominantní, při vhodném vedení majitelem jsou obě pohlaví tohoto plemene naprosto bezproblémová. Důležitá je správná socializace v podobě kontaktu s mnoha psy, lidmi a nejrůznějšími situacemi tak, aby byla v pozdějším věku schopna tyto situace správně vyhodnotit a vyrostlo z ní klidné vyrovnané zvíře. Výchova tohoto plemene však není nikterak složitá. Její hlavní součástí by mělo být zejména správné používání intonace hlasu a dostatečná motivace. Příslušníci tohoto plemene jsou spíše flegmatičtí a bez problému snášejí cizí prostředí. Dá se říct, že usnou kdykoliv a kdekoliv. Bordeauxská doga zbožňuje děti, pro něž je přítelem, společníkem, ale také ochráncem. K příslušníkům svého druhu je zpravidla nekonfliktní a totéž platí většinou i o vztahu k ostatním druhům zvířat.\n\nPokud je bordeauxská doga majitelem správně vedena, patří k citlivým a snadno ovladatelným plemenům. Od přírody je jí vlastní nenápadnost a skromná dotěrnost. Nejradši bude sdílet většinu dne se svým majitelem, kterému věrností dokazuje svou náklonnost.\n\nJelikož milují kontakt se svou lidskou smečkou, nejsou vhodní k pobytu venku v kotci, ale jak Vám potvrdí většina chovatelů, bordiny jsou spíše „gaučáci“. Zároveň je to však velice přizpůsobivé plemeno. Dokáží být velice aktivní, avšak zároveň s Vámi rády prolenoší celý den.\n\nBoreauxská doga patří mezi plemena náročná nejen na kvantitu, ale zejména na kvalitu stravy . Proto je vhodné kvalitní krmení se správným poměrem všech pro psa vhodně využitelných živin, včetně minerálů a chondroprotektiv. Toto plemeno je predisponováno k torzi žaludku. Nejlepší prevencí je kvalitní strava spojená s nízkou, avšak vysoce výživnou krmnou dávkou a dodržování dvouhodinového klidu po nakrmení. V současné době máme již možnost koupit kvalitní granulované krmivo, které neobsahuje obiloviny a v žaludku psovi po napití nenabobtná, což je součástí prevence proti torzi. V prvním roce života jsou vhodné častější krátké procházky, díky nimž se správně rozvine svalstvo a zároveň nebude docházet k nadměrnému zatěžování kloubního aparátu.\n"}
{"id": "660918", "url": "https://cs.wikipedia.org/wiki?curid=660918", "title": "Ferdinand Josef Lehner", "text": "Ferdinand Josef Lehner\n\nFerdinand Josef Lehner (6. června 1837, Rokycany – 1. března 1914, Praha) byl český římskokatolický kněz, který se zabýval církevní hudbou a uměním. Byl jedním z průkopníků památkové péče a zakladatelů dějin umění i hudby v Čechách. Působil v Komisi pro soupis památek Prahyod jejího vzniku v roce 1883 (1884) a jako její člen spoluvytvářel první systém památkové péče v Čechách.\n\nRoku 1862 byl vysvěcen na kněze, v letech 1865–1892 byl kaplanem v Karlíně a od roku 1892 farářem u sv. Ludmily na Vinohradech, o jehož postavení i uměleckou výzdobu (Josef Mocker, Josef Václav Myslbek, František Ženíšek aj.) se velmi zasloužil. Vydával různé zpěvníky, v Karlíně založil pěveckou školu, jejíž sbor prováděl i velmi náročné polyfonní skladby (například Palestrinovu osmihlasou mši).\nOd roku 1874 vydával časopis „Cyril“ pro duchovní hudbu, kde svá díla uveřejňoval například Pavel Křížkovský nebo členové rodiny Foersterů, a zřídil Cyrilskou jednotu s mnoha místními pobočkami. Po studijních cestách v Německu, Holandsku a Itálii založil roku 1875 časopis „Method“, věnovaný sakrálnímu výtvarnému umění. Soustředil kolem sebe skupinu kněží z pražské a olomoucké arcidiecéze, kteří podávali pravidelné informace o dějinách a opravách kostelů ve svém kraji. V pravidelných rubrikách kněží informovali o církevních objednávkách precios, parament i chrámového vybavení a jejich opravách od dodavatelů Křesťanské akademie v Praze. Dále v Methodu otiskoval výroční zprávy Jednoty pro okrášlení chrámu sv. Cyrila a Metoděje v Karlíně. Redakce časopisu sídlila na nároží Karlínského náměstí v domě čp. 234, takže postup prací měla před očima. Lehner v časopise také na pokračování otiskoval kapitoly ze své připravované knihy \"Dějiny umění národu českého\". Časopis byl přehlednou grafickou úpravou a dobrými kresbami architektury na úrovni vídeňských Mittheilungen Centrálního institutu památkové péče.\n\nVýznamně se zasloužil o záchranu Anežského kláštera v Praze, kterému hrozilo zboření. Roku 1878 vydal s architektem Baumem knihu „Otázky archeologické“, kde instruoval faráře i věřící, čeho si mají všímat ve svých obcích a jak umělecké památky popisovat a začal tak sbírat materiál pro velké „Dějiny umění národa českého“, z nichž ovšem vydal jen první tři svazky, věnované románskému umění (1903–1908).\nRoku 1902 vydal knihu „Česká škola malířská XI. věku“ s faksimilovými reprodukcemi Kodexu vyšehradského. Od roku 1891 byl členem České akademie věd a umění a Královské české společnosti nauk. Svůj majetek a knihovnu odkázal Karlově univerzitě, aby na Filosofické fakultě založila ústav dějin umění.\n\n\n"}
{"id": "660924", "url": "https://cs.wikipedia.org/wiki?curid=660924", "title": "Bounce (album, Bon Jovi)", "text": "Bounce (album, Bon Jovi)\n\nBounce je 8. studiové album americké hudební skupiny Bon Jovi. Vyšlo roku 2002. Na albu je 12 písní.\n\n\n\n\n\n\n\n\n\n"}
{"id": "660928", "url": "https://cs.wikipedia.org/wiki?curid=660928", "title": "Hovězí porážka", "text": "Hovězí porážka\n\nHovězí porážka je „studiové“ album české undergroundové skupiny The Plastic People of the Universe, nahrané na různých místech v letech 1982-1984 a vydané u Globus International v roce 1997. Na albu se podílel i bratr populárního českého zpěváka Jiřího Schelingera Milan Schelinger. Skladbu „Šel pro krev“ předělala plzeňská metalová skupina Umbrtka na svém EP \"Jaro nevidět\" z roku 2011.\n\nVšechnu hudbu složil Milan Hlavsa. Texty napsali Ivan Wernisch (1, 2, 6, 9), Petr Lampl (3), Petr Placák (4, 7) a Egon Bondy (5, 8)\n\nSkladby 1-8 byly nahrány v druhé polovině roku 1983, dům rodičů Jana Brabce, Praha-Zbraslav (základy) a v lednu 1984, byt Josefa Janíčka, Praha-Nové Město. Skladba 9 byla nahrána v březnu 1982, dům rodičů Jana Brabce.\n\n"}
{"id": "660933", "url": "https://cs.wikipedia.org/wiki?curid=660933", "title": "Matylda Normandská", "text": "Matylda Normandská\n\nMatylda Normandská (\"fr. Mathilde de Normandie\", † 1006) byla francouzská hraběnka.\n\nNarodila se jako třetí dcera normandského vévody Richarda I. a jeho ženy Gunnory a byla provdána za hraběte Odona z Blois. Zemřela krátce po sňatku, aniž by hraběti dala dědice. Po její smrti začal mezi Odonem a jejím bratrem, normandským vévodou Richardem II. spor o věnné statky. Jednalo se o polovinu hradu Dreux. Arbitrem celého sporu se stal francouzský král Robert II., bývalý manžel Odonovy matky, který rozhodl ve prospěch svého nevlastního syna.\n"}
{"id": "660936", "url": "https://cs.wikipedia.org/wiki?curid=660936", "title": "Roman Křivánek", "text": "Roman Křivánek\n\nRoman Křivánek (* 28. března 1964, Roudnice nad Labem) je český archeolog a geofyzik. Specializuje se na nedestruktivní metody výzkumu archeologických lokalit, zejména pravěkých a středověkých hradišť a leteckou archeologii.\n\nMezi roky 1984–1989 studoval Přírodovědeckou fakultu Univerzity Karlovy, obor užitá geofyzika. V roce 1993 absolvoval odborný kurz \"Geofyzika v archeologii\" v rámci Summerschool of London University College – Bighor Villa, West Sussex ve Spojeném království.\n\nV letech 1983–1984 pracoval v oddělení geomechaniky Uranových dolů Hamr u Stráže pod Ralskem. Od roku 1989 pracuje v Archeologickém ústavu AV ČR, kde pracuje dodnes na oddělení archeologického geofyzikálního průzkumu (1989–1992 Archeologický ústav ČSAV, expozitura Most; 1993–1994 Ústav archeologické památkové péče severozápadních Čech Most; od roku 1994 oddělení prostorové archeologie Archeologického ústavu AV ČR v Praze).\n\nVyučuje na Západočeské univerzitě v Plzni obory Letecká archeologie a Geofyzikální prospekce v archeologii.\n\n"}
{"id": "660940", "url": "https://cs.wikipedia.org/wiki?curid=660940", "title": "Ferrari 126C", "text": "Ferrari 126C\n\nFerrari 126C byl vůz formule 1 týmu Scuderia Ferrari S.p.A. SEFAC. V různých verzích byl používán od roku 1981 až do roku 1984. Byl navržen Mauro Forghierim pro sezónu 1981.\n"}
{"id": "660941", "url": "https://cs.wikipedia.org/wiki?curid=660941", "title": "Ė", "text": "Ė\n\nĖ (minuskule ė) (litevsky \"e su tašku\", polsky \"e z kropką\", žemaitsky \"ė̄\") je písmeno latinky. Nazývá se E s tečkou. Vyskytuje se v litevštině, později bylo přejato také žemaitštinou, a dále v šajenštině. V litevštině je to v pořadí deváté písmeno abecedy. Výslovnost v litevštině je [] (stejná jako české é). Varianta písmena v žemaitštině je dlouhé ė̄. Písmeno zavedl a v roce 1653 ve své Gramatice litevštiny poprvé použil Daniel Klein (evangelický farář v Tylži, * 1609–1666). V šajenštině označuje neznělé [], místo písmena ė je však možné použít ê, obě varianty zápisu jsou považovány za správné.\n"}
{"id": "660945", "url": "https://cs.wikipedia.org/wiki?curid=660945", "title": "Muž v labyrintu", "text": "Muž v labyrintu\n\nMuž v labyrintu (anglicky \"The Man in the Maze\") je sci-fi román o 13 kapitolách amerického spisovatele Roberta Silverberga vydaný v roce 1969.\nTématem knihy je sociální vyloučení a společenská morálka, protagonista příběhu se izoluje před lidmi v labyrintu plném smrtících pastí, který postavila pradávná mimozemská rasa. Na čtenáře dýchne atmosféra mrazivých románů Franze Kafky.\n\nČesky knihu vydalo nakladatelství Asociace fanoušků science fiction (AFSF) v roce 1992.\n\nRichard Muller, bývalý úspěšný mezihvězdný diplomat je nucen izolovat se od lidí a uchýlit se do tajemného smrtonosného labyrintu na planetě Lemnos vybudovaného dávnou civilizací. Jeho strmou kariéru ukončil kontakt s mimozemskou rasou na planetě Beta Hydra IV, jež ho „obdařila“ nesnesitelnou (pro ostatní příslušníky lidské rasy) duševní vlastností: v okruhu několika metrů vyzařuje veškeré negativní emoce, které v sobě má i ten nejčestnější člověk. Nikdo v blízkosti Mullera nevydrží, aniž by nezačal propadat depresím. Teprve poté, co je lidstvo ohroženo novou agresivní vesmírnou rasou, si vzpomene na vyděděnce Mullera. Ale jak ho dostat ven z labyrintu a bude mít vůbec zájem spolupracovat?\n\n\nNa planetu Lemnos přilétá expedice, jejímiž hlavními členy jsou kapitán lodi Hosteen, zkušený vesmírný diplomat Charles Boardman a mladý ambiciozní Ned Rawlins. Expedice má jediný cíl: přesvědčit Richarda Mullera pro spolupráci.\n\nDick Muller byl dříve známý vesmírný průkopník a dobrodruh. Měl vše – slávu, peníze, přízeň žen, touhu k překonávání nových výzev. Proto přijal od Charlese Boardmana nejdůležitější úkol ve své kariéře: kontaktovat mimozemskou rasu na planetě kroužící kolem slunce Beta Hydry IV. Lidé ji monitorují již několik let a setkání bylo plánováno ještě za dlouhou dobu, až se shromáždí více informací, ale vyskytla se záležitost, kvůli níž setkání s Hydřany již nesneslo odkladu. Onou záležitostí je objevení další vesmírné rasy, tentokrát z jiné galaxie, která si počíná velmi agresivně při kontaktu s jinými civilizacemi. Domovinou těchto Intergalakťanů je plynný obr. Oni sami jsou schopni vnímat široké spektrum elektromagnetických vln, včetně rádiových. Mají schopnost ovládnout méně vyvinuté druhy a využít je pro své potřeby. Takto se jim podařilo kolonizovat už mnoho planet.\n\nCílem mise na Betu Hydry IV má být zjištění schopnosti soužití s jinou rasou ze stejné galaxie a případná výměna technologií pro případ vpádu agresivní rasy ze sousední hvězdokupy.\nDick Muller je vyslán na planetu. Kontaktuje Hydřany, kteří neprojevují nepřátelství, ale překvapivě ani zájem. Stráví tam několik měsíců, než se vrátí na Zemi. Teprve nyní zjistí, že se něco změnilo. Lidé v jeho blízkosti cítí návaly slabosti a zoufalství. Přijde se na to, že Hydřané něco provedli s jeho mozkem, který nyní vysílá veškeré negativní emoce, jež v sobě potlačuje každý člověk. Ačkoli se nejlepší neurochirurgové snaží přijít záhadě na kloub, současná úroveň medicíny lidské rasy na tento jev nestačí. Dick Muller se stává renegátem ve vlastním společenství a dobrovolně se uchyluje do ústraní lemnoského labyrintu.\n\nMuller si během 9 let ve vyhnanství stačil labyrint přibližně zmapovat. Bludiště je rozděleno na několik zón, přičemž nejvíce pastí je v těch vnějších. Původní stavitelé pravděpodobně museli čelit neustálé hrozbě, proto zkonstruovali tak důmyslné město. Kromě mnoha pastí jej chrání i silový štít. Město udržuje v chodu skrytý mechanismus, jenž má i schopnost automatických oprav. Musí existovat mnoho tisíc let, neboť ve vnitřních zónách se pohybují i místní draví živočichové, kteří se dokázali vyhnout všem pastem. K nalezení jediné bezpečné cesty dovnitř museli projít evolučním vývojem mnoha generací a naučit se čelit nástrahám labyrintu.\nDick Muller má díky dravým šelmám a menšímu zvířectvu k dispozici zdroj masité potravy. Vody je také dostatek, ve městě je akvadukt přivádějící vodu neznámo odkud. Postupně zjistil, k čemu slouží několik otáčejících se jehlanů v centrálním náměstí. Jde o obdobu kalendáře. Všiml si, že na některých místech jsou klece, které se čas od času otevírají. Jejich otevření však zatím vždy propásl. Největší nebezpečí představují rozličné pasti rozeseté především ve vnějších zónách, ať už jsou to nádrže s kyselinou, drtící buchary, laserové paprsky, plamenomety či zařízení způsobující zkreslení vnímání. I když některé jsou i ve vnitřní obytné oblasti, jde spíše o výjimku. Dick Muller má za těch 9 let hodně pastí podchycených, takže je v relativním bezpečí.\nO zmapování labyrintu se pokoušelo mnoho expedic (i mimozemských). Dosud nikdo neuspěl a rozdrcená či jinak znetvořená torza vetřelců se rozkládají na ulicích. Ačkoli má město údržbářskou a uklízecí jednotku, organické zbytky těl se neodklizí, slouží jako varování pro další narušitele, kteří by se snad chtěli dostat dovnitř.\n\nNed Rawlins je na počátku kariéry. Není úplně přesvědčen o úspěchu mise. Jednak na ně čeká labyrint, kde nepochybně najde smrt několik jejich mužů, ne-li všichni včetně jeho i Boardmana a jednak není vůbec jisté, zda se jim podaří přesvědčit Richarda Mullera, aby se podruhé obětoval v zájmu lidstva poté, co se lidstvo k němu obrátilo zády. Avšak věří v schopnosti Charlese Boardmana, který ví, jak složitý úkol je před nimi, nicméně nezdar si nepřipouští.\n\nVýzkum labyrintu začíná. Nejprve se pokouší dostat se dovnitř seshora, ale silové pole obklopující celé město je neprodyšné. Stejný – nulový efekt má i pokus podhrabat se tunelem. Muller o vetřelcích ví, má k dispozici některé pozorovací přístroje a taktéž dokáže ovládat určité pasti. Pokládá expedici za archeologickou a nelíbí se mu, že je zde vyrušován. Nestojí o setkání. V případě jejich postupu městem je připraven se bránit.\n\nPo selhání pokusů o přímé dosažení vnitřních oblastí vzduchem či pod povrchem přicházejí na řadu robotické sondy. Sond je dostatek a navíc se mohou na lodi vyrobit další, předpokládá se mnoho ztrát. Čím více informací se podaří sondám zajistit, tím snazší to poté budou mít vojáci při pronikání do centra. Charles Boardman chce mít zmapovanou každou možnou cestu dovnitř, veškeré pasti a nástrahy. Čas a ztráty materiálu v tak důležité misi nehrají roli.\nPo několika týdnech splní robotické sondy svůj účel i za cenu velkých ztrát a dostatečně zmapují labyrint. Nyní jsou na řadě lidé. Je evidentní, že ještě nemají vyhráno, neboť některé pasti zcela jistě reagují pouze na organickou přítomnost. Než se podaří dosáhnout vnitřních sektorů, přijde o život i několik vojáků – podpůrných členů expedice, kteří mají zajistit bezpečný průchod pro Rawlinse a Boardmana.\nPrvní setkání s Mullerem má uskutečnit Ned Rawlins. Jeho otec se totiž s Mullerem znal, což může pomoci při plánované lsti. Rawlins má vzbudit důvěru u Mullera a pokusit se jej postupně přesvědčit, aby s ním vyšel z labyrintu. Má případně vyrukovat i s falešnou nadějí na Mullerovo vyléčení.\n\nPrvní kontakty jdou podle plánu, Rawlins využije známosti svého otce a předstírá, že o Mullerově handicapu nic neví. Hraje svou roli archeologa znamenitě, navíc mu v některých situacích radí na dálku Charles Boardman. On samotný čeká na svůj čas. Nemohl se setkat s Mullerem jako první, neboť ten jej nenávidí. Klade mu za vinu, že jej poslal na planetu Hydřanů.\nRawlins si postupně získává důvěru Mullera. Dokonce se obětuje a vleze do jedné z klecí, aby mu pomohl objasnit její účel. Málem ho to stojí život, neboť klec aktivuje pachové senzory a přiláká dovnitř spoustu malých mrchožroutů. Klec se otevře až poté, co se k ní přiblíží trojice větších predátorů, ale to už zasáhne Muller a zastřelí je. Vezme Rawlinse do jednoho z obydlí, aby mu tam diagnostat ošetřil četné poranění na nohou. Rawlins je vyčerpaný a také začíná mít výčitky svědomí. Čím dál hůře snáší, že musí Dickovi lhát. Nalézá k němu cestu a nepřipadá mu jako špatný člověk. Nedůvěřivý, uzavřený, to ano, ale nikoli zákeřný.\n\nSituace se láme v momentě, kdy Boardman sdělí Rawlinsovi budoucí plán poté, co se podaří Mullera vylákat z labyrintu. Potřebují jej živého, proto jej nemohou zajmout v jeho prostředí, kde by mohl využít svých znalostí města a mohl by se pokusit o sebevraždu. Jakmile bude venku z bludiště, jeho případné odmítnutí už nebude mít žádný význam. Bude zpacifikován a proti své vůli dopraven na planetu zabranou Intergalakťany. Boardman se domnívá, že jeho jedinečný mozek vyzařující směsici emocí a myšlenek dokáže cizí rasu přesvědčit, že lidé jsou plnohodnotné bytosti, které se nehodlají nechat podrobit.\nNed Rawlins je zhnusen. I když je v sázce osud lidstva, stále ještě by měla existovat nějaká vyšší hodnota, morálka. Vždyť Richard Muller je stále člověk a za své postižení nemůže. I on je součástí lidstva, i když se ho sám dobrovolně zříká. Nezaslouží si takové jednání. Ned zmizí z tábora a jde za Mullerem. Řekne mu pravou podstatu jejich mise, nic nezamlčí. Pro Dicka Mullera je to těžká rána. Začínal věřit, že by se mohl vrátit a zase normálně žít. Po prvním návalu vzteku jej ovládne zklamání. Rozhodne se ukončit svůj život a to také oznámí Rawlinsovi.\nSituace se znovu obrací, na scéně se objevuje Charles Boardman s několika vojáky. Počítal předem s Rawlinsovou reakcí, neboť jako protřelému diplomatovi mu nemohl uniknout jeho smysl pro čest. Vojáci drží Mullera v šachu a Boardman se jej pokouší přesvědčit, aby šel s nimi dobrovolně. Muller odmítá. Ned Rawlins s ním sympatizuje a po jeho bleskovém zásahu je to nyní Dick, kdo má v ruce zbraň. Tato odvážná a spontánní akce mladého vesmírného adepta má velký účinek na Mullera. Přesvědčí jej, že lidstvo není tak špatné, za jaké jej pokládal. Pokud existují lidé jako Rawlins, kteří jsou ochotni mu pomoci, i když jej znají krátce a jsou schopni snášet i jeho negativní vysílání, bylo by egoistické vyhnout se povinnosti. Povinnosti, protože není žádná jiná osoba, která by se mohla setkat s Intergalakťany. Souhlasí se spoluprací.\n\nJe dopraven na orbitu planety na okraji Mléčné dráhy, kde operuje obrovská mimozemská družice. Neznámou silou je jeho plavidlo přitaženo do nitra družice a on se setkává se záhadnou formou existence. Cítí, jak jsou mu odsávány niterné myšlenky, pocity a emoce…\nPak je mu umožněno odletět. Míří zpět na Lemnos. Tam na něj čeká na oběžné dráze loď. Uvnitř je Ned Rawlins. Dick Muller jej vyslechne. Už přišel na to, že jeho mozek již nevysílá žádné negativní záření, Intergalakťané jej toho zbavili. Oznamuje Rawlinsovi, že se zde cítí doma. Je očištěn, ale určitá zatrpklost v něm zůstala. Chce zůstat v osamění. Svoji roli splnil. Nedovi Rawlinsovi nezbývá, než jeho stanovisko akceptovat.\n\n\"„Myslíš, že bude spolupracovat?“\"\n\"Boardmanovou tváří se mihl stín. „Zpočátku nebude. Rozzuří se do nepříčetnosti. Koneckonců patříme k těm, co ho vyhnali. Proč by měl najednou pomáhat Zemi? Ale potom bude souhlasit, Nede, protože Muller je v jádru čestný člověk. A čest nikdy nikdo neztrácí. Bez ohledu na to, jak je nemocný, osamělý nebo sklíčený. Dokonce ani nenávist nemůže rozleptat opravdovou čest. Ty to víš, Nede, protože jsi také takový.“\"\n\n"}
{"id": "660947", "url": "https://cs.wikipedia.org/wiki?curid=660947", "title": "Ė̄", "text": "Ė̄\n\nĖ̄ (minuskule ė̄) (žemaitsky \"ėlguojė ė̄\") je speciální písmeno latinky. Nazývá se E s tečkou a vodorovnou čárkou. Vyskytuje se pouze v žemaitštině, kde je desátým písmenem v abecedě. Je to dlouhá varianta písmena ė (nezaměňovat s dlouhou variantou písmene e: ē v žemaitštině). \n"}
{"id": "660950", "url": "https://cs.wikipedia.org/wiki?curid=660950", "title": "Liturgická obnova", "text": "Liturgická obnova\n\nJako liturgická obnova se zpravidla označuje etapa vývoje liturgie římskokatolické církve, jejímž charakteristickým rysem je snaha vrátit liturgii původní smysl, jaký měla v prvních stoletích křesťanského letopočtu. Z prvků, které se součástí liturgie staly až v pozdější době, má být ponecháno to, co její smysl rozvíjelo, a opuštěno to, co její smysl porušovalo.\n\nTendence směřující k liturgické obnově se ve větší míře objevovaly od přelomu 19. a 20. století. Mezníkem obnovy byl druhý vatikánský koncil, jehož konstituce \"Sacrosanctum Concilium\" (1963) deklarovala zásady pro provedení liturgické obnovy. V praktické rovině se obnova liturgie projevila liturgickou reformou, provedenou v podstatné míře kolem přelomu 60. a 70. let 20. století.\n\n\n"}
{"id": "660954", "url": "https://cs.wikipedia.org/wiki?curid=660954", "title": "The Colorblinds", "text": "The Colorblinds\n\nThe Colorblinds je česká indie rocková hudební skupina, která vznikla v roce 2008 v Praze. V mezinárodní soutěži Emergenza v roce 2011 se umístila jako druhá v českém finále.\n\nSkupina byla založena v březnu 2008 pod názvem BEK, což je zkratka slov „bicí – elektrická kytara – klarinet“, a hrála jako hudební trio ve složení: Štěpán Krtička – bicí, Adam Mišík – elektrická kytara, Marek Fialka – klarinet. Na současný název The Colorblinds se přejmenovala v březnu 2010 a od té doby hrála ve složení: Adam Mišík – zpěv a formální frontman, Marek Fialka – kytara, Prokop Fialka – baskytara a Štěpán Krtička – bicí. Adam Mišík se nejpozději od jara 2013 připravoval na sólovou kariéru a 22. června 2013 přišla zpráva, že odchází ze skupiny (již v listopadu 2013 se pak stal Objevem roku v anketě Český slavík). Na koncertu 7. září 2013 se skupinou prvně vystoupil nový zpěvák Vítek Soural.\n\nSkupina veřejně vystupuje od roku 2008 a některé její skladby již zazněly v rádiu. První větší koncert měla 1. června 2010 v Salesiánském divadle v Praze-Kobylisích. O jejím koncertu 18. listopadu 2010 v pražském klubu Vagon, kde hrála jako předkapela Vladimíra Mišíka, vyšla pozitivní recenze v elektronickém hudebním časopise \"Music Site\". Její debutové album s názvem \"The Colorblinds\" vyšlo oficiálně 8. dubna 2011.\nV mezinárodní soutěži Emergenza (ročníku 2011) vyhrála 21. listopadu 2010 1. kolo, 8. dubna 2011 semifinále a 29. května 2011 v Praze získala druhé místo v českém finále.\nV červnu 2012 vystoupila jako jedna z hlavních kapel na festivalu United Islands of Prague.\n\nČlenové skupiny uvádějí, že na jejich styl měli vliv AC/DC, Aerosmith a Metallica (Marek); The Rolling Stones, Michael Jackson a 30 Seconds to Mars (Adam); Red Hot Chili Peppers (Štěpán), Iron Maiden, Pink Floyd (Prokop) a další.\n\n\n\nDva z členů skupiny – Adam Mišík a Štěpán Krtička – společně účinkovali v roce 2008 ve filmu \"Taková normální rodinka\" v dětských rolích raubířů Pavla a Petra.\n\n\n"}
{"id": "660956", "url": "https://cs.wikipedia.org/wiki?curid=660956", "title": "Ticho (album)", "text": "Ticho (album)\n\nTicho je název druhého alba zpěvačky Ewy Farné. Bylo vydáno 1. října 2007 a obsahuje 14 skladeb. Za toto album, kterého se prodalo více než 25 000 kusů, získala Ewa Farna platinovou desku.\n\n"}
{"id": "660958", "url": "https://cs.wikipedia.org/wiki?curid=660958", "title": "Jérôme Clavier", "text": "Jérôme Clavier\n\nJérôme Clavier (* 3. května 1983, Chambray-lès-Tours, Centre-Val de Loire) je francouzský atlet, jehož specializací je skok o tyči.\n\nV roce 2008 na halovém MS ve Valencii skončil těsně pod stupni vítězů, na 4. místě. Na letních olympijských hrách v Pekingu obsadil výkonem 560 cm ve finále 7. místo.\n\nV roce 2011 vybojoval na halovém ME v Paříži stříbrnou medaili, když napodruhé překonal 576 cm. Zlato získal jeho krajan Renaud Lavillenie, který skočil 603 cm a bronz Němec Malte Mohr.\n\n\n"}
{"id": "660960", "url": "https://cs.wikipedia.org/wiki?curid=660960", "title": "Sam na sam", "text": "Sam na sam\n\nSam na sam je třetí studiové a zároveň první album v polštině zpěvačky Ewy Farné. Jedná se o polskou verzi alba \"Měls mě vůbec rád\". Album obsahuje 11 skladeb.\n\n"}
{"id": "660961", "url": "https://cs.wikipedia.org/wiki?curid=660961", "title": "Blíž ke hvězdám", "text": "Blíž ke hvězdám\n\nBlíž ke hvězdám je první koncertní album zpěvačky Ewy Farné. Záznam koncertu byl pořízen na stejnojmenném turné. Album se skládá z CD a DVD a kromě záznamu z koncertu obsahuje všechny do té doby natočené videklipy.\n\nAlbum se v ČR stalo nejprodávanějším hudebním DVD roku 2008.\n\n\n\n"}
{"id": "660962", "url": "https://cs.wikipedia.org/wiki?curid=660962", "title": "Cicho", "text": "Cicho\n\nCicho je čtvrtá studiová deska (druhá v polštině) zpěvačky Ewy Farné. Jedná se o polskou verzi alba \"Ticho.\" Album obsahuje 12 skladeb.\n\n20. listopadu 2009 vyšla reedice doplněná o bonusový video materiál.\n\n\nBonusy (reedice)\n"}
{"id": "660963", "url": "https://cs.wikipedia.org/wiki?curid=660963", "title": "Virtuální", "text": "Virtuální\n\nVirtuální je třetí česká (pátá celkově) studiová deska zpěvačky Ewy Farné. Album vyšlo v roce 2009, obsahuje 13 skladeb a dva bonusy. Z tohoto alba pocházejí tři singly - \"Toužím, Ty jsi král, Maska.\"\n\n\nBonusy\n"}
{"id": "660964", "url": "https://cs.wikipedia.org/wiki?curid=660964", "title": "Ewakuacja", "text": "Ewakuacja\n\nEwakuacja je šesté studiové album Ewy Farné, třetí v polštině. Album obsahuje celkem 14 skladeb. Je z části tvořeno písněmi převzatými z desky \"Virtuální\", tři (\"Nie jesteś wyspą, Wyrwij się, Nie przegap\") písně jsou premiérové.\n\nJiž dva týdny po vydání získalo status Zlaté desky (prodáno více než 15 000 nosičů),\n\n"}
{"id": "660968", "url": "https://cs.wikipedia.org/wiki?curid=660968", "title": "Jeremy", "text": "Jeremy\n\nJeremy může být:\n\n\n\n"}
{"id": "660971", "url": "https://cs.wikipedia.org/wiki?curid=660971", "title": "Ron Jeremy", "text": "Ron Jeremy\n\nRon Jeremy, vlastním jménem Ronald Jeremy Hyatt, přezdívaný The Hedgehog (* 12. března 1953, Queens, New York, USA) je známý americký pornoherec a příležitostný filmový a televizní herec. Je zapsán v Guinessově knize rekordů jakožto pornoherec s největším počtem natočených pornovideí, ve kterých se vyskytuje.\n\nPochází z newyorské měšťanské židovské rodiny, jeho otec byl fyzik a matka nakladatelská redaktorka. Na vysoké škole vystudoval dramatická umění a speciální pedagogiku. Po studiích se pokoušel uplatnit jako běžný herec, což jej ale neuživilo, proto se začal věnovat natáčení filmů pro dospělé. Patří mezi nejznámější světové pornoherce, proslul zejména tím, že dokáže provádět autofelatio a zvládá výborně cunnilingus, což oceňují zejména jeho partnerky.\n\n\n\n"}
{"id": "660977", "url": "https://cs.wikipedia.org/wiki?curid=660977", "title": "Hyatt", "text": "Hyatt\n\nPříjmení Hyatt [\"hajat\"] nosí více různých osobností:\n\n"}
{"id": "660978", "url": "https://cs.wikipedia.org/wiki?curid=660978", "title": "Ackerman", "text": "Ackerman\n\nPříjmení Ackerman nebo Ackermann (něm. \"oráč\") nosí více různých osobností:\n\n\n\n"}
{"id": "660981", "url": "https://cs.wikipedia.org/wiki?curid=660981", "title": "Alu sekvence", "text": "Alu sekvence\n\nAlu sekvence či Alu element (název podle výskytu restrikčního místa pro endonukleázu AluI) je transpozonální sekvence, která je přítomna v genomu primátů, včetně člověka. Je to nejčastější typ rozptýlené repetitivní DNA (SINEs) v lidském genomu, představuje totiž asi 10 % (podle jiných zdrojů 11%) veškeré DNA člověka. Každý Alu element je sekvence o délce asi 350 nukleotidů, přičemž obsahují dvě oblasti o délce 130 bp, mezi nimiž je krátká AT-bohatá oblast. Vyskytují se v lidském genomu v počtu 1–1,5 milionu kopií.\n\nAlu elementy se obvykle počítají k junk DNA (odpadní DNA bez funkce), ale v mnohých případech ve skutečnosti zřejmě hrají důležitou roli v některých buněčných pochodech. Jsou například místem pro připojení kohesinových komplexů, jež spojují zreplikované chromozomy předtím, než dojde k jejich segregaci do dceřiných buněk. Také mají zřejmě významnou evoluční roli.\n"}
{"id": "660983", "url": "https://cs.wikipedia.org/wiki?curid=660983", "title": "Paul Giamatti", "text": "Paul Giamatti\n\nPaul Giamatti (* 6. června 1967, New Haven, Connecticut, USA) je americký herec, dvojnásobný držitel ceny Zlatý glóbus a držitel Ceny Emmy.\n\nHerecké povolání zdědil po své matce, která je herečkou. Na Univerzitě v Yale vystudoval dramatické umění a angličtinu. Ve filmu a v televizi se objevuje od počátku 90. let 20. století. Zprvu šlo o výrazného představitele malých, vedlejších a epizodních rolí.\n\nSvoj první velkou a velmi výraznou hlavní roli ztvárnil poprvé v roce 2004 ve filmu \"Bokovka\", což jej zařadilo mezi americké filmové hvězdy. Další úspěšnou roli vytvořil v boxerském snímku \"Cinderella Man\" z roku 2005, za níž byl nominován na Zlatý glóbus (vítěz), cenu BAFTA i Oscara. V roce 2008 vytvořil další výraznou postavu v televizním miniseriálu \"John Adams\".\n\nZlatý glóbus pak podruhé získal v roce 2010 za roli v kanadském filmu \"Barney's Version\".\n\n\n"}
{"id": "660984", "url": "https://cs.wikipedia.org/wiki?curid=660984", "title": "Merton Miller", "text": "Merton Miller\n\nMerton Howard Miller (16. května 1923 Boston – 3. června 2000 Chicago) byl americký ekonom, spoluautor Modigliani-Millerova teorému. V roce 1990 získal spolu s Harrym Markowitzem a Williamem Sharpem Cenu Švédské národní banky za rozvoj ekonomické vědy na památku Alfreda Nobela za „průkopnickou práci v oblasti ekonomie a financí a financí korporací“.\n\n\n"}
{"id": "660988", "url": "https://cs.wikipedia.org/wiki?curid=660988", "title": "Є̈", "text": "Є̈\n\nЄ̈ (minuskule є̈) je písmeno cyrilice. Je používáno pouze v chantyjštině, do používání bylo uvedeno v roce 2000. V chantyjštině odpovídá jotované variantě písmena Є.\n\nMísto písmena Є̈ může být alternativně použito písmeno Ԑ̈.\n"}
{"id": "660989", "url": "https://cs.wikipedia.org/wiki?curid=660989", "title": "William Forsyth Sharpe", "text": "William Forsyth Sharpe\n\nWilliam Forsyth Sharpe (* 16. června 1934) je americký ekonom, který v roce 1990 spolu s Harrym Markowitzem a Mertonem Millerem získal Cenu Švédské národní banky za rozvoj ekonomické vědy na památku Alfreda Nobela za „průkopnickou práci v oblasti ekonomie a financí a financí korporací“. Je emeritním profesorem na Stanfordově univerzitě. Je mimo jiné jedním z tvůrců modelu oceňování kapitálových aktiv.\n\nČlánky\nKnihy\n\n"}
{"id": "660992", "url": "https://cs.wikipedia.org/wiki?curid=660992", "title": "Ӵ", "text": "Ӵ\n\nӴ (minuskule ӵ) je písmeno cyrilice. Je používáno pouze v udmurtštině. Jedná se o variantu písmena Ч.\n"}
{"id": "660993", "url": "https://cs.wikipedia.org/wiki?curid=660993", "title": "Ҵ", "text": "Ҵ\n\nҴ (minuskule ҵ) je písmeno cyrilice. Jedná se o ligaturu složenou z písmen Ц a Т. Vyskytuje se pouze v abcházštině.\n"}
{"id": "660995", "url": "https://cs.wikipedia.org/wiki?curid=660995", "title": "Ӯ", "text": "Ӯ\n\nӮ (minuskule ӯ) je písmeno cyrilice. Je používáno pouze v tádžičtině. Jedná se o variantu písmena У, označuje dlouhou samohlásku, která se vyvinula ze staršího /ō/, IPA [ɵː].\n"}
{"id": "660996", "url": "https://cs.wikipedia.org/wiki?curid=660996", "title": "Ҩ", "text": "Ҩ\n\nҨ (minuskule ҩ) je písmeno cyrilice. Jedná se o variantu písmena О. Vyskytuje se pouze v abcházštině, v jejíž abecedě se vyskytuje v pořadí mezi písmeny О a П.\n"}
{"id": "660997", "url": "https://cs.wikipedia.org/wiki?curid=660997", "title": "Gare de l'Est", "text": "Gare de l'Est\n\nGare de l'Est (česky doslovně \"Východní nádraží\"), synonymně Gare de Paris-Est, je železniční stanice v Paříži. Hlavová stanice se nachází v 10. obvodu na \"Place du 11 novembre 1918\" v blízkosti Gare du Nord. Architektem nádražní budovy, která je zapsaná na seznamu historických památek, je François-Alexandre Duquesney. Jeho průčelí uzavírá Boulevard de Strasbourg. Se 34 milióny cestujících za rok je pátým největším nádražím v Paříži.\n\nNádraží bylo otevřeno 5. července 1849 pro \"Compagnie du chemin de fer de Paris à Strasbourg\" (Železniční společnost z Paříže do Štrasburku) pod názvem \"Embarcardère de Strasbourg\" (Štrasburské nástupiště). Stavební práce byly zahájeny v roce 1847 a dokončeny roku 1850. Poté, co byla otevřena trať do Mylhúz a koncesi získala \"Compagnie des chemins de fer de l'Est\" (Východní železniční společnost), dostala stanice v roce 1854 svůj dnešní název. V letech 1885 a 1900 bylo nádraží významně přestavěno. Poslední rozšíření proběhlo v letech 1926-1931 a při něm získala budova dnešní podobu.\n\nProtože byly z této stanice vypravovány vlaky na východ Francie, stalo se významným místem mobilizace v letech 1914 a 1939. V hale se nachází monumentální malba \"Le Départ des poilus, août 1914\" (Odjezd vojáků, srpen 1914), kterou v roce 1926 vytvořil americký malíř Albert Herter.\n\nBudova nádraží, především její fasáda, střechy a příjezdová a odjezdová hala je od roku 1984 chráněna jako historická památka.\n\nV roce 2008 byla dokončena renovace nádražní budovy i stejnojmenné stanice metra v souvislosti s vybudováním vysokorychlostní železniční tratě.\n\nNa roky 2013-2015 se plánuje realizace rychlostní železnice CDG Express, která by během 20 minut spojila nádraží s letištěm Charlese de Gaulla. Při této příležitosti se rovněž plánuje propojení Gare de l'Est se sousedním Gare du Nord přes podzemní stanici Magenta podzemním tunelem pro pěší, čímž by vznikl rozsáhlý dopravní uzel. Tento tunel by byl prodloužením stávající podzemní chodby do stanice metra Château-Landon, jejíž vchody jsou umístěny v zadní části nástupišť. Prodloužením pod ulicí \"Rue La Fayette\" by došlo k napojení stanice Magenta, která slouží lince RER E. Chybí prorazit jen 50-80 m mezi nástupištěm 1 na Gare de l'Est a výstupem na ulici \"Rue de l'Aqueduc\" stanice Magenta, avšak v podzemí se nachází kanalizace a kanál Ourcq, což práce komplikuje. Proto Pařížská rada preferuje vytvořit jiný vstup na křižovatce ulic \"Rue d'Alsace\" a \"Rue La Fayette\". Druhým projektem je propojení nádraží nadzemní cestou po střeše budovy. Město by zde poté vybudovalo visutou zahradu.\n\nZ nádraží vyjíždějí vlaky do zahraničí: Lucembursko, jižní Německo, Švýcarsko a Rakousko, do střední Evropy (Budapešť, Bukurešť) a od roku 2010 i do východní Evropy (Minsk - Moskva).\n\nOd roku 2007 spojuje trať TGV Paříž s městy Štrasburk, Karlsruhe, Stuttgart, Ulm, Augsburg a Mnichov a dále Metz, Mylhúzy, Basilej, Curych a Chur. Vlaky ICE jezdí do Saarbrückenu, Kaiserslauternu, Mannheimu a Frankfurtu nad Mohanem. Noční spoje jezdí do Hannoveru, Berlína, Brém, Hamburku, Mnichova a Innsbrucku.\n\nDo východních regionů Francie (Champagne-Ardenne, Franche-Comté, Lotrinsko a Alsasko).\n\nKromě toho slouží jako konečná stanice regionálních vlaků TER Champagne-Ardenne.\n\nNěkteré příměstské linky byly v roce 1999 převedeny na RER E, která vede přes podzemní stanici Magenta. Na předměstí proto jezdí pouze linka Transilien P:\n\nNa stejnojmenné stanici pařížského metra je možné přestoupit na linky 4, 5 a 7.\n\nZ tohoto nádraží byl vypravován známý Orient expres do Konstantinopole, který poprvé vyjel 4. října 1883.\n\nNádraží se objevilo jako kulisa v několika francouzských filmech, např. \"Velký flám\", \"Velký šéf\" nebo \"Amélie z Montmartru\".\n\n"}
{"id": "660998", "url": "https://cs.wikipedia.org/wiki?curid=660998", "title": "Ӫ", "text": "Ӫ\n\nӪ (minuskule ӫ) je písmeno cyrilice. Je používáno v evedštině a chantyjštině. Jedná se o variantu písmena Ө.\n"}
{"id": "661001", "url": "https://cs.wikipedia.org/wiki?curid=661001", "title": "Ӧ", "text": "Ӧ\n\nӦ (minuskule ӧ) je písmeno cyrilice. Je používáno v altajštině, chakaštině, chantyjštině, komi, komi-permjačtině, komi-jazvanštině, marijštině, udmurtštině, jukagirštině. Jedná se o variantu písmena О.\n"}
{"id": "661004", "url": "https://cs.wikipedia.org/wiki?curid=661004", "title": "Ӱ", "text": "Ӱ\n\nӰ (minuskule ӱ) je písmeno cyrilice. Je používáno v altajštině, chakaštině, chantyjštině, komi-jazvanštině, ve východní i západní marijštině, v selkupštině. Jedná se o variantu písmena У. Zachycuje stejnou hlásku jako písmeno Ü v němčině.\n"}
{"id": "661005", "url": "https://cs.wikipedia.org/wiki?curid=661005", "title": "Ӳ", "text": "Ӳ\n\nӲ (minuskule ӳ) je písmeno cyrilice. Je používáno pouze v čuvaštině. Jedná se o variantu písmena У. Zachycuje stejnou hlásku jako písmeno Ü v němčině.\n"}
{"id": "661007", "url": "https://cs.wikipedia.org/wiki?curid=661007", "title": "Ҭ", "text": "Ҭ\n\nҬ (minuskule ҭ) je písmeno cyrilice. Jedná se o variantu písmena Т. Vyskytuje se pouze v abcházštině.\n"}
{"id": "661011", "url": "https://cs.wikipedia.org/wiki?curid=661011", "title": "Jaroslav Erno Šedivý", "text": "Jaroslav Erno Šedivý\n\nJaroslav Erno Šedivý (často jen Erno Šedivý (* 15. říjen 1947, Praha, Československo) je český bubeník, který spolupracoval s mnoha významnými rockovými umělci, mezi které patří i The Primitives Group, Flamengo nebo Energit. V roce 1973 emigroval do Spojených států, kde spolupracoval mimo jiné se skupinou Jello Biafry.\n\n"}
{"id": "661012", "url": "https://cs.wikipedia.org/wiki?curid=661012", "title": "Ҫ", "text": "Ҫ\n\nҪ (minuskule ҫ) je písmeno cyrilice. Je používáno v baškirštině, čuvaštině, enetštině. Jedná se o variantu písmena С.\n"}
{"id": "661016", "url": "https://cs.wikipedia.org/wiki?curid=661016", "title": "Sonnentor", "text": "Sonnentor\n\nSonnentor GesmbH je rakouská společnost zaměřená na produkci bio čajů a koření. Česká dceřiná společnost Sonnentor s.r.o. s obdobným výrobním programem působí na jižní Moravě.\n\nV roce 1988 založil Johannesem Gutmannem v dolnorakouském Waldviertelu zemědělskou společnost \"Sonnentor Kräuterhandels GesmbH\".\n\nV roce 1992 byla založena dceřiná společnost v Čejkovicích na jižní Moravě, nejdříve pod názvem Sluneční brána spol. s r.o., resp. Sluneční brána s.r.o., která v současnosti nese název Sonnentor s.r.o. V roce 2006 byl spuštěn pěstitelský projekt v Rumunsku, od roku 2007 v Albánii a od roku 2013 také v Nikaragui.\n\nDalší podniková prodejna byla otevřena v roce 2014 v Brně a v roce byla 2015 otevřena přírodní bylinková zahrada sv. Hildegardy, čajový salon s kavárnou Čas na Čaj a vyhlídka pro turisty s názvem Na Výsluní s foto pointem.\n\nSpolečnost obchoduje pod společnou značkou Sonnentor bio koření a bio čaje více než 170 rakouských a 22 českých pěstitelů. Garance kvality firmy, při výrobě čajů a koření vycházejí nejvíce z vlastního pěstování v ekologických rodinných zemědělských farmách. Vždy je znám původ surovin, ze kterých je sestaven každý z produktů. Rakouská mateřská společnost dosahuje ročního obratu 30 milionů Eur , česká dceřiná společnost pak necelých 25 milionů korun. V Česku patří mezi přední producenty bio potravin a propagátory zemědělské bio produkce a funguje pod myšlenkou trvale udržitelného rozvoje.\n\nSonnentor dodává do celého světa. Přibližně 25% produkce je určena pro místní trh, který zahrnuje Českou republiku, Slovensko, Polsko, Maďarsko a Pobaltské republiky. K hlavním místům odbytu patří Rakousko, Německo a Švýcarko, kam se vyváží v průměru 75% produkce. Ze vzdálenějších destinací jsou bylinné, kávové a kořeněné směsi od SONNENTORu k dostání mimo jiné v Kanadě, Japonsku, Bali, Austrálii a na Novém Zélandu. Celkově jsou speciality firmy SONNENTOR vyváženy do více než 40 zemí světa. Produkty SONNENTORu jsou k dostání v téměř 40 partnerských prodejnách představujících prodejny zdravé výživy a specializované prodejny a v dalších takto zaměřených obchodech. Podnikové prodejny se nacházejí v Čejkovicích a v Brně.\n\nLogo Sonnentoru představuje slunce se 24 paprsky – středověký symbol života a světla, které i dnes zdobí mnoho selských stavení. Překlad německého názvu SONNENTOR znamená „sluneční brána“.\n\nMottem společnosti užívaným v Česku je slogan „tady roste radost“.\n\n\nVýrobní zaměření.\n\n"}
{"id": "661021", "url": "https://cs.wikipedia.org/wiki?curid=661021", "title": "Kari Lehtonen", "text": "Kari Lehtonen\n\nKari Lehtonen (* 16. listopadu 1983, Helsinky, Finsko) je finský hokejový brankář.\n\nKari Lehtonen začínal v klubu TJV odkud se přesunul do organizace IFK Helsinky, kde chytal v dorosteneckém věku. Poté přestoupil do Jokeritu Helsinky, kde poprvé nastoupil ve finské SM-liize. Průlom pro Lehtonena nastal v sezóně 2001-02, kdy byl jedním z klíčových hráčů Jokeritu při vítězství v SM-liize. Vyhrál Urpo Ylönen Trophy, Jari Kurri Trophy a byl jmenován do All-Star Týmu SM-liigy. Na konci sezóny byl draftován do NHL Atlantou Thrashers na celkově 2. místě.\n\nSezónu 2003-04 trávil většinou na farmě v AHL, v týmu Chicago Wolves. V NHL hrál ve čtyřech zápasech, které byly vítězné a v jednom z nich vychytal čisté konto.\n\nV sezóně 2004-05 byla NHL přerušena kvůli výluce a Lehtonen chytal za Chicago Wolves, aby přivykl severoamerickému stylu hry. V Chicagu byl úspěšný a Thrashers jej zařadili jako stálého člena do své sestavy a pasovali jej na brankářskou jedničku týmu. V zápase s Floridou Panthers si Lehtonen při srážce s Nathanem Hortonem přivodil zranění třísel, kvůli čemuž musel vynechat 35 zápasů. Další zranění si přivodil 6. dubna 2006, když si vymkl kotník poté co se srazil s Chrisem Dingmanem z Tampy Bay Lightning.\n\nLehtonen v sezóně 2006-07 překonal klubový rekord Michaela Garnetta v počtu po sobě jdoucích zápasů s vychytaným čistým kontem. Také si vytvořil ve všech kategoriích osobní rekordy.\n\nNízkonákladové aerolinky AirTran Airways podepsali s Lehtonenem smlouvu o sponzoringu a propagaci pro sezónu 2006-07. 8. února 2007 Lehtonen překonal rekord v počtu vychytaných vítězství v historii Atlanty Thrashers a překonal 48 vítězství Pasiho Nurminena. Lehtonen se s Atlantou dostal do playoff, kde 12. dubna 2007 odchytal svůj první zápas playoff.\n\nPo začátku sezóny 2007-08 utrpěl Lehtonen 18. října 2007 opět zranění třísel. Po 16 vynechaných utkáních se 5. prosince 2007 opět vrátil. I přesto, že měl vysoké procento úspěšnosti vychytaných střel a vychytal 4 čistá konta, tak se s Atlantou nedostali do playoff.\n\n9. února 2010 byl Lehtonen vyměněn do Dallasu Stars za Ivana Višněvského a výběr ve 4. kole draftu NHL 2010, ve kterém si Atlanta vybrala Ivana Tělegina. Před začátkem sezóny 2010-11 podepsal s Dallasem smlouvu na 3 roky na 10,65 miliónů USD (asi 213 miliónů kč).\n\n\n\n"}
{"id": "661022", "url": "https://cs.wikipedia.org/wiki?curid=661022", "title": "Red White &amp; Blues Image", "text": "Red White &amp; Blues Image\n\nRed White & Blues Image je třetí a zároveň poslední studiové album rockové skupiny Blues Image. Na albu se již nepodílel kytarista Mike Pinera, který přešel ke známějším Iron Butterfly. V Blues Image ho nahradil Kent Henry.\n\n\n"}
{"id": "661026", "url": "https://cs.wikipedia.org/wiki?curid=661026", "title": "Bostonská univerzita", "text": "Bostonská univerzita\n\nBostonská univerzita (anglicky Boston University, BU) je soukromá americká výzkumná univerzita v Bostonu v Massachusetts. Historicky je spojena s evangelickou církví metodistickou, ale sebe samu popisuje jako nesektářskou. Se 4000 akademiky a více než 31 000 studenty se řadí mezi největší univerzity ve Spojených státech. Zároveň objemný rozpočet na výzkum řadí BU mezi nejlepší univerzity v Spojených státech.\n\nMezi absolventy a akademiky univerzity je 6 nositelů Nobelovy ceny, mezi nimi i Martin Luther King, a 22 nositelů Pulitzerovy ceny.\n\nUniverzita nabízí bakalářská, magisterská a doktorská studia na 18 fakultách:\n\nBostonskou univerzitu vystudovalo více než 285 000 lidí skoro ze všech států světa.\n\n\n"}
{"id": "661038", "url": "https://cs.wikipedia.org/wiki?curid=661038", "title": "Dagens Nyheter", "text": "Dagens Nyheter\n\nDagens Nyheter (DN) (česky \"Novinky dne\") jsou jedny z největších švédských novin. Vychází od roku 1864. Redakce sídlí od založení ve Stockholmu. Mezi spolupracovníky těchto novin patřil např. August Strindberg, Per Christian Jersild, Peter Englund nebo Steve Sem-Sandberg. Šéfredaktorem byl v roce 2014 Peter Wolodarski.\n\n"}
{"id": "661046", "url": "https://cs.wikipedia.org/wiki?curid=661046", "title": "Yes (album)", "text": "Yes (album)\n\nYes je debutové album britské progressive rockové skupiny Yes z roku 1969, považované za jedno z prvních progressive rockových alb. Album nahrála původní sestava Yes, kterou tvořili zpěvák Jon Anderson, baskytarista Chris Squire, kytarista Peter Banks, klávesista Tony Kaye a bubeník Bill Bruford.\n\nDvě z osmi písní na původním albu jsou koververze.\n\n\n\n\n\n\n1989 - Atlantic - CD\n1994 - Atlantic - CD (remaster)\n2003 - CD (remaster s bonusy)\n\nNa jednom blogu z 20. září 2010 Bill Bruford řekl o písni \"Harold Land\" - „Harold Land byl hard-bopový tenorsaxofonista, který právě zemřel, ale proč jsme tu píseň pojmenovali právě po něm, to už si nepamatuji“. Píseň je o dopadech války na charakter lidí a nemá žádný vztah k životu saxofonisty Harolda Landa.\n\nPíseň \"Every Little Thing\" (začínající na 1:55) obsahuje hlavní kytarový riff z písně \"Day Tripper\" od skupiny Beatles\n\n"}
{"id": "661048", "url": "https://cs.wikipedia.org/wiki?curid=661048", "title": "Ę", "text": "Ę\n\nĘ (minuskule ę) (litevsky \"e nosinė\", polsky \"e z ogonkiem\", kašubsky \"e z blewiązką\", latinsky \"a caudata\", švédsky \"svansförsett e\"), je písmeno latinky. Vyskytuje se v polštině, litevštině, v pouze jižním dialektu kašubštiny (v severním a centrálním dialektu se nepoužívá, nejčastěji přešlo na ë, v dalších jazycích, jako jsou například elvdalština, navažština, západní apačština… V latině a některých historických severských jazycích se vyskytovalo podobné písmeno (latinsky \"e caudata\"), tato písmena však nelze zaměňovat. \n\nObvykle se používá jako nosovka, v litevštině již jen jako historický grafický příznak, podobně jako v češtině ú versus ů, v litevštině se někdy vyslovuje jako poněkud delší než \"e\". Velké písmeno Ę je jen hypotetické, vyskytující se jen v titulcích, psaných velkými písmeny, jinak se na začátku slova nevyskytuje. \n\nPodle umístění/okolí se vyslovuje jako /ɛw̃/, /ɛn/, /ɛm/, nebo /ɛ/. Na rozdíl od francouzštiny je nosovost asynchronní, to znamená, že se vyslovuje víceméně odděleně nosová samohláska + následující příslužná nosová souhláska. \n\n\nV litevštině je \"ę\" již jen jako historický grafický příznak, podobně jako v češtině ú nebo ů, v litevštině se někdy vyslovuje jako poněkud delší než \"e\".\n"}
{"id": "661050", "url": "https://cs.wikipedia.org/wiki?curid=661050", "title": "Sergej Bobrovskij", "text": "Sergej Bobrovskij\n\nSergej Andrejevič Bobrovskij (v anglickém přepisu Sergei Bobrovsky) (* 20. září 1988, Novokuzněck, Sovětský svaz) je ruský hokejový brankář hrající v týmu Florida Panthers v severoamerické lize NHL.\n\nBobrovskij je odchovancem hokeje Metallurgu Novokuzněck, ve kterém hrál od dětství. Mezi dospělými debutoval v 18 letech, když odchytal v sezóně 2006-07 8 zápasů ruské superligy. V týmu dospělých rychle získával zkušenosti a mezi lety 2007—2010 působil na postu prvního brankáře Novokuzněcku, který hrál v sezónách 2008-09 a 2009-10 v nově vzniklé KHL.\n\nBobrovskij nebyl nikdy draftován do NHL, ačkoliv se generální manažer klubu NHL Philadelphia Flyers - Paul Holmgren nechal slyšet, že měl v úmyslu si jej vybrat během draftu NHL 2006, ale neučinil tak, kvůli obtížnosti podpisu smluv s ruskými hokejisty. 6. května 2010 podepsal Bobrovskij s Flyers tříletý nováčkovský kontrakt. Nejprve mělo vedení v úmyslu odeslat jej na farmu do Adirondacku Phantoms hrajícího nižší severoamerickou soutěž AHL, ale během přípravného kempu zapůsobil na trenéry Flyers natolik, že jej nechali v prvním týmu ve Philadelphii. Bobrovskij poté nahradil na pozici prvního brankáře Flyers zraněného Michaela Leightona.\n\nTrenér Flyers Peter Laviolette nasadil Bobrovského poprvé při prvním zápase sezóny 2010-11 7. října 2010 proti Pittsburghu Penguins. V tomto svém prvním zápase v NHL Bobrovskij vychytal vítězství 3:2 a byl jmenován první hvězdou zápasu. Ve 22 letech a 17 dnech se stal nejmladším brankářem, který v dresu Flyers vychytal vítězství v zahajovacím zápase NHL a předčil tak Rona Hextalla z 9. října 1986 (22 let a 159 dní). Také byl prvním brankářem Flyers od roku 2004, který ve svém prvním zápase NHL vychytal vítězství (naposledy jím byl Antero Niittymäki). Vzhledem k povedenému začátku sezóny 2010-11 se Bobrovskij stal rychle respektovaným a oblíbeným brankářem NHL a fanoušci mu dali přezdívku \"Bob\". 22.6 2012 byl z Philadelphie vyměněn do Columbusu.\n\n\n\n"}
{"id": "661055", "url": "https://cs.wikipedia.org/wiki?curid=661055", "title": "Live at River Plate", "text": "Live at River Plate\n\nLive at River Plate je video album australské hard rockové skupiny AC/DC. Album vyšlo jako DVD a blu-ray 10. května 2011.\n\n"}
{"id": "661057", "url": "https://cs.wikipedia.org/wiki?curid=661057", "title": "Malajci", "text": "Malajci\n\nMalajci jsou etnická skupina obývající především Malajský poloostrov a přilehlou oblast. Většinovou populaci tvoří v Malajsii a v Bruneji, v Malajsii žije přibližně polovina všech Malajců. Malajci jsou dále významnou menšinou v Indonésii (třetí nejpočetnější etnikum tohoto státu, soustředěni hlavně na Sumatře a Kalimantanu), v Thajsku (především na thajské části Malajského poloostrova) a v Singapuru. Většina Malajců hovoří malajsky či indonésky, přičemž indonéština je jazyk odvozený od jednoho z malajských dialektů.\n\nMalajci přišli do oblasti Malajského poloostrova a okolních ostrovů pravděpodobně z asijského vnitrozemí mezi lety 2500 a 1500 př. n. l.\n"}
{"id": "661058", "url": "https://cs.wikipedia.org/wiki?curid=661058", "title": "Myrmicinae", "text": "Myrmicinae\n\nMyrmicinae je podčeleď mravencovitých. Mají dvoučlánkovou uzlinovitou stopku propojující hruď a zadeček, většina druhů má plně vyvinuté žihadlo. Larvy nevytvářejí kokony. Podčeleď zahrnuje okolo 140 rodů. Rozšíření podčeledi je kosmopolitní. V České republice se vyskytuje 45 druhů v 15 rodech.\n\nPodčeleď je rozdělena do několika skupin:\n\n"}
{"id": "661059", "url": "https://cs.wikipedia.org/wiki?curid=661059", "title": "Golden Foot", "text": "Golden Foot\n\nGolden Foot (česky \"Zlaté chodidlo\") je fotbalové ocenění udělované od roku 2003. Je určeno aktivním hráčům starším než 29 let, z nichž každý může vyhrát pouze jednou. Vítěze volí fanoušci z deseti nominovaných, které vybírá skupina novinářů z vybraných sportovních periodik (za Českou republiku z měsíčníku \"Hattrick\"). Vítězovi se po vzoru hollywoodského chodníku slávy dostává pocty otisknout své chodidlo do betonu na \"Promenádě šampionů\", která se nachází na nábřeží v Monaku.\n\nKaždoročně je vybírána také skupina již nehrajících legend.\n\n"}
{"id": "661067", "url": "https://cs.wikipedia.org/wiki?curid=661067", "title": "Senegal na Zimních olympijských hrách 2010", "text": "Senegal na Zimních olympijských hrách 2010\n\nSenegal měl na zimních olympijských hrách 2010 zastoupení ve dvou sportech, v Slalomu a Obřím slalomu .\nSenegal se zúčastnil již 5. Zimních olympijských her.\n\nReprezentoval ho jeden sportovec.\n\nMuži\n\nMuži\n\n"}
{"id": "661074", "url": "https://cs.wikipedia.org/wiki?curid=661074", "title": "Mor (Star Trek)", "text": "Mor (Star Trek)\n\nMor je název druhé epizody druhé řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 28. září 1974, v České republice 25. ledna 1998.\n\nHvězdného data 5285.6 federační loď USS Enterprise NCC-1701 vedená kapitánem Jamesem T. Kirkem se nachází na planetě Dramia na přátelské návštěvě. Ještě před transportem zpět na loď je však kapitánovi jedním z Dramianů předán zatykač na Dr. Leonarda McCoye. Doktor je údajně vinen rozpoutáním moru na planetě Dramia II před 17 lety, kdy byl vedoucím expedice, jež měla na starost očkování obyvatel.\n\nDramianské soudy jsou známé jako fraška a tak se celá posádka vydává prohledat místo činu, tedy planetu Dramia II. Při cestě k planetě je dostihuje dramijská loď, jejíž velitel požaduje po Enterprise, aby zanechala vlastního pátrání, jinak bude informovat Federaci. Lstí jej Kirk se Spockem přesvědčuje, že je černý pasažér a jeho loď je tak zabavena. Spolu se tedy transportují na povrch planety, kde nachází zdevastovanou civilizaci, která nemá ráda cizince. Velitel dramianské lodi vysvětluje, že pozůstalí obyvatelé planety považují za cizince i jeho, ačkoliv je také Dramian, protože oni sami jsou spíše chodící smrt, kterou tu mor zanechal. Nikdo z nich však není přeživším po moru, ale jde o obyvatele, kteří přišli na planetu po zkáze.\n\nDaří se však najít jedince, který doposud mor přežil. Vypráví o tom, jak nakažení měnili barvy pigmentu, přičemž poslední stádium byla modrá barva kůže. Kirk jej bere na Enterprise, aby mohl svědčit u soudu. Během letu na planetu Dramia se však sám dostává do poslední fáze nákazy a nemoc se přenáší i na ostatní členy posádky. Zanedlouho začínají kolabovat důstojníci na můstku, vyjma pana Spocka. Dramijská vláda však odmítá vydat McCoye, aby pomohl posádce a i jedinému svědkovi. Spock se tak rozhoduje doktora osvobodit proti pravidlům Federace.\n\nNa palubě lodi McCoy se Spockem zjišťují, že změny barvy nejsou součástí nemoci, ale vyvolává je zdejší záření a nemoc je jenom důsledek vystavení tomuto jevu. Při odfiltrování barvy kůže dokáže počítač klasifikovat nemoc, ale také vyvozuje, že není známá léčba. Spock doporučuje McCoyovi použít modifikovaný antivirus, který vyvinul dříve. Antivirus zabral a všichni na lodi jsou uzdraveni. V závěru se posádka loučí s Dramiany a Spock ještě při odchodu upomíná McCoye, že zanedbal dost povinností a měl by je nyní dohnat. McCoy nevěří svým uším a při odchodu z místnosti prosí kapitána Kirka, že až bude někdy opět ve vězení, ať pro něj neposílá Vulkánce protože tam radši zčerná.\n\n\n"}
{"id": "661075", "url": "https://cs.wikipedia.org/wiki?curid=661075", "title": "Tobago", "text": "Tobago\n\nTobago je menší ze dvou hlavních ostrovů tvořících stát Trinidad a Tobago. Nachází se na pomezí Karibského moře a Atlantiku zhruba 100 km severovýchodně od jihoamerického pobřeží. Od ostrova Trinidad je vzdálen přibližně 30 km. Další nejbližší ostrov Malých Antil je Grenada vzdálená na 180 km. Jeho rozloha je 300 km². Ostrov je vulkanického původu, panuje zde tropické klima s průměrnou roční teplotou 28 °C.\n\nNa ostrově žije okolo 50 000 obyvatel, z toho 17 000 v hlavním městě Scarborough. Většina obyvatel je afrického původu. Po objevení Ameriky Evropany patřilo Tobago pod španělskou korunu. Během koloniálního období ostrov změnil několikrát svého majitele – Spojené království, Nizozemské království, Francie a Kuronsko.\n\nTobago bývá na základě své zeměpisné polohy a přírodních poměrů ztotožňováno s ostrovem, na který Daniel Defoe umístil děj své knihy \"Robinson Crusoe\".\n"}
{"id": "661083", "url": "https://cs.wikipedia.org/wiki?curid=661083", "title": "Jana Vaňourková", "text": "Jana Vaňourková\n\nJana Vaňourková (* 17. března 1953, Brno) je česká cestovatelka a fotografka.\n\nVystudovala VUT v Brně. Od roku 1982 do roku 2010 žila v Nizozemí, kde pracovala v oboru informačních technologií. Často cestuje, zejména na africký kontinent. Fotografuje od svých 15 let, nejprve na černobílý film, později barevně na diapozitivy a od roku 2005 digitálně. Od roku 2003, kdy se seznámila s kanadskou školou fotografického impresionismu, se věnuje abstraktní barevné fotografii. Dosud vystavovala v Nizozemí a České republice, její fotografie byly také publikovány v časopisech.\n\n\n"}
{"id": "661087", "url": "https://cs.wikipedia.org/wiki?curid=661087", "title": "Corey Crawford", "text": "Corey Crawford\n\nCorey Crawford (* 31. prosince 1984, Montréal, Québec, Kanada) je kanadský hokejový brankář hrající v týmu Chicago Blackhawks v severoamerické lize NHL, který dovedl tým Chicaga Blackhawks ke zisku Stanley Cupu v letech 2013 a 2015. Byl součástí výběru Kanady, který vyhrál Světový pohár v roce 2016.\n\nCrawford byl vybrán na 52. místě v draftu NHL 2003 týmem Chicago Blackhawks. Než nastupoval v juniorské lize, tak hrál za Gatineau Intrepides. Jako junior nastupoval v lize QMJHL za Moncton Wildcats a chytal za ně i v playoff roku 2004, kdy vyřadili v prvním kole klub Rimouski Océanic a prohráli až ve finále Prezidentova poháru, kde prohráli s Gatineau Olympiques. Crawford drží rekord týmu Wildcats s nejnižším průměrem obdržených gólů, nejvyšším počtem vítězných zápasů a společně s Simonem Lajeunessem nejvyšším počtem vychytaných čistých kont. Také byl dvakrát jmenován do 2. QMJHL All-Star Teamu.\n\nCrawford debutoval v dresu Chicaga Blackhawks 22. ledna 2006 proti Minnesotě Wild, když nahradil Adama Munra ve třetí třetině a připsal si sedm zásahů a neobdržel žádný gól. První zápas odchytaný od začátku sehrál 2. února 2006 proti St. Louis Blues, když obdržel 5 gólů v základní hrací době a připsal si 29 zákroků. Ten zápas Blackhawks prohráli 5:6 po nájezdech. Svého prvního vítězného zápasu dosáhl 5. března 2008 proti Anaheimu Ducks a současně v něm vychytal čisté konto. Vydařený zápas odehrál také 11. března 2008, když chytil 45 ze 47 střel při porážce 1:3 proti Detroitu Red Wings.\n\n21. července 2008 prodloužil s Chicagem o jeden rok smlouvu. 28. listopadu 2008 byl povolán z farmy, aby nahradil zraněného Nikolaje Chabibulina a 24. května 2009 nastoupil ve svém prvním zápase playoff NHL, když nahradil Cristobala Hueta ve druhém zápase ve finále západní konference proti Detroitu Red Wings.\n\nVzhledem k odchodu Anttiho Niemiho do San José Sharks a Cristobala Hueta do švýcarské ligy NL A, byl Crawford před sezónou 2010-11 nasazen jako náhradní brankář Martyho Turca. Během sezóny postupně nahradil veterána Turca na pozici prvního brankáře. V této sezóně byl, vzhledem k malému počtu do té doby odehraných utkání NHL, stále považován za nováčka. Celkem odchytal 57 utkání a zaznamenal 33 výher. Během sezony vychytal 4 nuly, z toho 2 hned za sebou. V období 7.-15. ledna držel čisté konto celkem 176 minut a 9 sekund. Po sezoně si svými výkony zasloužil nominaci do All-Star týmu nováčků NHL. V playoff sice Blackhawks vypadli v prodloužení 7. zápasu, ale Crawford předváděl celou sérii výborné výkony, což potvrzují i jeho statistiky 2,21 gólu na zápas a 92,7% úspěšnost zásahů. Po sezoně, 19. května 2011, prodloužil smlouvu s Blackhawks o 3 roky za 8 milionů dolarů (cap hit 2,67 milionu).\n\nV sezoně 2011-12 si v 57 zápasech připsal 30 vítězství a stal se prvním brankářem Blackhawks, který dokázal ve 2 sezonách po sobě vychytat 30 výher od dob Eda Belfoura (v sezonách 1992-93 a 1993-94). Byl 3. nejlepší brankář v NHL na nájezdy (z brankářů, kteří podstoupili nejméně 10 nájezdů), když z 32 pokusů kryl 26 (81,3%).\nSezona 2012–2013\n\nBěhem výluky v NHL v sezoně 2012-13 nikde nehrál. Ve zkrácené sezoně pak odchytal 30 zápasů ze 47 a společně s Rayem Emerym vytvořili spolehlivou brankářskou dvojici, která si na konci sezony odnesla William M. Jennings Trophy pro brankáře týmu s nejnižším počtem inkasovaných gólů v základní části. S průměrem obdržených branek na zápas 1,94 byl 3. v NHL a s úspěšností zákroků 92,6% byl potom 5. Ve 3 zápasech udržel čisté konto. V playoff odchytal všech 23 utkání a s bilancí 16-7 dovedl Blackhawks ke Stanley Cupu. Vedl NHL s průměrem 1,84 branky na zápas a oproti základní části si vylepšil i úspěšnost zákroků na 93,2%. Ačkoliv měl smlouvu ještě na jeden rok, tak 2. září 2013 podepsal novou smlouvu na 6 let s ročním cap hitem 6 milionů dolarů.\n\nV sezoně 2013-14 odchytal nejvíce zápasů v kariéře (59) a bylo by jich i více, kdyby skoro celý prosinec nebyl mimo hru s poraněnými třísly. Vychytal 32 vítězství (10. v NHL), měl průměr 2,26 branky na zápas (9. v NHL). Za třetí týden v lednu byl vyhlášen 3. hvězdou NHL. V playoff odchytal všechny zápasy Blackhawks (19) a dovedl je až do finále Západní konference, kde Blackhawks vypadli až v prodloužení 7. zápasu s pozdějším vítězem Stanley Cupu Los Angeles Kings.\n\nV sezoně 2014-15 si podruhé v řadě připsal 32 vítězství, i když odchytal o 2 zápasy méně než předchozí sezonu. Blackhawks v sezoně inkasovali jen 189 branek, což bylo společně s Montrealem nejméně v NHL, a Crawford se tak s Pricem z Montrealu podělili o William Jennings Trophy. S úspěšností zákroků 92,4% byl 6. nejlepším brankářem NHL. V lednu 2015 se poprvé zúčastnil NHL All-Star Game. Začátek playoff se mu nevyvedl, když v první třetině 1. utkání proti Nashvillu inkasoval 3 góly a byl střídán a v dalším utkání inkasoval 6 branek. Do branky se pak vrátil až v 6. utkání série ve 12. minutě a neinkasoval, čímž Blackhawks vyhráli rozhodující utkání série. V následujících kolech pak už Darlinga do branky nepustil a vychytal pro Chicago podruhé Stanley Cup. V rozhodujícím zápase finále Stanley Cupu udržel čisté konto.\n\nV sezoně 2015-16 nastoupil do 58 zápasů, v nichž si vylepšil svá osobní maxima v počtu vítězství (35) a čistých kont (7). V kategorii čistých kont vedl celou NHL, v počtu vítězství byl v NHL čtvrtý a 5. byl pak v NHL s úspěšností 92,4%. V playoff odchytal celé první kolo proti St. Louis, ale v 7. rozhodujícím utkání byli Blues úspěšnější.\n\nV sezoně 2016-17 počtvrté v řadě překonal hranici 30 výher (32) a v počtu výher byl 10. v NHL. V zápase 22. ledna 2017 proti Vancouveru si připsal 200. výhru v kariéře NHL. V lednu si podruhé zahrál na NHL All-Star Game. V 1. kole playoff odchytal všechna 4 utkání proti Nashvillu, ale hladkému vypadnutí zabránit nedokázal.\n\nV sezoně 2017-18 odchytal pouze 28 zápasů. Naposledy v této sezoně nastoupil 23. prosince 2017 a pak zbytek sezony musel vynechat kvůli otřesu mozku. Statistiky měl dobré, když se s úspěšností 92,9% a průměrem 2,27 branky na zápas zařadil na 4. místo v NHL. Vychytal 16 vítězství.\n\n\n"}
{"id": "661088", "url": "https://cs.wikipedia.org/wiki?curid=661088", "title": "Time and a Word", "text": "Time and a Word\n\nTime and a Word je druhé album progressive rockové skupiny Yes vydané v polovině roku 1970 v UK a v listopadu 1970 v USA. Toto album bylo posledním na kterém účinkovala původní sestava, protože Peter Banks byl před vydáním alba ze skupiny vyhozen.\n\n\"Time and a Word\" (Atlantic 2400 006) dosáhlo pozice #45 v britské hitparádě, v USA se v hitparádě neumístilo.\n\nRozhodnutím použít smyčcová aranžmá na většině písní alba, byla role Petera Bankse jako kytaristy velmi omezená. Napětí ve skupině se stupňovalo a tak hned po dokončení alba začátkem roku 1970, byl Peter požádán, aby ze skupiny odešel, v březnu pak Bankse nahradil Steve Howe. Album obsahuje též dvě písně, které napsal Jon Anderson a jeho bývalý spoluhráč ze skupiny The Warriors, David Foster.\n\nS příchodem kytaristy Steve Howea mohla skupina od léta do podzimu 1970 komponovat, zkoušet a nahrávat hudbu pro další album \"The Yes Album\", které bylo vydáno následující jaro a které skupině přineslo velký úspěch.\n\nAmerické a britské vydání mělo rozdílné obaly. Na britském vydání byla černo-bílá kresba nahé ženy, což bylo shledáno nežádoucím v USA a tak tam na obalu byl obrázek skupiny. I když byla na obalu skupina se Steve Howem, na albu ve skutečnosti nehrál. Na zadním obalu obou verzí pak byly fotografie členů skupiny.\n\n\"Time and a Word\" bylo remasterováno a znovu vydáno v roce 2003 s několika bonusy:\n\nStopy 9–11 se poprvé objevily na Západoněmeckém vydání \"Time and a Word\", Atlantic/Teldec (GE) (24/4/70).\n\n\nhost\n\n\n1989 - Atlantic - CD\n1994 - Atlantic - CD (remaster)\n2003 - Rhino - CD (remaster s bonusy)\n\n"}
{"id": "661090", "url": "https://cs.wikipedia.org/wiki?curid=661090", "title": "Robert Lichnovský z Voštic", "text": "Robert Lichnovský z Voštic\n\nMons. JUDr. Robert Richard Engelbert Maria hrabě Lichnovský z Voštic (7. listopadu 1822 zámek Hradec nad Moravicí – 25. ledna 1879 Řím) byl římskokatolický duchovní, od r. 1848 kanovník olomoucké kapituly a od roku 1868 její nejvyšší představitel - děkan. Byl také papežským tajným komořím.\n\nNarodil se jako syn knížete Eduarda Lichnovského z Voštic a jeho manželky Eleonory Zichy.\n\nSvou první mši (primici) sloužil 24. května 1846 v kostele sv. Petra a Pavla v Hradci nad Moravicí a na varhany při ní hrál rodinný přítel Ferenc Liszt. Kromě příbuzných se primice zúčastnil i vratislavský biskup Melchior von Diepenbrock.\n\nZabýval se numismatikou a vydal cenné dílo o ražbách mincí a medailí biskupské mincovny.\n\n"}
{"id": "661098", "url": "https://cs.wikipedia.org/wiki?curid=661098", "title": "Bídníci (muzikál)", "text": "Bídníci (muzikál)\n\nBídníci ve francouzském originále \"Les Misérables\" je francouzský muzikál, který má předlohu v knize Victora Huga \"Les Misérables\". Autory muzikálu jsou Claude-Michel Schönberg (hudba) a Alain Boublil (libreto). Poprvé měl muzikál premiéru v Palais des Sports roku 1980 v Paříži. Režie se ujal Robert Hossein. Jeho anglická přepracovaná verze, jejíž autorem je Herbert Kretzmer měla premiéru o pět let později, tj. 8. října 1985, v Londýně. Muzikál se tam uvádí dodnes, a je tak nejdéle v kuse uváděným muzikálem na světě. V roce 1987 se odehrála premiéra na Broadwayi, kde muzikál získal tři ceny Tony, za nejlepší muzikál, hudbu a libreto.\n\nBěhem dalších let byl uveden v mnoha světových městech jako Tokio, Budapešť, Reykjavík, Oslo, Melbourne, Vancouver, Vídeň, Madrid, Stockholm, Singapur, Tallinn či Bělehrad.\n\nPremiéra pro Českou republiku se uskutečnila roku 1992 v Praze. Šlo o kopii londýnské inscenace. Autorem českého přebásnění libreta je Zdeněk Borovec. V roce 2003 se Bídníci vrátili do Prahy v produkci Františka Janečka, který je uvedl v divadle GoJa Music Hall. Šlo o takzvanou \"non-replica\" verzi, čili se lišila od londýnského originálu, a to především výpravou. V roce 2009 mělo premiéru zcela nové nastudování v Městském divadle Brno pod dohledem režiséra a ředitele Stanislava Moši. Opět šlo o vlastní verzi s vlastní režijní koncepcí, scénografií i kostýmy. 1. března 2012 bude mít muzikál obnovenou premiéru v GoJa Music Hall s novým obsazením a novou orchestrací.\n\nKromě mnoha zahraničních nahrávek vyšlo také několik českých CD – výběr písní z původního uvedení z roku 1992, kompletní nahrávka na třech CD se symfonickým orchestrem (2003) a dvě kompletní CD nahrávka z Městského divadla Brno (vyšlo v roce 2011).\n\nNa 10. říjen 2017 je ohlášen koncert Proms Gala, který je věnován 25. výročí prvního uvedení muzikálu Bídníci v ČR. Koncet pořádá Český národní symfonický orchestr a Janis Sidovský v pražském Foru Karlín \n\nV roce 2012 byl tento muzikál poprvé zfilmován britskými filmaři ve stejnojmenném filmu, režii snímku provedl Tom Hooper.\n\nDěj muzikálu se přímo drží děje knihy.\nHlavní hrdina Jean Valjean je odsouzen na devatenáct let na galeje za krádež chleba pro děti své sestry. Ve svých padesáti letech je propuštěn, má však cejch trestance. Nedaří se mu najít práci, postrádá smysl života. Až vlídný biskup mu prokáže laskavost a Valjeanovi se obrátí život naruby. Stane se řádným občanem a dokonce založí podnik na cihly. V městě, kam se uchýlil, se setkává se svobodnou matkou Fantinou, která je donucena z nedostatků příjmů pracovat jako prostitutka. Její dcera Cosette musí zatím otročit u svých opatrovníků manželů Thénardierových. Valjean slíbí Fantině, která umírá na tuberkulózu, že se o její dcerku postará. Vychová ji jako svou vlastní a z nebohé holčičky vyroste krásná mladá dáma. Není divu, že se do ní zamiluje mladičký student Marius, ke kterému hoří láskou také jeho chudá přítelkyně Eponina. V Paříži však vypuknou kruté boje a mnoho lidí je na barikádách zabito, včetně Eponiny, která s posledního dechu vyjeví Mariusovi svou lásku. Nakonec je zraněn i sám Marius, je však z místa nejkrvavějších bojů odtažen Valjeanem pařížskými kanály. Zde se setkává s Javertem, který po něm pátrá už od chvíle, kdy ho propustili. Dojde k potyčce, Valjean však svého soka nezabije. To Javerta morálně zlomí a ukončí svůj život skokem do Seiny. Marius se rychle zotavuje a brzy se uskuteční svatba. Valjean dá svým dětem Mariusovi a Cosettě požehnání a umírá s tím, že to co ve svém životě dokázal, není zanedbatelné.\n\n\nviz Bídníci (Městské divadlo Brno)\n\n\nDerniéra se uskutečnila 26.10. 2013 od 14hod v divadle Goja Music Hall\n\n"}
{"id": "661102", "url": "https://cs.wikipedia.org/wiki?curid=661102", "title": "Robert Fogel", "text": "Robert Fogel\n\nRobert William Fogel (1. července 1926 New York, USA − 11. června 2013, Oak Lawn, Illinois,) byl americký historik hospodářství a vědec, který v roce 1993 získal spolu s Douglassem Northem Cenu Švédské národní banky za rozvoj ekonomické vědy na památku Alfreda Nobela za „znovuobnovení výzkumu ekonomické historie prostřednictvím aplikování ekonomické teorie a kvantitativních metod za účelem vysvětlení ekonomických a institucionálních změn“.\n\n\n"}
{"id": "661105", "url": "https://cs.wikipedia.org/wiki?curid=661105", "title": "Ceny Alfréda Radoka 2010", "text": "Ceny Alfréda Radoka 2010\n\nCeny Alfréda Radoka za rok 2010 byly vyhlášeny v roce 2011.\n\n\n\n\n\n\n\n\n\n\n"}
{"id": "661107", "url": "https://cs.wikipedia.org/wiki?curid=661107", "title": "Į", "text": "Į\n\nĮ (minuskule į) (litevsky \"i nosinė\", švédsky \"svansförsett i\"), je písmeno latinky. Vyskytuje se v litevštině, hocąkštině a v elvdalštině. \n\nV litevšině se \"į\" poměrně často vyskytuje na začátku slova, existuje jak předpona - \"į\" tak předložka \"į\", obojí ve významu do, dovnitř. \"Į\" byla původně nosovka, v současné litevštině však již tuto funkci pozbyla, podobně jako ostatní samohlásky nosinė. Ze všech litevských samohlásek nosinė je právě u \"į\" nejvíce vyjádřena délka, což potvrzuje i častost záměny \"į\" za \"y\" vrstvami, z různých důvodů nedostatečně respektujícími litevský pravopis (v litevštině \"y\" znamená dlouhé \"í\", nikoliv tvrdé). \n"}
{"id": "661109", "url": "https://cs.wikipedia.org/wiki?curid=661109", "title": "Douglass North", "text": "Douglass North\n\nDouglass Cecil North (5. listopadu 1920 Cambridge, Massachusetts – 23. listopadu 2015) byl americký institucionální ekonom, známý hlavně jako historik hospodářství.\n\nV roce 1993 spolu s Robertem Fogelem získal Cenu Švédské národní banky za rozvoj ekonomické vědy na památku Alfreda Nobela za „znovuobnovení výzkumu ekonomické historie prostřednictvím aplikování ekonomické teorie a kvantitativních metod za účelem vysvětlení ekonomických a institucionálních změn“.\n\nDouglass North se narodil 5. listopadu 1920 v Cambridge v americkém státě Massachusetts. Kvůli otcově práci se rodina často stěhovala – do Ottawy, Lausanne, New Yorku a do Wallingfordu. North studoval na Ashbury College v Ottawě a Choate Rosemary Hall ve Wallingfordu. Poté byl přijat na Harvard, nicméně kvůli otcově práci se museli znovu stěhovat, tentokrát na západní pobřeží Spojených států. Studoval na prestižní Kalifornské univerzitě v Berkeley a roku 1942 obdržel titul B. A. Vystudoval politologii, filosofii a ekonomii. \n\nBěhem druhé světové války působil jako navigátor u Merchant Marine. Poté se vrátil na Berkeley, aby získal doktorát z ekonomie. Roku 1952 začal působit na Washingtonské univerzitě jako asistující profesor, od roku 1956 jako docent a poté mezi lety 1960 a 1983 už jako profesor. Od roku 1960 editoval Journal of Economic History. Dále působil na William Marsh Rice University v Houstonu v Texasu a na britské Cambridgeské univerzitě. Roku 1991 se stal prvním ekonomickým historikem, který kdy obdržel prestižní Cenu Johna R. Commonse pro ekonomy.\n\nDouglass North zemřel 23. listopadu 2015 ve věku 95 let na rakovinu jícnu.\n\nInstituce jsou podle Northa „lidmi vytvořená omezení, která tvoří strukturu politické, ekonomické a sociální spolupráce.“ Objevují se v nich jak neformální omezení (tradice, zvyky, sankce, tabu), tak ty  formální (stanovené zákonem). North mezi ně řadí ústavy, zákony a vlastnická práva. Instituce v historii vznikaly, jelikož lidé chtěli vytvořit jednotný řád. Instituce tvoří ekonomiku státu, určují, jestli roste a nebo upadá. „Historii můžeme chápat jako příběh institucionální evoluce.“\n\nPrvní ekonomická aktivita lidí byl směnný obchod ve společnosti lovců a sběračů. Trh se postupně rozšiřoval za hranice vesnice do regionu, do celého státu, i za jeho hranice, nebo i za oceán, díky zámořským objevům.\n\nSpolu s dálkovým obchodem roste i míra specializace jednotlivců a jejich soustředění se do větších center – měst i velkoměst. Společnost se urbanizuje. Dále rostou i transakční náklady spojené s cly, přepravou zboží a jeho ochranou např. před piráty. Proto jednotlivé instituce spolupracují a usilují často o volný obchod za účelem snížení těchto nákladů. \n\nV poslední etapě roste specializace ekonomických aktivit, pozorujeme ji v západních zemích. V zemědělství pracuje jen malé množství lidí. Trhy se stávají mezinárodními. Nejvíce lidí žije ve městech a pracuje v sektoru služeb. North nazývá současnou společnost jako „městskou.“  \n\nNorth se zabývá třemi primitivními typy směnného obchodu. \n\n-       Zaprvé to byl obchod v rámci kmenové společnosti. Tamní zvyky byly dosti flexibilní, lidé často neznali své místo ve společnosti. \n\n-       Druhou formu obchodu, která dosud existuje v Severní Africe a na Středním Východě, tvoří regionální výměnný obchod (Suq.) Tato forma je charakteristická velkou mírou drobného podnikání. Typický je enormní počet malých transakcí a obchod tzv. „tváří v tvář.“  Prodejci se snaží o „klientizaci,\" tedy o opakovaný obchod s každým nakupujícím. K této formě také patří smlouvání z ceny. Pokud by v Suq existovaly instituce, vedlo by to dle Northa k větší míře životaschopnosti a výdělečnosti prodejců. \n\n-       Třetí druh směny je „karavan trade, který ilustruje neformální zábrany, které činily obchod možným i v místech, kde neexistoval organizovaný stát.“ \n\nDouglass North popisuje rozvoj institucí v Evropě. Hlavní slovo připisuje „inovacím,“ byly to například techniky pro obcházení lichvářských zákonů. Nedodržování těchto zákonů vedlo k upouštění od lichvy a zavádění úrokových měr, tudíž i vznik patřičných institucí a zánik lichvy. Druhou inovací byl vznik směnky. Třetí inovaci vidí North ve zveřejňování cen komodit a zavedení směnných kurzů mezi evropskými měnami. Poslední inovací bylo pojištění. To vše vedlo ke vzniku různých, především ekonomických institucí. \n\n\nGIDDENS, Anthony. \"Sociologie (Sociology)\". Překlad Jan Jařab. 1. vyd. Praha: Argo, 1999. ISBN .\n\n"}
{"id": "661114", "url": "https://cs.wikipedia.org/wiki?curid=661114", "title": "Šaršoun", "text": "Šaršoun\n\nŠaršoun je slovo nejasného původu, kterým se označovaly dvouruční meče. Protože se však název používal i pro kratší meče, které bychom označili za jedenapůlruční, takže bude asi vhodnější označit takto meč umožňující ovládání oběma rukama. Podle Dějin krojů v zemích Českých se jedná o synonymum slova rutlník. \nU slova rutlník není jisté, zda jde o přesmyčku slova rutlink stejného významu, se zjevně germanizujícím tvarem, nebo naopak (je třeba si uvědomit, že šlechta v daném období hovorovou němčinu běžně ovládala). Aloys a Hana Skoumalovi využili tohoto slova v překladu anglické básně \"Jabberwocky\" (\"Tlachapoud\") z knihy Lewise Carrolla \"Za zrcadlem a s čím se tam Alenka setkala\". Původní výraz \"vorpal sword\" ovšem využívá na rozdíl od překladu \"meč šaršoun\" nonsesového neologismu a nemá dohledatelný předobraz v archaické angličtině. \n"}
{"id": "661117", "url": "https://cs.wikipedia.org/wiki?curid=661117", "title": "Evropská integrace", "text": "Evropská integrace\n\nEvropská integrace je „proces vytváření stále užšího svazku mezi národy Evropy“. Toto politické, zákonodárné i ekonomické sbližování začalo brzy po druhé světové válce a znamená, že jednotlivé členské státy přenášejí některé své kompetence na společné instituce. Hlavními institucemi tohoto procesu jsou Evropská unie a Rada Evropy. Opačným procesem k procesu evropské integrace je evropská disintegrace.\n\nSnahu o spojení různých evropských území je možné zaznamenat již ve starší historii Evropy, např. ve starověku či středověku, kdy někteří z vládců toužili po co nejširší mocenské nadvládě nad ostatními zeměmi (např. římští, byzantští či později franští a němečtí císařové), nebo kdy vznikala různá seskupení za účelem vojenské či jiné spolupráce (např. některé kmenové svazy jako Samova říše či Luticové, nebo později Polsko-Litevská unie)\n\nMyšlenka smlouvy mezi evropskými zeměmi vznikla v pozdním středověku a jedním z prvních průkopníků byl český král Jiří z Poděbrad (1462). Heslo „Spojené státy evropské“ poprvé použil Victor Hugo roku 1849, ve 20. století myšlenku oživila Panevropská unie R. Coudenhove-Kalergiho a v meziválečné době ji sledoval zejména francouzský ministr Aristide Briand. Evropská integrace vznikla především proto, že řada odpovědných politiků chtěla vytvořit podmínky, aby se světová válka – která v Evropě vznikla – nemohla opakovat. Významným podnětem byla řeč Winstona Churchilla 19. září 1946 v Curychu.\n\nPrvním krokem praktické integrace bylo v roce 1948 založení Organizace pro evropskou hospodářskou spolupráci (OEEC), jejíchž 18 členů spolurozhodovalo o rozdělení americké pomoci v rámci Marshallova plánu; roku 1961 z ní vznikla OECD. Roku 1949 byla z podnětu W. Churchilla založena Rada Evropy se širokým polem působnosti, dnes hlavně v oblasti lidských práv. Téhož roku vznikla v Moskvě Rada vzájemné hospodářské pomoci (RVHP), která roku 1991 zanikla. Roku 1952 vzniklo nadnárodní Evropské společenství uhlí a oceli, v němž šest účastníků (Belgie, Francie, Itálie, Lucembursko, Západní Německo a Nizozemsko) koordinovalo svoji produkci, aby se předešlo hospodářským konfliktům, které přispěly ke vzniku první světové války.\n\nTytéž státy podepsaly roku 1957 Římské smlouvy o Euratomu a o společném trhu, čímž vzniklo Evropské hospodářské společenství (EHS) a roku 1960 Evropské sdružení volného obchodu (EFTA). Maastrichtskou smlouvou z roku 1992 vznikla z EHS Evropská unie a její působnost se rozšířila o bezpečnostní a zahraniční politiku a soudní spolupráci. Schengenská smlouva o volném pohybu osob a zboží byla podepsána roku 1985 a roku 1997 se stala součástí práva EU. Lisabonská smlouva z roku 2007–2009 udělala řadu reforem k zefektivnění činnosti EU.\n\nZVO je území několika států, které mezi sebou zrušily obchodní překážky. V říjnu 2015 vznikla poslední světová ZVO, tzv. Transpacifické partnerství, která je tvořena 12 zeměmi.\nCelní unie je rozšířením ZVO. Představuje druhý stupeň evropské integrace. Členské státy se při ní dohodnou, že vůči třetím zemím budou uplatňovat jednotné celní sazby. Příkladem celní unie je ta mezi Švýcarskem a Lichtenštejnskem.\nTřetí stádium evropské integrace těží z výhod celní unie. Přidává volný pohyb osob, kapitálu a služeb. Příkladem Společného trhu je Evropské hospodářské společenství (EHS).\nNejsložitější stádium evropské integrace. Měnovou unií se rozumí používání jednotné měny jako zákonného platidla. Hospodářská unie se vyznačuje společnou hospodářskou politikou.\nPolitická unie představuje kompletní hospodářskou a politickou integraci. Dříve samostatné státy splynou v nový celek. Příkladem je znovusjednocení Německa v roce 1990.\n\nPočet členů Evropského společenství/Evropské unie se postupně rozrůstal z původních šesti až na současných 28:\n\nKandidátskými zeměmi jsou Albánie, Severní Makedonie, Černá Hora, Srbsko a Turecko. Potenciálními kandidátskými zeměmi jsou Bosna a Hercegovina a Kosovo.  \n\nVstup do EU je podmíněn splněním „kodaňských kritérií“, která byla stanovena na zasedání Evropské Rady v roce 1993 v Kodani.\n\nKritéria jsou následující:\nZemě usilující o členství v EU\n\nEvropská komise rozděluje státy, které projevily zájem o členství do dvou skupin, a to na kandidátské země a potenciální kandidátské země.\nV případě Albánie, Bosny a Hercegoviny a Turecka se jedná o země muslimské nebo země s významnou muslimskou minoritou, a proto se nabízí otázka, zda budou členské země EU a jejich občané připraveni na integraci se zeměmi s jiným náboženstvím a kulturou.\n\nRoku 2002 zavedlo 11 zemí EU společnou měnu euro, k níž potom přistoupilo ještě 6 zemí. Šest malých nečlenských států (Andorra, Černá Hora, Kosovo, Monako, San Marino, Vatikán) užívá euro také. Asociační smlouvy, zahrnující dohodu o volném obchodu, uzavřela EU s dalšími 11 státy (mimo jiné Alžír, Egypt, Chile, Izrael, Jihoafrická republika, Libanon, Maroko, Mexiko, Tunis).\n\nProgramu Erasmus, založeného roku 1987, který podporuje mobilitu studentů a akademických pracovníků, se účastní celkem 31 zemí. Boloňského procesu, který chce tuto mobilitu podpořit zavedením srovnatelných stupňů a titulů, se účastní 47 zemí. Kromě zemí EU je to také Arménie, Ázerbájdžán, Gruzie, Rusko, Švýcarsko, Ukrajina a další. Projektu SOS (\"Smart Open Services\"), který podporuje mobilitu pacientů a umožňuje přeshraniční poskytování lékařských služeb, se účastní 12 členských států EU včetně České republiky.\n\nOd roku 1992 mají občané EU volební právo v místních volbách tam, kde trvale žijí, i když jsou občany jiného státu. Schengenské dohody o zrušení hraničních kontrol se účastní všechny země EU kromě Spojeného království a Irska, a dále Island, Norsko a Švýcarsko. Evropská unie není stát a nemá tedy vlastní armádu. Na jejích expedičních sborech, které působí v krizových oblastech, se podílejí všechny státy EU kromě Dánska, a navíc Norsko a Turecko.\n\nNa činnosti Evropské kosmické agentury (ESA), která je zatím na EU nezávislá, se podílí 18 členských států včetně ČR, Kanady, Norska a Švýcarska.\n\nProhlubování i rozšiřování ovšem neprobíhalo rovnoměrně a nelze ani říci, že by míra integrace prostřednictvím různých projektů byla hierarchicky uspořádaná. Proto se dnes často hovoří o integraci \"a la carte\" („podle jídelníčku“), kdy si jednotlivé země samy vybírají, na kterých integračních krocích se chtějí podílet.\n\nSystémové fungování Evropské unie v budoucnu může být podle A. Kadlecové následující:\nVícerychlostní Evropa je modelem, kde je za hlavní proměnnou brána kategorie času. Za jádro Unie je stanovována skupina členských států, jež určuje společné integrační cíle. Státy jádra splňují socioekonomická kritéria, ale disponují i dostatečnou politickou vůlí postupovat v jistých oblastech politiky dále než ostatní státy. Je předpokladem, že státy, které nejsou součástí jádra, se k němu v určitém časovém horizontu připojí. Délka tohoto období je individuální, neboť je odvozena od toho, jak jsou státy schopny plnit daná politická a socioekonomická kritéria, kvalifikující je k členství v jádru. Vícerychlostní model znamená integrační postup, kdy všechny členské státy sledují totožné cíle a politiky, ale v rozdílném čase. Tyto cíle jsou předem definovány a jsou mezi všemi členy Unie shodné a všichni se ochotně chtějí k těmto cílům připojit. V tomto modelu se tedy připouští rozdíly v postavení mezi členskými státy, avšak jen dočasně.\nFlexibilní uspořádání podle zásad variabilní geometrie uznává trvale diferenciovaný rozsah závazků členských států. Vnitřně je tento základní model rozdělen na integrační jádro, které je vyznačováno maximální možnou intenzitou vzájemného propojení, a na periferní oblasti spolupráce, kde je míra vzájemného propojení odstupňována a směrem od jádra probíhá s menší intenzitou. Mezi vnitřním jádrem a vnější hranicí integrujícího se prostoru se formují různé celky. Tyto celky spojují různé země podle variabilních oblastí spolupráce. Výchozí kategorií pro klasifikaci modelů variabilní geometrie je prostor. Tento model počítá se stálou diferenciací postavení jednotlivých členů podle stupně jejich vzájemné integrace. Připouští tak možnost, že některé členské státy nebudou mít nikdy dostatek kapacit připojit se k určitým oblastem spolupráce jádra.\nTřetí formu flexibilní spolupráce je možné popsat jako kooperaci na bázi přesně definovaného, přesto relativně úzkého rozsahu společných pravidel, jakéhosi nejmenšího společného jmenovatele. V ostatních oblastech, které nejsou zahrnuty do společného základu, mohou státy postupovat jednotlivě, nebo mohou vytvářet koalice v závislosti na individuálních zájmech a vůli. Členské státy si tak vybírají z „jídelního lístku“, na jakých oblastech integrace se podílet chtějí a na kterých ne. Hlavní proměnnou je v tomto případě předmět spolupráce. Kategorie času zde nehraje žádnou roli. Integrace à la carte se principiálně liší od vícerychlostního modelu, neboť na rozdíl od něj nepředpokládá soubor přesně definovaných společných záměrů a cílů, k nimž se všechny státy dříve či později zavázaly dospět. Model à la carte naproti tomu směřuje k multiplikaci výjimek a každý členský stát svobodně rozhodne o své účasti na konkrétní politice či aktivitě. Liší se též od koncepce variabilní geometrie, která institucionalizuje rozdíly mezi státy, čímž vytváří prostor pro různé integrující se koalice a celky.\n\nExistují kritici evropské integrace. Francouzská strana Marine Le Penové žádá vystoupení Francie z eurozóny, nizozemská strana PVV, rakouská strana FPÖ, belgická strana Vlaams Belang a švédští Demokraté chtějí omezení v Schengenském prostoru. Jedním z cílů kritiků evropské integrace je v evropském parlamentu vytvořit novou frakci, která by rozklížila Unii zevniř. Podle Václava Vlka odstředivá hnutí v jednotlivých státech nabývají na síle tím více, čím více Brusel tlačí na jednotu a na vytvoření federace.\n\nIrský profesor Anthony Coughlana kritizuje rušení 70 národních vet, společnou zahraniční politiku EU, posílení velkých zemí na úkor malých, ideologické pasáže ústavy, pasarely umožňující měnit ústavu bez další ratifikace a řadu dalších věcí.\n\nHistorik a politolog Lukáš Petřík tvrdí, že unie není demokratická, důvodem je způsob přijímají evropské ústavy alias Lisabonské smlouvy. Kniha Christophera Bookera a Richarda Northe Skryté dějiny evropské integrace, v originále nazvána jako Velký podvod, dokazuje, že vytvoření společného trhu a hospodářského společenství bylo jedním z kroků, které mají za cíl  vytvoření evropského státu. \n\nPrezident Václav Klaus vedl přednášku, podle níž Evropa budoucnost má, ale ne příliš růžovou a uvedl, že Evropská unie je instituce s vrozenou vadou a že nevěří tomu, že byla jejími iniciátory „dobře promyšlena“. Předseda ODS Mirek Topolánek tvrdí, že euroústava je mrtvý dokument a nepotřebuje unifikaci, ale daňovou, měnovou a regulatorní konkurenci. \n\n\n\n\n"}
{"id": "661120", "url": "https://cs.wikipedia.org/wiki?curid=661120", "title": "Pekka Rinne", "text": "Pekka Rinne\n\nPekka Rinne (* 3. listopadu 1982, Kempele, Finsko) je finský hokejový brankář hrající v týmu Nashville Predators v severoamerické lize NHL.\n\nRinne debutoval mezi profesionály v sezóně 2002-03, kdy nastoupil za Kärpät Oulu v jednom zápase finské SM-liigy. V následující sezóně odchytal 14 zápasů SM-liigy, když dělal náhradníka Niklasu Bäckströmovi a na konci sezóny vyhrál s týmem zlaté medaile v SM-liize, což zopakovali i v sezóně 2004-05.\n\nRinne byl vybrán v 8. kole na 258. místě celkově vstupního draftu NHL 2004 Nashvillem Predators, se kterým podepsal smlouvu 23. srpna 2005, načež začal svojí zámořskou kariéru na farmě Nashvillu za Milwaukee Admirals v lize AHL. Zpočátku dělal druhého brankáře Brianu Finleymu, ale poté co se Finleymu nedařilo jej Rinne nahradil na postu prvního brankáře Admirals. Během sezóny 2005-06 se Rinne objevil ve dvou zápasech NHL. V létě 2006 byl napaden neznámými útočníky a při bitce si vykloubil rameno. Následně se musel podrobit operaci a musel vynechat první 4 měsíce sezóny 2006-07.\n\nPoté co v sezóně 2007-08 zazářil v Nashvillu Dan Ellis, tak byl vyměněn původně první brankář Nashvillu - Chris Mason do St. Louis Blues a Rinne tak povýšil na druhého brankáře Predators pro sezónu 2008-09. 1. prosince 2008 se stal teprve druhým brankářem Predators, kterému se ve své nováčkovské sezóně povedlo vychytat čisté konto. V únoru 2009 vychytal 9 vítězství ve 12 zápasech, pochytal 94,4 % střel, obdržel průměrně 1,72 gólů na utkáni a za tyto výkony byl jmenován nováčkem měsíce. 14. března 2009 vytvořil nový klubový rekord se sedmi vychytanými čistými konty v sezóně. Rinne hrál za Finsko na Mistrovství světa 2009, kde mu sekundoval Karri Rämo. Rinne začal šampionát vychytaným čistým kontem, když chytl všech 30 střel.\n\nNa Mistrovství světa 2010 opět reprezentoval Finsko a o zápasy se téměř rovnocenně rozdělil s Petri Vehanenem.\n\nV prvním zápase sezóny 2010-11 proti Anaheimu Ducks se při srážce s Troyem Bodiem zranil a na tři zápasy jej nahradil Anders Lindbäck.\n\n\n\n"}
{"id": "661121", "url": "https://cs.wikipedia.org/wiki?curid=661121", "title": "Nikolaj Morozov", "text": "Nikolaj Morozov\n\nNikolaj Alexandrovič Morozov (; – 30. července 1946) byl ruský revolucionář-narodnik. Ke konci života se věnoval vědě.\n\nNikolaj Alexandrovič Morozov se narodil v roce 1854 na rodovém panství Borok. Zprvu se vzdělával samostatně, roku 1869 se zapsal na moskevskou školu (neúspěšně) V letech 1871 - 1872 studoval na Moskevské univerzitě.\n\nV roce 1874 se připojil k populistické skupině Čajkovců a šířil propagandu mezi rolníky v Moskvě, Jaroslavli, Kostromě, Voroněži a Kursku. Ve stejném roce odešel do zahraničí, byl zástupcem Čajkovců ve Švýcarsku.\n\nPracoval v novinách \"\"Pracovník\"\" a časopisu \"\"Vpřed\"\", byl členem první internacionály. Po návratu do Ruska v roce 1875 byl zatčen. V roce 1878 byl odsouzen na jeden rok, poté byl propuštěn. Odešel do Saratova, aby propagoval marxismus.\nStal se jedním z vůdců organizace Zemlja i volja a pracoval v jejích novinách. V roce 1879 se podílel na vytvoření skupiny Narodnaja volja a podílel se na několika pokusech o atentát na Alexandra II. V roce 1880 odešel se ženou do zahraničí z důvodu neshody s kolegy. V Londýně se setkal s Karlem Marxem.\n\nV roce 1881, po úspěšném atentátu na cara se Morozov vrátil do Ruska, ale hned na hranicích byl zatčen. V roce 1882 byl odsouzen k doživotnímu vězení. Pobýval střídavě v Petropavlovské pevnosti a Šlisselburgu.\n\nV listopadu 1905 byl v důsledku revoluce po 25 letech propuštěn. Jeho zájem o politiku ochladl, začal se věnovat vědě, již ve vězení psal mnoho knih na toto téma. Na začátku roku 1907 se oženil. Roku 1908 vstoupil do zednářské lóže.\n\nMorozov nesdílel bolševické názory. Pro něho byl socialismus ideální společenskou organizací, ale tento ideál vnímal jako vzdálený cíl, který je spojen s celosvětovým vývojem vědy, techniky a vzdělání. Začal dokonce hájit kapitalismus a prohlásil, že průmysl je třeba postupně znárodňovat, nikoli násilně vyvlastnit.\n\nSvými myšlenkami se sbližoval s Plechanovem. Po říjnové revoluci, s níž se smířil, se stal ředitelem institutu přírodních věd v Petrohradě, jímž byl až do své smrti. Roku 1932 se stal čestným členem Ruské akademie věd. Zbytek svého života strávil v rodném Boroku. Na jeho počest pojmenoval Grigorij Neujmin planetku 1210 Morosovia podle Morozova.\n\n"}
{"id": "661122", "url": "https://cs.wikipedia.org/wiki?curid=661122", "title": "Fotofestival Moravská Třebová", "text": "Fotofestival Moravská Třebová\n\nFotofestival Moravská Třebová se ve městě Moravská Třebová koná pravidelně od roku 2000 a patří mezi nejvýznamnější fotografické festivaly v České republice. Jeho hlavním je představit současnou uměleckou tvorbu.\n\nOd roku 2011 do 2015 organizovali Fotofestival v Moravské Třebové mladí studenti a absolventi uměleckých škol z celé České republiky.\n\nJaroslav Malík, Jakub Nosek, Vlastimil Raška, Vítězslav Krejčí, Jan Odehnal, Rudolf Zukal\n\nJan Pohribný, Miroslav Miška, Břetislav Šmíd, Rudolf Zukal, Studenti ITF Opava, Petr Beran, Pavel Diatka, Jiří Platenka, Jan Maixner, Jan Odehnal\n\nAnette Fournett (USA), Paivi Eronen (Finsko), Inez Baturo (PL), Ivana čištínová, Danan Kyndrová, Věra Mohylová, Milana Valušková, Eva Stanovská, Romana Faltusová, Rudi Zarja, Veronika Trčková, Martha Elafteriadu\n\nFrank Fournier (USA), Fotoskupina 5+1 (ČR-PL), FK LÓDZJIE Towarzystwo Fotografiezne (PL), FK Černá Slunečnice, FK Spirála, FK Reflex, FK Poznání, FK Okamžiky, FK Litovel, FK Chrudim, FK Alfy, Rudolf Zukal\n\nJindřich Štreit, Vladimír Birgus, Václav Podestát, Miloš Vojíř, ITF Opava, studenti VUŠ fotografie a designu v Lodži (PL), Rudolf Zukal, LÓDZJIE Towarzystwo Fotografiezne (PL), FK Jablunkov, FK Ostrava, FK Černá slunečnice, FK Náchod, FK Lanškroun, FK Okamžiky\n\nVilém Heckel, Jiří Havel, Jiří Bartoš, Jiří Košťál, Jan Košťál, Rudolf Zukal, Jan Anděl, LÓDZJIE Towarzystwo Fotografiezne (PL), FK Jablunkov, FK Černá slunečnice, FK Náchod, FK Okamžiky, FK Litovel, FK Znojmo, FK Poznání\n\nJan Šibík, Tomáš Hlavinka, Dalibor Bednář, Rudolf Zukal, Irena Armutidisová, Roman Soumar (Mnichov, SRN) Jiří Mlejnek, Roman Unger, Miroslav Kolátor, FK Černá slunečnice, FK Jablunkov, FK Tišnov, LÓDZJIE Towarzystwo Fotografiezne (PL), FK Litovel, FK Ostrava, FK Poznání (Nové Město nad Metují)\n\nJosef Sudek, Václav Jírů, Karel Otto Hrubý, Jiří Platenka, Ladislav Kryl, Rudolf Zukal, Jan Kufa, Petr Šulc, Roman Unger, M. Kolátor, FK Černá slunečnice, FK Jablunkov, FK Litovel, LÓDZJIE Towarzystwo Fotografiezne (PL), FK Ostrava, FK Žilina, FK Poznání, FK Tišnov, FK Art Collegium (FM)\n\nRostislav Košťál, Jar. Malík, Miroslav Wagner, Radek Lepka, Jan Kufa, Rudolf Zukal, Stanislav Navrátil, FK Černá slunečnice, FK Jablunkov, FK Litovel, FK Poznání, , FK Tišnov, FK Ostrava, FK Klodzko (PL)R. Unger + M. Dušánek + L. Bindrová, Fotografie pořízené dírkovou komorou (ČR – PL)\n\nLibuše Jarcovjáková, Jaroslav Kučera, Sára Saudková, FK Jablunkov, FK Zlín, FK Nové Město nad Metují, FK Ostrava, FK Černá slunečnice Praha, FK Litovel, FK Lanškroun, Milan Toman\n\nMarkéta Luskačová, Robert Vano, Evžen Sobek, Hansgert Lambers, Fakulta umění a designu UJEP, Ota Nepilý, Lumír Moučka, Fotoklub Obzor Žilina, Ivan Bumba, Michal Hejma, Aleš Konig, Fotoklub Vývojka České Budějovice, Fotoklub Svitavy, Petr Dolínský, Fotoklub Znojmo, Pavel Zukal, Fotoklub Litovel\n\nPavel Baňka, Jiří Thýn, Viktor Kopasz, Michal Šeba, Lucie Robinson, Fakulta umění a designu UJEP, Dalibor Bednář, Zuzana Bobovníková, Ivana Vostřáková, Jiří Brna, Jakub Jaňura, Jiří Chadima, Jarda Tenzo Krátký, Štěpán Jílek, Martin Lukeš, Nicole Taubinger & Iwan Seiko, Fotoklub Litovel\n\nIvan Pinkava, Pavel Mára, Johana Pošová, Peter Fabo, Katedra fotografie FAMU, Lukáš Bartoň, Barbora Skopalíková, Šulc-Dušánek-Šimek, Matěj Noha, Martin Faltejsek, Adéla Bachtíková, Petra Bejdová, Anna66, Zbyněk Hrbata, Lenka Sedláčková, Zdeněk Vajner, SOKL, Eva Stanovská, Eda Ullmann\n\nAntonín Kratochvíl, Michal Kalhous, Ana Šuligoj, Evelin Kask, Helene Bellenger, Mikko Haiko, Noora Sandgren, Petri Juntunen, Zsuzsa Darab, Ines Karčáková, Jakub Podlesný, Lali Laytadze, Lucia Kuklišová, Nina Šperanda, Adam Kencki, Dalibor Bednář, FK Obzor Žilina, Jan Dytrych, Julie Slauka, Karel Prskavec, Klára Burešová, Kryštof Korč, Lukáš Procházka, Lukáš Oujeský, Lukáš Mach, Petr Jílek, Štěpán Jílek, Štěpán Borkovec, Terezie Foldynová\n\nJindřich Kos,\nOlga Vrbíková,\nMojmír Bureš,\nLucie Mičková,\nMartin Huňař\n\n"}
{"id": "661129", "url": "https://cs.wikipedia.org/wiki?curid=661129", "title": "Eliška Jechová", "text": "Eliška Jechová\n\nEliška Jechová, rozená Karvašová (17. května 1921, Holíč – 21. června 2015) byla česká spisovatelka.\n\nNarodila se v Holíči na Slovensku, od roku 1930 žila ve Zlíně.\n\nLiterární tvorbě se začala věnovat od roku 1975. První formou její literární činnosti byly dopisy. Dopisovala si s otcem, který žil na Slovensku. Svou korespondenci následně rozšířila s významnými lidmi, s panem Josefem Kemrem, Švejcarem, Radovanem Lukavským, Ebenem a dalšími. Osmnáct let si dopisovala se spisovatelem Františkem Kožíkem. Zasílala mu své práce a dostávala cenné rady a postřehy.\n\nZprvu byla okouzlena poezií – sonety od B. Browningové, Shakespeara a Michelangela. Hodně času věnovala tvorbě první sbírky Podzimní sonety.\n\nNapsala své ohlédnutí za prožitým životem, které nazvala: \"Žila jsem ve XX. století\" a následně: \"Žila jsem ve XXI. století\". Dále zachytila zajímavé životní příběhy některých baťovců. Své úvahy vtěsnala do knihy \"Dopisy synům\" a rozepsanou má knihu \"Dopisy vnoučatům\".\n\nStala se dopisovatelkou novin \"Hospodář\", které pro Čechy žijící v zahraničí vydávají v Texasu v USA. Redakce jí otiskla dvě vydané knihy na pokračování. Souběžně pro noviny píše příspěvky o zajímavých událostech v České republice.\n\nSedmnáct let, od roku 1991, se zapojila do studia vysílaného Českým rozhlasem 2 s názvem \"Akademie třetího věku\". Jako jediná seniorka v republice se přihlásila na všechna vyhlášená témata. Četla doporučenou literaturu a zpracovávala obsáhlé odpovědi na uložené otázky. Obdržela 96 diplomů, většinou s vyznamenáním i s doprovodným dopisem od hodnotícího lektora.\n\n\n\n\n"}
{"id": "661130", "url": "https://cs.wikipedia.org/wiki?curid=661130", "title": "Petar S. Petrović", "text": "Petar S. Petrović\n\nPetar S. Petrović, srbsky Петар С. Петровић, (9. června 1899, Lađevac – 20. října 1952, Bělehrad) byl srbský prozaik a dramatik chorvatského původu.\n\nPetrović absolvoval hereckou školu v Záhřebu a poté působil jako herec v divadlech v Sarajevu, ve Sjopji a později Bělehradu, kde roku 1939 založil se skupinou herců soukromé divadlo \"Umetničko pozoriště\" (Umělecké diovadlo). Ve své literární činnosti se zaměřoval především na sociální tematiku, scénicky významné jsou jeho dramatizace románů Jakova Ignjatoviće a Svetolika Rankoviće.\n\n\n"}
{"id": "661140", "url": "https://cs.wikipedia.org/wiki?curid=661140", "title": "Česká florbalová extraliga mužů 2010/11", "text": "Česká florbalová extraliga mužů 2010/11\n\nČeská florbalová extraliga mužů 2010/11 byla 18. sezónou nejvyšší florbalové soutěže v Česku. Podle jména sponzora se oficiálně jmenovala Fortuna Extraliga.\n\nSoutěž hrálo 12 týmů systémem 2× každý s každým. Prvních 8 týmů postoupilo do play-off, 9. až 12. tým hrál o udržení (play-down). V tomto ročníku si poprvé první tři týmy základní části vybíraly do čtvrtfinále soupeře z 5.–8. místa tabulky. Na 4. tým soupeř zbyl. Dále se hrálo podle předem určeného pavouku.\n\nMistrovský titul získal počtrnácté a podruhé v řadě tým Tatran Omlux Střešovice, který ve finále porazil tým FBC Remedicum Ostrava. Bylo to pošesté co se tyto týmy potkaly ve finále Extraligy. Pokaždé zvítězil Tatran.\n\nNováčky v této sezoně byly týmy FBC Kladno a FbŠ Bohemians, výherci 1. ligy a baráže v předchozí sezóně. Kladno do Extraligy postoupilo poprvé a svoji Extraligovou účast neudrželo. Bohemians se vrátily do Extraligy po jedné sezóně v nižší lize.\n\nSestupující tým Kladna byl v následující sezóně nahrazen vítězem 1. ligy, týmem Torpedo Havířov, který se do Extraligy vrátil po jedné sezóně v 1. lize. Dále po prohře v baráži sestoupil po pěti sezónách v Extralize tým AC Sparta Praha Florbal po prohře s poraženým finalistou 1. ligy, týmem Panthers Otrokovice, který do Extraligy postoupil poprvé, hned po prvním ročníku v 1. lize.\n\n\"Hrálo se na 3 vítězství, o 3. místo se nehrálo – získal ho poražený semifinalista, který měl po základní části lepší\numístění.\"\n\n\"Pozn.: OT – prodloužení; SO – nájezdy\"\n\nTatran Omlux Střešovice – x3m team SSK Future 3 : 0 na zápasy\n\n\nTJ JM Chodov – BILLY BOY Mladá Boleslav 3 : 0 na zápasy\n\n\nFBC Remedicum Ostrava – FBC Liberec 3 : 0 na zápasy\n\n\n1. SC WOOW Vítkovice – Bulldogs Brno 3 : 1 na zápasy\n\n\nTatran Omlux Střešovice – TJ JM Chodov 3 : 2 na zápasy\n\n\nFBC Remedicum Ostrava – 1. SC WOOW Vítkovice 3 : 2 na zápasy\n\n\nTatran Omlux Střešovice – FBC Remedicum Ostrava 3 : 2 na zápasy\n\n\nVítězem extraligy se stal Tatran Omlux Střešovice.\n\n\"Hrálo se na 3 vítězství. Poražený v 1. kole hrál ve 2. kole – vítěz 2. kola hrál baráž o udržení extraligy s finalistou 1. ligy, poražený přímo sestoupil a nahradil ho vítěz 1. ligy.\n\n\"Pozn.: OT – prodloužení; SO – nájezdy\"\n\nAC Sparta Praha Florbal – Sokol Pardubice 2 : 3 na zápasy\n\n\nFBC Kladno – FbŠ JUREX Bohemians 0 : 3 na zápasy\n\n\nAC Sparta Praha Florbal – FBC Kladno 3 : 1 na zápasy\n\n\nDo 1. ligy sestoupilo Kladno, Sparta hrála o Extraligu s Otrokovicemi.\n\nAC Sparta Praha Florbal – Panthers Otrokovice 0 : 3 na zápasy\n\n\nSparta sestoupila do 1. ligy, Otrokovice hrály další sezonu extraligu.\n\n\n"}
{"id": "661143", "url": "https://cs.wikipedia.org/wiki?curid=661143", "title": "Lewis Range", "text": "Lewis Range\n\nLewis Range je pohoří ve Skalnatých horách v severní Montaně a v jižní části kanadské Alberty. Nejvyšší hora je Mount Cleveland (3190 m).\n\nPohoří je tvořeno lewiským příkrovem, který začal vznikat už před 170 Ma, obrovská deska prekambrijských hornin o mocnosti 4,8 km, 50 km široká a 160 km dlouhá překryla mladší horniny křídy.\n\nLewis Range leží v povodí Columbia River, Mississippi River a Nelson River. V pohoří se střetávají rozvodnice kontinentálního rozvodí – Velký a Laurentinský předěl, a vytváří významný hydrografický uzel na vrcholu hory Triple Divide Peak (2444 m). \n\nKromě nejvyšší hory Mount Cleveland, patří mezi významné vrcholy Mount Stimson (3091 m), Mount Jackson (3064 m), Mount Siyeh (3052 m), Going to the Sun Mountain (2939 m) a osamělá hora Chief Mountain (2768 m). Chinese Wall v Bob Marshall Wilderness je 300 m vysoká stěna, která se táhne v délce více než 60 km. Velké průsmyky Marias Pass a Logan Pass přetínají Glacier National Park z východu na západ.\n\nLewis Range prochází přes několik chráněných území. Na severu v Albertě zasahuje do Waterton Lakes National Park, přechází na jihu do Glacier National Park v Montaně – tyto dva parky jsou pod společným názvem Mezinárodní park míru Waterton-Glacier součástí světového přírodního dědictví UNESCO. Další chráněná území je Bob Marshall Wilderness Complex ležící ve Flathead National Forest a v Lewis and Clark National Forest.\n"}
{"id": "661145", "url": "https://cs.wikipedia.org/wiki?curid=661145", "title": "John Jakes", "text": "John Jakes\n\nJohn Jakes celým jménem John William Jakes, (* 31. března 1932 Chicago, Illinois, USA) je americký spisovatel.\n\n\n\n"}
{"id": "661150", "url": "https://cs.wikipedia.org/wiki?curid=661150", "title": "Wendy Kilbourne", "text": "Wendy Kilbourne\n\nWendy Kilbourne (* 29. června 1964, Los Angeles, Kalifornie, USA) je americká herečka.\n\n\n"}
{"id": "661153", "url": "https://cs.wikipedia.org/wiki?curid=661153", "title": "Želva karolínská", "text": "Želva karolínská\n\nŽelva karolínská (\"Terrapene ornata\") je sladkovodní severoamerická želva z rodu Terrapene.\n\nDorůstá se až 20 cm. Může se dožít i 100 let. Její zbarvení je hnědé až olivově hnědé. Většinou má nepravidelné, podélné, žluté nebo oranžové skvrny. Plastron má žlutý až hnědý s tmavými skvrnami. Dospělé želvy se mohou do krunýře zcela uzavřít. Hlavu a nohy má skvrnité. Samci mají červenou duhovku, samice mají duhovku šedou nebo hnědou. Na silných nohách má 4 drápy. Hlavu má hranatou.\n\nJejí největší zajímavostí je kloub, který příčně probíhá břišní částí krunýře a umožňuje \"uzavření\" pancíře zatáhnutím jeho části. Zajímavé je také rozlišení pohlaví barvou očí, samečci mají červenohnědé zabarvení, samičky žlutavé.\n\nPatří mezi všežravce. Živí převážně masitou potravou, jako jsou šneci a další suchozemští měkkýši. Rostlinnou potravu pojídá pouze pro doplnění živin. Zvláštní pochoutkou jsou pro ni houby, z nichž žere i jedovaté druhy. Jed obsažený v houbách želvě neškodí, ukládá se však v jejich tkáních a může ohrozit predátory (včetně člověka), pokud želvu pozřou.\n\nBěžně se vyskytuje na východě Spojených států amerických, v Mexiku, mezi západními přítoky řeky Mississippi, kde pobývá v travnatých krajích blízko vody. V zimě přezimuje ve vodě, kam se také vydává za přílišného horka.\n\nK chovu této želvy použijeme terárium o rozměrech dna minimálně 60 krát 60 cm, lépe však větší. Jako substrát je nejvhodnější hrabanka nebo rašelina, a to v poměrně silné vrstvě, protože se do ní želva ráda zahrabává. Především pro mláďata je nezbytností zdroj světla, pod nějž umístíme větší plochý kámen, na němž se bude želva vyhřívat. Přestože se jedná o suchozemskou želvu, ráda se koupe a potřebuje hodně pít. Proto je důležité vybavit terárium nádržkou nebo aspoň větší miskou s vodou (tak velkou, aby se do ní celá želva vešla, ale mohla odsud pohodlně vylézt). Pokud se chcme pokusit o odchov, je nutné zvířata zazimovat. Tato želva patří mezi velmi dlouhověké druhy. Při vhodné péči se může dožít více než 120 let.\n\n"}
{"id": "661156", "url": "https://cs.wikipedia.org/wiki?curid=661156", "title": "Marianismus", "text": "Marianismus\n\nMarianismus (španělsky: marianismo) je odborné označení pro jeden z rysů genderové role žen v rámci kultury machismu v Latinské Americe. Marianismus se váže k určitým společenským konvencím, očekáváním a stereotypům, které více či méně ovlivňují společenské postavení a role ženy v Latinské Americe. Slovo marianismus může také znamenat náboženské uctívání Panny Marie, respektive kult Panny Marie. \n\nTermín byl poprvé použit v roce 1973 Evelyn P. Stevensovou v její eseji \"Marianismo: the Other Face of Machismo in Latin America.\" Stevensová viděla marianismus jako sekularizovanou formu křesťanského uctívání Panny Marie spojenou s latinskoamerickým machismem, který pojímá jako \"kult mužství\". V jejím pojetí se jedná o určitou společenskou projekci vlastností Panny Marie na ženy v Latinské Americe obecně. V rámci marianismu jsou ženy viděny jako \"poloposvátné, morálně nadřazené a duchovně silné\" a v rámci společenského chování se od nich očekává pochopení, sebeobětování se a sebezapření. Ve vztahu k mužům jsou potom v submisivní (podřízené) roli. \n\nTermín je dále spojován se společenskými konvencemi, dělbou práce a dělbou společenského prostoru mezi ženou a mužem v latinskoamerických společnostech. Pozice žen je definována v rámci marianismu a machismu pomocí dvojího rozdělení: ženy jsou spojovány spíše se soukromým prostorem domácnosti (a to včetně oblasti práce), zatímco veřejný prostor je spojován naopak s muži. S tím dále souvisí skutečnost, že ženy jsou definovány jako pasivní společenští aktéři, zatímco muži jako aktivní aktéři. Tato představa se týká také sexuální oblasti.\n\nPojem marianismu tak jak ho pojala E. Stevensová byl později kritizován některými autory. Například Tracy Ehlersová (1991) kritizovala skutečnost, že Stevensová podcenila význam společensko-hospodářských faktorů jako jsou například třídní status nebo společensko-hospodářské postavení. Další autorka Emily Andrewsová (1997) navrhla, aby byl pojem marianismo spíše viděn jako \"soubor sociálních strategií, které ženy pragmaticky adoptují v závislosti na hospodářských, rodinných a věkových okolnostech,aby překonaly omezené možnosti, které jim poskytují muži při jednání v místním hospodářství..\", čímž zdůraznila aktivní stránku jevu (zatímco Stevensonová viděla marianismo jako obecně pasivní postoj a jednání). Silvia Arromová ve své studii marianismu v Mexiku tvrdí, že se nejedná o jev, který byl dovezen španělskými kolonizátory skrze kult Panny Marie ale že jde o pozdější viktoriánský import, který se v Mexiku objevil kolem poloviny 19.století.\n\n"}
{"id": "661158", "url": "https://cs.wikipedia.org/wiki?curid=661158", "title": "O dvanácti měsíčkách", "text": "O dvanácti měsíčkách\n\nO dvanácti měsíčkách je pohádka pocházející ze sbírek Boženy Němcové. Nejstarší známou verzi ze 14. století uvádí mistr Klaret, kdy sloužila jako kazatelské exemplum. \n\nPohádka vypráví o dívce Marušce, kterou vyžene macecha a její dcera Holena do zimy pro jahody, pro borůvky a posléze i pro jablíčka; úkoly jí pomůže splnit dvanáct kouzelných bratrů \"měsíců\".\n\n\n"}
{"id": "661160", "url": "https://cs.wikipedia.org/wiki?curid=661160", "title": "UK Singles Chart (2011)", "text": "UK Singles Chart (2011)\n\nSeznam singlů, které obsadily první místo v UK Singles Chart v roce 2011: \n"}
{"id": "661161", "url": "https://cs.wikipedia.org/wiki?curid=661161", "title": "Amanda Levete", "text": "Amanda Levete\n\nAmanda Levete (* 17. listopadu 1955 Bridgend) je britská architektka, zakladatelka ateliéru Amanda Levete Architects. Po 20 let byla spolumajitelkou ateliéru Future Systems společně s Janem Kaplickým, s nímž má syna Josefa Kaplického.\n\nPřed tím, než se stala partnerkou ve Future Systems, vystudovala na Architectural Association a pracovala pro Richarda Rogerse. Dnes je hostující profesorkou na Royal College of Art a patronkou v projektu Artangel. Pravidelně se též objevuje v televizi a rádiu a publikuje v magazínu Building.\n\nVznik Amanda Levete Architects v roce 2009 následoval po ukončení dvacetiletého partnerství s Janem Kaplickým ve studiu Future Systems. Future Systems, jedna z nejinovativnějších kanceláří své doby, postavila mimo jiné obchodní dům Selfridges v Birminghamu či Lord's Media Centre oceněný Královským institutem britských architektů Stirlingovou cenou.\n\nJe členkou výboru Nadace architektury.\n\n\n"}
{"id": "661162", "url": "https://cs.wikipedia.org/wiki?curid=661162", "title": "Seda (Litva)", "text": "Seda (Litva)\n\nSeda je město v západní části Litvy, v severním Žemaitsku, v Telšiajském kraji, okres (lit.: savivaldybė) Mažeikiai, 24 km na jihozápad od Mažeikiů. Leží na křižovatce pěti významnějších a dalších čtyř méně významných silnic: prochází silnice č. 164 Mažeikiai – Plungė, zde začínají silnice č. 207 Seda – Židikai, č. 161 Seda – Telšiai a silnice Seda – Ylakiai. Dále silnice místního významu: Seda – Rubikai, Seda – Žemalė, Seda – Dagiai a Seda – Žemaičių Kalvarija.\n\nMěstem protéká řeka Varduva, na jižním okraji města se do ní vlévá Sruoja. Na východním okraji města je jezero Sedula, podle kterého město dostalo název. Na západě, směrem k obci Kalnijos je rybník Kalnijų tvenkinys. Náměstí v Sedě je urbanistickou památkou, vede do něj šest cest, odedávna důležité tržní místo. Jsou zde dva kostely: Nanebevzetí Nejsv. Panenky Marie (od r. 1770) a Svatého Jana Nepomuckého (od r. 1783). Dále gymnázium Vytautase Mačernise, kulturní dům, Sedská filiálka Konzervatoře v Mažeikách, městská knihovna (od r. 1937), poliklinika, pošta, hasičská zbrojnice, družstevní záložna.\n"}
{"id": "661175", "url": "https://cs.wikipedia.org/wiki?curid=661175", "title": "Minnesengři", "text": "Minnesengři\n\nMinnesengři mohou být:\n\n"}
{"id": "661181", "url": "https://cs.wikipedia.org/wiki?curid=661181", "title": "Ivo Toman (režisér)", "text": "Ivo Toman (režisér)\n\nIvo Toman (10. března 1924 Praha – 23. prosince 1994 Praha) byl český scenárista a filmový režisér, od roku 1977 manžel herečky Slávky Budínové.\n\nJiž během svých studii na Karlově univerzitě asistoval při tvorbě dokumentárních filmů, kde spolupracoval zejména s režisérem Bořivojem Zemanem. Od poloviny 50. let pak působil v oblasti hraného filmu. Jeho prvním hraným filmem se v roce 1955 stal válečný snímek \"Tanková brigáda\" pojednávající o osudech československých tankistů na východní frontě v době 2. světové války, o rok později natočil komedii z vojenského prostředí \"Váhavý střelec\". Dalším hraným filmem se o sedm let později stal další válečný film \"Pevnost na Rýně\".\nKromě válečných filmů nebo filmů s armádní tematikou natočil také několik kriminálních snímků.\n\n\n"}
{"id": "661186", "url": "https://cs.wikipedia.org/wiki?curid=661186", "title": "Charles Bernhoeft", "text": "Charles Bernhoeft\n\nCharles (Carl Michael) Bernhoeft (22. července 1859 Lucemburk – 1933) byl lucemburský královský portrétní fotograf, ale specializoval se také na krajinářskou fotografii a vydával pohlednice.\n\nNarodil se v roce Lucemburku dne 22. července 1859, jako syn armádního důstojníka Carla Johanna Adolpha Bernhoefta a Marguerite Spechtové, dcery obchodníka. Byl jejich jediný syn, ale měl šest sester. V roce 1889, po studiu fotografie a litografie, si vzal dceru učitele Marii-Louisu Bernardyovou. Měli spolu dva syny.\n\nDochovala se řada jeho luxusních fotoalb, ilustrovaných časopisů a především několik sérií pohlednic, z nichž jedna obsahuje 1 600 různých fotografií. Z dochované reklamy vyplývá, že v jeho firmě \"Editions photographiques Bernhoeft\" bylo zaměstnáno asi 20 osob.\n\nV roce 1895, spolu s novinářem Jeanem-Nicolasem Moesem, Bernhoeft zahájil vydávání prvního ilustrovaného lucemburského týdeníku \"Das Luxemburger Land in Wort und Bild\", který však vyšel pouze devětkrát.\n\nVětší úspěch měl po svém jmenování dvorním fotografem v roce 1891. Jeho první fotografické studio v Lucemburku sídlilo na rue du Génie (nyní ulice Monterey) č. p. 1, ale v roce 1900 již postavil nový působivý třípodlažní \"Atelier Bernhoeft\" na rohu rue de l'Arsenal (Grand-Rue) a boulevardu Royal. Pro portréty používal široce dostupné carte de visite a kabinetky.\n\nAlba jako \"Cöln und der Rhein\" (1895–1896), \"Bilder aus der Pfalz\" (1895), \"Nederland in Beeld\" (1896) a \"Eifel-Album\" (1896) ukazují, že necestoval daleko za hranicemi Lucemburska, avšak například na výstavě jako byla Antwerpské mezinárodní výstavě v roce 1894 prezentoval reprodukce exotických fotografií.\n\nBernhoeftovy práce velmi povzbuzovaly cestovní ruch, který v té době začínal rozkvétat. Nevydával pouze fotografická alba dokumentující Lucembursko a jeho okolí, ale také ilustrované mapy města a Mosellského údolí. Jeho pohlednice byly oblíbené především u turistů.\n\nBernhoeft byl také úspěšný jako vynálezce, vyvíjel systémy, které poskytovaly nepřímé umělé osvětlení pro usnadnění portrétní fotografie. Uzpůsobil koncepci hořčíkového blesku, který se ukázal jako obzvláště úspěšný při fotografování dětí, které nevydržely dlouho bez hnutí. Patentoval zařízení jako \"Bernhoeftův Blitzlichtapparat Sanssouci\" a podařilo se mu prodat přibližně 300 kusů.\n\nRučně zapalovaný hořčíkový prášek se používal v nejstarších „blescích“. Později byly hořčíkové náplně umisťovány do skleněných baněk a zapalovány elektrickým kontaktem napojeným na závěrku. Baňky se daly použít jen jednou a po záblesku byly tak horké, že s nimi nešlo manipulovat. Oproti původní malé explozi ale stále představovaly významný pokrok.\n\n\n\n"}
{"id": "661190", "url": "https://cs.wikipedia.org/wiki?curid=661190", "title": "Jež", "text": "Jež\n\nPříjmení Jež nosí více různých osobností:\n\n\n"}
{"id": "661199", "url": "https://cs.wikipedia.org/wiki?curid=661199", "title": "Větší než malé množství lásky", "text": "Větší než malé množství lásky\n\nVětší než malé množství lásky je páté studiové album české hudební skupiny Lucie, vydané v roce 1998. Obsahuje celkem 11 písní, z větší části autorských (dvěma písněmi na album přispěl Oskar Petr). Na dosud vydaných dvou kompilačních albech skupiny byly jako hity z této desky vybrány písně \"Svítání\", \"Panic\", \"Medvídek\" a \"S tebou\" (album \"Vše nejlepší 88–99\" z roku 1999), k nimž pak další výběrové \"The Best of Lucie\" (2009) přidalo ještě písně \"Kengi\" a \"Lovec, střelec, doktor & vědec\".\n\nAutorem titulního snímku dvou těhotných žen stojících v moři čelem k sobě je nizozemský fotograf Roberto Peeters.\n\n\n\nNové album skupina prezentovala publiku na turné Pepsi Cola Tour, v jehož rámci odehrála během května 1999 celkem 9 koncertů vesměs ve velkých arénách nebo pod širým nebem. \n\n"}
{"id": "661201", "url": "https://cs.wikipedia.org/wiki?curid=661201", "title": "John Harsanyi", "text": "John Harsanyi\n\nJohn Charles Harsanyi (maďarsky Harsányi János Károly; 29. května 1920 Budapešť – 9. srpna 2000 Berkeley) byl maďarsko-australsko-americký ekonom, který v roce 1994 získal spolu s Johnem Forbesem Nashem a Reinhardem Seltenem Cenu Švédské národní banky za rozvoj ekonomické vědy na památku Alfreda Nobela za „průkopnickou analýzu rovnováhy v teorii nekooperativních her“.\n\nJe znám především svou prací v teorii her a její aplikací do ekonomie, a to hlavně zavedením Bayesovských her. Zabýval se také využitím teorie her v politice a morální filosofii (konkrétně utilitarismu).\n\n\n"}
{"id": "661215", "url": "https://cs.wikipedia.org/wiki?curid=661215", "title": "Unitární matice", "text": "Unitární matice\n\nUnitární matice je čtvercová komplexní matice \"A\", jejíž hermitovsky sdružená matice je současně maticí inverzní, t.j.\n\na formula_2 je jednotková matice.\n\nUnitární matice jsou příkladem normálních matic. Reálná unitární matice je ortogonální.\n\nUnitární matice reprezentují unitární transformaci komplexního vektorového prostoru vzhledem k ortonormální bázi.\n\nMnožina všech unitárních matic formula_3 tvoří grupu, která se nazývá \"unitární\" a značí formula_4\n\n"}
{"id": "661219", "url": "https://cs.wikipedia.org/wiki?curid=661219", "title": "Československá hokejová reprezentace v sezóně 1983/1984", "text": "Československá hokejová reprezentace v sezóně 1983/1984\n\nV sezóně 1983/84 odehrála československá reprezentace 23 zápasů s bilancí sedmnácti vítězství, jedné remízy a pěti porážek. Národní tým Československa se zúčastnil celkem pěti turnajů. Na začátku sezóny se reprezentace zúčastnila turnaje o Zlatý klas, kterým vrcholila příprava na dva zářijové zápasy se Sovětským svazem o Pohár Rudého práva, které však oba prohrála a umístila se druhém místě. Na konci roku se uskutečnil tradiční turnaj o cenu listu Izvěstijí, který byl generálkou na Zimní olympijské hry 1984. Hokejisté ČSSR s jedinou porážkou od Sovětského svazu skončili na druhém místě. V únoru 1984 se uskutečnil olympijský hokejový turnaj, na kterém národní tým stříbrnou medailí napravil neúspěšné vystoupení na ZOH 1980 v Lake Placid. V závěru sezóny se ještě konal Švédský pohár, který tým Československa suverénním způsobem vyhrál a dovršil tak úspěšnou sezónu.\nPo sezóně ukončili reprezentační kariéru Milan Chalupa a František Černík, další ze zlaté generace sedmdesátých let.\n\n Československo – SSSR 2:2 (0:0, 1:1, 1:1)\n9. září 1983 – Trenčín \nBranky Československa: Jiří Lála, Vincent Lukáč \nBranky SSSR Gerasimov, Chomutov.\nRozhodčí: Kaisla (FIN) – Caban, Kriška (TCH) \nVyloučení: 3:3 (1:0) \nČSSR: Jiří Králík – Milan Chalupa, Jaroslav Benák, Radoslav Svoboda, František Musil, Arnold Kadlec, Miloslav Hořava, Mojmír Božík, Ernest Bokroš - Vincent Lukáč, Dárius Rusnák, Liba – Jaroslav Korbela, Vladimír Růžička, Pavel Richter – Jiří Lála, Ladislav Svozil, František Černík – Jiří Dudáček, Dušan Pašek, Vladimír Caldr. \n\nSSSR: Myškin – Kasatonov, Fetisov, Stělnov, Babinov, Zubkov, Starikov, Biljaletdinov, Pervuchin – Makarov, Larionov, Koževnikov – Balderis, Žluktov, Stěpaniščev – Gerasimov, Bykov, Chomutov – Světlov, Šepelev, Boldin.\n\n12. prosince 1983 – Kouvola \nBranky Československa: 11. Jiří Lála, 18. Pavel Richter, 27. Jiří Hrdina, 30. Vladimír Růžička, 43. František Černík \nBranky Finska: 8. Mäkitalo, 12. Järvela, 27. Lehto, 34. Melametsä.\nRozhodčí: Eriksson – Larsson, Karlsson (SWE) \nVyloučení: 2:5 (2:0)\nČSSR: Dominik Hašek – Milan Chalupa, Jaroslav Benák, Radoslav Svoboda, Eduard Uvíra, Arnold Kadlec, František Procházka – Jiří Lála, Ladislav Svozil, František Černík – Vincent Lukáč, Dárius Rusnák, Igor Liba – Jiří Hrdina, Vladimír Růžička, Pavel Richter – Vladimír Caldr, Dušan Pašek, Jaroslav Korbela. \n\nFinsko: Valtonen – M. Lehto, Saarinen, Lehtonen, Nyman, Ruotanen, Jyrkkiö, Jutila – Arima, Melametsä, Sirviö – Summanen, Järvelä, Skriko – Ahokainen, Mäkitalo, Javanainen – Tuohimaa, Oksanen, Susi. \n\n13. prosince 1983 – Helsinky \nBranky Československa: Jiří Hrdina \nBranky Finska: Javanainen, Arima, Järvelä, Tuohimaa.\nRozhodčí: Eriksson – Larsson, Karlsson (SWE)\nVyloučení: 3:3 (0:1) \nČSSR: Dominik Hašek – Milan Chalupa, Jaroslav Benák, Radoslav Svoboda, Eduard Uvíra, Arnold Kadlec, František Procházka – Jiří Lála, Ladislav Svozil, František Černík – Vincent Lukáč, Dárius Rusnák, Vladimír Caldr – Jiří Hrdina, Vladimír Růžička, Pavel Richter – Petr Rosol, Dušan Pašek, Jaroslav Korbela.\n\nFinsko: Takko – Lehtonen, Saarinen, Lehtonen, Ruotanen, Huikari, Jyrkkiö, Jutila – Arima, Melametsä, Sirviö – Summanen, Järvelä, Susi – Ahokainen, Mäkitalo, Javanainen – Tuohimaa, Oksanen, P. Lehto. \n\n18. ledna 1984 – České Budějovice \nBranky Československa: 2x Dárius Rusnák, Jiří Hrdina, Igor Liba, Dušan Pašek, Jiří Lála, Vladimír Růžička \nBranky Finska: Jalo.\nRozhodčí: Olsson (SWE) – Lipina, Tatíček (TCH) \nVyloučení: 5:7 (1:0) \n\nČSSR: Jiří Králík – Milan Chalupa, Jaroslav Benák, Arnold Kadlec, Miloslav Hořava, Radoslav Svoboda, Eduard Uvíra, Peter Slanina, František Procházka – Jiří Lála, Ladislav Svozil, František Černík - Vincent Lukáč, Dárius Rusnák, Igor Liba – Jiří Hrdina, Vladimír Růžička, Pavel Richter – Jaroslav Korbela, Dušan Pašek, Vladimír Caldr. \n\nFinsko: Takko – Lehtonen, Saarinen, M. Lehto, Jyrkkiö, Ruotanen, P. Lehto, Siren, Jutila – Laine, Tuohimaa, Melametsä – Sirviö, Oksanen, Petäjäaho – Järvenpää, Jalo, Summanen – Javanainen, Helminen, Susi. \n\n19. ledna 1984 – Jihlava \nBranky Československa: 2x Jiří Hrdina, 2x Vincent Lukáč, Vladimír Růžička, Dušan Pašek, Vladimír Caldr, Jiří Lála, František Černík, Igor Liba \nBranky Finska: Tuohimaa, Laine, Javanainen, P. Lehto. \nRozhodčí: Olsson (SWE) – Lipina, Tatíček (TCH) \nVyloučení: 12:13 (3:0) \nČSSR: Jiří Králík – Milan Chalupa, Jaroslav Benák, Arnold Kadlec, Miloslav Hořava, Radoslav Svoboda, Eduard Uvíra, Bakoš, František Procházka – Jiří Lála, Ladislav Svozil, František Černík – Jiří Hrdina, Vladimír Růžička, Pavel Richter – Vincent Lukáč, Dárius Rusnák, Igor Liba – Vladimír Caldr, Dušan Pašek, Petr Rosol. \n\nFinsko: Valtonen – Lehtonen, M. Lehto, Jyrkkiö, Ruotanen, P. Lehto, Siren, Jutila – Laine, Tuohimaa, Melametsä – Sirviö, Oksanen, Petäjäaho – Järvenpää, Jalo, Summanen – Javanainen, Helminen, Susi. \n\n2. února 1984 – Gottwaldov\nBranky Československa: 2x František Černík, 2x Eduard Uvíra, Jiří Hrdina, Pavel Richter\nBranky Švédska: 3x Sandström, Södergren.\nRozhodčí: Kompalla (GER) – Caban, Kriška (TCH) \nVyloučení: 4:4 (1:1) \nČSSR: Jiří Králík – Milan Chalupa, Jaroslav Benák, Radoslav Svoboda, František Procházka , Arnold Kadlec, Miloslav Hořava, Eduard Uvíra, Rudolf Suchánek – Jiří Lála, Ladislav Svozil, František Černík – Vincent Lukáč, Dárius Rusnák, Igor Liba – Jiří Hrdina, Vladimír Růžička, Pavel Richter – Jaroslav Korbela, Dušan Pašek, Vladimír Caldr. \n\nŠvédsko: Riddervall – Thelvén, Thelin, Åhlen, Waltin, Lindblom, Nordin – Hessel, P. E. Eklund, P. Gradin – Södergren, Rundqvist, Mörth – Sandström, H. Eriksson, T. Eklund. \n\n3. února 1984 – Trenčín \nBranky Československa: 2x Jiří Lála, Vladimír Růžička, Milan Chalupa, Radoslav Svoboda, Miloslav Hořava, František Procházka , Pavel Richter.\nBranky Švédska: nikdo\nRozhodčí: Kompalla (GER) – Caban, Kriška (TCH) \nVyloučení: 6:6 (0:0, 1:0) + Eriksson na 10 min. \nČSSR: Jaromír Šindel – Milan Chalupa, Jaroslav Benák, Radoslav Svoboda, František Procházka , Arnold Kadlec, Miloslav Hořava, Eduard Uvíra, Rudolf Suchánek – Jiří Lála, Ladislav Svozil, František Černík – Vincent Lukáč, Dárius Rusnák, Igor Liba – Jiří Hrdina, Vladimír Růžička, Pavel Richter – Petr Rosol, Vladimír Caldr, Jaroslav Korbela. \nŠvédsko: Wälitalo (34. Riddervall) – Thelvén, B. Ericsson, Åhlen, Thelin, Lindbolm, Nordin – P. E. Eklund, Rundqvist, P. Gradin – Södergren, Waltin, Mörth - Sandström, H. Eriksson, T. Eklund – Hessel.\n\n\n"}
{"id": "661220", "url": "https://cs.wikipedia.org/wiki?curid=661220", "title": "Ticho", "text": "Ticho\n\nTicho je stav, kdy není přítomen zvuk (hluk). Často je vyžadováno ve společnosti jako mlčení a zdržení se vydávání ostatních zvuků.\n\nTicho, oproti nadměrnému hluku, má pozitivní vliv na organismus. Ovšem nadměrné ticho způsobuje nepříjemné pocity.\n\n"}
{"id": "661224", "url": "https://cs.wikipedia.org/wiki?curid=661224", "title": "Unitární grupa", "text": "Unitární grupa\n\nUnitární grupa je v matematice množina všech unitárních transformací nějakého Hilbertova prostoru spolu s operací skládání. V konečněrozměrném případě se dá reprezentovat jako množina všech unitárních matic dimenze \"n\" spolu s násobením matic.\nTato grupa se značí formula_1.\n\nPodobně se definuje speciální unitární grupa \"SU(n)\" jako množina unitárních matic s determinantem rovným jedné.\n\nVnoření unitárních matic do prostoru všech matic formula_2 definuje na unitární matici strukturu reálné hladké variety. Jedná se tedy o reálnou Lieovu grupu.\n\nUnitární grupa je kompaktní a souvislá Lieova grupa (ačkoliv se skládá s komplexních matic, jedná se pouze o reálnou Lieovu grupu). Její dimenze je formula_3. Fundamentální grupu má izomorfní formula_4. Komplexifikace této grupy je celá obecná lineární grupa \"GL(n,C)\". \n\nJako grupa je \"U(n)\" izomorfní formula_5 a \"U(1)\" je izomorfní jednotkovým komplexním číslům s operací násobení. Grupa \"SU(n)\" je jednoduchá pro formula_6 a je také jednoduše souvislá.\n\nGrupa formula_7 je izomorfní ortogonální grupě formula_8.\n\nGrupa formula_9 je topologická sféra dimenze \"3\" a jako grupa je izomorfní jednotkovým kvaternionům. Existuje surjektivní homomorfizmus\ntakový, že každý prvek \"SO(3)\" má právě dva vzory, které se liší jenom znaménkem.\n"}
{"id": "661231", "url": "https://cs.wikipedia.org/wiki?curid=661231", "title": "Festivalové divadlo (Bayreuth)", "text": "Festivalové divadlo (Bayreuth)\n\nFestivalové divadlo Richarda Wagnera je festivalové divadlo na tzv. Zeleném vrchu v hornofranském Bayreuthu. Bylo postaveno v letech 1872–75 architektem Otto Brückwaldem podle návrhů skladatele Richarda Wagnera a s využitím starších návrhů Gottfrieda Sempera ve stylu helenistického historismu. Od založení slouží výlučně pro účely Hudebních slavností v Bayreuthu věnovaných provádění oper (hudebních dramat) Richarda Wagnera, které se konají každoročně od konce července do konce srpna. Je považováno za jedno z operních divadel s nejlepší akustikou na světě.\n\nPrvní náměty pro své pozdější festivalové divadlo získal Richard Wagner, podle tvrzení svého prvního oficiálního životopisce Carla Friedricha Glasenappa pocházejícího z Rigy, již v době, kdy působil jako kapelník v Rize (1837/39). Tamější divadlo již mělo řadu prvků, které se opakují ve Festivalovém divadle v Bayreuthu: prudce stoupající parket v podobě amfiteátru, hluboce položené orchestřiště a zatemnění hlediště, které v té době nebylo běžné.\n\nPo ukončení práce na libretu svého \"Prstenu Nibelungova\" formuloval Wagner roku 1851 i svou myšlenku jevištních hudebních slavností, nejprve v dopisech (například Theodoru Uhligovi), později též veřejně ve \"Sdělení mým přátelům\" („Eine Mittheilung an meine Freunde“). K dobovým „zpěváckým slavnostem“ a „tělocvičným slavnostem“ tak měla přibýt i „divadelní slavnost“. Představení se měla konat v nějakém menším městě v nezdobném a prozatímním divadle jako jedinečná událost. Poté mělo být divadlo „z prken a trámů“ znovu strženo. Hlediště mělo být postaveno jako amfiteátr a orchestr měl být v každém případě zakryt.\n\nWagner se dovolává návaznosti na divadelní slavnosti antického Řecka a na pravidelně se konající dionýsie. Strop bayreuthského Festivalového divadla z pomalovaného plátna upomíná na ideál divadla pod širým nebem.\n\nKdyž Wagnera roku 1864 povolal bavorský král Ludvík II. do Mnichova, zdálo se, že se rychle uskuteční i myšlenka hudebních slavností. Návrhem a realizací projektu byl pověřen Gottfried Semper, Wagnerův přítel, architekt a stavitel drážďanského dvorního divadla (po jeho zničení požárem se stal i stavitelem nového dvorního divadla, zvaného nyní Semperoper).\n\nSemper plánoval nejprve vestavět divadlo do mnichovského skleněného paláce, poté monumentální festivalové divadlo vysoko nad břehem Isaru, ke kterému měla vést široká výstavná ulice. Vnitřní prostor měl být podle Wagnerových přání již uspořádán podobně jako později v Bayreuthu: nejvyšší účelnost pro hlediště i jeviště s koncentrací na uváděné dílo. Nemělo se jednat o divadlo s lóžemi, ale o stoupající auditorium s dobrým výhledem ze všech míst, o „demokratické“ hlediště, ve kterém padala veškerá stavovská omezení.\n\nPoté, co Wagner musel roku 1865 opustit Mnichov, ale projekt festivalového divadla uvázl. Wagner sám se od něj brzy distancoval i proto, že se celý záměr stával příliš monumentálním, stále více se vzdaloval od jeho ideálních představ a vymaňoval se jeho vlivu, protože skladatel v té době žil ve Švýcarsku.\n\nKolem roku 1870 vyhledal Wagner v konverzačním lexikonu Markraběcí operní divadlo v Bayreuthu. Protože ve své době disponovalo největším jevištěm mezi německými operními divadly, doufal, že by v něm mohl najít vhodné místo pro svůj \"Prsten Nibelungův\" a pro realizaci své myšlenky hudebních slavností. Za tímto účelem přijel roku 1871 do Bayreuthu a navštívil historické divadlo. Pro malé rozměry hlediště se Wagner musel původního plánu vzdát, ale poloha a velikost města se mu zamlouvala, takže ihned započal konkrétní přípravné práce pro stavbu. Pozemek obdržel od města Bayreuthu zdarma. Architektonické plánování převzal mladý lipský architekt Otto Brückwald, který se přidržel hlavních rysů Semperových plánů.\n\n29. dubna 1872 byl proveden první výkop a 22. května 1872 mohl být, za prudkého deště, položen základní kámen. Při této příležitosti dirigoval Wagner v Markrabském operním divadle Beethovenovu Devátou symfonii. Pak se ale stavba z finančních důvodů neustále protahovala. Plánovaný prodej 1000 patronátních listin po 300 tolarech probíhal jen zdlouhavě; do začátku roku 1876 jich byla prodána méně než polovina. I v pomoc německého císaře, říšského kancléře a Říšského sněmu doufal Wagner přes podporu hraběnky Schleinitzové marně.\n\n2. srpna 1873 mohla být oslavena zdvižná, ale první slavnosti plánované na rok 1873 musely být odloženy. Roku 1874 král Ludvík II. zajistil pokračování stavby poskytnutím úvěru ve výši nejprve 300 000 marek, později zvýšeného o dalších 100 000 marek. Rodina Wagnerova obě částky později plně splatila s využitím příjmů z tantiém. Celkové náklady na samotnou stavbu divadla činily 428 384,09 marek.\n\nAčkoli se scénické zkoušky konaly již od Festivalové divadlo mohlo být konečně otevřeno 13. srpna 1876 představením \"Zlata Rýna\", kterým začalo první provedení cyklu \"Prsten Nibelungův\". Kvůli schodku prvních hudebních slavností stálo divadlo následujících šest let bez využití, až roku 1882 se konaly další slavnosti, které byly věnovány premiéře \"Parsifala\". K návštěvě Ludvíka II. byla budova v květnu 1882 rozšířena o tzv. „Královskou stavbu“ („Königsbau“) na čelní straně, umožňující přímý přístup do královské lóže, samotářský král však již tyto slavnosti nenavštívil.\n\nV prvních padesáti letech existence doznala stavba jen málo změn: roku 1888 bylo instalováno elektrické osvětlení, roku 1914 byla vestavěna protipožární železná opona. Větší práce byly provedeny v letech 1923–24, tedy před obnovením slavností přerušených za I. světové války. Zákulisí jeviště tehdy bylo značně prodlouženo, neboť plastické kulisy oproti původním malovaným vyžadovaly více manipulačního prostoru. V roce 1930 pak byla dosavadní spodní řada velkých lóží rozdělena a vestavěna nová řada lóží, určená pro tisk. Počátkem 30. let pak byly provedeny některé další úpravy foyeru a přístupu do hlediště. V roce 1934 byla rovněž do prostřední řady lóží vestavěna zvláštní kabina pro rozhlasové přenosy a zavedena klimatizace.\n\nZa druhé světové války se tehdejší vedoucí Hudebních slavností v Bayreuthu Winifred Wagnerové podařilo uchránit divadlo před válečným využitím (uvažovalo se např. o skladu Luftwaffe), které by z budovy učinilo válečný cíl. I díky tomu přečkalo divadlo válku, včetně plošného bombardování Bayreuthu v dubnu 1944, bez poškození. Od konce roku 1944 bylo dočasně využíváno pro ubytování válečných uprchlíků, po obsazení města americkým vojskem převzala jeho správu americká armáda a divadlo sloužilo pro její náboženské a kulturní potřeby, později sloužilo opět jako divadlo ve správě města Bayreuthu. V době americké správy v něm bylo zavedeno topení, které jinak není v divadle třeba vzhledem k jeho sezónnímu využívání.\n\nV 60. letech 20. století proběhla stavební sanace budovy; původní materiály, zejména dřevo, byly zejména ve vnějších, ale i v některých vnitřních částech budovy nahrazeny betonem a ocelí. Další restaurace hlavní budovy proběhla v 90. letech; přitom byly odstraněny některé úpravy učiněné ve 30. a 60. letech ve prospěch původního řešení.\n\nVedle vlastní divadelní budovy existovaly od počátku vedlejší provozní budovy, a to jednak pro veřejnost (dvě restaurace, malá a velká), jednak pro samotné divadlo (výrobna kulis). Malá restaurace byla roku 1923 přestavěna na zkušebnu sboru, velká restaurace byla roku 1971 nahrazena novostavbou, která mimo dobu slavností slouží jako zkušebna orchestru. Zejména v poválečné době vzniklo v prostorách okolo divadla postupně sedm zkušebních scén (poslední roku 2002) a další vedlejší stavby pro technické účely.\n\nHlediště a jevištní část stavby jsou hrázděné, přičemž původní dřevěné trámy byly v průběhu renovace od 60. let 20. století nahrazeny betonovými a ocelovými nosníky. Vnějšek stavby je z největší části z červených cihel a je téměř zcela prostý ozdob, čímž si budova vysloužila pohrdlivé označení „stodola“ („Scheune“). Reminiscencí na „nakvap sbité slavnostní haly“ měl být podle Wagnerových slov vyvolán lidový dojem při vyhnutí se veškerému „napodobování cizí podstaty“.\n\nJevištní portál je 11,80 m vysoký a 13 m široký. Maximální šířka jeviště činí 27 m. Hlavní jeviště má hloubku 22 m, k čemuž přistupuje zákulisí využitelné ke hře o hloubce 13 m. Celková délka divadla od hlavního vstupu až po konec zákulisí činí 100 m. Provaziště se nachází 26 m, střecha 36,40 m nad úrovní jeviště. Maximální hloubka propadliště je 13 m.\n\nHlediště sestává ze zcela pravidelně stoupajících řad sedadel po vzoru antických amfiteátrů, což zaručuje takřka ideální pohled z téměř všech míst. Díky položení podlahy na dřevěnou konstrukci a dokonce i vypracování pilířů a sloupů ze dřeva – ty jsou jen omítnuty sádrou, aby vzbuzovaly dojem kamene – nabízí vynikající akustické podmínky. Právě pro tuto akustiku nebyla později zvažována možnost nahradit stávající budovu budovou kamennou. Podél zadní stěny nad samotným parterem jsou tři (do roku 1930 dvě) galerie. Hledištní prostor po různých přestavbách poskytuje místo pro 1974 diváků.\n\nPo stranách hlediště jsou postupně prodlužující se náznaky dělicích stěn. Ty u jeviště přecházejí ve dvojité proscénium, které bylo navrženo tak, aby vzbudilo „nádhernou iluzi zdánlivé větší vzdálenosti vlastní scény“ od diváka, a navíc iluzi, „že se mu na scéně vystupující osoby jeví ve zvětšené, nadlidské velikosti“.\n\nSkutečnost, že se Wagner od počátku intenzivně podílel na plánování budovy divadla, vedla k četným dalších inovacím vztahujícím se k divadelní praxi. K tomu patří vedle utváření hlediště také „Wagnerova opona“, tedy opona, která se nesmírně rychle otevírá směrem nahoru i do stran.\n\nWagner kladl zvláštní důraz na podstatné zatemnění divadelního prostoru, protože žádný vedlejší zrakový vjem neměl diváka odvádět od dění na scéně. K zavedení plné tmy však došlo spíše náhodou: inovativní plynové osvětlení hlediště bylo dokončeno teprve v den prvního představení ve Festivalovém divadle a nemohlo již být dostatečně vyzkoušeno a seřízeno. Proto došlo při začátku představení namísto ztlumení světel k celkovému výpadku osvětlení a nastala úplná tma. U toho nakonec zůstalo, protože výsledný účinek odpovídal Wagnerovým záměrům. Tím bylo skoncováno s divadelní praxí 18. a 19. století, kdy bylo hlediště v průběhu představení osvětleno nebo nanejvýš zahaleno do mírného pološera.\n\n„Mystickou propastí“ („Mystischer Abgrund“) nazval Richard Wagner v bayreuthském Festivalovém divadle odstup mezi prvním a druhým proscéniem, ve kterém zvukový kryt nad orchestřištěm zakrývá orchestr, který je tak pro diváky neviditelný. Toto zakrytí orchestru („technického ohniska hudby“) mělo posílit scénickou iluzi tím, že zabránilo každému odvedení pozornosti od jeviště a tomu, aby „stálý pohled na technický aparát spolupůsobící při tvoření tónu působil nepříjemně rušivě“. „Idealita“ scény měly být oddělena od „reality“ obecenstva, aby se diváci dostali do „stavu somnambulní jasnozřivosti“.\n\nDůvody zakrytí orchestřiště byly tedy zprvu výlučně optické; vedle samotného odstranění esteticky rušivého pohledu na orchestr toto řešení navíc přispívá k úplnosti zatemnění divadelního prostoru, které není rušeno osvětlením nástrojových pultů.\n\nDřevěný zvukový kryt tvoří dva díly: vodorovná zvuková clona, která se vpředu napojuje na okraj jeviště a orchestřiště zezadu téměř úplně zakrývá, a lasturovitá optická clona mezi orchestřištěm a hledištěm, která vznikající, vpřed stoupající zvuk z orchestřiště odráží směrem k jevišti a brání přímému ozvučení hlediště.\n\nNetypické a světově orchestřiště klesá v šesti terasových stupních dozadu až pod jeviště a je obecenstvu zcela neviditelné. Dirigent stojí na vyvýšeném místě, ale ještě pod optickou clonou před orchestrem a je jedinou osobou ve Festivalovém divadle, která vidí současně jeviště i orchestřiště. Spolu s vynikající akustikou budovy vede toto výlučně nepřímé ozvučení hlediště ke vzniku zvukové směsi, ve které je prakticky nemožné lokalizovat nejen jednotlivé nástroje, ale vůbec celý orchestr. Namísto toho je dosaženo orchestrálního zvuku, který se „všudypřítomně“ šíří prostorem.\n\nZakryté orchestřiště má však i zcela praktické účinky: Vzhledem k tomu, že i zvuk houslí se doléhá k posluchačům tak či onak nepřímo, spočívá jejich přednostní úkol v tom, aby zpěvákům poskytly hudební oporu. Z tohoto důvodu je v Bayreuthu dodnes zachováván samotným Wagnerem předepsané odlišné rozsazení: první housle, které mají v orchestru vedoucí hlas, nesedí nalevo od dirigenta, jak je obvyklé, ale napravo od něj, aby zvukové otvory právě jejich nástrojů (a nikoli druhých houslí) směřovaly šikmo dozadu tedy přímo směrem k jevišti. Uspořádání smyčcových nástrojů je tedy proti obvyklému rozsazení obrácené, což dirigenty dodnes často mate.\n\nFilosof Theodor W. Adorno používal v souvislosti s „mystickou propastí“ slavná slova o „zakrytí produkce zjevením produktu“. Vyčítal Wagnerově mechanické tvorbě iluzií manipulativnost, viděl v ní předobraz \"kulturního průmyslu\" a pranýřoval „regresi k magickému myšlení za pozdního kapitalismu“.\n\n\n"}
{"id": "661243", "url": "https://cs.wikipedia.org/wiki?curid=661243", "title": "Polomené hory", "text": "Polomené hory\n\nPolomené hory je geomorfologický okrsek jihozápadní části Ralské pahorkatiny. Území je součástí okresů Česká Lípa, Mělník a Litoměřice. Na většině území okrsku byla vyhlášena CHKO Kokořínsko. Název Polomené hory zavedl geolog Čeněk Zahálka v roce 1895, sám čerpal z archivního zápisu z roku 1515. Dříve se pro toto území používal název Dubská pahorkatina či Dubské skály (podle města Dubá), místní Němci pak užívali jméno Dubské Švýcarsko (\"Daubaer Schweiz\"). Dnes se vžívá i „turistický“ název \"Kokořínsko\".\n\nČeskolipsko je zahrnováno do tří subprovincií České vysočiny: Česká tabule, Krkonošsko-jesenická subprovincie a Krušnohorská subprovincie. Součástí České tabule je Ralská pahorkatina (dle zavedeného členění Jaromíra Demka VIA–1), která má dva podcelky: Dokeská pahorkatina (VIA–1A) a Zákupská pahorkatina (VIA–1B). Tyto podcelky se dále dělí do okrsků. Dokeská pahorkatina jich má pět:\n\nPolomené hory se člení na pět podokrsků:\n\n\n"}
{"id": "661252", "url": "https://cs.wikipedia.org/wiki?curid=661252", "title": "Joel Schumacher", "text": "Joel Schumacher\n\nJoel Schumacher (* 29. srpna 1939, New York, USA) je americký filmový scenárista, režisér a producent, původním povoláním oděvní návrhář.\n\nPochází z rodiny emigrantů, kteří se do USA přistěhovali ze Skandinávie, jeho matka byla švédská Židovka. Původně vystudoval oděvní design, ale vlivem životních okolností se po krátkém působení v oděvním průmyslu nakonec nechal zaměstnat u filmu v oblasti Los Angeles. Nejprve zde působil jako asistent. Poté, co pro Woodyho Allena navrhoval kostýmy do jeho filmů \"Spáč\" (1973) a \"Interiéry\" (1978) pracoval i jako scenárista.\n\nV roce 1974 poprvé samostatně režíroval televizní snímek \"Příběh Virginie Hillové\", nicméně systematicky se režii hraných filmů začal věnovat až na přelomu 70. a 80. let 20. století, kdy natočil snímek \"Eliášův oheň\". Zpočátku nebyl příliš úspěšný, první větší úspěch zaznamenal až s filmem \"Ztracení chlapci\" v roce 1987. Přelomovým bodem v jeho kariéře se stal rok 1990 kdy natočil psychothiller \"Hráči se smrtí\", kde účinkovali tehdy jen velmi málo známí a populární mladí začínající herci (kromě jiných také Kiefer Sutherland a Julia Robertsová, kteří se během natáčení snímku osobně poznali a sblížili), následně pak krátce na to s Julií Robertsovou natočil další snímek \"Zemřít mladý\", který ale nebyl příliš úspěšný. Dalším jeho úspěšným snímkem se pak v roce 1993 stal film \"Volný pád\". V polovině 90. let natočil dva jen velmi málo úspěšné snímky o Batmanovi \"Batman navždy\" (1995) a \"Batman a Robin\", což bylo pokračování předchozí filmové série pojednávající o tomto superhrdinovi režiséra Tima Burtona, oba snímky se staly zlomem v jeho dosavadní kariéře. O dva roky později v roce 1999 natočil drsný kriminální příběh \"8 MM\", který pojednával o vyšetřování zločinů spojených s natáčením velmi tvrdých amatérských pornofilmů.\n\nV roce 2004 natočil snímek \"Fantom opery\", který byl ve třech kategoriích nominován na Zlatý glóbus a na Oscara.\n\n"}
{"id": "661253", "url": "https://cs.wikipedia.org/wiki?curid=661253", "title": "Autografický film", "text": "Autografický film\n\nAutografický systém pro svitkový film umožňoval fotografovi zaznamenat přímo na negativ písemné informace o pořizovaném snímku v době expozice. Začala jej vyrábět firma Kodak v roce 1914. \n\nTento systém patentoval Henry Jacques Gaisman, vynálezce a výrobce žiletek. George Eastman od něj koupil práva za 300 000 USD. Systém obsahoval hedvábný karbonový červený papír vložený mezi filmem a papírovou zadní stěnou. Text se psal pomocí kovové jehly a objevil se pak během vyvolávání filmu. Tento systém se však nikdy nestal příliš populárním a jeho výroba byla přerušena v roce 1932.\n\nAutografické filmy Kodak měly na začátku označení filmu písmeno \"A\". Standardní filmu velikosti 127 byl označen jako \"127\" a autografický \"A127\". Kovová jehla byla přidávána k filmu bez příplatku. V roce 1915 Kodak prodával autografické zadní stěny pro své stávající kamery.\n\n"}
{"id": "661258", "url": "https://cs.wikipedia.org/wiki?curid=661258", "title": "10cc (album)", "text": "10cc (album)\n\n10cc je debutové a eponymní studiové album rockové skupiny 10cc, vydané v červenci roku 1973 u UK Records. Album bylo nahráno v roce 1972 v Strawberry Studios v Stockportu v Anglii.\n\n\n"}
{"id": "661259", "url": "https://cs.wikipedia.org/wiki?curid=661259", "title": "Jean Girault", "text": "Jean Girault\n\nJean Girault (9. května 1924, Villenaux-la-Grande, Francie – 24. července 1982, Paříž, Francie) byl francouzský filmový scenárista, režisér a jazzový hudebník, který proslul jakožto vynikající a velice úspěšný tvůrce francouzských filmových komedií.\n\nAčkoliv vystudoval francouzskou filmovou školu École des Travaux Pratiques du Cinéma, začínal jako jazzový hudebník. U filmu působil nejprve jakožto příležitostný scenárista již na počátku 50. let 20. století, později pak začal působit také jako asistent režie.\n\nSvoji první samostatnou režii zkusil v roce 1960 se snímkem \"Příživníci\". Zlom v jeho kariéře přinesla až jeho tvorba spojená s osobou proslulého francouzského komika Louise de Funèse, kterého v roce 1963 \"objevil\" pro film ve snímku \"Pouic Pouic\". Posléze s ním natočil dnes již světoznámou filmovou sérii šesti komediálních filmů o četnících. Kromě toho natočil řadu dalších úspěšných filmových komedií.\n\nJeho osobním přítelem byl francouzský herec Jean Lefebvre. Kromě scénářů napsal také dvě divadelní hry.\n\nZemřel ve věku 58 let na tuberkulózu během natáčení 6. dílu série o četnících \"Četník a četnice\".\n\n\n\n\n"}
{"id": "661265", "url": "https://cs.wikipedia.org/wiki?curid=661265", "title": "Leptospira", "text": "Leptospira\n\nLeptospira je rod gramnegativních bakterií patřících do kmene spirochét.Tyto bakterie (stejně jako všechny spirochéty) mají spirálovitý tvar a jsou živě pohyblivé. Vyvolávají nemoc zvanou leptospiróza.\nDělení leptospiróz je velmi komplikované. Tradičně se dělí na patogenní druhy (\"Leptospira interrogans\") a na nepatogenní druhy (\"Leptospira biflexa\"). Mezi patogenní druhy patří \"L. icterohaemorrhagiae\" (původce Weilovy nemoci) a \"L. grippotyphosa\" (původce tzv. blaťácké horečky).\nKultivace leptospir trvá nejméně týden a provádí se ve speciálním tekutém médiu, které je obohacené např. králičím sérem. Leptospiry jsou aerobní a jako zdroj energie využívají mastné kyseliny. Ve vlhkém a chladném prostředí můžou tyto bakterie přežívat až několik měsíců.\nPřirozeným prostředím, ve kterém se vyskytují je stojatá voda, především mělká jezera, rybníky atd. Nalézt je můžeme ale i v bahně.\nLeptospiróza je jedna z nejrozšířenějších zoonóz. Leptospirami se můžeme nejčastěji nakazit při koupání v přírodní vodě nebo při napití vody z přírodního zdroje. Leptospiry se do těchto vodních zdrojů dostávají s močí hlodavců a některých domácích zvířat.\n"}
{"id": "661266", "url": "https://cs.wikipedia.org/wiki?curid=661266", "title": "Ų", "text": "Ų\n\nŲ (minuskule ų) (litevsky \"u nosinė\", švédsky \"svansförsett u\"), je písmeno latinky. Vyskytuje se v litevštině, elvdalštině a hocąkštině. V litevštině je velké písmeno \"Ų\" jen hypotetické, vyskytující se jen v titulcích, psaných velkými písmeny, na začátku slova se nikdy nevyskytuje. \"Ų\" je již jen jako historický grafický příznak, podobně jako v češtině ú nebo ů, v litevštině se někdy vyslovuje jako poněkud delší než \"u\". \n"}
{"id": "661267", "url": "https://cs.wikipedia.org/wiki?curid=661267", "title": "Wilhelm von Mirbach-Harff", "text": "Wilhelm von Mirbach-Harff\n\nWilhelm hrabě von Mirbach-Harff (2. červenec 1871 Bad Ischl – 6. červenec 1918 Moskva) byl německý diplomat a velvyslanec.\n\nV letech 1908 až 1911 byl Mirbach radou velvyslanectví v Petrohradu, potom poradcem pro politické věci při štábu německého velení v Bukurešti. Roku 1915 byl Mirbach radou v Aténách. \n\nOd 16. prosince 1917 do 10. února 1918 stál v čele německého velvyslanectví v Petrohradu, které bylo zřízeno po podepsání příměří v Brest-Litevsku. Roku 1918 se zapojil do pokusů osvobodit ruskou carskou rodinu prostřednictvím diplomatických kruhů.\n\nDne 6. července 1918 byl Wilhelm von Mirbach zastřelen v budově německého velvyslanectví v Moskvě Jakovem Blumkinem a Nikolajem Andrejevem. Cílem atentátu na Mirbacha bylo revidování Brest-Litevské mírové smlouvy podepsané s Německou říší. Současně byl znamením připravovaných protivládních povstání v Moskvě a v jiných dalších ruských městech.\n\nJeho otec Ernst von Gudenau-Mirbach byl rakouským šlechticem z Moravy a poslancem Říšské rady ve Vídni.\n"}
{"id": "661270", "url": "https://cs.wikipedia.org/wiki?curid=661270", "title": "Vernon Wray", "text": "Vernon Wray\n\nVernon „Lucky“ Wray (7. ledna 1924 − 1979) byl americký kytarista. Na kytaru začal hrát ve svých jedenácti letech a svou profesionální kariéru zahájil ve čtyřicátých letech jako bubeník a zpěvák. Později spolu se svými bratry Linkem a Dougem, doplněni o bratrance Shortyho Hortona a kamaráda Dixieho Neala, založili skupinu nazvanou Lucky Wray and the Lazy Pine Wranglers, která se brzy poté přejmenovala na Lucky Wray and the Palomino Ranch Hands. Později Link Wray založil vlastní skupinu, ve které hrál i Vernon, který si nyní začal říkat Ray Vernon. Pro svého bratra pracoval převážně jako producent; produkoval například jeho alba \"Listen to the Voices That Want to Be Free\" (1970) nebo \"Link Wray\" (1971). Zemřel v roce 1979 ve svých pětapadesáti letech.\n\n"}
{"id": "661272", "url": "https://cs.wikipedia.org/wiki?curid=661272", "title": "Prima sezóna", "text": "Prima sezóna\n\nPrima sezóna je soubor šesti povídek od Josefa Škvoreckého, jejichž hlavní postavou je gymnaziální student Daniel Smiřický. Kniha poprvé vyšla v Torontu v roce 1975 v nakladatelství Sixty-Eight Publishers, v Česku poprvé vyšla až v roce 1990. Děj knihy se odehrává ve fiktivním městě Kostelec v období Protektorátu Čechy a Morava.\n\nVyhlášenému kosteleckému sukničkáři Dannymu Smiřickému se konečně podaří sjednat si rande, a to hned se dvěma holkami, které delší dobu obletuje: s Irenou i Marií. Nejdříve má rande s Irenou u ní doma, avšak nečekaně je vyruší Irenin otec, který je kostelecký radní. Dvojice si na rychlo vymyslí, že Danny přišel Irenu doučovat matematiku. Radní si proto Dannyho krátce vyzkouší z poměrně jednoduchého matematického příkladu, a když vidí, že Danny je na tom s matematikou hůř než Irena, nutí je oba dlouho do noci počítat matematické příklady. Danny nakonec přijde na to, co způsobilo předčasný návrat domů Irenina otce: z protějšího domu dvojici viděla Marie, se kterou měl rande později, a která ze žárlivosti přivolala Irenina otce.\n\nV Kostelci se nečekaně objeví krásná slečna Karla-Marie Weberová, která zaujme Dannyho pozornost hned při prvním setkání před cukrárnou. Slíbí Dannymu, že se s ním zase sejde, avšak Danny je čím dál tím více zmaten nejen z jejího chování, ale také z jejího často se měnícího oblečení. Nakonec ho to dovede až k domněnce, že slečna Weberová musí být kouzelnice. Ta to nejenže nevyvrací, ale podporuje Dannyho, aby si to dále myslel. Když ho pozve k sobě na rande, Danny pozvání s radostí přijme. V bytě slečny Weberové dojde nakonec k tomu, že se mu odhalí pravda: slečny Weberové jsou dvě, Karla-Marie Weberová a Marie-Karla Weberová. Danny pochopí, že naletěl dvojčatům, a jde raději domů. Cestou se staví za Irenou, u které hodlá najít útěchu – zjistí ale, že u ní jsou děvčata Weberovy, které jsou Ireniny vzdálené sestřenice. Danny jde tedy raději domů, a jako vždy s nepořízenou.\n\nV Kostelci se objeví nová tvář, Kristýna z nedalekého Mýta. Danny ji poprvé spatří na jevišti v amatérském divadle, kde dívka hraje hlavní roli, a Danny hraje v orchestru na saxofon. Danny se snaží vloudit se Kristýně do přízně; když už to vypadá, že se mu to podaří, dá si ho zavolat učitel náboženství pan Meloun. Zasvětí Dannyho do svého problému: tajně oddal slečnu Dagmaru s Antonínem i přesto, že věděl, že Dagmar je neárijského původu. Jelikož se na to přišlo, potřeboval po Dannym upravit záznam v matriční knize. Gestapo mělo přijít již druhý den ráno. Danny si nakonec povolal na pomoc svého přítele Rosťu, se kterým přes noc celou knihu přepsali. Příslušník gestapa druhý den nic nepoznal, zajímal se totiž spíše o mešní víno než o matriční knihu. Danny se rozhodne k poslednímu pokusu, jak získat Kristýnu, a zajede za ní do Mýta. Přemluví jí, ať vynechá hodinu klavíru a jde s ním do parku. Tam se s ní Danny pokusí sblížit, když v tom je nachytá Kristýnin otec a Danny opět odchází s nepořízenou.\n\nDanny s Rosťou naplánují na první pohled bezchybný plán: Rosťa pozve Irenu do lesní chaty, kde ji bude kreslit. Danny půjde náhodou kolem, a když Rosťa bude chtít v klidu dokončit o samotě Irenin portrét, Danny se s ní půjde projít a pokusí se s ní intimně sblížit. Irena však jejich lest brzy prokoukla, nicméně domů neodešla, jak měla původně v plánu, ale vyrazila s Dannym na skály. Danny byl málo zkušený horolezec, takže cesta na vrchol jim trvala poněkud déle, než bývá obvyklé. Když dolezli na vrchol věže, strávili tam celé odpoledne povídáním. V pět hodin Irena už chtěla jít domů, avšak dvojice zjistila, že na vrcholu je vytržená slaňovací skoba, takže nemají jak slézt dolů. Danny vymyslí nebezpečnou metodu, jak dolů slézt, ta však neobstojí a Irena se zřítí dolů. Se zlomenou nohou ji chvíli na to najde její kluk Zdeněk, který měl být tou dobou v Praze u nemocné matky. Jak se ukázalo, přijela za Zdeňkem jeho další holka, a jelikož nechtěl být nikým spatřen, šel s ní do skal. Danny, který ještě pomohl situaci vyhrotit, slezl až pozdě v noci za pomoci dvou místních horolezců.\n\nPo nešťastné příhodě s Irenou se Danny pokusil s ní několikrát spojit, vždy ale narazil na jejího neústupného otce, který nechtěl, aby se Danny s Irenou dále vídal. Koncem prázdnin se Danny vydal na doučování k panu profesoru Stařecovi, který jej připravoval na reparát z matematiky. Tam Danny potkal Alenu, Ireninu sestru, se kterou zapředl rozhovor a postupně přišel na to, že Alena je do něj zamilovaná a Danny si uvědomí, že je i docela hezká. Večer v parku se začnou líbat a Alena si s Dannym domluví rande na sobotu, kdy pojedou společně pro med do sousední vesnice. Domluví se, že přespí v jednom výletním hotelu a rodičům řeknou raději něco jiného. Nejdříve chtějí oklamat hoteliéra a namluvit mu, že jsou bratr a sestra, hoteliér je sice prokoukne, ale přesto je ubytuje. Danny se raduje, že se na něj konečně usmálo štěstí, a psychicky se připravuje na svůj první úspěch. Když se po večeru stráveném v lese oba vypraví na pokoj, aby spolu strávili noc, čeká už je tam pan rada. Přivolal ho proradný hoteliér, který nejdříve prodal Dannymu předražené prezervativy, a pak na něj zavolal otce Aleny, kterou poznal, aniž by to dal na sobě znát. Pan rada pak odvezl oba domů.\n\nNedlouho po této příhodě byl Danny rodiči vyslán pro vodu ze studny za lesem. U studny Danny potkal Marii, která tam byla za týmž účelem. Danny se s ní dal do řeči a když byli na cestě zpátky do Kostelce, začalo prudce pršet. Dvojice se ukryla v Rosťově chatce v lese. Danny, vycítiv příležitost Marii svést, ji chtěl opít rumem. Marie ho však prokoukla a naopak ona opila Dannyho. Ten se vzbudil až druhý den ráno a utíkal domů, protože doma nic neřekl rodičům. Jaké pak bylo jeho překvapení, když zjistil, že Marie jeho rodičům zavolala a omluvila Dannyho, že přijde až druhý den. Danny se pak s Marií domluvil, že se sejdou v sobotu v Provodově, kde bude Danny vystupovat se svou kapelou. Marie tam však dorazila se svým staro–novým klukem, se kterým se opět dala dohromady. Danny byl z toho přirozeně nešťastný, což dokreslovala bluesová muzika, kterou tu noc hráli. Povídka i celá kniha končí v momentě, kdy je zpěvákovi kapely a Dannyho příteli Lexovi oznámeno, že jeho otec byl zastřelen. Tím symbolicky i skutečně končí „prima sezóna“ a Danny si uvědomuje, že válka je na spadnutí a jeho mladá léta pomalu končí.\n\n"}
{"id": "661274", "url": "https://cs.wikipedia.org/wiki?curid=661274", "title": "Petar Pecija Petrović", "text": "Petar Pecija Petrović\n\nPetar Pecija Petrović (21. srpna 1877, Otočac – 9. ledna 1955, Záhřeb) byl chorvatský spisovatel, občanským povoláním lesní inženýr. Mezi dvěma světovými válkami byl známý především jako dramatik, který ve svých realistických komediích zobrazoval venkovský život v Lice.\n\n\n"}
{"id": "661275", "url": "https://cs.wikipedia.org/wiki?curid=661275", "title": "Antti Niemi (lední hokejista)", "text": "Antti Niemi (lední hokejista)\n\nAntti Niemi (* 29. srpna 1983, Vantaa, Finsko) je finský hokejový brankář hrající v týmu Jokerit Helsinky v lize KHL.\n\nNiemi hrál od roku 1998 v juniorském věku za tým Keikko-Vantaa, ve kterém nastupoval i v druhé finské nejvyšší lize a pracoval tam na částečný úvazek jako řidič rolby. V roce 2005 přestoupil do týmu Pelicans Lahti, ve kterém nastupoval ve finské nejvyšší SM-liize. Niemi hrál za Pelicans tři sezóny dokud v roce 2008 nepodepsal smlouvu jako volný hráč s Chicagem Blackhawks. Do NHL nebyl nikdy draftován. Svojí zámořskou kariéru začínal na farmě Chicaga v nižší severoamerické lize AHL - v týmu Rockford IceHogs, kde strávil většinu sezóny 2008-09. V únoru 2009 byl povolán k týmu Blackhawks, aby nahradil zraněného kolegu a v NHL debutoval 27. února 2009, když hrál v jedné třetině při porážce 4:5 v prodloužení s Pittsburghem Penguins. Celý zápas odehrál poprvé o pár dní později 1. března 2009 a vychytal v něm vítězství 4:2 proti Los Angeles Kings.\n\nV následující sezóně 2009-10 byl po tréninkovém kempu zařazen na soupisku Blackhawks a chytal ve druhém zápase sezóny, který byl hrán 3. října 2009 v Niemiho rodném Finsku proti Floridě Panthers a vychytal v něm své první čisté konto v NHL, když pochytal všech 23 střel soupeře. V základní části vychytal 26 vítězství ve 37 zápasech a postupně se prosadil do role prvního brankáře, ve které nahradil Cristobala Hueta a byl tak nasazen jako startující brankář pro playoff. Během druhého zápasu playoff vychytal čisté konto proti Nashvillu Predators a v playoff byl v dresu Blackhawks první od roku 1996, kdy se to povedlo Edu Belfourovi. 22. dubna 2010 vychytal své druhé čisté konto playoff, když zastavil všech 33 střel. Před ním naposledy vychytal za Blackhawks 2 čistá konta v jedné sérii Tony Esposito v roce 1974. 16. května 2010 pomohl Niemi 44 zákroky k vítězství 2:1 nad San José Sharks v prvním zápase ve finále západní konference. San José nakonec vyřadili ve čtyřech zápasech. Cenu pro nejlepšího hráče zápasu obdržel pouze za druhý zápas ve finále Stanley Cupu, když pochytal 32 střel. 9. června 2010 dovedl Niemi tým Blackhawks k vítězství Stanley Cupu, poté co porazili v posledním zápase Philadelphii Flyers 4:3 v prodloužení. Niemi byl třetím finským brankářem, který kdy hrál ve finále playoff NHL a prvním finským brankářem, který kdy vyhrál Stanley Cup.\n\nSpor o smlouvu a plat vedl Niemi s Chicagem před arbitráží a byl mu přiznán plat 2,75 miliónů USD na sezónu (asi 55 miliónů kč). Protože Chicago dosáhlo maximálního povoleného platového stropu, tak nebylo schopno podepsat s Niemim smlouvu na částku, kterou měl přiznanou z arbitráže a nakonec podepsali smlouvu s veteránem Martym Turcem z Dallasu Stars na 1,3 milionu USD (asi 26 miliónů korun). 2. září 2010 podepsal Niemi jednoletý kontrakt se San José Sharks na 2 miliony USD (asi 40 miliónů kč). Ve svém prvním zápase sezóny 2010-11 chytil 30 střel a pomohl Sharks k vítězství 3:2 nad Columbusem Blue Jackets. Nejprve se v San José pravidelně střídal se svým finským kolegou Antero Niittymäkim, ale v únoru 2010 byl Niemi natolik úspěšný, že se ustálil na pozici prvního brankáře týmu. 1. března 2011 prodloužil se Sharks smlouvu o 4 roky na celkově 15,2 miliónů USD (304 miliónů kč).\n\n\n"}
{"id": "661276", "url": "https://cs.wikipedia.org/wiki?curid=661276", "title": "Prima sezóna (seriál)", "text": "Prima sezóna (seriál)\n\nPrima sezóna je televizní seriál režiséra Karla Kachyni z roku 1994, natočený podle stejnojmenné předlohy Josefa Škvoreckého.\n\n\n"}
{"id": "661277", "url": "https://cs.wikipedia.org/wiki?curid=661277", "title": "Kapradina hrálovitá", "text": "Kapradina hrálovitá\n\nKapradina hrálovitá (\"Polystichum lonchitis\") patří mezi kapradiny z čeledi kapraďovité (\"Dryopteridaceae\") a lze ji zaměnit za jednoho z dalších dvou zástupců rodu. Jsou jimi kapradina laločnatá (\"Polystichum aculeatum\") a kapradina Braunova (\"Polystichum braunii\"). Tyto dva druhy se liší od níže popisované tím, že jejich listy jsou 2x-3x zpeřené a dlouze řapíkaté.\n\nKapradina hrálovitá patří mezi vytrvalé rostliny a dosahuje výšky od 10 do 50 cm.\nListy jsou přezimující, jedenkrát zpeřené s velmi krátkým řapíkem.\nPovrch čepele je kožovitý, je jedenkrát zpeřená, v obrysu čárkovitě až úzce podlouhlá a směrem k bázi se zužuje. Její svrchní strana je lysá, spodní naopak plevnatá. Kožovité pleviny, které nalezneme na řapících a rubu listu jsou žlutavě až rezavě hnědě zbarvené.\nPočet lístků se pohybuje mezi patnácti až čtyřiceti na každé straně. Tvarem jsou výrazně asymetrické, buď na bázi srpovitě zahnuté, nebo oboustranně hrálovité směrem k vrcholu listu. Na něm jsou pak špičaté a jejich okraj je nepravidelně pilovitě zubatý. Výtrusnicové kupky nalezneme zhruba v horní třetině listu, jsou uspořádány v 1-2 řadách při bázi lístků, ve středu a na vrcholu jsou seskupeny v jedné řadě mezi okrajem lístku a střední žilkou.\nDoba zralosti spor se odhaduje na rozmezí červen-září.\n\nTuto krásnou kapradinu můžeme nalézt téměř po celé Evropě, zejména v horách střední a jižní Evropy, ve Skandinávii, Grónsku, na Islandu a roztroušeně v Asii a severní Americe.\nV České republice vyhledává lesní světliny při horní hranici lesa, a to od horského do subalpínského stupně, dále pak kosodřeviny. V pahorkatinách ji nalezneme vzácněji a pokud se vyskytuje v nižších polohách, je to pouze přechodně a zvláště na antropogenních stanovištích. Mezi horské oblasti ČR, kde ji vzácně najdeme, patří oblast Krkonoš a Jeseníků.\nVyhledává vlhké, suťové, vápnité a humózní půdy.\n\nTento druh kapradiny patří v Česku mezi chráněné a velmi ohrožené druhy. Ohrožení je způsobeno zejména změnami biotopů, přičemž v nižších polohách se na něm může podílet lidská činnost, např. těžba dřeva, a v polohách horských pak sešlap a eroze během zkracování turistických cest. Rizikem pro tento druh je v České republice už jeho samotná vzácnost.\n\n\n\n \n"}
{"id": "661279", "url": "https://cs.wikipedia.org/wiki?curid=661279", "title": "Pavel Valíček", "text": "Pavel Valíček\n\nPavel Valíček (* 13. května 1939 v Nymburce) je český botanik, agronom a zemědělec, zaměřený na užitkové rostliny tropů a subtropů, zvláště na asijské léčivé rostliny.\n\nPo ukončení základní školy studoval na Střední zemědělské škole v Poděbradech a od roku 1957 na Agronomické fakultě Vysoké školy zemědělské v Praze. Více než třicet let pracoval v Institutu tropického a subtropického zemědělství, katedře tropických a subtropických plodin. Od roku 2000 je v důchodu, věnuje se zahradám léčivých rostlin v Třebíči a Sádku, přednáší a publikuje.\n\nPavel Valíček je autorem desítek publikací, odborných pojednání i populárních knih. Byl vedoucím autorského kolektivu rozsáhlé publikace Užitkové rostliny tropů a subtropů, dále knih Rostliny pro zdravý život, Léčivé rostliny třetího tisíciletí, Rostliny a omamné drogy a v poslední době například Léčivé rostliny Číny a Vietnamu.\n\n"}
{"id": "661282", "url": "https://cs.wikipedia.org/wiki?curid=661282", "title": "James Mirrlees", "text": "James Mirrlees\n\nSir James Alexander Mirrlees FRSE FBA (5. července 1936 Minnigaff – 29. srpna 2018 Cambridge) byl skotský ekonom, který v roce 1996 spolu s Williamem Vickreym získal Nobelovu pamětní cenu za ekonomii za „zásadní příspěvek k ekonomické teorii stimulů v podmínkách asymetrických informací“. V roce 1998 byl pasován na rytíře. Přednášel na Oxfordské univerzitě i na Cambridgeské univerzitě.\n\n"}
{"id": "661285", "url": "https://cs.wikipedia.org/wiki?curid=661285", "title": "Sčítání lidu, domů a bytů 2011 v Česku", "text": "Sčítání lidu, domů a bytů 2011 v Česku\n\nSčítání lidu, domů a bytů 2011 bylo celostátní sčítání lidu na území České republiky. Konalo se k rozhodnému okamžiku půlnoci z pátku 25. na sobotu 26. března 2011. Nařízení Evropského parlamentu a Rady Evropské unie č. 763/2008 stanovilo, že sčítání probíhá ve všech členských zemích Evropské unie (EU) jednou za deset let počínaje rokem 2011, přičemž další referenční roky bude určovat Evropská komise jako výkonný orgán EU. Na základě návrhu české vlády nařídil Parlament České republiky sčítání zákonem č. 296/2009 Sb., o sčítání lidu, domů a bytů v roce 2011, nikoliv obecným zákonem, který by platil i pro další sčítání. Zákon nařídil účast ve sčítání a pravdivé vyplnění údajů pod hrozbou pokuty 10 000 Kč. Ministr financí Miroslav Kalousek při předkládání zákona o sčítání ve sněmovně uvedl, že náklady na toto sčítání mají být 2,5 miliardy Kč. Sčítání zajišťoval Český statistický úřad (ČSÚ).\n\nProces sčítání má několik fází. Nejprve sčítací komisaři mají rozdat obyvatelům ve svém sčítacím obvodu do schránek informační letáček s údaji o sčítání a s uvedeným datem, kdy se u obyvatele zastaví a předají mu sčítací formuláře. Ve stanovený den pak domácnosti mají navštívit a předat jim jeden až tři druhy sčítacích formulářů, a sice sčítací list osoby pro každou osobu v domácnosti, bytový list pro každou domácnost a domovní list pro majitele nebo správce domů. Typy formulářů se liší barvou.\n\nRozhodným okamžikem pro jeho vyplnění je půlnoc z pátku 25. na sobotu 26. března 2011. Vyplnění je možné provést buď elektronicky přes internet nebo ručně do sčítacích formulářů. Ručně vyplněné formuláře buď vybere sčítací komisař při další návštěvě nebo je možné je odeslat na Český statistický úřad poštou. Elektronicky vyplněné sčítací archy je možno odeslat prostřednictvím webové adresy www.scitani.cz. Je však nutné do elektronického formuláře opsat tzv. potvrzovací kódy z papírového sčítacího formuláře, který tedy musí obdržet nebo si vyzvednout i ten, kdo ho nebude vyplňovat.\n\nPapírové sčítací archy byly před zpracováním převedeny do elektronické podoby a anonymizovány. Nosiče dat s neanonymizovanými daty byly zničeny v březnu 2014. Anonymizovaná data byla v elektronické podobě předána Národnímu archivu.\n\nOproti předchozímu sčítání ubyly otázky na vlastnictví auta, chaty nebo televizoru, zůstala však otázka na počítač v domácnosti a připojení k internetu a přibyla otázka na registrované partnerství. Dotazy na sňatky a zaměstnání jsou méně podrobné, údaje o náboženské víře, církevní příslušnosti a národnosti jsou jako jediné dobrovolné.\n\nČeský statistický úřad si pro zajištění práce sčítacích komisařů (roznášku tiskopisů, sběr vyplněných tiskopisů a zadání údajů do počítače) najal ve výběrovém řízení Českou poštu (původně se podle Deníku Referendum uvažovalo o tom, že by zaměstnanci obecních úřadů, České pošty i jiní dobrovolníci uzavírali smlouvy přímo s ČSÚ, podobně jako při předchozím sčítání). Většinu sčítacích komisařů tvoří poštovní doručovatelé České pošty, kteří mají tiskopisy roznášet po své nezkrácené pravidelné směně, pokud se k této činnosti dobrovolně přihlásili. Pravidelnou roznášku pošty přitom mají zakázáno k předávání formulářů využít. V té souvislosti se objevovala kritika, že mnozí doručovatelé byli k této činnosti fakticky nuceni hrozbou propouštění, přičemž jejich platové ohodnocení je nedostatečné (90 Kč/h s 10% zdaněním; externisté najatí ČSÚ mají údajně mzdu několikanásobně vyšší) a činnost je organizována chaoticky. Na jednu domácnost jsou údajně počítány tři minuty času sčítacího komisaře. Deníku Referendum i Českému statistickému úřadu se Česká pošta odmítla k otázce přetěžování svých zaměstnanců vyjádřit. Česká pošta měla problémy se získáním dostatečného počtu sčítacích komisařů, jichž původně chtěla mít 14 tisíc, z toho dvě třetiny externích. Nakonec bylo sčítacích komisařů kolem 9500. Externí spolupracovníky získávala Česká pošta především z řad rodinných příslušníků svých pracovníků, jinak byli mezi zájemci významněji zastoupeni vysokoškolsky vzdělaní lidé ve věku kolem 50 let, zejména z oborů statistiky či sociologie. Kromě České pošty zajišťuje sčítání i Český statistický úřad svými pracovníky, a to zejména v hromadných ubytovacích zařízeních. V roce 2011 poprvé nebudou sčítací komisaři kontrolovat správnost zápisů ani provádět předběžné sumarizace.\n\nK rozhodnému okamžiku půlnoci ze 16. na 17. dubna 2010 v rámci příprav uskutečnil Český statistický úřad zkušební sčítání, do kterého bylo zapojeno 0,5 % obyvatel ve všech regionech. Jeho cílem bylo ověřit správnost všech etap průběhu sčítání a vyhodnotit zkušenosti, zejména pak ověřit srozumitelnost vyplňovaných formulářů před celorepublikovým sčítáním. Při zkušebním sčítání využilo 6,4 % dotčených obyvatel možnost odeslat formulář po internetu. Na základě zkušeností ze zkušebního sčítání byl například technicky upraven elektronický formulář. Také se ukázalo, že starší respondenti nerozumí termínu „registrované partnerství“ a považují za něj i manželství. Při zkušebním sčítání nastaly rovněž menší problémy s distribucí formulářů a ČSÚ proto jednal s Českou poštou, aby se obdobná situace při ostrém sčítání neopakovala.\n\nV souvislosti s tímto sčítáním se objevila iniciativa požadující možnost zapsat si jako svou víru jediismus, kterému byl údajně podle oznámení ČSÚ udělen vlastní sčítací kód. Patrně v reakci na tento krok se několik českých pohanských uskupení obrátilo na ČSÚ s žádostmi o přidělení vlastního sčítacího kódu i pro pohanství. Těmto žádostem bylo 17. 2. 2011 vyhověno. Součet osob, které do kolonky náboženství vyplní jako víru pohanství nebo jedi, tak údajně bude k dispozici nejen jejich vyznavačům, ale např. i religionistům, kteří se problematikou nové religiozity zabývají. Ve skutečnosti ovšem sčítací list osoby v kolonce 12 neumožňuje vyplnění konkrétní víry, ale pouze konkrétní církve nebo náboženské společnosti, zatímco ostatní věřící mají možnost pouze zaškrnout políčko „věřící – nehlásící se k žádné církvi ani náboženské společnosti“. Do políčka s údajem o církvi nebo náboženské společnosti lze i v elektronické verzi vyplnit jakýkoliv údaj, není nutno vybírat z předdefinovaných možností a volba není omezena jen na registrované církve a náboženské společnosti. Český statistický úřad nezveřejnil metodiku, takže není veřejně známé, nakolik je statistické vyhodnocování údajů závislé na předchozím okódování či neokódování možností.\n\nV dubnu 2010 proběhlo pod vedením Evy Kortanové z ČSÚ i zábavné propagační minisčítání na několika základních školách v Přerově, Praze a Řevnicích, v říjnu a listopadu pak na větším počtu základních škol a v nižších ročnících víceletých gymnázií ve všech krajích.\n\nDistribuci tiskopisů provázely problémy, například se na mnoha místech se sčítací komisaři nedostavili v dobu, kterou občanům oznámili, takže lidé byli leckdy i opakovaně nuceni na ně zbytečně vyčkávat a pak si ještě vystát frontu na poště, a to i ti, kteří chtěli vyplnit formulář po internetu. Někteří komisaři v rozporu s metodikou avizovali návštěvu v dopoledních hodinách nebo v neúměrně dlouhém časovém rozmezí. Vázla i příprava formulářů pro komisaře. Český statistický úřad vyjádřil rovněž nespokojenost s nespolehlivostí České pošty. Česká pošta však hlásila, že všechny práce probíhají standardně a situace se sčítacími komisaři je stabilizována. Call centrum České pošty stíhalo vyřizovat jen zlomek dotazů a připomínek (např. 8. března jen 6000 ze 60000), ale z finančních důvodů bylo posíleno jen o 15 %.\n\nPřípravu sčítání v roce 2011 provázely hojné polemiky v médiích, zejména na webzinech, na blozích a v internetových diskusích, kde se objevovala celá škála názorů od podpory sčítání až po výzvy k jeho bojkotu. Strana svobodných občanů založila webovou stránku \"Nechci být sečten!,\" na níž uvádí výzvu a argumenty proti sčítání a odkazy na množství podobně zaměřených článků na webu. Mezi časté námitky patří, že místo plošného vyplňování tiskopisů celou populací by měl stát umět využít data, která bez ohledu na sčítání vede v různých registrech, popřípadě provádět dotazníkový průzkum jen na vzorku obyvatel, což evropské nařízení připouští a některé státy aplikují.\n\n24. března 2011 zveřejnila mnohá média zprávu ČTK o průzkumu provedeném agenturou STEM ve dnech 1. až 8. března na vzorku 1248 respondentů, podle nějž 98 % respondentů má povědomí, že se sčítání koná, 29 % nevědělo o povinné účasti a o pokutě za neúčast a třetina respondentů nesouhlasila s tím, že sčítání je prospěšné. 70 % respondentů považovalo ČSÚ za dobrého garanta ochrany osobních údajů. O prospěšnosti sčítání a garanci ochrany dat byli méně přesvědčeni lidé s nižším vzděláním a chudší. O tom, že sčítání je povinné, byla nižší míra povědomosti mezi lidmi mladými a lidmi bez vzdělání (nevyučenými).\n\nStudentka veřejného finančnictví a politologie Klára Burešová z Kunovic podala 16. března 2011 prostřednictvím advokátní kanceláře Kláry Samkové ústavní stížnost proti sčítání lidu. Stěžovatelka namítá, že jde o zásah státu do soukromí z důvodů, které nespadají do podmínek stanovených v čl. 8 Listiny základních práv a svobod a svým rozsahem přesahují nezbytnost, která je jednou z podmínek, a o některých citlivých údajích (národnost a víra přímo, sexuální orientace nepřímo dotazem na registrované partnerství) tvrdí, že jejich znalost nemůže sloužit státu k žádnému z účelů, které jako přípustný důvod narušení soukromí Listina připouští. Důvody obhajující sčítání a jeho rozsah považuje za zástupné, nepravdivé či nelegitimní. Dále stěžovatelka považuje za narušení soukromí, že se k jejím citlivým osobním údajům dostanou přinejmenším pracovníci České pošty, kteří nejsou dostatečně kvalifikovaní k tomu, aby mohli s tak citlivými informacemi pracovat. Stěžovatelka považuje pokutu 10 000 Kč za nevyplnění formuláře za neúměrně vysokou ve srovnání s pokutami za přestupky srovnatelné závažnosti i ve srovnání s případnou náhradou osobnostní újmy, jakou by bylo možné od organizátora sčítání vysoudit, což považuje za narušení ústavního práva vlastnit majetek. Dále stěžovatelka namítá, že zákon o sčítání lidu v roce 2011 je zákonem ad hoc a nikoliv zákonem obecným, což je narušení dělby moci mezi mocí zákonodárnou a výkonnou. Výdaje na sčítání považuje za nehospodárné a zbytečné, čímž je, zvlášť v době špatného stavu veřejných financí státu, ohrožována cenová stabilita jakožto hodnota chráněná ústavou. Významná média o ústavní stížnosti referovala, avšak ve zprávě ČTK ji komentoval pouze místopředseda ČSÚ, inženýr ekonomie Stanislav Drápal, který jí nedával šanci na úspěch, názor žádného právníka zpráva ČTK ani Mediafaxu neobsahovala. Spis byl přidělen čtvrtému senátu Ústavního soudu ČR, vedenému soudkyní Vlastou Formánkovou.\n\nDne 1. srpna 2011 Ústavní soud ČR stížnost zamítl, jako neoprávněnou a zdůraznil, že to byla její zákonná povinnost.\n\nDne 22. 9. 2011 bylo zahájeno správní řízení s 233 osobami, u nichž bylo po důkladném zkoumání zjištěno, že záměrně nesplnili zákonnou povinnost při sčítání lidu, domů a bytů 2011. V rámci přestupkového řízení hrozí viníkům finanční postih až do výše 10 tisíc Kč.\n\nVe čtvrtek 15. prosince 2011 byly zveřejněny předběžné výsledky Sčítání lidu, domů a bytů za decenium 2011. Obyvatel ČR přibývá především díky cizincům a celkem je k tomuto datu v ČR evidováno 10 562 214 obyvatel. Lidé se přestávají hlásit ke své národnosti, jednou z výjimek jsou Moravané, jichž se ke své národnosti hlásí celkem 630 897, což je nárůst oproti minulému sčítání lidu. Podíl věřících u jednotlivých církví se zásadně nezměnil, přibyli pouze jediové. Výrazně vzrostl počet vysokoškoláků a přibylo i lidí bez vzdělání. V oblasti zásobování domácností teplem bylo zjištěno, že se lidé vrací k tradičnímu vytápění tuhými palivy, respektive vytápění dřevem. Použití uhlí jako zdroje tepla klesá. Obce rozprodávají svůj bytový fond, výrazně tedy narůstá počet bytů v osobním vlastnictví.\n\nDle harmonogramu zveřejnění dalších výsledků ČSÚ bude ve 3. čtvrtletí roku 2012. Ve 4. čtvrtletí 2012 pak budou následovat podrobné údaje o domácnostech i bytech za celou ČR a kraje. A dále základní informace o okresech a obcích. V 1. čtvrtletí roku 2013 by již měly být k dispozici podrobné údaje za okresy, města a obce. Od 2. čtvrtletí 2013 budou následovat údaje o dopravě do zaměstnání. Statistický lexikon obcí a Atlas výsledků SLDB by měl být vydán 2. pololetí 2013. Celková data za Českou republiku by měla být Evropské komisi předána ČSÚ na přelomu let 2013 a 2014.\n\n"}
{"id": "661290", "url": "https://cs.wikipedia.org/wiki?curid=661290", "title": "Parasang", "text": "Parasang\n\nParasang (?paprasang viz ) je středověká arabská délková míra původem z Persie. Její hodnota je 5762 metrů.\n\nIbráhím ibn Jákúb, který po polovině 10. století napsal zprávu o putování Čechami, mj. píše: „hlas (tetřeva) lze slyšet z vrcholků stromů na vzdálenost parasangu i dále.“\n"}
{"id": "661297", "url": "https://cs.wikipedia.org/wiki?curid=661297", "title": "Siegel", "text": "Siegel\n\nPříjmení Siegel, Siegl nebo Sígl [\"sígl\"] nosí více různých osobností:\n\n"}
{"id": "661300", "url": "https://cs.wikipedia.org/wiki?curid=661300", "title": "Československá hokejová reprezentace v sezóně 1984/1985", "text": "Československá hokejová reprezentace v sezóně 1984/1985\n\n Československo - Švédsko 0:3 (0:0, 0:1, 0:2)\n\n16. srpna 1984 - Stockholm\nBranky Československa: nikdo\nBranky Švédska: 2x Gradin, Steen.\nRozhodčí: Järvi (FIN)\nVyloučení: 6:6\n\nČSSR: Dominik Hašek – Radoslav Svoboda, Eduard Uvíra, Arnold Kadlec, Miloslav Hořava, Rudolf Suchánek, Jaroslav Benák, Peter Slanina, František Musil – Vincent Lukáč, Dárius Rusnák, Igor Liba – Jiří Lála, Vladimír Růžička, Vladimír Caldr – Petr Rosol, Vladimír Kameš, Petr Klíma – Jiří Dudáček, Dušan Pašek, Jiří Hrdina.\n\nŠvédsko: Wälitalo – Stambert, Åhlén, Thélin, T. Eriksson, Eldebrink, P. Andersson, Lindblom, Samuelsson – Håkansson, B. Å. Gustafsson, Näslund – H. Loob, Steen, K. Nilsson – Eklund, Patrik Sundström, Peter Sundström – Isaksson, Gradin, Sandström.\n\n17. srpna 1984 - Gävle\nBranky Československa: 50. Igor Liba, 51, Vincent Lukáč\nBranky švédska: 5. Patrik Sundström, 13. Steen, 14. K. Nilsson, 16. Eklund, 17. a 54. H. Loob.\nRozhodčí: Järvi (FIN)\nVyloučení: 8:8\n\nČSSR: Jaromír Šindel (Dominik Hašek) – Radoslav Svoboda, Eduard Uvíra, Arnold Kadlec, Miloslav Hořava, Rudolf Suchánek, František Musil, Jaroslav Benák – Vincent Lukáč, Ladislav Svozil, Igor Liba – Jiří Lála, Vladimír Růžička, Vladimír Caldr – Petr Rosol, Vladimír Kameš, Petr Klíma – Jiří Dudáček, Dušan Pašek, Jiří Hrdinaa.\n\nŠvédsko: Lindmark – Stambert, Claesson, Thélin, T. Eriksson, Eldebrink, P. Andersson, Lindblom, Samuelsson – Håkansson, B. Å. Gustafsson, Näslund – H. Loob, Steen, K. Nilsson – Eklund, Patrik Sundström, Peter Sundström – Isaksson, Gradin, Sandström.\n\n25. srpna 1984 - Halifax\nBranky Československa: 2x Ladislav Svozil, Petr Klíma, Vincent Lukáč \nBranky Kanady: Goulet, A. Šťastný, Gretzky, Yzerman, Middleton. \nRozhodčí: ?\nVyloučení: 8:4\n\nČSSR: Dominik Hašek – Arnold Kadlec, Miloslav Hořava, Rudolf Suchánek, Jaroslav Benák, Antonín Stavjaňa, František Musil – Vincent Lukáč, Ladislav Svozil, Igor Liba – Jiří Lála, Vladimír Růžička, Vladimír Caldr – Petr Rosol, Vladimír Kameš, Petr Klíma – Jiří Dudáček, Dušan Pašek, Jaroslav Korbela.\n\n26. srpna 1984 - Montreal\nBranky Československa: Vladimír Růžička, Igor Liba \nBranky Kanady: Gretzky, Robinson, Anderson.\nRozhodčí: Olsson (SWE)\nVyloučení: 6:3\n\nČSSR: Jaromír Šindel – Arnold Kadlec, Miloslav Hořava, Rudolf Suchánek, Jaroslav Benák, František Musil – Vincent Lukáč, Ladislav Svozil, Igor Liba – Jiří Lála, Vladimír Růžička, Vladimír Caldr – Petr Rosol, Vladimír Kameš, Petr Klíma – Jiří Dudáček, Dušan Pašek, Jaroslav Korbela.\n\n7. listopadu 1984 - Turku\nBranky Československa: Vincent Lukáč, Jiří Hrdina, Dárius Rusnák, Ladislav Svozil \nBranky Finska: Makkonen, Lehto, Helminen. \nRozhodčí: Lindgren – Sundström, Gustavsson (SWE)\nVyloučení: 6:7 (1:0)\n\nČSSR: Jiří Králík – Radoslav Svoboda, Jaroslav Benák, Antonín Stavjaňa, František Musil, Arnold Kadlec, Miloslav Hořava – Vincent Lukáč, Ján Vodila, Igor Liba – Jiří Lála, Ladislav Svozil, Vladimír Caldr – Petr Rosol, Vladimír Kameš, Pavel Richter – Oldřich Válek, Dárius Rusnák, Jiří Hrdina.\n\nFinsko: Takko – Hirsimäki, Jyrkkiö, Lehto, Munck, Nikander, Ruotanen, Sirén, Nyman – Helminen, Jalo, Jalonen – Järvelä, Järvenpää, Makkonen – Melametsä, Ruuttu, Sirviö – Tuohimaa, Vilander, Susi.\n\n8. listopadu 1984 - Tampere\nBranky Československa: Vincent Lukáč, Igor Liba, Ladislav Svozil, Petr Rosol, Vladimír Caldr \nBranky Finska: 2x Tuohimaa, Ruuttu, Järvelä, Helminen.\nRozhodčí: Lindgren – Sundström, Gustavsson (SWE)\nVyloučení: 2:2 (0:1)\n\nČSSR: Karel Lang – Radoslav Svoboda, Jaroslav Benák, Antonín Stavjaňa, František Musil, Arnold Kadlec, Miloslav Hořava, Rudolf Suchánek – Vincent Lukáč, Ján Vodila, Igor Liba – Jiří Lála, Ladislav Svozil, Vladimír Caldr – Petr Rosol, Rostislav Vlach, Pavel Richter – Oldřich Válek, Dárius Rusnák, Jiří Hrdina.\n\nFinsko: Takko – Hirsimäki, Jyrkkiö, Lehto, Munck, Nikander, Ruotanen, Sirén, Nyman – Helminen, Jalo, Jalonen – Järvelä, Järvenpää, Makkonen – Melametsä, Ruuttu, Sirviö – Tuohimaa, Vilander, Susi.\n\n8. prosince 1984 - Praha\nBranky Československa: Vladimír Caldr, Vincent Lukáč, Dušan Pašek, Petr Klíma \nBranky SSSR: Makarov, Fetisov, Kasatonov, Drozděckij.\nRozhodčí: Eriksson (SWE) – Kluge (GDR), Tatíček (TCH)\nVyloučení: 6:6 (0:3) + Makarov na 10 min.\n\nČSSR: Jiří Králík – Mojmír Božík, Jaroslav Benák, Arnold Kadlec, Miloslav Hořava, Peter Slanina, Juraj Bakoš, Antonín Stavjaňa, František Musil – Vincent Lukáč, Ján Vodila, Igor Liba – Jiří Lála, Ladislav Svozil, Vladimír Caldr – Jiří Hrdina, Dušan Pašek, Pavel Richter – Petr Rosol, Dárius Rusnák, Petr Klíma.\n\nSSSR: Myškin – Kasatonov, Fetisov, Biljaletdinov, Pervuchin, Vožakov, Piatanov, Gimajev, Gusarov – Makarov, Larionov, Krutov – Světlov, Semjonov, Jašin – Gerasimov, Kovin, Varnakov – Zubrilčev, Drozděckij, Leonov.\n\n9. prosince 1984 - Praha\nBranky Československa: 2x Vincent Lukáč, Petr Klíma, Petr Rosol, Jiří Lála\nBranky SSSR: Larionov, Krutov, Chomutov.\nRozhodčí: Eriksson (SWE) – Kluge (GDR), Tatíček (TCH)\nVyloučení: 6:9 (1:1)\n\nČSSR: Jaromír Šindel – Radoslav Svoboda, Jaroslav Benák, Arnold Kadlec, Ernest Bokroš, Peter Slanina, Juraj Bakoš, Antonín Stavjaňa, František Musil – Vincent Lukáč, Ján Vodila, Igor Liba – Jiří Lála, Ladislav Svozil, Vladimír Caldr – Oldřich Válek, Dušan Pašek, Pavel Richter – Petr Rosol, Dárius Rusnák, Petr Klíma.\n\nSSSR: Myškin – Kasatonov, Fetisov, Biljaletdinov, Pervuchin, Vožakov, Gusarov, Starikov, Stělnov – Makarov, Larionov, Krutov – Světlov, Semjonov, Leonov – Zubrilčev, Kovin, Varnakov – Drozděckij, Bykov, Chomutov.\n\n11. prosince 1984 - Pardubice\nBranky Československa: Petr Rosol, Vladimír Caldr \nBranky SSSR: 2x Fetisov, Světlov, Leonov, Larionov, Drozděckij.\nRozhodčí: Eriksson (SWE) – Kluge (GDR), Tatíček (TCH)\nVyloučení: 6:5 (1:1)\n\nČSSR: Jaromír Šindel – Radoslav Svoboda, Jaroslav Benák, Arnold Kadlec, Ernest Bokroš, Antonín Stavjaňa, František Musil, Peter Slanina, Juraj Bakoš – Vincent Lukáč, Ján Vodila, Igor Liba – Jiří Lála, Ladislav Svozil, Vladimír Caldr – Petr Rosol, Dárius Rusnák, Petr Klíma – Oldřich Válek, Dušan Pašek, Pavel Richter.\n\nSSSR: Mylnikov – Kasatonov, Fetisov, Biljaletdinov, Pervuchin, Starikov, Stělnov, Gimajev, Gusarov – Makarov, Larionov, Krutov – Světlov, Semjonov, Jašin – Drozděckij, Žluktov, Leonov – Skvorcov, Bykov, Varnakov.\n\n16. února 1985 - Praha\nBranky Československa: 2x Dárius Rusnák, Petr Rosol, Igor Liba, Vladimír Kameš, Petr Klíma\nBranky Finska: 2x Helminen, 2x Melametsä, Järvenpää, Arima, Arbelius, Suikkanen.\nRozhodčí: Karandin (URS) – Caban, Kriška (TCH)\nVyloučení: 2:4 (2:0)\n\nČSSR: Jiří Králík (41. Dominik Hašek) – Radoslav Svoboda, Jaroslav Benák, Antonín Stavjaňa, František Musil, Arnold Kadlec, Miloslav Hořava, Mojmír Božík, Ernest Bokroš – Vincent Lukáč, Dárius Rusnák, Igor Liba – Jiří Lála, Ladislav Svozil, Vladimír Caldr – Petr Rosol, Vladimír Kameš, Petr Klíma – Jiří Hrdina, Vladimír Růžička, Dušan Pašek.\n\nFinsko: Takko – Ruotanen, Lehto, Jyrkkiö, Tuomi, Sirén, Hirsimäki, Nikander, Narvanmaa – Järvenpää, Järvelä, Arbelius – Melametsä, Jalo, Arima – Mäkelä, Helminen, Tikkanen – Suikkanen, Tuohimaa, Makkonen.\n\n17. února 1985 - Příbram\nBranky Československa: Vladimír Kameš, Jaroslav Benák, Vincent Lukáč, Petr Rosol, Petr Klíma\nBranky Finska: Järvenpää.\nRozhodčí: Karandin (URS) – Caban, Kriška (TCH)\nVyloučení: 9:8 (1:1, 1:0) + František Musil a Arbelius na 5 min., Melametsä 2+2 min.\n\nČSSR: Dominik Hašek – Radoslav Svoboda, Jaroslav Benák, Antonín Stavjaňa, František Musil, Arnold Kadlec, Miloslav Hořava, Mojmír Božík, Ernest Bokroš – Vincent Lukáč, Dárius Rusnák, Igor Liba – Jiří Lála, Ladislav Svozil, Vladimír Caldr – Petr Rosol, Vladimír Kameš, Petr Klíma – Oldřich Válek, Michal Pivoňka, Jiří Šejba.\n\nFinsko: Tammi – Ruotanen, Lehto, Jyrkkiö, Tuomi, Nikander, Narvanmaa, Sirén, Hirsimäki – Järvenpää, Järvelä, Arbelius – Melametsä, Arima, Jalo – Suikkanen, Tuohomaa, Makkonen – Mäkelä, Helminen, Tikkanen.\n\n5. dubna 1985 - Praha\nBranky Československa: Dušan Pašek, Jiří Lála, František Musil, Dárius Rusnák \nBranky Švédska: K. Nilsson, Labraaten.\nRozhodčí: Järvi (FIN) – Tatíček, Lipina (TCH)\nVyloučení: 7:9 (1:0)\n\nČSSR: Jiří Králík – Radoslav Svoboda, Eduard Uvíra, Jaroslav Benák, Miloslav Hořava, Antonín Stavjaňa, František Musil, Arnold Kadlec, Ernest Bokroš – Vincent Lukáč, Dárius Rusnák, Igor Liba – Petr Rosol, Vladimír Kameš, Petr Klíma (21. Vladimír Caldr) – Oldřich Válek (41. Michal Pivoňka), Vladimír Růžička, Pavel Richter – Jiří Lála, Dušan Pašek, Jiří Šejba.\n\nŠvédsko: Ridderwall – Eldebrink, Thelvén, Waltin, Albelin, Samuelsson, Karlsson, Bo Ericsson, Jan Eriksson – Öhling, Eklund, Gradin – Södergren, K. Johansson, Labraaten – Bergqvist, Molin, Niemi – L. G. Pettersson, K. Nilsson, Hjälm.\n\n6. dubna 1985 - Pardubice\nBranky Československa: Vladimír Růžička, Eduard Uvíra \nBranky Švédska: L. G. Pettersson, Hjälm, Eklund, K. Johansson.\nRozhodčí: Järvi (FIN) – Tatíček, Lipina (TCH)\nVyloučení: 7:9 (0:1)\n\nČSSR: Dominik Hašek – Radoslav Svoboda, Eduard Uvíra, Jaroslav Benák, Miloslav Hořava, Antonín Stavjaňa, František Musil, Mojmír Božík, Ernest Bokroš (21. Rudolf Suchánek) – Vincent Lukáč, Dárius Rusnák, Igor Liba – Petr Rosol, Vladimír Růžička, Pavel Richter – Jiří Lála, Dušan Pašek, Jiří Šejba – Vladimír Caldr, Ján Vodila, Michal Pivoňka.\n\nŠvédsko: Liljebjörn – Eldebrink, Waltin, Albelin, Samuelsson, Karlsson, Bo Ericsson, Jan Eriksson – Öhling, Eklund, Gradin – Södergren, K. Johansson, Labraaten – Bergqvist, Molin, Niemi – L. G. Pettersson, K. Nilsson, Hjälm.\n\n10. dubna 1985 - Benešov\nBranky Československa: 2x Miloslav Hořava, 2x Jiří Lála, Dušan Pašek, Vladimír Kameš, František Musil,Petr Rosol, Ernest Bokroš, Vladimír Růžička, Mojmír Božík, Ján Vodila\nBranky NDR: Frenzel, Hantschke, Ludwig.\nRozhodčí: Westricher (AUT) – Tatíček, Lipina (TCH)\nVyloučení: 5:5 (4:1)\n\nČSSR: Jaromír Šindel – Radoslav Svoboda, Eduard Uvíra, Jaroslav Benák, Miloslav Hořava, Antonín Stavjaňa, František Musil, Mojmír Božík, Ernest Bokroš – Vincent Lukáč, Dárius Rusnák, Igor Liba – Petr Rosol, Vladimír Kameš, Vladimír Caldr – Ján Vodila, Vladimír Růžička, Pavel Richter – Jiří Lála, Dušan Pašek, Jiří Šejba.\n\nNDR: Spantig – Lempio, Fengler, D. Peters, Vogel, Frenzel, Geisert, Scholz, Göbel – Bögelsack, R. Peters, Graul – Hantschke, Ludwig, Mark – Kuhnke, Radant, Proske – Bölke, Naster, Nitz.\n\n11. dubna 1985 - Tábor\nBranky Československa: 4x Petr Rosol, Vladimír Růžička, Dušan Pašek, Pavel Richter, Eduard Uvíra, Vladimír Kameš, Miloslav Hořava, Antonín Stavjaňa \nBranky NDR: Geisert.\nRozhodčí: Westricher (AUT) – Tatíček, Lipina (TCH)\nVyloučení: 7:6 (1:0, 1:0)\n\nČSSR: Jiří Králík – Mojmír Božík, Ernest Bokroš, Miloslav Hořava, Jaroslav Benák, Antonín Stavjaňa, František Musil, Radoslav Svoboda, Eduard Uvíra – Jiří Lála, Dušan Pašek, Jiří Šejba – Petr Rosol, Vladimír Kameš, Vladimír Caldr – Oldřich Válek, Vladimír Růžička, Pavel Richter – Vincent Lukáč, Dárius Rusnák, Ján Vodila.\n\nNDR: Schmeisser – Lempio, Fengler, D. Peters, Vogel, Frenzel, Geisert, Scholz, Göbel – Kuhnke, R. Peters, Graul – Hantschke, Ludwig, Mark – Bölke, Radant, Proske – Naster, Nutz.\n\n14. dubna 1985 - Praha\nBranky Československa: 3x Oldřich Válek, 2x Mojmír Božík, Jiří Hrdina \nBranky Kanady: Francis, Dineen.\nRozhodčí: Kompalla (GER) – Caban, Kriška (TCH)\nVyloučení: 7:10 (3:0)\n\nČSSR: Jaromír Šindel – Luděk Čajka , Jiří Paška, Jaromír Látal, František Procházka, Arnold Kadlec, Eduard Uvíra, Mojmír Božík, Ernest Bokroš – Jiří Hrdina, Rostislav Vlach, Jan Tlačil – Jiří Dudáček, Jiří Jiroutek, Ivan Dornič – Oldřich Válek, Michal Pivoňka, Jiří Šejba – Ján Vodila, Vladimír Caldr.\n\nKanada: Wood – Halward, Lidster, Clarke, Dineen – Vaive, Derlago, Anderson – Smyl, Francis, Tanti – Gorman, Muller, Terrion – Ferraro.\n\n\n"}
{"id": "661308", "url": "https://cs.wikipedia.org/wiki?curid=661308", "title": "Československá hokejová reprezentace v sezóně 1985/1986", "text": "Československá hokejová reprezentace v sezóně 1985/1986\n\n Československo - Švédsko 6:3 (2:2, 2:0, 2:1)\n\n27. srpna 1985 - Stockholm\nBranky Československa: 1. Dušan Pašek, 4. Dušan Pašek, 29. Otakar Janecký, 36. Jiří Šejba, 49. Oldřich Válek, 56. Ján Vodila \nBranky Švédska: 18. Kihlström, 19. Eldebrink, 50. Öqvist.\nRozhodčí: Karl-Gustav Kaisla - Vanhanen, Holmroos (FIN)\nVyloučení: 8:7 (2:2)\n\nČSSR: Dominik Hašek – Jaroslav Benák, Eduard Uvíra, Arnold Kadlec, Miloslav Hořava, Antonín Stavjaňa, František Musil – Oldřich Válek, Dušan Pašek, Jiří Šejba – Petr Rosol, Vladimír Růžička, Jiří Hrdina – Ivan Dornič, Ján Vodila, Igor Liba – Jiří Dudáček, Vladimír Kameš, Otakar Janecký.\n\nŠvédsko: Lilljebjörn – Iwarsson, Eldebrink, Nordin, P. Andersson, Modig, T. Samuelsson, Kihlström, Bo Ericsson – Hjälm, M. Andersson, L. G. Pettersson – Pauna, Rundqvist, Öqvist – Bergkvist, Strömvall, P. Nilsson – Öhling, Skoglund, T. Eklund.\n\n29. srpna 1985 - Västeras\nBranky Československa: 2x Vladimír Růžička, Petr Rosol \nBranky Švédska: Bo Ericsson, Eldebrink.\nRozhodčí: Kaisla Karl-Gustav - Vanhanen, Holmroos (FIN)\nVyloučení 8:8 (2:1)\n\nČSSR: Jaromír Šindel – Arnold Kadlec, Miloslav Hořava, Antonín Stavjaňa, František Musil, Mojmír Božík, Ernest Bokroš – Oldřich Válek, Dušan Pašek, Jiří Šejba – Petr Rosol, Vladimír Růžička, Jiří Hrdina – Ivan Dornič, Ján Vodila, Igor Liba – Jiří Dudáček, Vladimír Kameš, Otakar Janecký.\n\nŠvédsko: Riderwall – Iwarsson, Eldebrink, Modig, Bo Ericsson, T. Samuelsson, Kihlström, Nordin, P. Andersson – Hjälm, M. Andersson, T. Eklund - Bergkvist, Skoglund, Strömvall - Pauna, Rundqvist, Öqvist – Öhling, P. Nilsson.\n\n11. září 1985 - Brno\nBranky Československa: 7. Vladimír Kameš, 55. Vladimír Růžička\nBranky SSSR: 28. Ťjumeněv, 34. Fetisov, 40. Chomutov, ???.\nRozhodčí: Kompalla (GER) – Furmánek, Lipina (TCH)\nVyloučení: 4:5 (0:0, 0:1)\n\nČSSR: Dominik Hašek – Jaroslav Benák, Eduard Uvíra, Arnold Kadlec, Rudolf Suchánek, Antonín Stavjaňa, Mojmír Božík – Oldřich Válek, Dušan Pašek, Jiří Šejba – Petr Rosol, Vladimír Růžička, Jiří Hrdina – Otakar Janecký, Ján Vodila, Igor Liba – Jiří Dudáček, Vladimír Kameš, Vladimír Caldr.\n\nSSSR: Mylnikov - Biljaledtinov, Pervuchin, Fetisov, Kasatonov, Starikov, Mikulčik, Gusarov, Stělnov – Světlov, Semjonov, S. Jašin – Boldin, Bykov, Chomutov – Chmyljov, Semak, Varnakov - Zubrilčev, Ťjumeněv, Leonov.\n\n13. září 1985 - Praha\nBranky Československa: nikdo\nBranky SSSR: 21. Chomutov, 47. Bykov.\nRozhodčí: Kompalla (GER) – Tatíček, Brunclík (TCH)\nVyloučení: 5:8 (0:1, 0:1)\n\nČSSR: Dominik Hašek – Jaroslav Benák, Eduard Uvíra, Antonín Stavjaňa, Arnold Kadlec, Mojmír Božík, Ernest Bokroš – Oldřich Válek, Dušan Pašek, Jiří Šejba – Petr Rosol, Vladimír Růžička, Jiří Hrdina – Jeřábek, Rostislav Vlach (41. Michal Pivoňka), Igor Liba – Jiří Dudáček, Vladimír Kameš, Vladimír Caldr.\n\nSSSR: Šundrov - Biljaledtinov, Mikulčik, Fetisov, Kasatonov, Starikov, Gimajev, Gusarov, Stělnov – Světlov, Semjonov, S. Jašin – Boldin, Bykov, Chomutov – Zubrilčev, Ťjumeněv, Varnakov – Torgajev, Semak, Chmyljov.\n\n14. září 1985 - Pardubice\nBranky Československa: 31. Jiří Šejba, 43. Michal Pivoňka, 57. Otakar Janecký \nBranky SSSR: 10. Fetisov, 10. Chomutov, 13. Ťjumeněv.\nRozhodčí: Kompalla (GER) – Tatíček, Brunclík (TCH)\nVyloučení: 8:8 (1:0, 1:0) + Eduard Uvíra na 5 min., Igor Liba na 5 min. a 10 min., Kasatonov na 5 min.\n\nČSSR: Dominik Hašek – Antonín Stavjaňa, Eduard Uvíra (21. Pavel Setikovský), Rudolf Suchánek, Arnold Kadlec, Mojmír Božík, Ernest Bokroš – Petr Rosol, Vladimír Růžička, Jiří Hrdina – Oldřich Válek, Dušan Pašek, Vladimír Caldr – Otakar Janecký, Michal Pivoňka, Jiří Šejba – Jeřábek (21. Jiří Dudáček), Ján Vodila (21. Jeřábek), Igor Liba.\n\nSSSR: Mylnikov (31. Šundrov) – Biljaledtinov, Mikulčik, Fetisov, Kasatonov, Starikov, Gimajev, Stělnov, Gusarov – Boldin, Bykov, Chomutov – Světlov, Semjonov, S. Jašin – Zubrilčev, Ťjumeněv, Varnakov – Chmyljov, Semak, Torgajev.\n\n17. listopadu 1985 - Curych\nBranky Československa: 10. Jiří Lála, 26. Ernest Bokroš, 26. Dušan Pašek, 28. Oldřich Válek, 34. Vladimír Caldr, 40. Ivan Dornič, 41. Dárius Rusnák, 51. Arnold Kadlec, 60. Jiří Hrdina\nBranky Švýcarska: 23. Bärtschi, 50. Kölliker.\nRozhodčí: Fredriksson – Karlsson, Gustavsson (SWE)\nVyloučení: 1:3 (0:0)\nMiloslav Hořava\nČSSR: Dominik Hašek (33. Jaromír Šindel) – Arnold Kadlec, Miloslav Hořava, Antonín Stavjaňa, František Musil, Mojmír Božík, Ernest Bokroš, Jeřábek, Vladimír Růžička, Jiří Hrdina – Ivan Dornič, Dárius Rusnák, Igor Liba – Jiří Lála, Dušan Pašek, Jiří Šejba – Oldřich Válek, Otakar Janecký, Vladimír Caldr.\n\nŠvýcarsko: Anken (33. Bucher) – Ritsch, Rogger, Staub, Mazzoleni, Kölliker, Wick, Rauch, Marco Müller – Leuenberger, Eberle, Lüthi – Thomas Müller, Montandon, Jacques Soguel – Bärtschi, Lörtscher, Geiger – Schmid, Cunti, Dekumbis.\n\n11. prosince 1985 – Helsinky\nBranky Československa: 4. Ivan Dornič, 17. Jiří Lála, 20. Ladislav Svozil, 59. Jiří Lála\nBranky Finska: 40. Makkonen.\nRozhodčí: Eriksson – Edhagen, Lunqvist (SWE)\nVyloučení: 3:3 (0:0)\n\nČSSR: Jaromír Šindel – Peter Slanina, Miloslav Hořava, Antonín Stavjaňa, František Musil, Mojmír Božík, Jaroslav Benák – Petr Rosol, Vladimír Růžička, Jiří Hrdina – Jiří Lála, Dušan Pašek, Jiří Šejba – Otakar Janecký, Ladislav Svozil, Vladimír Caldr – Ivan Dornič, Dárius Rusnák, Igor Liba.\n\nFinsko: Kamppuri – Eloranta, Nikander, Grönstrand, Suoraniemi, Petteri Lehto, Ruotanen, Markus Lehto, Narvanmaa – Javanainen, Tuohimaa, Makkonen – Lindgren, Lehtonen, Arbelius – Järvenpää, Jalonen, Suikkanen – Vilander, Ruuttu, Vuori.\n\n13. prosince 1985 - Tampere\nBranky Československa: 23. Vladimír Růžička, 27. Oldřich Válek, 42. Dárius Rusnák, 46. Ivan Dornič \nBranky Finska: 8. Vuori, 10. Grönstrand, 12. Vilander, 44. Suikkanen.\nRozhodčí: Eriksson – Edhagen, Lundström (SWE)\nVyloučení: 4:4 (2:3)\n\nČSSR: Dominik Hašek – Arnold Kadlec, Miloslav Hořava (21. Peter Slanina), Peter Slanina (21. Antonín Stavjaňa), František Musil, Mojmír Božík, Jaroslav Benák – Petr Rosol (21. Otakar Janecký), Vladimír Růžička, Jiří Hrdina – Jiří Lála, Dušan Pašek, Jiří Šejba – Oldřich Válek, Ladislav Svozil, Vladimír Caldr – Ivan Dornič, Dárius Rusnák, Igor Liba.\n\nFinsko: Tammi – Eloranta, Nikander, Grönstrand, Suoraniemi, Petteri Lehto, Ruotanen, Markus Lehto, Narvanmaa – Javanainen, Tuohimaa, Makkonen – Lindgren, Lehtonen, Arbelius – Järvenpää, Jalonen, Suikkanen – Vilander, Ruuttu, Vuori.\n\n28. února 1986 - Příbram\nBranky Československa: 14. Dárius Rusnák, 15. Jaroslav Benák, 3:0 17. Petr Rosol, 4:0 17. Igor Liba, 47. Vladimír Růžička, 49. Milan Staš, 55. Bedřich Ščerban, 56. a 59. Vladimír Růžička \nBranky NDR: – 42. Steinbock.\nRozhodčí: Tyszkiewicz (POL) – Brunclík, Rouspetr (TCH)\nVyloučení: 10:6 (2:0, 2:0)\n\nČSSR: Dominik Hašek (31. Petr Bříza) – Peter Slanina (31. Bedřich Ščerban), Arnold Kadlec, Mojmír Božík, Jaroslav Benák, Antonín Stavjaňa, František Musil – Jiří Lála (21. Oldřich Válek), Dárius Rusnák, Igor Liba (21. Vladimír Caldr) – Petr Rosol, Vladimír Růžička, Jiří Hrdina – Ivan Dornič, Dušan Pašek, Jiří Šejba – Vladimír Svitek, Ján Vodila, Milan Staš.\n\nNDR: Schmeisser (31. Bielke) – Hördler, Vogel, Lempio, Perschau, Fengler, D. Peters, Frenzel, Deutscher – Proske, R. Peters, Bölke – Bögelsack, Radant, Kuhnke – Gebauer, Mark, Hantschke – Hiller, Graul, Steinbock.\n\n29. března 1986 - Děčín \nBranky Československa: Jiří Šejba, Dárius Rusnák \nBranky Finska: Jalonen, Suikkainen.\nRozhodčí: Eriksson (SWE) – Brunclík, Rouspetr (TCH)\nVyloučení: 3:7 (1:2)\n\nČSSR: Dominik Hašek – Mojmír Božík, Jaroslav Benák, Peter Slanina, Eduard Uvíra, Antonín Stavjaňa, František Musil – Jiří Hrdina, Ján Vodila, Milan Staš – Jiří Lála, Dárius Rusnák, Igor Liba – Oldřich Válek, Michal Pivoňka, Vladimír Caldr – Ivan Dornič (41. Ján Vodila), Dušan Pašek, Jiří Šejba – Petr Rosol, Vladimír Růžička.\n\nFinsko: Tammi – Ruotanen, Narvanmaa, Nikander, Grönstrand, Eloranta, Virtanen, Laksola, Suoraniemi – Järvenpää, Jalonen, Makkonen – Suikkainen, Susi, Lehtonen – Tuomisto, Oksanen, Pohja – Vilander, Ruuttu, Vuori.\n\n30. března 1986 - Litvínov\nBranky Československa: 2x Ivan Dornič, Petr Rosol, Jiří Hrdina, Vladimír Caldr, Jiří Šejba \nBranky Finska: Eloranta.\nRozhodčí: Eriksson (SWE) – Brunclík, Rouspetr (TCH)\nVyloučení: 5:8 (3:0)\n\nČSSR: Jaromír Šindel – Mojmír Božík, Jaroslav Benák, Antonín Stavjaňa, František Musil, Arnold Kadlec, František Procházka – Petr Rosol, Vladimír Růžička, Jiří Hrdina – Ivan Dornič, Ján Vodila, Milan Staš – Oldřich Válek, Michal Pivoňka, Vladimír Caldr – Jiří Lála, Dárius Rusnák (21. Dušan Pašek), Igor Liba (21. Jiří Šejba).\n\nFinsko: Mattson – Ruotanen, Narvanmaa, Nikander, Virtanen, Suoraniemi, Laksola, Eloranta – Järvenpää, Jalonen, Makkonen – Suikkainen, Susi, Lehtonen – Tuomisto, Oksanen, Pohja – Vilander, Ruuttu, Vuori.\n\n1. dubna 1986 - Plzeň\nBranky Československa: 59. Dárius Rusnák \nBranky Švédska: 36. Pauna.\nRozhodčí: Karandin (URS) – Furmánek, Lipina (TCH)\nVyloučení: 6:7 (1:0)\n\nČSSR: Dominik Hašek – Peter Slanina, Arnold Kadlec, Mojmír Božík, Jaroslav Benák, Antonín Stavjaňa, František Musil – Petr Rosol, Vladimír Růžička, Jiří Hrdina – Jiří Lála (21. Ivan Dornič), Dárius Rusnák, Vladimír Caldr – Ivan Dornič (21. Oldřich Válek), Ján Vodila, Milan Staš – Michal Pivoňka (21. Jiří Lála), Dušan Pašek, Jiří Šejba.\n\nŠvédsko: Lindmark – Olausson, Samuelsson, Albelin, Eldebrink, Nordmark, Kihlström – Eklund, Rundqvist, Lundh – Andersson, Wallin, Labraaten – Bergqvist, Carlsson, Södergren – Hjälm, Pauna, Pettersson.\n\n3. dubna 1986 - Teplice \nBranky Československa: 2x Dušan Pašek, Petr Rosol, Michal Pivoňka\nBranky Švédska: Pettersson, Labraaten, Samuelsson.\nRozhodčí: Karandin (URS) – Furmánek, Lipina (TCH)\nVyloučení: 9:12 (1:1) navíc František Musil na 5 min.\n\nČSSR: Jaromír Šindel – Peter Slanina, Arnold Kadlec, Antonín Stavjaňa, František Musil, František Procházka (41. Mojmír Božík), Eduard Uvíra (41. Jaroslav Benák) – Petr Rosol, Dárius Rusnák, Jiří Hrdina – Jiří Lála, Dušan Pašek, Jiří Šejba – Ivan Dornič, Ján Vodila, Milan Staš – Oldřich Válek, Michal Pivoňka, Vladimír Caldr.\n\nŠvédsko: Lilljebjörn – Albelin, Ivarsson, Olausson, Samuelsson, Nordmark, Kihlström, Lindgren – Andersson, Wallin, Labraaten – Pauna, Hjälm, Pettersson – Eklund, Rundqvist, Carlsson – Södergren.\n\n7. dubna 1986 - Ústí nad Labem\nBranky Československa: 3x Vladimír Růžička, 2x Michal Pivoňka, Dárius Rusnák, Vladimír Caldr, František Musil, Jiří Šejba, Jiří Lála, Dušan Pašek \nBranky NDR: Steinbock 2 (Čs. sport: Steinbock, Bögelsack).\nRozhodčí: Šubrt – Fedoročko, Šimák (TCH)\nVyloučení: 5:3 (1:0) navíc Petr Rosol a Bögelsack na 5 min.\n\nČSSR: Dominik Hašek (31. Jaromír Šindel) – Peter Slanina, Arnold Kadlec, Mojmír Božík, Jaroslav Benák, František Procházka, František Musil – Petr Rosol, Vladimír Růžička, Jiří Hrdina – Jiří Lála, Dárius Rusnák, Michal Pivoňka – Vladimír Caldr, Dušan Pašek, Jiří Šejba – Oldřich Válek, Ján Vodila, Milan Staš.\n\nNDR: Bresagk (31. Bielke) – Fengler, Graul, Mark, Hördler, Vogel, Perschau – Bögelsack, Radant, Kuhnke – Franke, Gebauer (31. Bölke), Hantschke – Proske, R. Peters, Steinbock.\n\n\n"}
{"id": "661310", "url": "https://cs.wikipedia.org/wiki?curid=661310", "title": "Anežka Ebertová", "text": "Anežka Ebertová\n\nAnežka Ebertová, roz. Kubištová (16. května 1923 Opočno – 27. ledna 2009 Praha) byla česká teoložka, publicistka, duchovní Církve československé husitské, profesorka Husovy československé bohoslovecké fakulty v Praze.\n\nV letech 1936–1942 navštěvovala reálné gymnázium v České Třebové, poté byla tři roky pracovnicí Okresní péče o mládež v Hradci Králové. Po válce nastoupila v říjnu 1945 do bohoslovecké koleje CČS v Praze-Dejvicích a na znovu otevřenou Husovu československou evangelickou fakultu bohosloveckou (HČEFB). Studium si odborně rozšířila (1949–1950) na Pedagogické fakultě Univerzity Karlovy v Praze. Studium na HČEFB zakončila státní zkouškou v roce 1949, téhož roku v září byla vysvěcena na kněžku CČS a uzavřela sňatek s Jaroslavem Ebertem (ovdověla po devíti letech).\nZa asistentku byla ustanovena v roce 1950 již na samostatné Husově československé bohoslovecké fakultě, nejprve při katedře společenských nauk, později praktické teologie. Doktorkou teologie byla prohlášena roku 1952, docentkou a vedoucí katedry sociální teologie 1956, profesorkou se stala od 1. 6. 1964.\nByla členkou mezinárodních ekumenických grémií a pracovních skupin, kde byla uznávána jako odbornice pro témata sociální angažovanost křesťanů a církví i k otázkám společenského a veřejného života, včetně problematiky žen. V domácím ekumenickém prostředí v osmdesátých letech minulého století zastávala funkci tajemnice Ekumenické rady církví v ČR a po celý život byla výraznou autorskou tváří periodik CČSH. Svou fakultní činnost završila v roce 1990, ale v následujícím roce ještě přijala službu farářky v náboženské obci Praha-Vyšehrad / Podolí. Tam také doslova „při oltáři“ jako šestaosmdesátiletá zemřela.\n\n\n\n"}
{"id": "661311", "url": "https://cs.wikipedia.org/wiki?curid=661311", "title": "Československá hokejová reprezentace v sezóně 1986/1987", "text": "Československá hokejová reprezentace v sezóně 1986/1987\n\nK=utkání Československo - USA 4:2 bylo pro doping hráče Scotta Younga (USA) kontumováno 4:0 ve prospěch ČSSR.\n\n Československo - Švédsko 6:3 (1:0, 1:2, 4:1)\n\n3. září 1986 - Jihlava\nBranky Československa: 6. Mojmír Božík, 33. Igor Liba, 42. Igor Liba, 47. Jiří Hrdina, 50. David Volek, 53. Dušan Pašek\nBranky Švédska: 26. Nordmark, 27. Rundqvist, 57. Södergren.\nRozhodčí: Barinov (URS) – Lipina, Furmánek (TCH)\nVyloučení: 7:9 (3:2)\n\nČSSR: Dominik Hašek – Arnold Kadlec, Miloslav Hořava, Mojmír Božík, Jaroslav Benák, Antonín Stavjaňa, Bedřich Ščerban – Petr Rosol, Vladimír Růžička, Jiří Hrdina – David Volek, Dušan Pašek, Jiří Šejba – Vladimír Svitek, Ján Vodila, Igor Liba – Oldřich Válek, Jiří Kučera, Petr Vlk.\n\nŠvédsko: Lilljebjörn – Albelin, Samuelsson, Karlsson, Andersson, Nordmark, Ivarsson, Kihlström, Carlsson – Pauna, Rundqvist, Lundh – Hjälm, Gustafsson, Pettersson – Bergvist, Molin, Södergren – Eklund, Ljundbergh, Gradin.\n\n4. září 1986 - Kladno \nBranky Československa: 22. a 40. Vladimír Růžička, 41. Petr Rosol, 57. Vladimír Kameš \nBranky Švédska: 10. Södergren.\nRozhodčí: Barinov (URS) – Tatíček, Brunclík (TCH)\nVyloučení: 9:8 (0:0)\n\nČSSR: Dominik Hašek – Arnold Kadlec, Miloslav Hořava, Mojmír Božík, Jaroslav Benák, Antonín Stavjaňa, Bedřich Ščerban – Petr Rosol, Vladimír Růžička, Jiří Hrdina – David Volek, Dušan Pašek, Jiří Šejba – Vladimír Svitek, Ján Vodila, Igor Liba – Oldřich Válek, Vladimír Kameš, Petr Vlk.\n\nŠvédsko: Lilljebjörn – Karlsson, Andersson, Svensson, Kihlström, Albelin, Samuelsson, Ivarsson, Nordmark – Hjälm, Gustafsson, Pettersson – Strömvall, Eklund, Gradin – Pauna, Rundqvist, Lundh – Bergqvist, Molin, Södergren.\n\n29. října 1986 - Praha\nBranky Československa: 29. Jiří Šejba\nBranky SSSR: 15. Makarov, 35. Charin.\nRozhodčí: Lindgren (SWE) – Tatíček, Brunclík (TCH)\nVyloučení: 3:3 (0:1)\n\nČSSR: Dominik Hašek – Mojmír Božík, Jaroslav Benák, Arnold Kadlec, Miloslav Hořava, Antonín Stavjaňa, Bedřich Ščerban, Luděk Čajka, Stanislav Mečiar – Otakar Janecký, Dušan Pašek, Jiří Šejba – David Volek, Vladimír Růžička, Jiří Hrdina – Libor Dolana, Vladimír Kameš, Petr Vlk – Vladimír Svitek, Ján Vodila, František Černý .\n\nSSSR: Mylnikov – Kasatonov, Fetisov, Gusarov, Fatkullin, Starikov, Konstantinov, Pervuchin, Tatarinov – Makarov, Bykov, Krutov – Varnakov, Semjonov, Světlov – Němčinov, Chmyljov, Charin – Zubrilcev, Semak, Leonov – Prjachin, Davidov.\n\n30. října 1986 - Brno\nBranky Československa: 14., 22. Vladimír Růžička \nBranky SSSR: 20. Starikov, 25. Semak, 42. Semjonov.\nRozhodčí: Lindgren (SWE) – Lipina, Tatíček (TCH)\nVyloučení: 6:4 (2:0, 0:1) navíc Krutov na 5 min.\n\nČSSR: Dominik Hašek – Drahomír Kadlec, Miloslav Hořava, Mojmír Božík, Jaroslav Benák, Antonín Stavjaňa, Bedřich Ščerban, Luděk Čajka, Stanislav Mečiar – Robert Kron (David Volek), Vladimír Růžička, Jiří Hrdina – Otakar Janecký, Dušan Pašek, Jiří Šejba – Libor Dolana, Jiří Kučera, Petr Vlk – Vladimír Svitek (Robert Kron), Ján Vodila (Rostislav Vlach), František Černý .\n\nSSSR: Mylnikov – Kasatonov, Fetisov, Tatarinov, Pervuchin, Gusarov, Fatkullin, Starikov, Konstantinov – Makarov, Bykov, Krutov – Světlov, Semjonov, Leonov – Charin, Němčinov, Chmyljov – Prjachin, Semak, Davydov – Chomutov, Varnakov.\n\n1. listopadu 1986 - Ostrava\nBranky Československa: 23. František Černý, 39. Jiří Kučera, 53. Dušan Pašek \nBranky SSSR: 1. Krutov, 50. Leonov.\nRozhodčí: Lindgren (SWE) – Lipina, Furmánek (TCH)\nVyloučení: 6:5 (0:0)\n\nČSSR: Jaromír Šindel – Luděk Čajka, Miloslav Hořava, Antonín Stavjaňa, Stanislav Mečiar, Bedřich Ščerban, Jaroslav Benák – Otakar Janecký, Dušan Pašek, Jiří Šejba – David Volek, Vladimír Růžička, Jiří Hrdina – Vladimír Svitek, Rostislav Vlach, František Černý – Libor Dolana, Vladimír Kameš, Jiří Kučera.\n\nSSSR: Samojlov – Kasatonov, Fetisov, Gusarov, Fatkullin, Tatarinov, Pervuchin, Starikov, Konstantinov – Makarov, Bykov, Krutov – Varnakov, Semjonov, Chomutov – Chmyljov, Němčinov, Charin – Davydov (41. Leonov), Semak, Prjachin.\n\n11. prosince 1986 - Tampere\nBranky Československa: 35. Jiří Kučera, 36. Dušan Pašek, 38. Oldřich Válek, 46. David Volek, 58. Vladimír Růžička\nBranky Finska: 53. Lehtonen.\nRozhodčí: Kjell Lindh – Karlsson, Gustafsson (SWE)\nVyloučení: 3:3 (1:0)\n\nČSSR: Dominik Hašek – Rudolf Suchánek, Miloslav Hořava, Jaroslav Benák, Mojmír Božík, Antonín Stavjaňa, Bedřich Ščerban, Luděk Čajka, Stanislav Mečiar – David Volek, Vladimír Růžička, Jiří Hrdina – Oldřich Válek, Rostislav Vlach, Igor Liba – Libor Dolana, Jiří Kučera, František Černý - Otakar Janecký, Dušan Pašek, Jiří Šejba.\n\nFinsko: Tammi - Lehtonen, Huikari, Lumme, Virta, Virtanen, Ruotanen, Kuusisto, Jutila – Jalonen, Jalo, Kurkinen – Järvi, Järvelä, Laitinen – Neuvonen, Lehtonen, Vilander – Vuori, Torkki, Tuomisto.\n\n12. prosince 1986 - Helsinky\nBranky Československa: nikdo\nBranky Finska: 9. Vilander, 30. Jutila.\nRozhodčí: Lindh – Karlsson, Gustafsson (SWE)\nVyloučení: 6:3 (0:1)\n\nČSSR: Jaromír Šindel – Rudolf Suchánek, Miloslav Hořava, Jaroslav Benák, Mojmír Božík, Antonín Stavjaňa, Bedřich Ščerban, Luděk Čajka, Stanislav Mečiar – David Volek, Vladimír Růžička, Jiří Hrdina – Oldřich Válek, Rostislav Vlach, Igor Liba – Libor Dolana, Jiří Kučera, František Černý – Otakar Janecký, Dušan Pašek, Jiří Šejba.\n\nFinsko: Myllys – Lehtonen, Huikari, Lumme, Virta, Virtanen, Ruotanen, Kuusisto, Jutila – Jalonen, Jalo, Kurkinen – Järvi, Järvelä, Laitinen – Neuvonen, Lehtonen, Vilander – Vuori, Torkki, Tuomisto.\n\n27. března 1987 - Göteborg\nBranky Československa: 8. František Černý, 22. Jiří Šejba, 24. Jiří Hrdina, 45. Dušan Pašek, 51. Stanislav Mečiar \nBranky Švédska: 41. L. G. Pettersson, 46. Roupe, 59. L. G. Pettersson.\nRozhodčí: Mäkelä – Vanhanen, Uotila (FIN)\nVyloučení: 5:1 (0:1) + Gustafsson na 10 min, Jiří Kučera na 5 min.\n\nČSSR: Dominik Hašek – Luděk Čajka, Miloslav Hořava, Bedřich Ščerban, Antonín Stavjaňa, Mojmír Božík, Stanislav Mečiar – David Volek, Jiří Hrdina, Jiří Doležal – Jiří Šejba, Dušan Pašek, Černý – Petr Rosol, Vladimír Růžička, Igor Liba – Libor Dolana, Jiří Kučera, Petr Vlk.\n\nŠvédsko: Lilljebjörn – Kihlström, Eldebrink, Karlsson, Samuelsson, Johansson, Peter Andersson, Nordmark, Albelin – Eklund, Gustafsson, Södergren – Hjälm, Rundqvist, Pauna – Sundström, Sundqvist, Lars-Gunnar Pettersson – Bergqvist, Ljungbergh, Roupe.\n\n29. března 1987 - Stockholm\nBranky Československa: 41. Jiří Hrdina, 53. Rostislav Vlach \nBranky Švédska: 26. Molin, 35. Roupe, 51. Bergqvist.\nRozhodčí: Mäkelä – Vanhanen, Uotila (FIN)\nVyloučení: 6:7 (0:3)\n\nČSSR: Jaromír Šindel (21. Dominik Hašek) – Luděk Čajka, Miloslav Hořava, Bedřich Ščerban, Antonín Stavjaňa, Arnold Kadlec, Stanislav Mečiar – David Volek, Jiří Hrdina, Jiří Doležal – Jiří Šejba, Dušan Pašek, František Černý – Petr Rosol, Vladimír Růžička, Rostislav Vlach (41. Igor Liba) – Libor Dolana, Jiří Kučera (41. Rostislav Vlach), Petr Vlk.\n\nŠvédsko: Lilljebjörn – Karlsson, M. Svensson, Kihlström, Nordmark, C. Johansson, Andersson, Eldebrink, Albelin – Hjälm, Rundquist, Pauna – Molin, Ljungbergh, Roupe – T. Eklund, Andersson, L. G. Pettersson – Bergqvist, Gustafsson, Södergren.\n\n4. dubna 1987 - Plzeň\nBranky Československa: 2. Rostislav Vlach, 5. Dárius Rusnák, 38. Libor Dolana, 48. Miloslav Hořava, 53. Vladimír Růžička \nBranky Finska: 29. Kurkinen, 56. Torkki.\nRozhodčí: Tyszkiewicz (POL) – Brunclík, Rouspetr (TCH)\nVyloučení: 6:7 (1:0)\n\nČSSR: Dominik Hašek – Mojmír Božík, Jaroslav Benák, Antonín Stavjaňa, Bedřich Ščerban, Luděk Čajka, Miloslav Hořava, Stanislav Mečiar, Drahomír Kadlec – Jiří Šejba, Dušan Pašek, František Černý – Petr Rosol, Vladimír Růžička, Igor Liba – Ján Jaško, Dárius Rusnák, Rostislav Vlach – Libor Dolana, Jiří Kučera, Petr Vlk.\n\nFinsko: Kamppuri – Virta, Virtanen, Laksola, Numminen, Jutila, Ruotanen, Lehtinen, Lumme – Kurkinen, Järvelä, Seppo – Mikkolainen, Ojanen, Susi – Vilander, Jalonen, Pohja – Jalo, Laitinen, Torkki.\n\n5. dubna 1987 - Praha\nBranky Československa: 1. a 20. Jiří Doležal \nBranky Finska: 16. Jalo, 59. Kuusisto.\nRozhodčí: Tyszkiewicz (POL) – Furmánek, Lipina (TCH)\nVyloučení: 3:8 (1:0)\n\nČSSR: Jaromír Šindel – Mojmír Božík, Jaroslav Benák, Luděk Čajka, Miloslav Hořava, Stanislav Mečiar, Drahomír Kadlec, Antonín Stavjaňa, Bedřich Ščerban – David Volek, Jiří Hrdina, Jiří Doležal – Petr Rosol, Vladimír Růžička, Igor Liba – Ján Jaško, Dárius Rusnák, Rostislav Vlach – Libor Dolana, Jiří Kučera, Petr Vlk.\n\nFinsko: Myllys – Virta (14. Lumme), Virtanen, Laksola, Neminen, Jutila, Ruotanen, Lehtonen, Kuusisto – Torkki, Järvelä, Kurkinen – Mikkolainen, Ojanen, Susi – Tuomisto, Jalonen, Laitinen – Järvi, Jalo, Pohja.\n\n11. dubna 1987 - Příbram\nBranky Československa: 3. Jiří Kučera, 5. Jiří Šejba, 16. Luděk Čajka, 22. František Černý, 28. Petr Rosol, 32. Petr Rosol, 39. Jiří Kučera, 46. Dušan Pašek, 56. Petr Vlk \nBranky Polska: 26. Morawiecki.\nRozhodčí: Šubrt – Brunclík, Lipina (TCH)\nVyloučení: 5:6 (0:0)\n\nČSSR: Dominik Hašek – Mojmír Božík, Jaroslav Benák, Antonín Stavjaňa, Bedřich Ščerban, Luděk Čajka, Miloslav Hořava – David Volek, Jiří Hrdina, Jiří Doležal (21. Rostislav Vlach) – Jiří Šejba, Dušan Pašek, František Černý – Petr Rosol, Vladimír Růžička, Igor Liba – Libor Dolana, Jiří Kučera, Petr Vlk.\n\nPolsko: Kukla (26. Hanisz) – R. Szopinski, Gruth, Pulka, Kadziolka, Swiatek, Cholewa, Kruty, Matras – Stopczyk, Adamiec, Kwasigroch – Stebnicki, Christ, Sikorski – Zdunek, Morawiecki, Podsadlo – Steblecki, J. Szopinski, Pacula.\n\n12. dubna 1987 - Tábor \nBranky Československa: 5. David Volek, 5. Miloslav Hořava, 7. Vladimír Růžička, 9. Dušan Pašek, 11. Vladimír Růžička, 18. David Volek, 20. a 21. Vladimír Růžička, 22. Jiří Šejba, 33. Vladimír Růžička, 36. Rostislav Vlach, 49. Jiří Kučera \nBranky Polska: 28. Zdunek, 30. Stopczyk.\nRozhodčí: Šubrt – Lipina, Brunclík (TCH)\nVyloučení: 10:5 (4:1, 1:0) + Gruth na 5 min.\n\nČSSR: Jaromír Šindel – Luděk Čajka, Miloslav Hořava, Mojmír Božík, Jaroslav Benák, Antonín Stavjaňa, Bedřich Ščerban, Drahomír Kadlec – Petr Rosol, Vladimír Růžička, Igor Liba – Jiří Šejba, Dušan Pašek, František Černý – Libor Dolana, Jiří Kučera, Petr Vlk – David Volek, Rostislav Vlach.\n\nPolsko: Hanisz – R. Szopinski, Gruth, Pulka, Kadziolka, Swiatek, Cholewa, Kruty, Matras – Stopczyk, Adamiec, Kwasigroch – Stebnicki, Christ, Sikorski – Zdunek, W. Morawiecki, Podsiadlo – Steblecki, J. Szopinski, Pacula.\n\n\n"}
{"id": "661314", "url": "https://cs.wikipedia.org/wiki?curid=661314", "title": "Československá hokejová reprezentace v sezóně 1987/1988", "text": "Československá hokejová reprezentace v sezóně 1987/1988\n\n Československo – Švédsko 5:2 (2:1, 1:0, 2:1)\n\n11. srpna 1987 – Göteborg\nBranky Československa: 1. Jiří Doležal, 17. Vladimír Růžička, 40. Petr Rosol, 46. Rostislav Vlach, 53. Jiří Hrdina\nBranky Švédska: 12. Eldebrink, 49. Karlsson.\nRozhodčí: Kaisla – Pomoell, Vanhanen (FIN)\nVyloučení: 10:11 (2:2)\n\nČSSR: Dominik Hašek Mojmír Božík, Jaroslav Benák, D. Kadlec, Miloslav Hořava, Luděk Čajka, Stanislav Mečiar, Antonín Stavjaňa, Bedřich Ščerban - David Volek, Jiří Hrdina, Jiří Doležal - Petr Rosol, Vladimír Růžička, Ladislav Lubina - Jiří Šejba, Rostislav Vlach, Igor Liba - Ján Jaško, Jiří Kučera, Petr Vlk.\n\nŠvédsko: Lindmark - Eldebrink, Albelin, L. Karlsson, Olausson, Samuelsson, Jonsson, P. Andersson, Thelvén - Roupé, Näslund, Gradin - Rundqvist, Nilsson, P. Sundström - Bergqvist, A. Carlsson, Eriksson - T. Eklund, M. Andersson, L. G. Pettersson.\n\n13. srpna 1987 – Stockholm\nBranky Československa: 8. Jiří Kučera, 16. Igor Liba, 18. Petr Vlk, 35. a 38. Vladimír Růžička\nBranky Švédska: 12. Nilsson, 22. Eldebrink.\nRozhodčí: Kaisla – Pomoell, Vanhanen (FIN)\nVyloučení: 5:2 (1:0) + L. Karlsson 5 min.\n\nČSSR: Jaromír Šindel - Mojmír Božík, Jaroslav Benák, Drahomír Kadlec, Miloslav Hořava, Radomír Brázda, Stanislav Mečiar, Antonín Stavjaňa, Bedřich Ščerban - David Volek, Jiří Hrdina, Jiří Doležal - Petr Rosol, Vladimír Růžička, Ladislav Lubina - Jiří Šejba, Rostislav Vlach, Igor Liba - Ján Jaško, Jiří Kučera, Petr Vlk.\n\nŠvédsko: Lilljebjörn - Eldebrink, Albelin, Kihlström, L. Karlsson, Samuelsson, Jonsson, P. Andersson, Thelvén - Eklund, Rundqvist, M. Andersson - Bergqvist, Nilsson, P. Sundström - Eriksson, A. Carlsson, L. G. Pettersson - Roupé, Näslund Gradin.\n\n15. srpna 1987 – Kouvola\nBranky Československa: 50. Ladislav Lubina\nBranky Finska: 5. Kurri.\nRozhodčí: Johansson (SWE)\nVyloučení: 7:8 (0:1)\n\nČSSR: Dominik Hašek - Mojmír Božík, Jaroslav Benák, Drahomír Kadlec, Miloslav Hořava, Radomír Brázda, Luděk Čajka, Antonín Stavjaňa, Bedřich Ščerban - David Volek, Jiří Hrdina, Jiří Doležal - Petr Rosol, Vladimír Růžička, Ladislav Lubina - Robert Kron, Rostislav Vlach, Igor Liba - Ján Jaško, Jiří Kučera, Petr Vlk.\n\nFinsko: Takko - Ruotsalainen, Sirén, Jutila, Grönstrand, Blomqvist, Virta, Numminen, Virtanen - Kurri, Hagman, Tikkanen - Järvi, Ruutu, Skriko - Mäkelä, Helminen, Summanen - Suikkanen, Ojanen, Kilönen.\n\n16. srpna 1987 – Helsinki\nBranky Československa: 12. Jiří Doležal, 23. Vladimír Růžička, 51. Jiří Šejba \nBranky Finska: 2. Järvi, 4. Ruotsalainen, 25. Helminen, 26. Sumanen, 29. Tikkanen, 59. Skriko, 60. Suikkanen.\nRozhodčí: Johansson (SWE)\nVyloučení: 8:10 (1:0, 0:1)\n\nČSSR: Dominik Hašek - Mojmír Božík, Jaroslav Benák, Drahomír Kadlec, Miloslav Hořava, Luděk Čajka, Stanislav Mečiar, Antonín Stavjaňa, Bedřich Ščerban - David Volek, Jiří Hrdina, Jiří Doležal - Petr Rosol, Vladimír Růžička, Ladislav Lubina - Jiří Šejba, Rostislav Vlach, Igor Liba - Robert Kron, Jiří Kučera, Petr Vlk.\n\nFinsko: Myllys - Ruotsalainen, Sirén, Jutila, Grönstrand, Blomqvist, Virta, Numminen, Virtanen - Kurri, Hagman, Tikkanen - Järvi, Ruutu, Skriko - Mäkelä, Helminen, Summanen - Suikkanen, Ojanen, Kilönen.\n\n24. srpna 1987 – Hamilton\nBranky Československa: 16. Vladimír Růžička, 36. Drahomír Kadlec \nBranky Kanady: 9. Messier, 11. Gretzky, 18. Messier, 37. Hawerchuk.\nRozhodčí: Kaisla (FIN)\nVyloučení: 7:7\n\nČSSR: Jaromír Šindel - Mojmír Božík, Jaroslav Benák, Drahomír Kadlec, Miloslav Hořava, Antonín Stavjaňa, Bedřich Ščerban - David Volek, Rostislav Vlach, Jiří Doležal - Petr Rosol, Vladimír Růžička, Ladislav Lubina - Jiří Šejba, Dušan Pašek, Igor Liba - Ján Jaško, Jiří Kučera, Petr Vlk.\n\n26. srpna 1987 – Westbridge\nBranky Československa: 4. Igor Liba, 8. Drahomír Kadlec, 13. Jiří Hrdina, 26. Vladimír Růžička, 35. Jiří Hrdina, 46. Bedřich Ščerban \nBranky Finska: 33. Kilönen.\nRozhodčí: Morozov (URS) – Knox, Milton (CAN)\nVyloučení: 17:14 (1:0, 2:0) + Jiří Hrdina, Rostislav Vlach a Grönstrand 5 min + do konce utk.\n\nČSSR: Dominik Hašek - Luděk Čajka, Jaroslav Benák, Drahomír Kadlec, Miloslav Hořava, Antonín Stavjaňa, Bedřich Ščerban - David Volek, Jiří Hrdina, Jiří Doležal - Petr Rosol, Vladimír Růžička, Ladislav Lubina - Rostislav Vlach, Dušan Pašek, Igor Liba - Ján Jaško, Jiří Kučera, Petr Vlk.\n\n29. října 1987 – Praha\nBranky Československa: 19. Rostislav Vlach, 44. Petr Vlk\nBranky SSSR: 29. Semjonov, 32. Volgin, 47. Semak, 50. Bykov.\nRozhodčí: Lind (SWE) – Tatíček, Rouspetr (TCH)\nVyloučení: 3:5 (0:1)\n\nČSSR: Dominik Hašek - Drahomír Kadlec, Eduard Uvíra, Mojmír Božík, Stanislav Mečiar, Luděk Čajka, Miloslav Hořava, Antonín Stavjaňa, Bedřich Ščerban - David Volek, Jiří Hrdina, Rostislav Vlach - Otakar Janecký, Dušan Pašek, Jiří Šejba - Petr Rosol, Vladimír Růžička, Ladislav Lubina – Libor Dolana, Jiří Kučera, Petr Vlk.\n\nSSSR: Samojlov - Čistjakov, Fedotov, Kasatonov, Fetisov, Kravčuk, Bjakin, Tatarinov, Mikulčik - Světlov, Semjonov, Lomakin - Prjachin, Černych, Chmyljov - Chomutov, Bykov, Kamenskij - Volgin, Semak, S. Jašin - Charin.\n\n30. října 1987 – Gottwaldov\nBranky Československa: 2., 6. a 60. Vladimír Růžička \nBranky SSSR: 15. S. Jašin, 18. Kravčuk, 23. Charin.\nRozhodčí: Lind (SWE) – Tatíček, Bacula (TCH)\nVyloučení: 5:5 (0:0, 0:1)\n\nČSSR: Dominik Hašek (43. Jaromír Šindel) - Drahomír Kadlec, Eduard Uvíra, Mojmír Božík, Stanislav Mečiar, Luděk Čajka, Miloslav Hořava, Antonín Stavjaňa, Bedřich Ščerban - David Volek, Jiří Hrdina, Rostislav Vlach- Jiří Lála, Dušan Pašek, Jiří Šejba - Petr Rosol, Vladimír Růžička, Radim Raděvič – Ladislav Lubina (40. Libor Dolana), Jiří Kučera, Petr Vlk.\n\nSSSR: Samojlov - Čistjakov, Fedotov, Kasatonov (20. Malychin), Fetisov, Kravčuk, Bjakin,\nTatarinov, Mikulčik - Světlov, Semjonov, Lomakin - Charin, Boldin, Solomatin - Chomutov, Bykov, Kamenskij - Volgin, Semak, S. Jašin.\n\n1. listopadu 1987 – Ostrava\nBranky Československa: 5. Jiří Hrdina, 31. Jiří Kučera\nBranky SSSR: 18. Černych, 32. Bykov.\nRozhodčí: Lind (SWE) – Furmánek, Lipina (TCH)\nVyloučení: 5:5 (0:0) + Fetisov 5 min.\n\nČSSR: Jaromír Šindel - Drahomír Kadlec, Eduard Uvíra, Mojmír Božík, Stanislav Mečiar, Luděk Čajka, Miloslav Hořava, Antonín Stavjaňa, Bedřich Ščerban - David Volek, Jiří Hrdina, Rostislav Vlach - Otakar Janecký, Dušan Pašek, Jiří Šejba - Petr Rosol, Vladimír Růžička, Radim Raděvič – Jiří Lála, Jiří Kučera, Petr Vlk - Ladislav Lubina, Libor Dolana.\n\nSSSR: Samojlov - Čistjakov, Fedotov, Kasatonov, Fetisov, Kravčuk, Bjakin, Tatarinov, Mikulčik, Malychin - Světlov, Semjonov, Lomakin - Chmyljov, Černych, Prjachin - Chomutov, Bykov, Kamenskij - Volgin, Semak, S. Jašin - Charin, Boldin.\n\n1. ledna 1988 – Lausanne\nBranky Československa: 12. Jiří Doležal, 22. a 29. Radim Raděvič, 43. Petr Rosol\nBranky Švýcarska: 28. Brasey, 52. Lüthi, 60. Jaks.\nRozhodčí: Jegorov (URS) – Stadler, Clemençon (SUI)\nVyloučení: 9:6 (1:2, 1:0)\n\nČSSR: Petr Bříza - Eduard Uvíra, Jaroslav Benák, Rudolf Suchánek, Miloslav Hořava, Antonín Stavjaňa, Leo Gudas - Rostislav Vlach, Jiří Hrdina, Jiří Doležal - Petr Rosol, Vladimír Růžička, Radim Raděvič - Oto Haščák, Dušan Pašek, Igor Liba - Ladislav Lubina, Jiří Kučera, Libor Dolana.\n\nŠvýcarsko: Tosio - Mazzoleni, Brasey, Ritsch, Bruderer, Kölliker, Künzi, Burkart, Zehnder - Neuenschwander, Montandon, Eberle - Jaks, Lüthi, Vrabec - Schlagenhauf, Boucher, Leuenberger - Celio, Wäger, Hollenstein.\n\n2. ledna 1988 – Zug\nBranky Československa: 11. Petr Rosol, 19. Vladimír Růžička, 21. a 22. Eduard Uvíra, 22. a 44. Dušan Pašek, 57. Vladimír Růžička\nBranky Švýcarska: 50. Jaks.\nRozhodčí: Jegorov (URS) – Zimmermann, Ramseier (SUI)\nVyloučení: 11:8 (1:1, 1:0)\n\nČSSR: Jaromír Šindel - Eduard Uvíra, Jaroslav Benák, Rudolf Suchánek, Miloslav Hořava, Antonín Stavjaňa, Leo Gudas - Ladislav Lubina, Jiří Hrdina, Jiří Doležal - Petr Rosol, Vladimír Růžička, Radim Raděvič - Oto Haščák, Dušan Pašek, Liba - Rostislav Vlach, Jiří Kučera, Libor Dolana.\n\nŠvýcarsko: Pavoni (22. Tosio) - Brasey, Ritsch, Burkart, Zehnder, Bruderer, Kölliker, Künzi, Mazzoleni - Neuenschwander, Montandon, Eberle - Jaks, Lüthi, Vrabec - Schlagenhauf, Boucher, Leuenberger - Celio, Wäger, Hollenstein.\n\n27. ledna 1988 – Litvínov\nBranky Československa: Vladimír Růžička, Dušan Pašek, Oto Haščák, Petr Rosol \nBranky Finska: Suikkanen, Järvi.\nRozhodčí: Vögtlin (SUI) – Tatíček, Rouspetr (TCH)\nVyloučení: 5:6 (1:1)\n\nČSSR: Dominik Hašek - Rudolf Suchánek, Miloslav Hořava, Antonín Stavjaňa, Bedřich Ščerban, Eduard Uvíra, Leo Gudas - Petr Rosol, Vladimír Růžička, Radim Raděvič - Jiří Šejba, Dušan Pašek, Igor Liba - Jiří Lála, Oto Haščák, Petr Vlk - Rostislav Vlach, Jiří Kučera, Ladislav Lubina.\n\nFinsko: Tammi - Hirvonen, Saarinen, Lumme, Kuusisto, Numminen, Virtanen, Rautio, Haapakoski - Lehtonen, Mikkolainen, Susi - Tuomisto, Keskinen, Suikkanen – Helminen, Järvi, Torkki - Kiltönen, Ojanen.\n\n28. ledna 1988 – Praha\nBranky Československa: 39. Jiří Doležal \nBranky Finska: 16. a 36. Järvi, 43. Susi.\nRozhodčí: Vögtlin (SUI) – Tatíček, Rouspetr (TCH)\nVyloučení: 7:10 (1:1) + David Volek a Virtanen 5 min.\n\nČSSR: Dominik Hašek - Antonín Stavjaňa, Bedřich Ščerban, Mojmír Božík, Jaroslav Benák, Eduard Uvíra, Leo Gudas - David Volek, Jiří Hrdina, Jiří Doležal - Jiří Šejba, Dušan Pašek, Igor Liba - Jiří Lála, Jiří Kučera, Petr Vlk - Oto Haščák, Rostislav Vlach, Ladislav Lubina.\n\nFinsko: Lindfors - Numminen, Virtanen, Lumme, Haapakoski, Saarinen, Hirvonen, Kuusisto, Rautio - Lehtonen, Mikkolainen, Susi - Tuomisto, Keskinen, Suikkanen – Helminen, Järvi, Torkki - Kiltönen, Ojanen.\n\n2. února 1988 – Plzeň\nBranky Československa: 29. Jiří Kučera, 31. Vladimír Růžička, 36. Dušan Pašek, 38. Miloslav Hořava, 43. Jiří Hrdina\nBranky Švédska: 36. a 48. Södergren.\nRozhodčí: Morozov (URS) – Furmánek, Grúň (TCH)\nVyloučení: 11:10 (1:0)\n\nČSSR: Dominik Hašek - Antonín Stavjaňa, Bedřich Ščerban, Mojmír Božík, Jaroslav Benák, Rudolf Suchánek, Miloslav Hořava - Jiří Šejba, Dušan Pašek, Igor Liba - Petr Rosol, Vladimír Růžička, Radim Raděvič - David Volek, Jiří Hrdina, Rostislav Vlach - Jiří Lála, Jiří Kučera, Petr Vlk - Oto Haščák.\n\nŠvédsko: Bergman - T. Eriksson, Kihlström, Samuelsson, Eldebrink, L. Karlsson, P. Andersson, Ivarsson - Berglund, M. Johansson, Öhling - Bergqvist, Rundqvist, Södergren - P. Eriksson, M. Andersson, Pettersson - Hjälm, Molin, Sandström.\n\n3. února 1988 – Příbram\nBranky Československa: nikdo\nBranky Švédska: 31. Eldebrink, 60. Pettersson.\nRozhodčí: Morozov (URS) - Furmánek, Grúň (TCH)\nVyloučení: 3:5 (0:0)\n\nČSSR: Dominik Hašek - Antonín Stavjaňa, Bedřich Ščerban, Mojmír Božík, Jaroslav Benák, Rudolf Suchánek, Miloslav Hořava, Karel Soudek, Eduard Uvíra - Jiří Kučera, Dušan Pašek, Igor Liba - Petr Rosol, Vladimír Růžička, Radim Raděvič - David Volek, Jiří Hrdina, Rostislav Vlach - Jiří Lála, Oto Haščák, Petr Vlk - Ladislav Lubina.\n\nŠvédsko: Lindmark - T. Eriksson, Kihlström, Samuelsson, Eldebrink, L. Karlsson, P. Andersson, Ivarsson - Berglund, M. Johansson, Öhling - Bergqvist, Rundqvist, Södergren - Eklund, M. Andersson, Pettersson - Hjälm, Molin, Sandström.\n\n6. února 1988 – Anchorage\nBranky Československa: Jiří Šejba, Igor Liba, Dušan Pašek, Jiří Lála, David Volek\nBranky Švýcarska: 2× Lüthi 2, Boucher, Jaks.\nRozhodčí: McElman – Ross, Karabelnikoff (USA)\nVyloučení: 10:8 (0:3)\n\nČSSR: Dominik Hašek - Mojmír Božík, Jaroslav Benák, Rudolf Suchánek, Miloslav Hořava, Antonín Stavjaňa, Bedřich Ščerban, od 41. navíc Eduard Uvíra – David Volek, Jiří Hrdina, Jiří Doležal - Petr Rosol, Vladimír Růžička, Radim Raděvič - Jiří Šejba, Dušan Pašek, Igor Liba - Jiří Lála, Oto Haščák (41. Rostislav Vlach), Petr Vlk.\n\nŠvýcarsko: Anken - Ritsch, Rogger, Mazzoleni, Brasey, Kölliker, Künzi, Zehnder - Jaks, Lüthi, Vrabec - Celio, Wäger, Hollenstein - Neuenschwander, Montandon, Eberle - Schlagenhauf, Boucher, Leuenberger.\n\n7. února 1988 – Anchorage\nBranky Československa: 2× Jiří Šejba, 2× Jiří Doležal, Petr Vlk, Miloslav Hořava, Vladimír Růžička \nBranky Polska: 2× Steblecki.\nRozhodčí: Brett – Reirsson, Karabelnikoff (USA)\nVyloučení: 11:13 (1:0) + Jiří Hrdina 5 min, Petr Rosol a Cholewa za tým Polska 10 min.\n\nČSSR: Jaromír Šindel - Mojmír Božík, Jaroslav Benák, Rudolf Suchánek, Miloslav Hořava, Antonín Stavjaňa, Bedřich Ščerban - David Volek, Jiří Hrdina, Jiří Doležal - Petr Rosol, Vladimír Růžička, Radim Raděvič - Jiří Šejba, Dušan Pašek, Igor Liba - Jiří Lála, Oto Haščák, Petr Vlk - Rostislav Vlach.\n\nPolsko: Hanisz - R. Szopiński, Kadziolka, Swiatek, Cholewa, Potz, Gruth, Bryjak, Zamajski - Steblecki, Morawiecki, Podsiadlo - Adamiec, Jachna, Christ - Stopczyk, Kwasigroch, Bujar - Sikorski, Copija, Pacula.\n\n8. února 1988 – Anchorage\nBranky Československa: 7. Jiří Hrdina, 25. Miloslav Hořava, 43. Petr Vlk, 51. David Volek, 55. Jaroslav Benák\nBranky Rakouska: 25. Lebler, 47. Puschnik, 53. Kerth.\nRozhodčí: McElman – Sullivan, Cooper (USA)\nVyloučení: 6:4 (0:2) + Jiří Šejba 5 min.\n\nČSSR: Dominik Hašek - Mojmír Božík, Jaroslav Benák, Rudolf Suchánek, Miloslav Hořava, Antonín Stavjaňa, Bedřich Ščerban, Eduard Uvíra - David Volek, Jiří Hrdina, Jiří Doležal - Petr Rosol, Vladimír Růžička, Radim Raděvič - Jiří Šejba, Dušan Pašek, Igor Liba - Jiří Lála, Oto Haščák, Petr Vlk – Rostislav Vlach.\n\nRakousko: Stankiewicz - Sadler, Sulzer, Shea, Hutz, Dorn, Platzer, Kompajn, Heinze - Cijan, Kerth, Lebler - Koren, Harand, Znenahlik - Pusnik, Greenbank, Szybisty - Raffl, Muhr, König - Pök. Trenér: Luděk Bukač\n\n\n"}
{"id": "661319", "url": "https://cs.wikipedia.org/wiki?curid=661319", "title": "Československá hokejová reprezentace v sezóně 1988/1989", "text": "Československá hokejová reprezentace v sezóně 1988/1989\n\nK=utkání Československo - USA 5:4 bylo pro doping hráče Corey Millena (USA) kontumováno 5:0 ve prospěch ČSSR.\n\n Československo - Švédsko 10:1 (3:0, 4:0, 3:1)\n\n7. září 1988 - Praha\nBranky Československa: 7. Petr Rosol, 15. Vladimír Růžička, 18. Jiří Doležal, 25. Oto Haščák, 27. Jiří Kučera, 31. Oldřich Válek, 34. Rostislav Vlach, 44. Antonín Stavjaňa, 42. a 50. Vladimír Kameš \nBranky Švédska: 41. B. Berglund.\nRozhodčí: Mäkelä (FIN) – Rouspetr, Unzeitig (TCH)\nVyloučení: 8:7 (5:0) + Oldřich Válek na 10 min.\n\nČSSR: Jaromír Šindel (41. Dominik Hašek) - Antonín Stavjaňa, Bedřich Ščerban, Peter Slanina, Jerguš Bača, Drahomír Kadlec, Leo Gudas, Luděk Čajka, František Kučera - Petr Rosol, Vladimír Růžička, Petr Vlk - Otakar Janecký, Vladimír Kameš, Jiří Šejba - Oldřich Válek, Jiří Kučera, Rostislav Vlach - Tomáš Jelínek, Oto Haščák, Jiří Doležal.\n\nŠvédsko: Lindmark (33. Bergman) – Eriksson, P. Andersson, Svensson, P. Andersson, R. Johansson, Samuelsson, Kihlström, Eldebrink – Bergqvist, Rundqvist, Sandström – B. Berglund, Nilsson, Lundström – Södergren, K. Johansson, Öhling – Hjälm, M. Andersson, Ericsson.\n\n9. září 1988 - Hradec Králové\nBranky Československa: 23. Tomáš Sršeň, 45. Otakar Janecký.\nBranky Švédska: nikdo\nRozhodčí: Mäkelä (FIN) – Rouspetr, Unzeitig (TCH)\nVyloučení: 9:4 (0:0)\n\nČSSR: Dominik Hašek - Antonín Stavjaňa, Bedřich Ščerban, Peter Slanina, Jerguš Bača, Mojmír Božík, Jaroslav Benák, František Kučera, Luděk Čajka - Petr Rosol, Vladimír Růžička, Petr Vlk - Otakar Janecký, Vladimír Kameš, Jiří Šejba - Tomáš Sršeň, Ján Vodila, Roman Božek - Tomáš Jelínek, Oto Haščák, Jiří Doležal.\nŠvédsko: Lindmark – R. Johansson, Samuelsson, Kihlström, Eldebrink, Eriksson, P. Andersson, Svensson, P. Andersson – Bergqvist, Rundqvist, Sandström – B. Berglund, Nilsson, Lundström – Ch. Berglund, K. Johansson, Öhling – Hjälm, M. Andersson, Ericsson.\n\n30. října 1988 - Praha\nBranky Československa: 18. Oto Haščák, 22. Vladimír Svitek, 27. Jiří Šejba, 31. Tomáš Jelínek, 52. Vladimír Růžička TS \nBranky SSSR: 4. Jesmantovič, 9. Fetisov, 38. Gusarov\nRozhodčí: Lind – Lundström, Ekhagen (SWE)\nVyloučení: 6:6 (1:2)\n\nČSSR: Jaromír Šindel - Antonín Stavjaňa, Bedřich Ščerban, Peter Slanina, Jerguš Bača, Drahomír Kadlec, Leo Gudas, František Procházka, František Kučera - Vladimír Svitek, Vladimír Růžička, Petr Vlk - Otakar Janecký, Robert Kron, Jiří Šejba - Oldřich Válek, Jiří Kučera, Rostislav Vlach - Tomáš Jelínek, Oto Haščák, Jiří Doležal.\n\nSSSR: Mylnikov – Malachov, Fetisov, Stělnov, Mikulčik, Kasatonov, Gusarov, Ťjurikov, Bjakin – Makarov, Černych, Krutov – Lomakin, Semjonov, S. Jašin – Chomutov, Bykov, Kamenskij – Jesmantovič, Němčinov, Chmyljov.\n\n31. října 1988 - Pardubice\nBranky Československa: 4. Vladimír Růžička \nBranky SSSR: 7. Krutov, 23. Chomutov, 35. Krutov.\nRozhodčí: Lind - Lundström, Ekhagen (SWE)\nVyloučení: 7:7 (0:0)\n\nČSSR: Dominik Hašek - Antonín Stavjaňa, Bedřich Ščerbann, Peter Slanina, Jerguš Bača, Luděk Čajka, František Kučera, Jiří Látal, František Procházka - Vladimír Svitek, Vladimír Růžička, Petr Vlk - Otakar Janecký, Robert Kron, Jiří Šejba - Roman Božek, Ján Vodila, Rostislav Vlach - Tomáš Jelínek, Oto Haščák, Jiří Doležal.\n\nSSSR: Červjakov – Malachov, Fetisov, Fedotov, Stělnov, Kasatonov, Gusarov – Makarov, Černych, Krutov – Lomakin, Semjonov, S. Jašin – Chomutov, Bykov, Kamenskij – Jesmantovič, Němčinov, Chmyljov.\n\n2. listopadu 1988 - Gottwaldov\nBranky Československa: 20. Otakar Janecký, 33. Peter Slanina, 47. Vladimír Růžička, 50. Peter Slanina \nBranky SSSR: 46. Stělnov.\nRozhodčí: Lind - Lundström, Ekhagen (SWE)\nVyloučení: 8:7 (1:1)\n\nČSSR: Dominik Hašek - Antonín Stavjaňa, Bedřich Ščerban, Peter Slanina, Jerguš Bača, Drahomír Kadlec, Leo Gudas, František Procházka, František Kučera - Vladimír Svitek, Vladimír Růžička, Petr Vlk - Otakar Janecký, Ján Vodila, Jiří Šejba - Oldřich Válek, Jiří Kučera, Rostislav Vlach - Tomáš Jelínek, Oto Haščák, Jiří Doležal.\n\nSSSR: Červjakov – Malachov, Fetisov, Fedotov, Stělnov, Kasatonov, Gusarov, Ťjurikov, Bjakin – Makarov, Černych, Krutov – Lomakin, Semjonov, S. Jašin – Chomutov, Bykov, Vostrikov – Jesmantovič, Němčinov, Chmyljov.\n\n14. prosince 1988 - Oulu\nBranky Československa: 6. Jiří Lála, 8. Richard Žemlička, 16. Jaroslav Hauer, 29. a 38. Miloslav Hořava, 57. Jiří Lála\nBranky Finska: 30. Mikkolainen, 40. Laitinen, 60. Nieminen.\nRozhodčí: Gubernatorov (URS) - Mäkelä, Lindholm (FIN)\nVyloučení: 3:1 (0:0)\n\nČSSR: Petr Bříza - Rudolf Suchánek, Miloslav Hořava, Jiří Látal, Mojmír Božík, Luděk Čajka, Petr Pavlas, Eduard Uvíra - Roman Božek, Tomáš Sršeň, Jiří Lála - František Černý, Vladimír Kameš, Jaroslav Hauer - Ladislav Lubina, Vladimír Jeřábek, Robert Kron - Richard Žemlička, Martin Hosták, Libor Dolana.\n\nFinsko: Tammi – Haapakoski, Ruotanen, Kuusisto, Suoraniemi, Saarinen, Narvanmaa, Salo, Blomqvist – Summanen, Jalonen, Vilander – Vuori, Järvinen, Koskinen – Nieminen, Laitinen, Tuomisto – Seppo, Lehtonen, Mikkolainen.\n\n15. prosince 1988 - Helsinky\nBranky Československa: 4. Tomáš Sršeň, 8. Richard Žemlička, 21. František Černý, 24. Jiří Lála, 41. František Černý, 54. Libor Dolana \nBranky Finska: 7. Jalonen, 12. Vuori, 31. Lehtonen.\nRozhodčí: Gubernatorov (URS) – Mäkelä, Lindholm (FIN)\nVyloučení: 5:5 (1:1, 1:0)\n\nČSSR: Petr Bříza - Rudolf Suchánek, Miloslav Hořava, Jiří Látal, Mojmír Božík, Luděk Čajka, Petr Pavlas, Eduard Uvíra - Roman Božek, Tomáš Sršeň, Jiří Lála - F. Černý, Vladimír Kameš, Jaroslav Hauer - Ladislav Lubina, Robert Kron, Richard Žemlička - Martin Hosták, Libor Dolana.\n\nFinsko: Linfors – Haapakoski, Ruotanen, Kuusisto, Suoraniemi, Saarinen, Narvanmaa, Salo, Blomqvist – Summanen, Jalonen, Vilander – Vuori, Järvinen, Koskinen – Nieminen, Laitinen, Tuomisto – Seppo, Lehtonen, Mikkolainen.\n\n27. března 1989 - Stockholm \nBranky Československa: 1. a 41. Vladimír Svitek\nBranky Švédska: 8. Bergqvist, 13. L. G. Pettersson.\nRozhodčí: Mäkelä – Järvelä (FIN), Enested (SWE)\nVyloučení: 4:4 (0:0)\n\nČSSR: Dominik Hašek - Antonín Stavjaňa, František Kučera, Peter Slanina, Jerguš Bača, Drahomír Kadlec, Leo Gudas - Zdeno Cíger, Vladimír Růžička, Vladimír Svitek - Otakar Janecký, Robert Kron, Jiří Šejba - Oldřich Válek, Jiří Kučera, Rostislav Vlach - Tomáš Jelínek, Oto Haščák, Jiří Doležal.\n\nŠvédsko: Ridderwall – Eldebrink, Svensson, Kihlström, Eriksson, P. Andersson, Samuelsson – Rundqvist, Bergqvist, Södergren – Sandström, Bo Berglund, M. Johansson – Öhling, K. Johansson, Djoos – Strömwall, Pettersson, Gradin.\n\n29. března 1989 - Stockholm\nBranky Československa: 24. Antonín Stavjaňa, 28. Robert Kron, 31. Antonín Stavjaňa, 42. Jiří Šejba, 56. Vladimír Růžička \nBranky Švédska: 8. Strömwall, 54. Öhling.\nRozhodčí: Mäkelä (FIN)\nVyloučení: 8:6 (1:0, 1:0)\n\nČSSR: Jaromír Šindel - Antonín Stavjaňa, František Kučera, Peter Slanina, Jerguš Bača, Drahomír Kadlec, Leo Gudas, František Procházka, Bedřich Ščerban - Zdeno Cíger, Vladimír Růžička, Vladimír Svitek - Otakar Janecký, Robert Kron, Jiří Šejba - Oldřich Válek, Jiří Kučera, Rostislav Vlach – Tomáš Jelínek, Oto Haščák, Jiří Doležal.\n\nŠvédsko: Ridderwall – Eldebrink, Svensson, Kihlström, Eriksson, P. Andersson, Samuelsson – Rundqvist, Bergqvist, Södergren – Sundström, Bo Berglund, M. Johansson – Öhling, K. Johansson, Djoos – Strömwall, Pettersson, Gradin.\n\n9. dubna 1989 - Plzeň\nBranky Československa: 2. Jiří Kučera, 5. Robert Kron, 24. Vladimír Růžička, 40. Bedřich Ščerban, 42. Vladimír Růžička, 43. Rostislav Vlach, 47. František Kučera \nBranky Kanady: 5. Verbeek, 23. McBain, 54. Diduck.\nRozhodčí: Kaisla (FIN) – Tatíček, Rouspetr (TCH)\nVyloučení: 9:13 (2:1)\n\nČSSR: Dominik Hašek - Antonín Stavjaňa, Bedřich Ščerban, Jiří Látal, Jerguš Bača, Drahomír Kadlec, Leo Gudas, František Procházka, František Kučera - Vladimír Svitek, Vladimír Růžička, Zdeno Cíger - Otakar Janecký, Robert Kron, Jiří Šejba - Oldřich Válek, Jiří Kučera, Rostislav Vlach - Tomáš Jelínek, Oto Haščák, Jiří Doležal.\n\nKanada: Burke – Diduck, Carlyle, Marois, Ellett, Brown, Daneyko, Leschyshyn – Verbeek, Muller, McLean – Hawerchuk, Sakic, Ashton – McBain, Damphousse, Shanahan.\n\n\n"}
{"id": "661324", "url": "https://cs.wikipedia.org/wiki?curid=661324", "title": "Rakouská severozápadní paroplavební společnost", "text": "Rakouská severozápadní paroplavební společnost\n\nRakouská severozápadní paroplavební společnost (německy \"Österreichische Nordwest-Dampfschiffahrts-Gesellschaft\", zkratka ÖNWDG) byla dopravní firma podnikající na území Rakousko-Uherska a Německého císařství. Společnost byla založena jako dceřiná společnost Rakouské severozápadní dráhy.\n\nZáměrem zakladatelů byla realizace tranzitního spojení mezi Rakousko-Uherskem, Německem a námořním přístavem v Hamburku. Tak jako byla ÖNWDG kapitálově propojená se Severozápadní dráhou, byla podobně propojena Severozápadní dráha s významnou Jihoseveroněmeckou spojovací dráhou. Vznikl tím obrovský konglomerát dopravních firem, který patřil mezi největší podniky v oboru na území monarchie.\n\nSeverozápadní dráha uvedla do provozu přístaviště v Děčíně-Loubí již roku 1879, o rok později byla založena ÖNWDG 1880. V letech 1881-1882 proběhlo převzetí majetku již delší dobu existující Pražské paroplavební a plachetní společnosti, jejíchž sedm řetězových parníků se stalo součástí flotily ÖNWDG, ta se pak rozrostla o další modernější stroje, které vyráběla firemní loděnice v Drážďanech. Tato loděnice vyráběla lodě do celého světa.\n\nPlavbu řetězovými parníky zahájila mezi Ústím nad Labem a státní hranicí roku 1872 právě Pražská paroplavební a plachetní společnost. ÖNWDG řetězovou plavbu roku 1885 prodloužila do Litoměřic a později až do Mělníka a německého Bad Schandau. Řetězový parník využíval ke svému pohonu řetěz natažený na dně řeky, který se odvíjel přes buben, jímž otáčel parní stroj. Tímto způsobem mohl tažný remorkér táhnout až 10 vlečných člunů. Tyto čluny patřily i externím rejdařům, pro které byla remorkerizace smluvně zajišťována.\n\nMajetek ÖNWDG po říjnovém převratu roku 1918 převzala Československá plavební akciová společnost Labská. Do dnešních dnů se zachoval kolesový parník Lanna, jenž byl vyroben pro stejnojmennou stavební firmu roku 1890 loděnicí ÖNWDG v Drážďanech.\n\n"}
{"id": "661325", "url": "https://cs.wikipedia.org/wiki?curid=661325", "title": "Mėkla", "text": "Mėkla\n\nMėkla je řeka ve střední Litvě, levý přítok řeky Barupė. Teče v okresech Jonava, Kaunas a Kėdainiai. Pramení mezi vesnicemi Preišogalėlė a Gineikiai, 21 km severoseverovýchodně od krajského města Kaunas, 11 km na západ od okreního města Jonava. Teče klikatě zpočátku směrem celkově západním, postupně severozápadním, severním, severoseverovýchodním, po soutoku s potokem Vadavė se stáčí náhle do směru západního a u vsi Pamėkliai se vlévá do rybníka Labūnavos tvenkinys, kterým protéká řeka Barupė. Je to levý přítok řeky Barupė, místo soutoku je vzdáleno 8,8 km od jejího soutoku s řekou Nevėžis. Průměrný spád je 136 cm/km. Rychlost toku je 0,1 m/s. \n\nPreišiogala, Puikoniai, Gelnai, Saviečiai, Pamėkliai\n"}
{"id": "661327", "url": "https://cs.wikipedia.org/wiki?curid=661327", "title": "Richacls", "text": "Richacls\n\nRichacls je implementace NFSv4 ACL, která byla rozšířena o souborové masky, aby více splňovala standardní POSIX model souborových práv.\n\nDnes nabízí komplexnější model oprávnění pro systém souborů ext4 v operačním systému Linux. Kvůli přesahu specifikace ACL v POSIXu není možné přejít zpět z Richacls bez ztráty informací. \nHlavní výhodou je rozlišení mezi právy na zápis a přepsání a také mezi právy na smazání a smazání potomků.\nPoužívají se rozšířené atributy(xattrs) ext4 pro uložení ACL. Záznamy v ACL se nazývají ACE (Access Control List Entry).\n\nV poslední verzi oficiálního linuxového kernelu není pro Richacls zabudována podpora. Pro zprovoznění je možné využít jednoho z následujících postupů:\n\nNa ověření, zda váš systém má podporu pro Richacls, lze ve většině případů využít následujícího příkazu do konzole:\n\nVýstup by měl odpovídat:\nJakmile máte v systému podporu Richacls, můžete je aktivovat na určitých souborových systémech. Následující příklad ukazuje aktivaci na root filesystému.\n\nOvěření příkazem do konzole:\n\na výsledek odpovídající aktivovaným Richacls:\nRichacls mohou být také aktivovány permanentně přidáním parametru richacl do konkrétního záznamu v /etc/fstab.\n\nPro manipulaci s Richacl záznamy se využívá utility richacl, dostupné na domovské stránce projektu. Tímto nástrojem lze provádět většinu základních operací pro specifické soubory a složky, jako například: \n\nFormát jednotlivých záznamů v ACL koresponduje s: <kdo>:<maska oprávnění>:< příznak>:<typ>. \n\nKde hodnota <kdo> může nabývat:\nHodnoty se symbolem \"@\" jsou použity pro definování oprávnění pro vlastníka, vlastnící skupinu a ostatní.\n\n<maska oprávnění>, je nastavena 16 bity oprávnění (podle NFSv4 resp. NFSv4.1 specifikace), ale pět z nich není implementováno. Význam jednotlivých bitů je popsán v následující tabulce:\n\n< příznak> může nabývat hodnot:\n\nHodnoty <typ> jsou pouze ALLOW nebo DENY. NFSv4 specifikace používá také AUDIT a ALARM ACE typ, ty jsou akceptovány a uloženy, ale nejsou v Richacls implementovány.\n\nDENY ACE má nejvyšší prioritu.\n\nVýše uvedený příklad definuje takovou politiku oprávnění, která povoluje všem uživatelům ze skupiny \"powerusers\" čtení, zápis a přepis souborů v \"/srv/files/exchange/\" a podsložkách.\nDále uživatelé ve skupině \"powerusers\" mohou mazat své soubory a adresáře (včetně jejich obsahu).\nNavíc uživatelé skupiny \"storageadmins\" smí manipulovat s daty libovolně. Mohou také modifikovat ACL.\nOstatní uživatelé nemají do daného adresáře přístup vůbec.\n\nTento model je nerealizovatelný za použití POSIXových ACL a to i se \"sticky\" bitem, kvůli potřebné dědičnosti práv.\n"}
{"id": "661328", "url": "https://cs.wikipedia.org/wiki?curid=661328", "title": "Shadowman", "text": "Shadowman\n\nShadowman je album průkopníka rock and rollové kytary Linka Wraye, vydané v lednu roku 1997. Na albu jsou tři cover verze \"Heartbreak Hotel\" (původně Elvis Presley), \"I Can't Help It (If I'm Still in Love With You)\" (původně Hank Williams) a \"Run Through the Jungle\" (původně John Fogerty).\n\n\n"}
{"id": "661329", "url": "https://cs.wikipedia.org/wiki?curid=661329", "title": "Jaderná elektrárna Fukušima I", "text": "Jaderná elektrárna Fukušima I\n\nJaderná elektrárna Fukušima I ( ) se nachází na území města Ōkuma a Futaba na východním pobřeží ostrova Honšú v prefektuře Fukušima v Japonsku. Tvořilo ji šest varných reaktorů, s celkovým výkonem 4 696 MW, takže patřila mezi dvacet nejvýkonnějších na světě. Elektrárnu vlastní a provozuje společnost TEPCO. Při zemětřesení v roce 2011 došlo v elektrárně k vážné havárii, 4 reaktory byly zničeny a radioaktivní látky unikly do okolí.\n\nDvanáct kilometrů jižně od Fukušimy I se nachází jaderná elektrárna Fukušima II, která má 4 reaktory typu BWR-5 (4 × 1100 MW).\n\nS výstavbou bylo započato v roce 1966 a první reaktor byl spuštěn v roce 1970. Reaktory 1, 2 a 6 dodala firma General Electric, reaktory 3 a 5 firma Toshiba a reaktor 4 firma Hitachi.\nV areálu JE Fukušima I se nalézá sklad vyhořelého paliva. Palivo je uloženo v sedmi bazénech. Část je v 6 bazénech, které jsou vedle každého reaktoru, zbytek je ve společném bazénu mimo budovy s reaktory.\n\nPři zemětřesení v roce 2011 zasáhla elektrárnu vlna tsunami, následkem čehož selhalo chlazení reaktorů. Ty se sice při jejím úderu automaticky zastavily, ale přesto se je selhávajícím záložním generátorům nepodařilo všechny dostatečně ochladit a později tak došlo k několika výbuchům vodíku a požárům.\n\nPři havárii uniklo značné množství radiace, z rozsáhlého ochranného pásma bylo evakuováno více než 80 000 osob a záležitost byla celosvětově podnětem k debatám o bezpečnosti jaderné energetiky.\n\n\n"}
{"id": "661335", "url": "https://cs.wikipedia.org/wiki?curid=661335", "title": "Jonathan Quick", "text": "Jonathan Quick\n\nJonathan Douglas Quick (* 21. ledna 1986, Milford, Connecticut, USA) je americký hokejový brankář hrající v týmu Los Angeles Kings v severoamerické lize NHL.\n\nQuick hrál ve středoškolské americké lize za Hamden High School, před tím než přestoupil do Avonu Old Farms. V Hamdenu byl Quick jmenován do 2. New Haven Register All-Area Hockey Teamu. V Avonu vytvořil rekord školní ligy v Nové Anglii, když vychytal 9 čistých kont v jedné sezóně. Poté co nastoupil za University of Massachusetts, tak hned ve své první sezóně v divizi Hockey East (součást NCAA) vévodil brankářům s njvíce odchytanými minutami v lize. V roce 2005 byl draftován do NHL týmem Los Angeles Kings.\n\nQuick začal sezónu 2008-09 na farmě Kings v AHL, v týmu Manchester Monarchs, kde se střídal v zápasech s Jonathanem Bernierem. 16. prosince 2008 byl povolán k týmu Kings do NHL, poté co si první brankář Kings - Erik Ersberg poranil třísla. 23. prosince 2008 vychytal své první čisté konto v NHL proti Columbusu Blue Jackets a za třetí prosincový týden byl vyhlášen třetí hvězdou týdne NHL. Za první týden v únoru 2009 byl vyhlášen první hvězdou týdne v NHL.V sezóně 2011-12 a 2013-14 s nimi vyhrál Stanley Cup po skvělých výkonech celého týmu Kings.\n\nJonathan Quick je ženatý s Jaclyn a spolu mají jednu dceru Madisan Mychal Quickovou, která se narodila 11. března 2010. Jaclynina sestra Alicia je vdaná za útočníka Buffala Sabres - Matta Moulsona.\n\n\n\n"}
{"id": "661336", "url": "https://cs.wikipedia.org/wiki?curid=661336", "title": "Československá hokejová reprezentace v sezóně 1989/1990", "text": "Československá hokejová reprezentace v sezóně 1989/1990\n\n Československo - SSSR 2:5 (1:1, 1:2, 0:2)\n\n30. října 1989 - Ostrava\nBranky Československa: 12. Vladimír Svitek, 21. Vladimír Růžička \nBranky SSSR: 8. Čistjakov, 28. Zelepukin, 40. Fjodorov, 46. Semjonov, 49. Kovaljov.\nRozhodčí: Olsson (SWE) – Furmánek, Grůň (TCH)\nVyloučení: 4:7 (1:1)\n\nČSSR: Dominik Hašek – Antonín Stavjaňa, Bedřich Ščerban, František Procházka, Jerguš Bača, Drahomír Kadlec, Leo Gudas, Petr Pavlas, František Kučera – Vladimír Svitek, Vladimír Růžička, Zdeno Cíger – Otakar Janecký, Robert Kron, Jiří Šejba – Libor Dolana, Jiří Kučera, Rostislav Vlach – Tomáš Jelínek, Oto Haščák, Jiří Doležal.\n\nSSSR: Irbe – Krivochiža, Konstantinov, Malachov, Gusarov, Širjajev, Stělnov, Ťjurikov, Smirnov – Kovaljov, Semjonov, Lomakin – Fjodorov, Zelepukin, Bjakin – Stěpaniščev, Němčinov, Christič – Titov, Šipicyn, Čistjakov.\n\n31. října 1989 - Gottwaldov\nBranky Československa: 28. Zdeno Cíger, 54. Bedřich Ščerban, 55. Jiří Kučera\nBranky SSSR: 27.Fjodorov.\nRozhodčí: Olsson (SWE) – Janíček, Mihálik (TCH)\nVyloučení: 8:8 (2:0, 0:1)\n\nČSSR: Dominik Hašek – Antonín Stavjaňa, Bedřich Ščerban, Drahomír Kadlec, Leo Gudas, Petr Pavlas, František Kučera, František Procházka, Jerguš Bača – Vladimír Svitek, Vladimír Růžička, Zdeno Cíger – Libor Dolana, Jiří Kučera, Vlach – Tomáš Jelínek, Oto Haščák, Jiří Doležal – Vladimír Petrovka, Martin Hosták, Ladislav Lubina.\n\nSSSR: Irbe – Krivochiža, Konstantinov, Malachov, Gusarov, Širjajev, Stělnov, Ťjurikov, Smirnov – Kovaljov, Semjonov, Lomakin – Fjodorov, Zelepukin, Bjakin – Stěpaniščev, Němčinov, Christič – Titov, Šipicyn, Čistjakov.\n\n2. listopadu 1989 - Praha\nBranky Československa: 3. Petr Pavlas \nBranky SSSR: 22. Kamenskij, 45. Bjakin.\nRozhodčí: Olsson (SWE) – Tatíček, Rouspetr (TCH)\nVyloučení: 10:11 (1:1) + Kameskij na 10 min.\n\nČSSR: Petr Bříza – Antonín Stavjaňa, Bedřich Ščerban, Drahomír Kadlec, Leo Gudas, Petr Pavlas, František Kučera, František Procházka, Jerguš Bača – Vladimír Svitek, Vladimír Růžička, Zdeno Cíger – Libor Dolana, Jiří Kučera, Rostislav Vlach – Oto Haščák, Jiří Doležal – Jaromír Jágr, Robert Reichel, Bobby Holík.\n\nSSSR: Irbe – Krivochiža, Konstantinov, Malachov, Gusarov, Širjajev, Stělnov, Ťjurikov, Smirnov – Kovaljov, Semjonov, Lomakin – Zelepukin, Fjodorov, Kamenskij – Stěpaniščev, Němčinov, Bjakin – Titov, Šipicyn, Čistjakov.\n\n2. února 1990 - Göteborg\nBranky Československa: 55. Tomáš Jelínek \nBranky Švédska: 26. Rundqvist.\nRozhodčí: Juhola (FIN) – Ekhagen, Lindström (SWE)\nVyloučení: 3:3\n\nČSFR: Petr Bříza – Antonín Stavjaňa, Bedřich Ščerban, František Procházka, Jerguš Bača, Jiří Vykoukal, František Kučera, Drahomír Kadlec, Leo Gudas – Vladimír Svitek, Martin Hosták, Zdeno Cíger – Otakar Janecký, Robert Kron, Ladislav Lubina – Tomáš Jelínek, Oto Haščák, Jiří Doležal – Libor Dolana, Jiří Kučera, Rostislav Vlach.\n\nŠvédsko: Åslin – Karlsson, Samuelsson, Djoos, Stillman, Johansson, Lundell, Huss, Sjödin – Loob, Rundqvist, Roupé – Eriksson, Carlsson, Holmberg – Forslund, Eklund, Pettersson – Andersson, Hurtig, Bjuhr.\n\n4. února 1990 - Stockholm\nBranky Československa: 5. Zdeno Cíger, 14. Jaromír Jágr, 20. Martin Hosták, 35. Mojmír Božík \nBranky Švédska: 8. Hurtig, 49. Rundqvist, 50. Djoos.\nRozhodčí: Juhola (FIN) – Lärking, Enestedt (SWE)\nVyloučení: 7:3 (1:0)\n\nČSFR: Petr Bříza – Antonín Stavjaňa, Bedřich Ščerban, František Procházkaa, Jerguš Bača, Drahomír Kadlec, Leo Gudas, Mojmír Božík, Jaroslav Benák – Vladimír Svitek, Oto Haščák, Zdeno Cíger – Otakar Janecký, Martin Hosták, Jiří Doležal – Libor Dolana, Jiří Kučera, Rostislav Vlach – Jaromír Jágr, Robert Reichel, Ladislav Lubina.\n\nŠvédsko: Andersson – Karlsson, Samuelsson, Jonsson, Lundell, Sjödin, Stillman, Djoos, Huss – Loob, Rundqvist, Roupé – Forslund, Eklund, Pettersson – Eriksson, Bjuhr, Carlsson – Hurtig, Holmberg, Persson.\n\n1. dubna 1990 - Kuopio\nBranky Československa: 2x Libor Dolana, Zdeno Cíger \nBranky Finska: Helminen, Vilander, Keskinen, Laksola.\nRozhodčí: Stauffer (SUI) – Kärekäinen, Piironen (FIN)\nVyloučení: 3:2\n\nČSFR: Dominik Hašek – Antonín Stavjaňa, Bedřich Ščerban, Drahomír Kadlec, Leo Gudas, František Procházka, Jerguš Bača – Vladimír Svitek, Oto Haščák, Zdeno Cíger – Libor Dolana, Jiří Kučera, Rostislav Vlach – Tomáš Jelínek, Martin Hosták, Jiří Doležal – Jaromír Jágr, Robert Reichel, Bobby Holík.\n\nFinsko: Lindfors – Kulonen, Rautio, Kuusisto, Ruotanen, Saarinen, Laksola, Henriksson, Virta – Jalonen, Jalo, Arbelius – Pulliainen, Tuomisto, Vilander – Vuori, Mikkolainen, Keskinen – Laitinen, Helminen, Tirkkonen.\n\n2. dubna 1990 - Jyväskylä\nBranky Československa: Robert Reichel, František Procházka, Libor Dolana \nBranky Finska: Järvinen, Pulliainen, Arbelius.\nRozhodčí: Stauffer (SUI) – Mäkelä, Lindholm (FIN)\nVyloučení: 9:5 (1:0) + Josef Beránek a Leime na 5 min.\n\nČSFR: Petr Bříza – Antonín Stavjaňa, Bedřich Ščerban, Mojmír Božík, Leo Gudas, František Procházka, Jerguš Bača – Robert Kron, Oto Haščák, Zdeno Cíger – Libor Dolana, Josef Beránek, Ladislav Lubina – Vladimír Petrovka, Martin Hosták, Jiří Doležal – Jaromír Jágr, Robert Reichel, Bobby Holík.\n\nFinsko: Tammi – Henriksson, Kulonen, Kuusisto, Laksola, Leime, Rautio, Ruotanen, Virta – Arbelius, Jalo, Jalonen – Järvinen, Keskinen, Laitinen – Pulliainen, Summanen, Tirkkonen – Tuomisto.\n\n10. dubna 1990 – Praha \nBranky Československa: Libor Dolana, Oto Haščák \nBranky Švédska: 2x Eldebrink, Samuelsson, Roupé.\nRozhodčí: Mäkelä (FIN) – Janíček, Mihálik (TCH)\nVyloučení: 7:11 (1:2, 0:1) + Tomáš Jelínek na 10 min.\n\nČSFR: Petr Bříza – Antonín Stavjaňa, Bedřich Ščerban, František Procházka, Jerguš Bača, Drahomír Kadlec, Jiří Šlégr, Mojmír Božík, Leo Gudas – Vladimír Petrovka, Oto Haščák, Zdeno Cíger – Tomáš Jelínek, Martin Hosták, Jiří Doležal – Jaromír Jágr, Robert Reichel, Bobby Holík – Libor Dolana, Josef Beránek, Ladislav Lubina – Kampf.\n\nŠvédsko: Ridderwall – Jonsson, Eldebrink, Djoos, Andersson, Eriksson, Samuelsson, Svensson – Burakowski, Eklund, Roupé – Loob, Rundqvist, Nilsson – Huss, Carlsson, Ericsson – Strömvall, Garpenlöv, Johansson.\n\n11. dubna 1990 - Praha\nBranky Československa: Cihlář, Patrik Augusta, Richard Šmehlík, Radek Ťoupal, Petr Kaňkovský \nBranky Kanady: 3x Recchi, Leschyshyn, Cullen, Adams.\nRozhodčí: Mäkelä (FIN) – Rouspetr, Tatíček (TCH)\nVyloučení: 6:8 (1:1)\n\nČSFR: Roman Turek – Petr Pavlas, Soudek, Tichý, Ľubomír Sekeráš, Richard Šmehlík, Vlček – Radek Ťoupal, Kastner, Mejzlík – Vladimír Petrovka, Tomáš Sršeň, Kampf – Richard Žemlička, Pázler, Bartánus – Patrik Augusta, Petr Kaňkovský, Cihlář.\n\nKanada: McLean – Chychrun, Picard, Murphy, Green, Leschyshyn, Lidster, Coffey – Tocchet, Sutter, Craven – Recchi, Cullen, Adams – Sandlak, Acton, Burr – Mellanby, Petit.\n\n12. dubna 1990 – Teplice\nBranky Československa: Radek Ťoupal, Libor Dolana, Jiří Kučera \nBranky Švédska: Rundqvist, Eriksson, Nilsson, Ericksson.\nRozhodčí: Radosai (GER) – Tatíček, Fraňo (TCH)\nVyloučení: 4:7 (1:1)\n\nČSFR: Petr Bříza – Richard Šmehlík, Bedřich Ščerban, Drahomír Kadlec, Leo Gudas, František Procházka, Jiří Šlégr, Tichý, Ľubomír Sekeráš – Libor Dolana, Jiří Kučera, Ladislav Lubina – Tomáš Jelínek, Martin Hosták, Jiří Doležal – Vladimír Petrovka, Josef Beránek, Kampf – Richard Žemlička, Radek Ťoupal, Mejzlík.\n\nŠvédsko: Åslin – Svensson, Eldebrink, Eriksson, Samuelsson, Djoos, Andersson – Loob, Rundqvist, Nilsson – Johansson, Eklund, Garpenlöv – Huss, Carlsson, Ericksson – Sundin, Roupé, Strömwall.\n\n13. dubna 1990 - Hradec Králové \nBranky Československa: 25. Robert Reichel, 28. Oto Haščák, 38. Zdeno Cíger \nBranky Kanady: 36. Adams, 42. Adams, 50. Recchi, 42. Sutter, 51. Craven.\nRozhodčí: Radosai (GER) – Brázdil, Furmánek (TCH)\nVyloučení: 5:12 (2:1)\n\nČSFR: Dominik Hašek – Antonín Stavjaňa, Bedřich Ščerban, Mojmír Božík, Leo Gudas, František Procházka, Jerguš Bača, Drahomír Kadlec, Jiří Šlégr – Robert Kron, Oto Haščák, Zdeno Cíger – Jaromír Jágr, Robert Reichel, Bobby Holík – Vladimír Petrovka, Josef Beránek, Kampf – Tomáš Sršeň, Radek Ťoupal, Mejzlík – Richard Žemlička.\n\nKanada: McLean – Lidster, Coffey, Petit, Leschyshyn, Chychrun, Green, Murphy – Tocchet, Sutter, Craven – Recchi, Cullen, Adams – Sandlak, Burr, Acton.\n\n Československo - Calgary Flames 4:2 (2:2, 1:0, 1:0)\n\n10. září 1989 - Praha\nBranky Československa: 15. Jerguš Bača, 20. Jiří Doležal, 24. Tomáš Jelínek, 42. František Procházka \nBranky Kanady: 9. Patterson, 11. Nieuwendyk.\nRozhodčí: Vögtlin (SUI) – Tatíček, Janíček (TCH)\nVyloučení: 9:11, navíc Bača a Gilmour na 10 minut. Využití 0:0, oslabení 0:0.\n\nDiváků 14000.\n\nČSSR: Dominik Hašek – Antonín Stavjaňa, Bedřich Ščerban, František Procházka, Jerguš Bača, Drahomír Kadlec, Leo Gudas – Vladimír Svitek, Vladimír Růžička, Zdeno Cíger – Otakar Janecký, Robert Kron, Jiří Šejba – Libor Dolana, Jiří Kučera, Rostislav Vlach – Tomáš Jelínek, Oto Haščák, Jiří Doležal.\n\nCalgary Flames: Vernon (32.Wamsley) – Nattress, Macoun, McCrimmon, Suter, McInnis, Sabourin – Makarov, Hrdina, Ranheim – Prjachin, Nieuwendyk, Roberts – Peplinski, Otto, McLellan – M. Hunter, Gilmour, Pattersson.\n\n11. září 1989 - Praha\nBranky Československa: 4. Tomáš Jelínek, 8. Vladimír Růžička, 48. Bobby Holík, 60. Drahomír Kadlec \nBranky Kanady: 46. Nieuwendyk.\nRozhodčí: Vögtlin (SUI) – Grúň, Rouspetr (TCH)\nVyloučení: 8:12 , Využití 0:0, oslabení 2:0.\n\nDiváků 14000.\n\nČSSR: Petr Bříza – Antonín Stavjaňa, Bedřich Ščerban, Drahomír Kadlec, Leo Gudas, Tichý, František Kučera, František Procházka, Jerguš Bača – Vladimír Svitek, Vladimír Růžička, Zdeno Cíger – Libor Dolana, Jiří Kučera, Rostislav Vlach – Tomáš Jelínek, Oto Haščák, Jiří Doležal – Jaromír Jágr, Robert Reichel, Bobby Holík.\n\nCalgary Flames: Wamsley (30.Vernon) – Johansson, Murzyn, MacInnis, Sabourin, Nattress, Macoun, McCrimmon, Suter – Makarov, Nieuwendyk, Ranheim – Prjachin, Gilmour, Pattersson – T. Hunter, Otto, Hrdina – Berdqvist, Fleury, McLellan.\n\n\n"}
{"id": "661337", "url": "https://cs.wikipedia.org/wiki?curid=661337", "title": "Československá hokejová reprezentace v sezóně 1990/1991", "text": "Československá hokejová reprezentace v sezóně 1990/1991\n\n Československo - SSSR 2:4 (2:3, 0:1, 0:0)\n\n2. listopadu 1990 - Frýdek Místek\nBranky Československa: Petrovka, Ladislav Lubina\nBranky SSSR: Kovaljov, Seljanin, Němčinov, Andrijevskij.\nRozhodčí: Johansson (SWE)\nVyloučení: 4:7 (0:1, 0:1)\n\nČSFR: Petr Bříza – Maškarinec, Tichý, Bedřich Ščerban, Adam, Danko, Jiří Šlégr, Ľubomír Sekeráš, Josef Řezníček – Ľubomír Kolník, Radek Ťoupal, Pavel Pýcha – Libor Dolana, Petr Kaňkovský, Petr Vlk – Tomáš Jelínek, Petrovka, Richard Žemlička – Petr Rosol, Robert Lang, Ladislav Lubina.\n\nSSSR: Irbe – Malachov, Konstantinov, Žitnik, Kravčuk, Seljanin, Smirnov, Juškevič, Mironov – Bure, Bucajev, Kamenskij – Andrijevskij, Semak, Kovaljov – Kozlov, Martynjuk, Oksjuta – Bjakin, Němčinov, Gordijuk.\n\n4. listopadu 1990 - Zlín\nBranky Československa: Jiří Šlégr, Ľubomír Kolník, Pavel Pýcha \nBranky SSSR: 2x Bjakin, Bucajev.\nRozhodčí: Johansson (SWE)\nVyloučení: 10:9 (1:2) + Kamenskij na 10 min a do konce utkání.\n\nČSFR: Petr Bříza – Bedřich Ščerban, Adam, Danko, Jiří Šlégr, Maškarinec, Josef Řezníček – Libor Dolana, Petr Kaňkovský, Petr Vlk – Petr Rosol, Robert Lang, Ladislav Lubina – Ľubomír Kolník, Radek Ťoupal, Pavel Pýcha – Tomáš Jelínek, Petrovka, Richard Žemlička.\n\nSSSR: Štalenkov – Malachov, Konstantinov, Žitnik, Kravčuk, Seljanin, Smirnov, Juškevič, Mironov – Bure, Bucajev, Kamenskij – Andrijevskij, Semak, Kovajlov – Kozlov, Martinjuk, Oksjuta – Bjakin, Němčinov, Gordijuk.\n\n5. listopadu 1990 - Trenčín\nBranky Československa: 10. Petrovka, 19. Ladislav Lubina, 30. Ľubomír Kolník, 55. Ľubomír Kolník, 56. Roman Horák \nBranky SSSR: 4. Němčinov, 22. Semak, 43. Oksjuta, 46. Mironov.\nRozhodčí: Johansson (SWE) – Mihálik, Benek (TCH)\nVyloučení: 6:5 (0:2, 0:1)\n\nČSFR: Hartmann – Bedřich Ščerban, Adam, Jiří Šlégr, Danko, Stanislav Medřík, Ľubomír Sekeráš, Maškarinec, Josef Řezníček – Libor Dolana, Petr Kaňkovský, Vlk – Petr Rosol, Robert Lang, Ladislav Lubina – Ľubomír Kolník, Radek Ťoupal, Pavel Pýcha – Petrovka, Roman Horák, Richard Žemlička.\n\nSSSR: Irbe – Malachov, Konstantinov, Žitnik, Kravčuk, Seljanin, Smirnov, Juškevič, Mironov – Bure, Bucajev, Kamenskij – Andrijevskij, Semak, Kovaljov – Kozlov, Martynjuk, Oksjuta – Bjakin, Němčinov, Gordijuk.\n\n13. prosince 1990 - Litvínov\nBranky Československa: Petr Pavlas, Pavel Pýcha, Josef Beránek, Josef Řezníček, Jaroslav Otevřel, Kamil Kašťák, Maškarinec, Peter Zúbek, Radek Ťoupal \nBranky Kanady: Roy, Charbonneau, Lefreniere, Bennett.\nRozhodčí: Lichtnecker (GER)\nVyloučení: 5:9 (1:0) + Smith na 10 min.\n\nČSFR: Hartmann – Maškarinec, Stanislav Medřík, Aleš Flašar, Petr Pavlas, Kuchyňa, Josef Řezníček, Adam, Richard Šmehlík – Ľubomír Kolník, Radek Ťoupal, Pavel Pýcha – Horváth, Robert Lang, Kamil Kašťák – Josef Beránek, Roman Horák, Peter Zúbek – Petr Kaňkovský, Kampf - Jaroslav Otevřel\n\nKanada: Billington (Dadswell) – Hynes, Paek, Andrusak, MacArthur, Katushny, Schlegel – Charbonneau, Lafreniere, Latta – Lindberg, Priestlay, Smith – Brost, Barnes, Strueby – Cote, Bennett, Roy.\n\n7. dubna 1991 - Praha\nBranky Československa: 23. Stanislav Medřík, 59. Petr Hrbek \nBranky Švédska: 9. Samuelsson, 9. Näslund, 14. Andersson, 24. Berglund, 50. Viktorsson.\nRozhodčí: Schnieder (GER) – Furmánek, Mihálik (TCH)\nVyloučení: 4:3 (0:1)\n\nČSFR: Petr Bříza – Jiří Šlégr, Bedřich Ščerban, Kuchyňa, Josef Řezníček, Stanislav Medřík, Adam, Tichý, Richard Šmehlík – Libor Dolana, Jiří Kučera, Petr Vlk – Petr Rosol, Robert Lang, Kamil Kašťák – Ľubomír Kolník, Radek Ťoupal, Ladislav Lubina – Tomáš Jelínek, Petr Hrbek, Richard Žemlička.\n\nŠvédsko: Lindmark – Stillman, Samuelsson, Jonsson, Lindström, Kennholt, Andersson (Björklöven) – Loob, Rundqvist, Bergqvist – Sundin, Gustafsson (21. Strömvall), Näslund – Ericksson, Carlsson, Eklund – Johansson, Berglund, Viktorsson.\n\n8. dubna 1991 - Příbram \nBranky Československa: 3. Patrik Augusta, 6. Petr Hrbek, 23. Tomáš Jelínek, 33. Josef Beránek, 34. Jiří Šlégr, 38. Kamil Kašťák, 56. Petr Hrbek \nBranky Švédska: 2. Sundin, 27. Ericksson, 36. Berglund, 52. Sundin.\nRozhodčí: Schnieder (GER) – Fraňo, Rouspetr (TCH)\nVyloučení: 6:7 (1:0, 0:1)\n\nČSFR: Petr Bříza – Kuchyňa, Josef Řezníček, Stanislav Medřík, Leo Gudas, Tichý, Richard Šmehlík, Jiří Šlégr, Adam – Petr Rosol, Robert Lang, Kamil Kašťák – Ľubomír Kolník, Radek Ťoupal, Jiří Doležal – Tomáš Jelínek, Petr Hrbek, Richard Žemlička – Patrik Augusta, Josef Beránek, David Volek.\n\nŠvédsko: Söderström – Jonsson, Samuelsson, Kennholt, Andersson, Stillman, Lindström – Loob, Rundqvist, Bergqvist – Johansson, Berglund, Viktorsson – Sundin, Strömvall, Näslund – Ericksson, Carlsson, Eklund.\n\n10. dubna 1991 - Rapperswil \nBranky Československa: 27. Ľubomír Kolník, 60. Radek Ťoupal\nBranky Švýcarska: 17. Jaks.\nRozhodčí: Hansen (NOR) – Ghiggia, Stadler (SUI)\nVyloučení: 5:2\n\nČSFR: Svoboda – Jiří Šlégr, Bedřich Ščerban, Stanislav Medřík, Leo Gudas, Stavjaňa, Josef Řezníček, Richard Šmehlík, Adam – Libor Dolana, Jiří Kučera, Petr Vlk – Ľubomír Kolník, Radek Ťoupal, Jiří Doležal – David Volek, Josef Beránek, Ladislav Lubina – Tomáš Jelínek, Petr Hrbek, Richard Žemlička.\n\nŠvýcarsko: Pavoni – Bertaggia, Balmer, S. Leuenberger, Rauch, Honegger, Tschumi, Beutler, Massy – Ton, Lüthi, Eberle – Vrabec, Montandon, Howald – Jaks, Weber, Celio – M. Leuenberger, Rötheli, Triulzi.\n\n11. dubna 1991 - Mnichov\nBranky Československa: 1. Libor Dolana, 18. Jiří Šlégr, 50. Ladislav Lubina \nBranky Německa: 10. Hegen, 39. Köpf.\nRozhodčí: Tschanz – Salis, Höltschi (SUI)\nVyloučení: 5:7 (1:0)\n\nČSFR: Petr Bříza – Jiří Šlégr, Bedřich Ščerban, Stanislav Medřík, Leo Gudas, Richard Šmehlík, Josef Řezníček, Adam – Libor Dolana, Jiří Kučera, Petr Vlk – Ľubomír Kolník, Radek Ťoupal – David Volek, Josef Beránek, Ladislav Lubina – Petr Rosol, Petr Hrbek, Kamil Kašťák.\nSRN: de Raaf - Kiessling, Pokorny, Mayr, Schmidt, Wagner, Rentzsch - Kammerer, Köpf, Brandl - Draisaitl, B. Truntschka, Hagen - Berwanger, Werner, Hilgert - Rumrich, Naster, Oswald.\n\n\n"}
{"id": "661341", "url": "https://cs.wikipedia.org/wiki?curid=661341", "title": "Ritma", "text": "Ritma\n\nRitma (hebrejsky: \"רִתְמָה\") je jedním z míst, kde se Izraelci zastavili během exodu (4 Moj 33:18, 19).\n"}
{"id": "661342", "url": "https://cs.wikipedia.org/wiki?curid=661342", "title": "Tajemství nesmrtelného Nikolase Flamela", "text": "Tajemství nesmrtelného Nikolase Flamela\n\nTajemství nesmrtelného Nikolase Flamela je série šesti fantasy románů, jejichž autorem je irský spisovatel Michael Scott. První kniha \"Alchymista\" byla vydána v roce 2007, s tím, že každý následující rok vyjde jeden další díl. Šestá a poslední kniha \"The Enchantress\" (\"Kněžka\") vyšla roce 2012. V prvním díle Alchymista se nám představí všichni hlavní hrdinové. Děj se odehrává převážně na Alcatrazu v San Francisku, kde jsou uvězněny různé nestvůry… Také v Paříži a ve Velké Británii. Jsou zde i jiné světy, např. Danu Talis (kde je svedena poslední bitva a kde se dvojčata dozví pravdu o jejich původu a rodičích). V této sérii jsou skoro všichni z legend, bájí, pověstí či mýtů (Saint-Germain, Johanka z Arku, Scathach, Niten, Aife, Areop-Enap, Perenella a Nicolas Flamelovi, John Dee, Virginie Darová, Osiris a Isis, William Shakespeare, Palamédes, Prométheus, Tsagaglal, Mars, Gilgameš, Niccolo Machiavelli,Maretheyu, atd...), až na Sáru, Richarda, Joshe a Sofii Newmanovi, kteří jsou vymyšlení, jsou ostatní praví.\n\" Jeden svět zachrání, druhý zničí\"\nZlato a Stříbro = dvojčata,měsíc=slunce\n\n"}
{"id": "661343", "url": "https://cs.wikipedia.org/wiki?curid=661343", "title": "Československá hokejová reprezentace v sezóně 1991/1992", "text": "Československá hokejová reprezentace v sezóně 1991/1992\n\n Československo - Kanada 3:5 (1:3, 2:0, 0:2)\n\n26. srpna 1991 - Saskatoon\nBranky Československa: 2x Ľubomír Kolník, Jaromír Jágr \nBranky Kanady: Yzerman, Lemieux, Shanahan, Robitaille, Fleury.\n\nČSFR: Dominik Hašek – Leo Gudas, František Kučera, Látal, František Musil, Richard Šmehlík, Jerguš Bača, Jiří Šlégr, Prachař – Tomáš Jelínek, Pivoňka, Richard Žemlička – Jaromír Jágr , Robert Reichel, Kamil Kašťák – Ľubomír Kolník, Kron, Zdeno Cíger – Žigmund Pálffy, Josef Beránek, Martin Ručinský.\n\n29. srpna 1991 - Saskatoon\nBranky Československa: Ľubomír Kolník, Tomáš Jelínek, Zdeno Cíger\nBranky USA: Wolanin, Modano, Suter, Turcotte, Miller, Roenick.\n\nČSFR: Dominik Hašek (Svoboda) – Leo Gudas, František Kučera, Látal, František Musil, Richard Šmehlík, Jerguš Bača, Jiří Šlégr, Prachař – Tomáš Jelínek, Pivoňka, Richard Žemlička – Jaromír Jágr , Robert Reichel, Kamil Kašťák – Ľubomír Kolník, Kron, Zdeno Cíger – Žigmund Pálffy, Josef Beránek, Martin Ručinský.\n\n2. listopadu 1991 - Liberec\nBranky Československa: 31. Kamil Kašťák, 53. Ľubomír Kolník, 58. Petr Hrbek \nBranky Kanady: 5. Plavsic, 15. Graves, 38. Smith, 40. Lindros, 53. Smith.\nRozhodčí: Moreno (SUI) – Český, Fedoročko (TCH)\nVyloučení: 2:6 (0:2)\n\nČSFR: Svoboda – Richard Šmehlík, Josef Řezníček, Róbert Švehla, Kuchyňa, Ľubomír Sekeráš, Jiří Šlégr, Mádl, Brázda – Žigmund Pálffy, Petr Hrbek, Richard Žemlička – Kořínek, Otevřel, Kampf – Ľubomír Kolník, Robert Lang, Kamil Kašťák – Patrik Augusta, Veselovský.\n\nKanada: Burke – Ratushny, Plavcsic, Schlegel, Woolley, Dahl, Giles – Juneau, Menderville, Smith – Archibald, Lindros, Lindberg – Brost, Joseph, Roy – Lacombe, Greaves, Scissons.\n\n3. listopadu 1991 - Ústí nad Labem\nBranky Československa: 25. Kampf, 14. Richard Žemlička, 43. Róbert Švehla, 44. Kampf\nBranky Kanady: 1. Lindberg, 4. Woodley, 8. Archibald, 33. Lindros, 34. Brost, 58. Lindros.\nRozhodčí: Moreno (SUI) – Český, Rouspetr (TCH)\nVyloučení: 2:7 (0:1, 0:1)\n\nČSFR: Hnilička (Dragan) – Róbert Švehla, Kuchyňa, Jiří Šlégr, Ľubomír Sekeráš, Richard Šmehlík, Josef Řezníček, Brázda, Mádl – Žigmund Pálffy, Petr Hrbek, Richard Žemlička – Ľubomír Kolník, Robert Lang, Kamil Kašťák – Kořínek, Otevřel, Kampf – Patrik Augusta, Veselovský, Igor Liba.\n\nKanada: Kidd – Ratushny, Woolley, Dahl, Juneau, Brost, Schlegel – Plavsic, Joseph, Lindberg – Archibald, Graves, Roy – Manderville, Smith, Scissons – Lacombe, Lindros, Giles.\n\n20. prosince 1991 - Trenčín\nBranky Československa: Kamil Kašťák \nBranky Finska: Riihijärvi.\nRozhodčí: Lichtnecker (GER) – Benek, Brázdil (TCH)\nVyloučení: 4:6\n\nČSFR: Petr Bříza – Kadlec, Leo Gudas, Stavjaňa, Richard Šmehlík, Róbert Švehla, Marcinko, Jiří Šlégr, Hořava – Tomáš Jelínek, Petr Hrbek, Richard Žemlička – Otakar Janecký, Jiří Kučera, Kampf – Koník, Veselovský, Igor Liba – Ťoupal, Robert Lang, Kamil Kašťák.\n\n22. prosince 1991 - Bratislava\nBranky Československa: Patrik Augusta, Robert Lang, Kamil Kašťák, Veselovský, Róbert Švehla \nBranky Finska: Lindroos, Vilander.\nRozhodčí: Lichtnecker (GER) – Benek, Brázdil (TCH)\nVyloučení: 4:5 (0:1)\n\nČSFR: Petr Bříza – Kadlec, Leo Gudas, Stavjaňa, Richard Šmehlík, Róbert Švehla, Marcinko, Jiří Šlégr, Hořava – Tomáš Jelínek, Petr Hrbek, Richard Žemlička – Otakar Janecký, Jiří Kučera, Kampf – Ľubomír Kolník, Veselovský, Igor Liba – Patrik Augusta, Robert Lang, Kamil Kašťák.\n\n18. dubna 1992 - Oslo\nBranky Československa: 4. Richard Žemlička, 6. Martin Straka, 36. Leo Gudas, 41. Tomáš Jelínek, 41. Petr Hrbek, 51. Róbert Švehla, 60. Kamil Kašťák\nBranky Norska: 29. Gundersen.\nRozhodčí: Moreno (SUI)\nVyloučení: 8:5\n\nČSFR: Petr Bříza – Kadlec, Leo Gudas, Róbert Švehla, František Procházka, Bedřich Ščerban, Richard Šmehlík, Jonák – Petr Rosol, Robert Lang, Kamil Kašťák – Patrik Augusta, Petr Hrbek, Richard Žemlička – Tomáš Jelínek, Martin Straka, Ladislav Lubina – Ryšánek, Veselovský, Igor Liba.\n\n19. dubna 1992 - Oslo\nBranky Československa: 9. Kamil Kašťák, 32. Petr Hrbek, 45. Ryšánek, 52. Patrik Augusta, 53. Igor Liba, 57. Róbert Švehla, 58. Ladislav Lubina \nBranky Norska: 34. Bekkerud, 39. Kristiansen, 51. Karlstad.\nRozhodčí: Moreno (SUI)\nVyloučení: 6:6\nČSFR: Svoboda – Kadlec, Leo Gudas, Róbert Švehla, František Procházka, Bedřich Ščerban, Richard Šmehlík, Jonák – Martin Straka, Robert Lang, Kamil Kašťák – Patrik Augusta, Petr Hrbek, Richard Žemlička – Tomáš Jelínek, Otakar Janecký, Ladislav Lubina – Ryšánek, Veselovský, Igor Liba.\n\n25. dubna 1992 - Piešťany\nBranky Československa: 26. Robert Lang, 32. Robert Reichel, 50. Ladislav Lubina.\nBranky Švédska: nikdo\nRozhodčí: Jokela (FIN) – Benek, Brázdil (TCH)\nVyloučení: 6:6 (1:0) + Sundin na 5 min a do konce utkání.\n\nČSFR: Petr Bříza – Kadlec, Leo Gudas, Róbert Švehla, František Procházka, Jonák, František Musil, Bedřich Ščerban, Richard Šmehlík – Tomáš Jelínek, Otakar Janecký, Ladislav Lubina – Petr Rosol, Robert Lang, Kamil Kašťák – Veselovský, Igor Liba, Robert Reichel – Patrik Augusta, Martin Straka, Ryšánek.\n\nŠvédsko: Söderström – Kennholt, Bomsten, Sjödin, Stillman, Lundell, Esbjörs – Sundin, Forsberg, Carnbäck – Kjelberg, Rydmark, Gerpenlöv – Ottosson, Karlsson, Markus Näslund – Huss, Larsson, Hansson. Tr.: Evansson a Lundmarrk.\n\n26. dubna 1992 - Piešťany\nBranky Československa: 14. Tomáš Jelínek, 31. František Musil, 33. Leo Gudas, 58. Róbert Švehla\nBranky Francie: 45. Ville.\nRozhodčí: Čaprnka – Beneš, Grúň (TCH)\nVyloučení: 8:8 (3:1)\n\nČSFR: Svoboda – Kadlec, Leo Gudas, Róbert Švehla, František Procházka, Richard Šmehlík, Jonák, František Musil – Tomáš Jelínek, Petr Rosol, Robert Lang – Kamil Kašťák, Veselovský, Igor Liba – Otakar Janecký, Ladislav Lubina, Robert Reichel.\n\nFrancie: Ylönen – Guennelon, Sauuner, Poudrier, Perez, Leblanc, Woodburn – Pouget, Richer, Pousse – Almasy, Barin, Ville – Dunn, Laporte, Maya – Orsolini, Gonconachea, Babin.\n\n\n"}
{"id": "661345", "url": "https://cs.wikipedia.org/wiki?curid=661345", "title": "Rimmon-Perec", "text": "Rimmon-Perec\n\nRimmon-Perec nebo Rimmon-Parez (hebrejsky: \"רִמֹּן פָּרֶץ\") je jedním z míst, kde se Izraelci zastavili během exodusu (4 Moj. 33:19, 20). Rimmon-Perec se údajně nacházel v místě Neqb-el-Bijar, asi 25 km na jihozápad od severního okraje Akabskégo zálivu.\n"}
{"id": "661346", "url": "https://cs.wikipedia.org/wiki?curid=661346", "title": "Československá hokejová reprezentace v sezóně 1992/1993", "text": "Československá hokejová reprezentace v sezóně 1992/1993\n\n\n"}
{"id": "661348", "url": "https://cs.wikipedia.org/wiki?curid=661348", "title": "Masjaf", "text": "Masjaf\n\nMasjaf nebo také Masyaf (persky \"مصياف\") je město v západní části Sýrie, které na první pohled zaujme stejnojmenným hradem.\n\nHrad je situován v bujném údolí u řeky Orontes (asi 60 kilometrů západně od Hamy ve výšce asi 20 metrů nad okolní rovinou).\n\nJeho historie se datuje k Byzantské říši, kde sloužil na ochranu obchodních cest. Základy hradu jsou Byzantské, později však byly rozšiřovány Asasíny, Mameluky a Otomany. Od roku 1141 spadá hrad do vlastnictví asasínů, a zároveň je jejich druhou nejdůležitější pevností. Město poté sloužilo jako hlavní sídlo asasínů v Sýrii (hlavní sídlo všech asasínů byl Alamút, nacházející se v Persii) až do 13. Století.\n\nV roce 1273 přepadá pevnost mamlúk Bajbárs, který zde nechává asasíny žít pod svou ochranou.\n\nV roce 1830 tudy cestovala otomanská expedice, která způsobila škody na hradu.\n\nHrad vypadá celkem zachovale, jsou dostupné i vnitřní chodby, přesto je hrad považován za zříceninu.\n\nOd roku 2000 je hrad restaurován Agou Kahanem v programu Aga Khan Trust for Culture Historic Cities Support Programme.\n"}
{"id": "661350", "url": "https://cs.wikipedia.org/wiki?curid=661350", "title": "Československá hokejová reprezentace v sezóně 1982/1983", "text": "Československá hokejová reprezentace v sezóně 1982/1983\n\n Československo - Finsko 4:1 (3:0, 0:1, 1:0)\n\n12. prosince 1982 - Helsinky\nBranky Československa: 5. Jiří Lála, 5. Dárius Rusnák, 12. Ivan Dornič, 58. Pavel Richter \nBranky Finska: 31. Jalo.\nRozhodčí: Olsson – Karlsson, Larsson (SWE)\nVyloučení: 5:4 (0:0)\n\nČSSR: Jiří Králík – Milan Chalupa, Jaroslav Benák, Radoslav Svoboda, Eduard Uvíra, Peter Slanina, Miloslav Hořava, Ladislav Kolda, Antonín Plánovský – Jiří Lála, Jindřich Kokrment, František Černík – Vincent Lukáč, Dárius Rusnák, Igor Liba – Jiří Hrdina, Ladislav Svozil, Pavel Richter – Ivan Dornič, Dušan Pašek, Jaroslav Korbela.\n\nFinsko: Sohlman – Lasse Litma, Pekka Rautakallio, Hannu Helander, Lehto, Matti Kaario, Ruotanen, Haapalainen, Pertti Lehtonen – Kari Makkonen, Matti Hagman, Arto Javanainen – Timo Susi, Juha Nurmi, Laine – Raimo Summanen, Risto Jalo, Petri Skriko – Anssi Melametsä, Tuohimaa, Jokinen.\n\n13. prosince 1982 - Kouvola\nBranky Československa: Jaroslav Korbela, Vincent Lukáč, Peter Slanina\nBranky Finska: 2x Susi, Melametsä, Makkonen.\nRozhodčí: Olsson – Karlsson, Larsson (SWE)\nVyloučení: 0:3\n\nČSSR: Karel Lang – Milan Chalupa, Jaroslav Benák, Radoslav Svoboda, Eduard Uvíra, Peter Slanina, Miloslav Hořava, Ladislav Kolda, Antonín Plánovský – Jiří Lála, Jindřich Kokrment, František Černík – Vincent Lukáč, Dárius Rusnák, Igor Liba – Jiří Hrdina, Ladislav Svozil, Pavel Richter – Ivan Dornič, Dušan Pašek, Jaroslav Korbela.\n\nFinsko: Kari Takko – Lasse Litma, Pekka Rautakallio, Hannu Helander, Lehto, Matti Kaario, Ruotanen, Haapalainen, Pertti Lehtonen – Kari Makkonen, Matti Hagman, Arto Javanainen – Timo Susi, Juha Nurmi, Laine – Raimo Summanen, Risto Jalo, Petri Skriko – Anssi Melametsä, Tuohimaa, Jokinen.\n\n14. února 1983 - Malmö\nBranky Československa: 2x Vincent Lukáč, 2x Jiří Lála, Milan Chalupa, František Černík, Jiří Hrdina, Radoslav Svoboda\nBranky Švédska: Södergren, Eklund, Hägglund.\nRozhodčí: Juhola – Kartonen, Kukkonen (FIN)\nVyloučení: 4:3 (1:2)\n\nČSSR: Jiří Králík – Milan Chalupa, Jaroslav Benák, Radoslav Svoboda, Eduard Uvíra, Arnold Kadlec, Miloslav Hořava, Peter Slanina, František Musil – Jiří Lála, Ladislav Svozil, František Černík – Vincent Lukáč, Dárius Rusnák, Igor Liba – Petr Rosol, Vladimír Růžička, Pavel Richter – Jiří Hrdina, Dušan Pašek, Petr Klíma.\n\nŠvédsko: Leidborg – Tommy Samuelsson, Mats Thelin, Peter Andersson, Roger Hägglund, Bo Ericsson, Michael Thelvén – Eklund, Roland Eriksson, Ulander – Peter Sundström, Olsson, Jan Erixon – Håkan Loob, Thomas Rundqvist, Tomas Sandström – Tommy Mörth, Leif Holmgren, Häkan Södergren.\n\n15. února 1983 - Göteborg\nBranky Československa: František Černík, Petr Rosol\nBranky Švédska: Ulander, Mörth, Berglund.\nRozhodčí: Juhola – Kartonen, Kukkonen (FIN)\nVyloučení: 4:3 (1:1)\n\nČSSR: Dominik Hašek – Milan Chalupa, Jaroslav Benák, Radoslav Svoboda, Eduard Uvíra, Peter Slanina, František Musil, Arnold Kadlec, Miloslav Hořava – Jiří Lála, Ladislav Svozil, František Černík – Vincent Lukáč, Dárius Rusnák, Igor Liba – Jiří Hrdina, Dušan Pašek, Petr Klíma – Petr Rosol, Vladimír Růžička.\n\nŠvédsko: Göte Wälitalo – Tommy Samuelsson, Peter Loob, Peter Andersson, Mats Thelin, Michael Thelvén, Bo Ericsson – Eklund, Roland Eriksson, Ulander – Håkan Loob, Olsson, Jan Erixon – Peter Sundström, Berglund, Tomas Sandström – Tommy Mörth, Leif Holmgren, Häkan Södergren.\n\n17. února 1983 - Karlstad\nBranky Československa: Jiří Lála, František Černík, Petr Rosol\nBranky Švédska: H. Loob.\nRozhodčí: Juhola – Kartonen, Kukkonen (FIN)\nVyloučení: 5:7 (0:0)\n\nČSSR: Dominik Hašek – Milan Chalupa, Jaroslav Benák, Radoslav Svoboda, Eduard Uvíra, Peter Slanina, František Musil, Arnold Kadlec, Miloslav Hořava – Jiří Lála, Ladislav Svozil, František Černík – Vincent Lukáč, Dárius Rusnák, Igor Liba – Jiří Hrdina, Dušan Pašek, Petr Klíma – Petr Rosol, Vladimír Růžička.\n\nŠvédsko: Leidborg – Peter Loob, Tommy Samuelsson, Andersson, Mats Thelin, Michael Thelvén, Roger Hägglund – Berglund, Roland Eriksson, Ulander – Håkan Loob, Thomas Rundqvist, J. Jan Erixon – Peter Sundström, Eklund, Tomas Sandström – Häkan Södergren, Leif Holmgren, Tommy Mörth.\n\n7. dubna 1983 - Pardubice\nBranky Československa: Vladimír Růžička, Dušan Pašek, Pavel Richter, Jaroslav Benák \nBranky Kanady: Marcel Dionne.\nRozhodčí: Olsson (SWE) – Exner, Tatíček (TCH)\nVyloučení: 5:8 (2:0)\n\nČSSR: Dominik Hašek – Arnold Kadlec, František Musil, Ladislav Kolda, Antonín Plánovský, Pavel Setíkovský, Jaroslav Benák, Juraj Bakoš – Petr Rosol, Vladimír Růžička, Pavel Richter – Jiří Hrdina, Dušan Pašek, František Černý – Oldřich Válek, Ondřej Weissmann, Petr Klíma – Jiří Dudáček, Karel Holý, Jaroslav Korbela.\n\nKanada: Elliot – Neal, Cory, Keegan, Shier, Grant, Hudon – Charlie Simmer, Marcel Dionne, Taylor – Stothart, Davidson, Primeau – Tippett, C. Wilson, G. Wilson – Keryluk, Glowa, Helland.\n\n8. dubna 1983 - Praha\nBranky Československa: 3x Vladimír Růžička, Jiří Lála, Vladimír Caldr, František Černý \nBranky Kanady: Simmer, Helland.\nRozhodčí: Olsson (SWE) – Exner, Tatíček (TCH)\nVyloučení: 5:5 (2:1)\n\nČSSR: Jiří Králík – Radoslav Svoboda, Eduard Uvíra, Milan Chalupa, Jaroslav Benák, Arnold Kadlec, Miloslav Hořava, Antonín Plánovský, František Musil – Vincent Lukáč, Dárius Rusnák, Igor Liba – Jiří Lála, Karel Holý, František Černík – Vladimír Caldr, Vladimír Růžička, Pavel Richter – Jiří Hrdina, Dušan Pašek, František Černý.\n\nKanada: Elliot – Grant, Hudon, Neal, Cory, Keegan, Shier – Charlie Simmer, Marcel Dionne, Taylor – Primeau, Davidson, Tippett – G. Wilson, C. Wilson, Helland – Stothart, Glowa, Keryluk.\n\n Československo - Kanada 9:2 (2:0, 3:0, 4:2)\n\n4. ledna 1983 - Teplice \nBranky: E. Musil 2, Svozil, Černík, Richter, Lála, V. Lukáč, Pašek, Pata – Davidson, Irvin.\nRozhodčí: Šubrt – Exner, Tatíček (TCH)\nVyloučení: 7:9 (1:0)\n\nČSSR: Šindel – Slanina, I. Černý, Božik, Levinský, Kadlec, Hořava, Kolda, Plánovský – V. Lukáč, Rusnák, Richter – Hrdina, Pašek, Korbela – E. Musil, Svozil, Černík – Lála, Pata, F. Černý.\n\n\n"}
{"id": "661353", "url": "https://cs.wikipedia.org/wiki?curid=661353", "title": "Risa", "text": "Risa\n\nRisa ( , rosa) je jedním z míst, kde se Izraelci zastavili během putování pouští. Risu spojovali s místem Kuntilla, které leží asi 55 km na sever od severního okraje Akabského zálivu.\n"}
{"id": "661354", "url": "https://cs.wikipedia.org/wiki?curid=661354", "title": "Československá hokejová reprezentace v sezóně 1981/1982", "text": "Československá hokejová reprezentace v sezóně 1981/1982\n\n Československo - Švédsko 5:5 (1:1, 3:2, 1:2)\n\n17. srpna 1981 - Göteborg\nBranky Československa: Jaroslav Pouzar, Miloslav Hořava, Milan Nový, Jiří Lála, Dušan Pašek \nBranky Švédska: Peter Sundström, Håkansson, T. Eriksson, Mats Waltin, Ulf Nilsson.\nRozhodčí: Andersson (FIN)\nVyloučení: 0:1\n\nČSSR: Karel Lang – Milan Chalupa, Miroslav Dvořák, Arnold Kadlec, Stanislav Hajdušek, Jan Neliba, Miloslav Hořava, František Joun, Radoslav Svoboda – Dušan Pašek, Dárius Rusnák, Jaroslav Pouzar – Jiří Lála, Jindřich Kokrment, Lubomír Pěnička – Jiří Dudáček, Milan Nový, Pavel Richter – Jaroslav Korbela, Norbert Král, František Černík.\n\nŠvédsko: Pelle Lindbergh – Börje Salming, Helander, Persson, Mats Waltin, T. Eriksson, Jonsson, Lindgren, Jörgen Pettersson – Lundholm, Ulf Nilsson, Isaksson – Kallur, Gradin, Håkansson – Steen, Kent Nilsson, Mohlin – K. E. Andersson, Peter Sundström, Hedberg.\n\n19. srpna 1981 - Stockholm\nBranky Československa: Dušan Pašek, Dárius Rusnák, Jiří Lála \nBranky Švédska: 2x Persson, 2x Jörgen Pettersson, Mohlin, Peter Sundström, Kent Nilsson.\nRozhodčí: Andersson (FIN)\nVyloučení: 6:3\n\nČSSR: Jiří Králík – Milan Chalupa, Miroslav Dvořák, Jan Neliba, Miloslav Hořava, Arnold Kadlec, Stanislav Hajdušek, František Joun, Radoslav Svoboda – Dušan Pašek, Dárius Rusnák, Jaroslav Pouzar – Jiří Dudáček, Milan Nový, Pavel Richter – Jiří Lála, Jindřich Kokrment, Lubomír Pěnička – Jaroslav Korbela, Norbert Král, František Černík .\n\nŠvédsko: Lindmark – B. Salming, Helander, Persson, Waltin, Jonsson, Lindgren – Isaksson, Ulf Nilsson, Kent Nilsson – Kallur, Gradin, Håkansson – Steen, Mohlin, Jörgen Pettersson – K. E. Andersson, Peter Sundström, Lundholm.\n\n21. srpna 1981 - Turku\nBranky Československa: Milan Nový, František Černík \nBranky Finska: Ruotsalainen, Sinisalo.\nRozhodčí: Karandin (URS)\nVyloučení: 5:6 (0:1)\n\nČSSR: Karel Lang – Milan Chalupa, Miroslav Dvořák, Jan Neliba, Miloslav Hořava, Arnold Kadlec, Stanislav Hajdušek, Radoslav Svoboda, František Joun – Jiří Dudáček, Milan Nový, Pavel Richter – Jiří Lála, Jindřich Kokrment, Lubomír Pěnička – Dušan Pašek, Dárius Rusnák, Jaroslav Pouzar – Jaroslav Korbela, Norbert Král, František Černík .\n\nFinsko: Mattsson – Nummelin, Siltanen, Ruotsalainen, Hirvonen, Huikari, Levo, Rautakallio, Tuohimaa – Jari Kurri, Hagman, Sinisalo – Javanainen, Ketola, Makkonen – Kiimalainen, Leinonen, Porvari – Jalonen, Arbelius, Sevon.\n\n23. srpna 1981 - Helsinky\nBranky Československa: Arnold Kadlec, Jindřich Kokrment, Pavel Richter, Jaroslav Pouzar, Milan Nový\nBranky Finska: 2x Javanainen, Porvari, Kurri, Ketola.\nRozhodčí: Karandin (URS)\nVyloučení: 9:5 (2:1)\n\nČSSR: Jiří Králík – Milan Chalupa, Miroslav Dvořák, Jan Neliba, Miloslav Hořava, Stanislav Hajdušek, Arnold Kadlec, Radoslav Svoboda, František Joun – Dušan Pašek, Dárius Rusnák, Jaroslav Pouzar – Jiří Dudáček, Milan Nový, Pavel Richter – Jiří Lála, Jindřich Kokrment, Lubomír Pěnička – Jaroslav Korbela, Norbert Král, František Černík .\n\nFinsko: Lassila (35. Mattsson) – Nummelin, Siltanen, Ruotsalainen, Hirvonen, Huikari, Levo, Rautakallio, Tuohimaa – Kurri, Hagman, Sinisalo – Javanainen, Ketola, Makkonen – Kiimalainen, Leinonen, Porvari – Jalonen, Arbelius, Sevon.\n\n28. srpna 1981 - Winnipeg\nBranky Československa: Pavel Richter \nBranky USA: Steve Christoff, Dave Christian, Younghans, Talafous.\nRozhodčí: Olsson (SWE)\nVyloučení: 7:5\n\nČSSR: Karel Lang – Milan Chalupa, Miroslav Dvořák, Jan Neliba, Miloslav Hořava, Arnold Kadlec, Stanislav Hajdušek – Dušan Pašek, Dárius Rusnák, Jaroslav Pouzar – Jiří Dudáček, Milan Nový, Pavel Richter – Jiří Lála, Jindřich Kokrment, Lubomír Pěnička – Jaroslav Korbela, Norbert Král, František Černík .\n\nUSA: Tony Esposito – Ken Morrow, Rod Langway, Larson, Dunn, O‘Connell, Langevin – Gorence, Dave Christian, Mark Howe – Younghans, Robbie Ftorek, Rob McClanahan – Miller, Eaves, Johnson – Talafous, Neal Broten, Steve Christoff.\n\n11. prosince 1981 - Tábor\nBranky Československa: 2x Dušan Pašek, 2x Vincent Lukáč, Igor Liba, Eduard Uvíra, Miloslav Hořava.\nBranky NDR: nikdo\nRozhodčí: Guščin (URS) – Bouška, Simandl (TCH)\nVyloučení: 6:4 (2:0)\n\nČSSR: Karel Lang – Eduard Uvíra, Miloslav Hořava, Arnold Kadlec, Stanislav Hajdušek, Peter Slanina, Antonín Plánovský, Milan Chalupa, Miroslav Dvořák – Jaroslav Korbela, Milan Nový, František Černík – Jiří Lála, Jindřich Kokrment, Lubomír Pěnička – Vincent Lukáč, Peter Ihnačák, Igor Liba – Jiří Hrdina, Dušan Pašek, František Černý.\n\nNDR: Bielke – Frenzel, Graul, R. Peters, D. Peters, Lempio, Fengler – F. Proske, Kuhnke, Radant – Breitschuh, Bielas, Bögelsack – P. Franke, J. Franke, Bölke – Scholz.\n\n12. prosince 1981 - Příbram\nBranky Československa: 5x Milan Nový, 2x Vincent Lukáč, 2x František Černý, Stanislav Hajdušek, Jindřich Kokrment, Igor Liba.\nBranky NDR: nikdo\nRozhodčí: Guščin (URS) – Exner, Tatíček (TCH)\nVyloučení: 4:5 (1:0)\n\nČSSR: Jiří Králík – Eduard Uvíra, Miloslav Hořava, Arnold Kadlec, Stanislav Hajdušek, Peter Slanina, Antonín Plánovský , Milan Chalupa, Miroslav Dvořák – Jaroslav Korbela, Milan Nový, František Černík – Jiří Lála, Jindřich Kokrment, Lubomír Pěnička – Vincent Lukáč, Peter Ihnačák, Igor Liba – Jiří Hrdina, Dušan Pašek, František Černý.\n\nNDR: Bielke – Frenzel, Graul, R. Peters, D. Peters, Lempio, Fengler – F. Proske, Kuhnke, Radant – Breitschuh, Bielas, Bögelsack – P. Franke, J. Franke, Bölke – Scholz, A. Proske.\n\n6. dubna 1982 - Slaný\nBranky Československa: 3x Milan Nový, Jiří Lála, Dárius Rusnák, Peter Ihnačák, Vincent Lukáč, Jaroslav Pouzar.\nBranky NDR: nikdo\nRozhodčí: Erhard (GER) – Bouška, Simandl (TCH)\nVyloučení: 4:2 (1:0)\n\nČSSR: Karel Lang – Eduard Uvíra, Miloslav Hořava, Milan Chalupa, Miroslav Dvořák, Arnold Kadlec, Michalovský, Radoslav Svoboda, Antonín Plánovský – Jiří Hrdina, Milan Nový, Pavel Richter – Jiří Lála, Jindřich Kokrment, František Černík (Jaroslav Korbela) – Pašek, Dárius Rusnák, Jaroslav Pouzar – Vincent Lukáč, Peter Ihnačák, Igor Liba.\n\nNDR: Spantig – Fengler, Lempio, Frenzel, Schumann, Braun, Simon – Unterdörfel, Müller, Graul – Proske, Peters, Kuhnke – J. Franke, P. Franke, Bartell.\n\n7. dubna 1982 - Teplice\nBranky Československa: 6. František Černík, 15. Peter Ihnačák, 22. Vincent Lukáč, 37. Igor Liba, 38. Milan Nový, 53. Vincent Lukáč \nBranky NDR: 8. Kuhnke.\nRozhodčí: Erhard (GER) – Bouška, Simandl (TCH)\nVyloučení: 6:4 (0:0)\n\nČSSR: Jiří Králík (Karel Lang) – Milan Chalupa, Miroslav Dvořák, Arnold Kadlec, Miroslav Michalovský, Radoslav Svoboda, Antonín Plánovský, Eduard Uvíra, Miloslav Hořava – Dušan Pašek, Dárius Rusnák, Jaroslav Pouzar – Jiří Lála, Jindřich Kokrment, František Černík Jaroslav Korbela) – Vincent Lukáč, Peter Ihnačák, Igor Liba – Jiří Hrdina, Milan Nový, Pavel Richter.\n\nNDR: Bielke (Spantig) – Fengler, Lempio, Frenzel, Schumann, Braun, Simon – Scholz, Müller, Graul – Kuhnke, Peters, Proske – J. Franke, P. Franke, Bartell – Unterdörfel, Ludwig.\n\n\n"}
{"id": "661356", "url": "https://cs.wikipedia.org/wiki?curid=661356", "title": "Československá hokejová reprezentace v sezóně 1980/1981", "text": "Československá hokejová reprezentace v sezóně 1980/1981\n\n Československo – SSSR 3:5 (2:1, 1:2, 0:2)\n\n11. září 1980 – Praha\nBranky Československa: Jaroslav Pouzar, Miroslav Dvořák, Jindřich Kokrment\nBranky SSSR: 2x Boris Michajlov, Drozděckij, Viktor Žluktov, Vladimir Golikov.\nRozhodčí: Järvi (FIN) – Exner, Blümmel (TCH)\nVyloučení: 5:4 (0:0)\n\nČSSR: Miroslav Krása – František Kaberle, Jan Neliba, Miroslav Dvořák, Miloslav Hořava, Milan Chalupa, Radoslav Svoboda, Arnold Kadlec, Stanislav Hajdušek – Jiří Dudáček, Milan Nový, Karel Holý – Miroslav Fryčer, Ivan Hlinka, Lubomír Pěnička – Jiří Lála, Jindřich Kokrment, Jaroslav Pouzar – Vladimír Martinec, Peter Ihnačák, Pavel Richter.\n\nSSSR: Vladislav Treťjak – Babinov, Lutčenko, Kasatonov, Starikov, Biljaledtinov, Pervuchin, Vasiljev, Vožakov – Boris Michajlov, Valerij Charlamov, Vladimir Krutov – Sergej Makarov, Viktor Žluktov, Drozděckij – Světlov, Vladimir Golikov, A. Golikov – Balderis, Malcev, Lebeděv.\n\n12. září 1980 – Praha\nBranky Československa: 2x Miroslav Fryčer\nBranky Československa: Charlamov, Krutov.\nRozhodčí: Järvi (FIN) – Exner, Blümmel (TCH)\nVyloučení: 4:4 (0:1) + Jaroslav Pouzar na 10 min\n\nČSSR: Karel Lang – František Kaberle, František Joun, Miroslav Dvořák, Miloslav Hořava, Milan Chalupa, Radoslav Svoboda, Arnold Kadlec, Stanislav Hajdušek – Jiří Dudáček, Milan Nový, Karel Holý – Miroslav Fryčer, Ivan Hlinka, Lubomír Pěnička – Jiří Lála, Jindřich Kokrment, Jaroslav Pouzar – Vladimír Martinec, Peter Ihnačák, Pavel Richter.\n\nSSSR: Myškin – Babinov, Fetisov, Kasatonov, Lutčenko, Biljaledtinov, Pervuchin, Vasiljev, Starikov – Boris Michajlov, Valerij Charlamov, Vladimir Krutov – Sergej Makarov, Viktor Žluktov, Drozděckij – Skvorcov, Kovin, A. Golikov – Malcev, Vladimir Golikov, Balderis\n\n14. září 1980 – Bratislava\nBranky Československa: Oldřich Válek, Miloslav Hořava\nBranky SSSR: 2x Drozděckij, Kasatonov, Krutov.\nRozhodčí: Järvi (FIN) – Exner, Blümmel (TCH)\nVyloučení: 7:6 (0:2)\n\nČSSR: Jiří Králík – Jan Neliba, František Joun, Miroslav Dvořák, Miloslav Hořava, Milan Chalupa, Radoslav Svoboda, Arnold Kadlec, Stanislav Hajdušek – Miroslav Fryčer, Ivan Hlinka, Lubomír Pěnička – Oldřich Válek, Jindřich Kokrment, Jaroslav Pouzar – Vladimír Martinec, Peter Ihnačák, Pavel Richter – Jiří Dudáček, Milan Nový, Karel Holý.\n\nSSSR: Vladislav Treťjak – Babinov, Fetisov, Kasatonov, Lutčenko, Biljaledtinov, Pervuchin, Starikov, Vasiljev – Boris Michajlov, Valerij Charlamov, Vladimir Krutov – Sergej Makarov, Viktor Žluktov, Drozděckij – Skvorcov, Vladimir Golikov, A. Golikov – Malcev, Lebeděv, Balderis.\n\n8. prosince 1980 – Teplice\nBranky Československa: 2. Jiří Lála, 4. Jaroslav Vlk, 9. Ladislav Svozil, 11. Lubomír Pěnička, 13. Darius Rusnák, 15. Ivan Hlinka, 19. Vladimír Kýhos, 28. Jindřich Kokrment, 32. Lubomír Pěnička, 34. Miroslav Fryčer, 60. Milan Nový, 60. Miloslav Hořava \nBranky NDR: 19. F. Proske.\nRozhodčí: Fedotov (URS) – Exner, Tatíček (TCH)\nVyloučení: 3:5 (1:0, 1:0)\n\nČSSR: Jaromír Šindel – Milan Chalupa, Miroslav Dvořák, František Joun, Petr Míšek, Arnold Kadlec, Stanislav Hajdušek, Miloslav Hořava, Jan Neliba – Jiří Lála, Jindřich Kokrment, Jaroslav Pouzar – Vladimír Kýhos, Ivan Hlinka, Lubomír Pěnička – Miroslav Fryčer, Ladislav Svozil, Jaroslav Vlk – Vladimír Martinec, Milan Nový, Darius Rusnák.\n\nNDR: Schmeissel (Bielke) – Fengler, Schröder, Dietmar Peters, Lempio, Frenzel, Graul – Unterdörfel, Bögelsack, Müller – Breitschuh, R. Peters, Nitz – F. Proske, Radant, Kuhnke.\n\n9. prosince 1980 – Litvínov\nBranky Československa: 4x Jaroslav Pouzar, 2x Vladimír Martinec, 2x Darius Rusnák, 2x Jindřich Kokrment, Ivan Hlinka, Milan Chalupa, Ladislav Svozil, Milan Nový, Miroslav Dvořák, Arnold Kadlec, Stanislav Hajdušek.\nBranky NDR: nikdo\nRozhodčí: Fedotov (URS) – Bouška, Simandl (TCH)\nVyloučení: 3:5 (4:0, 1:0)\n\nČSSR: Karel Lang – Milan Chalupa, Miroslav Dvořák, František Joun, Petr Míšek, Arnold Kadlec, Stanislav Hajdušek, Miloslav Hořava, Jan Neliba – Vladimír Kýhos, Ivan Hlinka, Lubomír Pěnička – Miroslav Fryčer, Ladislav Svozil, Jaroslav Vlk – Vladimír Martinec, Milan Nový, Dárius Rusnák – Jindřich Kokrment, Jaroslav Pouzar.\nNDR: Schmeissel – Fengler, Schröder, Dietmar Peters, Lempio, Frenzel, Graul – Unterdörfel, Bögelsack, Müller – Breitschuh, R. Peters, A. Proske – F. Proske, Radant, Kuhnke – Nitz.\n\n12. prosince 1980 – Oulu\nBranky Československa: 14. Miroslav Fryčer, 16. Milan Nový, 27. Lubomír Pěnička, 32. Jiří Lála, 43. Jindřich Kokrment, 58. Jiří Lála\nBranky Finska: 22. Jalonen, 33. Porvari, 38. Leinonen.\nRozhodčí: Karandin – Fedosejev, Fasachudtinov (URS)\nVyloučení: 3:3 (1:0)\n\nČSSR: Karel Lang – Jan Neliba, Miloslav Hořava, Milan Chalupa, Miroslav Dvořák, František Joun, Petr Míšek, Arnold Kadlec, Stanislav Hajdušek – Vladimír Martinec, Milan Nový, Dárius Rusnák – Jiří Lála, Jindřich Kokrment, Lubomír Pěnička – Vladimír Kýhos, Ivan Hlinka, Jaroslav Pouzar – Miroslav Fryčer, Ladislav Svozil, Jaroslav Vlk.\n\nFinsko: Hellgren – Ruotsalainen, Huikari, Helander, Seppo Suoraniemi, Nummelin, Levo, Lehtonen, Hirvonen – Sevon, Leinonen, Kiimalainen – Susi, Koivulahti, Porvari – Leppänen, Koskinen, Tamminen – Arbelius, Jalonen, Sinisalo.\n\n14. prosince 1980 – Helsinky\nBranky Československa: 33. Dárius Rusnák, 38. Jiří Lála \nBranky Finska: 24. Sinisalo, 42. Ruotsalainen.\nRozhodčí: Karandin – Fedosejev, Fasachudtinov (URS)\nVyloučení: 3:5 (0:1)\n\nČSSR: Jaromír Šindel – Jan Neliba, Miloslav Hořava, Milan Chalupa, Miroslav Dvořák, František Joun, Petr Míšek, Arnold Kadlec, Stanislav Hajdušek – Vladimír Martinec, Milan Nový, Rusnák – Jiří Lála, Jindřich Kokrment, Lubomír Pěnička – Vladimír Kýhos, Ivan Hlinka, Jaroslav Pouzar – Miroslav Fryčer, Ladislav Svozil, Jaroslav Vlk.\n\nFinsko: Kamppuri – Ruotsalainen, Huikari, Helander, Seppo Suoraniemi, Nummelin, Levo, Lehtonen, Hirvonen – Sevon, Leinonen, Kiimalainen – Susi, Koivulahti, Porvari – Leppänen, Koskinen, Tamminen – Arbelius, Jalonen, Sinisalo.\n\n24. března 1981 – Teplice\nBranky Československa: Jaroslav Pouzar, Miroslav Fryčer, Dárius Rusnák.\nBranky Finska: nikdo\nRozhodčí: Olsson (SWE) – Bouška, Simandl (TCH)\nVyloučení: 6:6 + Ivan Hlinka na 10 min.\n\nČSSR: Karel Lang – Jan Neliba, Miloslav Hořava, Arnold Kadlec, Petr Míšek, Milan Chalupa, Miroslav Dvořák, Ladislav Kolda, Stanislav Hajdušek – Vladimír Martinec, Milan Nový, Jaroslav Pouzar – Miroslav Fryčer, Ivan Hlinka, Pavel Richter – Jiří Lála, Jindřich Kokrment (41. Norbert Král), Lubomír Pěnička (41. Jaroslav Korbela) – František Černík, Dárius Rusnák, Bohuslav Ebermann.\n\nFinsko: Lassila – Levo, Nummelin, Jyrkkiö, Seppo Suoraniemi, Lehtonen, Hirvonen, Blomqvist, Heikkilä – Javanainen, Ruisma, Makkonen – Tamminen, Leppänen, Koskinen – Hjerpe, Tuohimaa, Sinisalo – Skriko, Mälkiä, Viitala.\n\n25. března 1981 – Praha \nBranky Československa: Vladimír Martinec, Miroslav Fryčer\nBranky Finska: Hjerpe.\nRozhodčí: Olsson (SWE) – Exner, Tatíček (TCH)\nVyloučení 2:5\n\nČSSR: Jaromír Šindel – Jan Neliba, Miloslav Hořava, Arnold Kadlec, Petr Míšek, Milan Chalupa, Miroslav Dvořák, Ladislav Kolda, Stanislav Hajdušek – Vladimír Martinec, Milan Nový, Jaroslav Pouzar – Miroslav Fryčer, Ivan Hlinka, Pavel Richter – Jiří Lála, Norbert Král, (41. Jindřich Kokrment), Jaroslav Korbela – František Černík, Dárius Rusnák, Bohuslav Ebermann.\n\nFinsko: Lassila – Levo, Nummelin, Jyrkkiö, Seppo Suoraniemi, Lehtonen, Hirvonen, Blomqvist, Heikkilä – Javanainen, Ruisma, Makkonen – Tamminen, Leppänen, Koskinen – Hjerpe, Tuohimaa, Sinisalo – Skriko, Mälkiä, Viitala.\n\n28. března 1981 – Praha \nBranky Československa: Vladimír Martinec, Ivan Hlinka, Milan Chalupa, Jindřich Kokrment, Miroslav Dvořák \nBranky Švédska: Norberg, Stoltz.\nRozhodčí: Böhm (GER) – Westreicher (AUT), Schell (HUN)\nVyloučení 8:6 (1:1)\n\nČSSR: Jaromír Šindel – Jan Neliba, Miloslav Hořava, Milan Chalupa, Miroslav Dvořák, Arnold Kadlec, Petr Míšek, Stanislav Hajdušek – Jiří Lála, Jindřich Kokrment, Jaroslav Korbela (František Černík) – Miroslav Fryčer, Ivan Hlinka, Pavel Richter – Vladimír Caldr, Milan Nový, Jaroslav Pouzar – Vladimír Martinec, Dárius Rusnák, Bohuslav Ebermann.\n\nŠvédsko: Välitalo – Stig Östling, Jonsson, Helander, Lindblom, Waltin, Eldebrink, Samuelsson, Nilsson – Hammarström, Roland Eriksson, Mats Näslund – Stoltz, Mohlin, Steen – Loob, Holmgren, Isaksson – Norberg, Sundström, Öqvist.\n\n30. března 1981 – Praha \nBranky Československa: Jiří Lála , Milan Nový, Arnold Kadlec\nBranky Švédska: R. Eriksson.\nRozhodčí: Böhm (GER) – Westreicher (AUT), Schell (HUN)\nVyloučení: 9:10 (1:1)\n\nČSSR: Karel Lang – Jan Neliba, Miloslav Hořava, Arnold Kadlec, Petr Míšek, Milan Chalupa, Miroslav Dvořák, Ladislav Kolda, Stanislav Hajdušek – Norbert Král, Milan Nový, Jaroslav Pouzar – Miroslav Fryčer, Ivan Hlinka, Pavel Richter – Jiří Lála, Jindřich Kokrment, Pavel Richter (41. František Černík) – Vladimír Martinec, Dárius Rusnák, Bohuslav Ebermann.\n\nŠvédsko: Sundberg – Stig Östling, Jonsson, Helander, Lindblom, Waltin, Eldebrink – Hammarström, Roland Eriksson, Mats Näslund – Stoltz, Mohlin, Steen – Loob, Holmgren, Isaksson – Norberg, Sundström, Öqvist.\n\n4. dubna 1981 – Selb\nBranky Československa: 2x Miroslav Fryčer, Jaroslav Pouzar, Pavel Richter, Jiří Lála, Dárius Rusnák, Arnold Kadlec \nBranky SRN: Kühnhackl.\nRozhodčí: Pisoni (ITA)\nVyloučení: 4:9\n\nČSSR: Jaromír Šindel – Jan Neliba, Miloslav Hořava, Milan Chalupa, Miroslav Dvořák, Arnold Kadlec, Petr Míšek, Ladislav Kolda, Stanislav Hajdušek – Norbert Král, Milan Nový, Jaroslav Pouzar – Vladimír Martinec, Dárius Rusnák, Bohuslav Ebermann – Jiří Lála, Jindřich Kokrment, Pavel Richter – Vladimír Caldr, Jaroslav Korbela.\n\n5. dubna 1981 – Sokolov\nBranky Československa: Arnold Kadlec, František Černík, Vladimír Martinec \nBranky SRN: Kühnhackl, Schiller.\nRozhodčí: Schell (HUN) – Exner, Tatíček (TCH)\nVyloučení: 7:8 (2:1)\n\nČSSR: Jaromír Šindel – Jan Neliba, Miloslav Hořava, Arnold Kadlec, Stanislav Hajdušek, Milan Chalupa, Petr Míšek, Ladislav Kolda – Miroslav Fryčer, Ivan Hlinka, Jaroslav Korbela – Jiří Lála, Jindřich Kokrment, Pavel Richter – Vladimír Martinec, Dárius Rusnák, Bohuslav Ebermann – František Černík\n\nNěmecko: Friesen (Hoppe) – Kretschmer, Reil, Gailer, Murray, Scharf, Kreis, Medicus, Hiemer – Kuhl, Erich Kühnhackl, Philipp – Schiller, Höfner, Meitinger – Wolf, Krüger, Vladimir Vacatko – Rosenberg, Egen, Mörz.\n\n Československo – NDR 5:2 (3:1, 2:1, 0:0)\n\n7. září 1980 – Tábor\nBranky Československa: 2. Milan Nový, 7. Jindřich Kokrment, 12. Milan Chalupa, 22. Milan Nový, 34. Vladimír Martinec \nBranky NDR: 15. Proske, 23. Kuhnke.\nRozhodčí: Šubrt – Šatava, Vala (TCH)\nVyloučení: 5:7 (2:0)\n\n8. září 1980 – Příbram\nBranky Československa: 9. Pavel Richter, 19. Miroslav Fryčer, 27. Karel Holý, 35. Vladimír Martinec, 40. Oldřich Válek, 40. Miroslav Fryčer, 43. Karel Holý \nBranky NDR: 21. Fengler.\nRozhodčí: Šubrt – Šatava, Vala (TCH)\nVyloučení: 5:7 (1:0)\n\n\n"}
{"id": "661358", "url": "https://cs.wikipedia.org/wiki?curid=661358", "title": "Československá hokejová reprezentace v sezóně 1979/1980", "text": "Československá hokejová reprezentace v sezóně 1979/1980\n\n Československo - Finsko 9:4 (3:0, 2:1, 4:3)\n\n11. prosince 1979 - Helsinky\nBranky Československa: 3x Milan Nový, Anton Šťastný, Miroslav Fryčer, František Černík, Vladimír Martinec, Vincent Lukáč, Ladislav Svozil \nBranky Finska: 2x Jukka Koskilahti, Hannu Koskinen, Ismo Villa.\nRozhodčí: Henriksson – Tommas, Rapp (SWE)\nVyloučení: 5:3 (1:2)\n\nČSSR: Jiří Králík – Jiří Bubla, Jan Zajíček, František Kaberle, Jan Neliba, Milan Chalupa, Miroslav Dvořák – Vladimír Martinec, Peter Šťastný, Anton Šťastný – Vincent Lukáč, Milan Nový, František Černík – Miroslav Fryčer, Ladislav Svozil, Jaroslav Pouzar – Jiří Novák.\n\nFinsko: Jorma Valtonen – Seppo Suoraniemi, Hannu Haapalainen, Tapio Levo, Lasse Litma, Lehtonen, Raimo Hirvonen, Kari Eloranta, Olli Saarinen – Markku Kiimalainen, Mikko Leinonen, Jukka Porvari – Reijo Leppänen, Markku Hakulinen, Jukka Koskilahti – Kapanen, T. Koskinen, Ismo Villa – Pullinen, Hannu Koskinen, Laine.\n\n13. prosince 1979 - Tampere\nBranky Československa: Miroslav Dvořák, Marián Šťastný, Anton Šťastný\nBranky Finska: Markku Hakulinen, Markku Kiimalainen.\nRozhodčí: Henriksson – Tommas, Rapp (SWE)\nVyloučení: 3:3 (0:1)\n\nČSSR: Jaromír Šindel – Jiří Bubla, Jan Zajíček, František Kaberle, Jan Neliba, Milan Chalupa, Radoslav Svoboda, Arnold Kadlec, Miroslav Dvořák – Vladimír Martinec, Jiří Novák, Bohuslav Ebermann – Vincent Lukáč, Milan Nový, František Černík – Marián Šťastný, Peter Šťastný, Anton Šťastný – Miroslav Fryčer, Ladislav Svozil, Jaroslav Pouzar.\n\nFinsko: Antero Kivelä – Seppo Suoraniemi, Hannu Haapalainen, Tapio Levo, Lasse Litma, Lehtonen, Raimo Hirvonen, Kari Eloranta, Olli Saarinen – Markku Kiimalainen, Mikko Leinonen, Jukka Porvari – Reijo Leppänen, Markku Hakulinen, Jukka Koskilahti – Kapanen, T. Koskinen, Ismo Villa – Pullinen, Hannu Koskinen, Laine.\n\n3. ledna 1980 - Mannheim\nBranky Československa: 10. Ivan Hlinka, 12. Jiří Novák, 45. Vladimír Martinec\nBranky NSR: 24. Johann Zach.\nRozhodčí: Dombrovskij (URS) – Frey, Radosai (GER)\nVyloučení: 5:6 (2:0)\n\nČSSR: Jiří Králík – Jiří Bubla, Jan Zajíček, Milan Chalupa, Radoslav Svoboda, František Kaberle, Jan Neliba, Miroslav Dvořák – Vladimír Martinec, Jiří Novák, Bohuslav Ebermann – Marián Šťastný, Peter Šťastný, Anton Šťastný – Miroslav Fryčer, Ivan Hlinka, Jaroslav Pouzar – Vincent Lukáč, Milan Nový, František Černík.\n\nNěmecko: Sigmund Suttner (Bernhardt Engelbrecht) – Horst-Peter Kretschmer, Harald Krüll, Dieter Medicus, Harold Kreis, Klaus Auhuber, Joachim Reil – Marcus Kühl, Vladimir Vacatko, Reiner Philipp – Martin Hinterstocker, Johann Zach, Hermann Hinterstocker – Uli Egen, Gerd Truntschka, Holger Meitinger – Martin Wild, Ernst Höfner, Helmut Steiger.\n\n5. ledna 1980 - Mnichov \nBranky Československa: 7. Anton Šťastný, 34. František Černík, 46. Jiří Novák, 48. Miroslav Dvořák\nBranky SRN: 18. Joachim Reil, 26. Gerd Truntschka, 38. Holger Meitinger, 59. Joachim Reil.\nRozhodčí: Dombrovskij (URS) – Frey, Radosai (GER)\n\"Vyloučení\"': 3:4 (0:0)\n\nČSSR: Jaromír Šindel – Jiří Bubla, Miroslav Dvořák , Jan Zajíček, Radoslav Svoboda, František Kaberle, Jan Neliba – Vladimír Martinec, Jiří Novák, Bohuslav Ebermann – Marián Šťastný, Ivan Hlinka, Anton Šťastný – Miroslav Fryčer, Ladislav Svozil, Jaroslav Pouzar – Vincent Lukáč, Milan Nový, František Černík.\n\nNěmecko: Sigmund Suttner (Bernhardt Engelbrecht) – Horst-Peter Kretschmer, Harald Krüll, Medicus, Kreis, Klaus Auhuber, Joachim Reil – Marcus Kühl, Vladimir Vacatko, Reiner Philipp – Martin Hinterstocker, Johann Zach, Hermann Hinterstocker – Uli Egen, Gerd Truntschka, Holger Meitinger – Martin Wild, Ernst Höfner, Steiger.\n\n2. února 1980 – Calgary\nBranky Československa: 2x Milan Nový, Anton Šťastný\nBranky Kanady: ???\nRozhodčí: ?\nVyloučení: ?\n\nČSSR: Karel Lang (Jaromír Šindel) – František Kaberle, Jan Neliba, Jan Zajíček, Arnold Kadlec, Jiří Bubla, Vítězslav Ďuriš – Karel Holý, Milan Nový, František Černík – Miroslav Fryčer, Ladislav Svozil, Jaroslav Pouzar – Vincent Lukáč, Peter Šťastný, Anton Šťastný.\n\n8. února 1980 – Montreal\nBranky Československa: Anton Šťastný, Marián Šťastný, Bohuslav Ebermann, Jaroslav Pouzar, Jiří Novák \nBranky Kanady: Jim Nill.\nRozhodčí: Fourier\nVyloučení: ?\n\nČSSR: Jiří Králík (Karel Lang) – Milan Chalupa, Miroslav Dvořák , Jiří Bubla, Vítězslav Ďuriš (41. Arnold Kadlec), Jan Neliba (41. Jan Zajíček), František Kaberle – Vladimír Martinec, Jiří Novák, Bohuslav Ebermann – Marián Šťastný, Peter Šťastný, Anton Šťastný – Miroslav Fryčer, Milan Nový, Jaroslav Pouzar.\n\n\n"}
{"id": "661361", "url": "https://cs.wikipedia.org/wiki?curid=661361", "title": "Československá hokejová reprezentace v sezóně 1978/1979", "text": "Československá hokejová reprezentace v sezóně 1978/1979\n\n Československo - Švédsko 6:3 (2:0, 3:2, 1:1)\n\n13. prosince 1978 - Göteborg\nBranky Československa: 2x Vincent Lukáč, Anton Šťastný, Vladimír Martinec, Jiří Novák \nBranky Švédska: Molin, Isaksson, Lückner.\nRozhodčí: Kaisla – Vanhanen, Kiviaho (FIN)\nVyloučení: 3:3 (0:0)\n\nČSSR: Marcel Sakáč – Jiří Bubla, Milan Kužela, Milan Chalupa, Miroslav Dvořák, Milan Figala, Vítězslav Ďuriš – Vincent Lukáč, Peter Šťastný, Anton Šťastný – Vladimír Martinec, Jiří Novák, Bohuslav Ebermann – Miroslav Fryčer, Libor Havlíček, Jaroslav Pouzar.\n\nŠvédsko: Willy Löfqvist – Mats Waltin, Jan-Erik Silfverberg, Lindblom, Andersson, Johansson, Ulf Weinstock – Ulf Isaksson, Leif Holmgren, Bengt Lundholm – Anders Kallur, Alexandersson, Eriksson – Per Lundqvist, Molin, Bredberg.\n\n14. prosince 1978 - Göteborg \nBranky Československa: 2x Bohuslav Ebermann, Jiří Bubla, Vladimír Martinec\nBranky Švédska: Holmgren, Lindbolm.\nRozhodčí: Kaisla – Vanhanen, Kiviaho (FIN)\nVyloučení: 4:6 (0:1)\n\nČSSR: Jiří Králík - Milan Chalupa, Miroslav Dvořák , Jiří Bubla, Milan Kužela, Milan Figala, Jan Zajíček - Vladimír Martinec, Jiří Novák, Bohuslav Ebermann – Vincent Lukáč, Peter Šťastný, Anton Šťastný – Miroslav Fryčer, Libor Havlíček, František Černík – Jaroslav Pouzar.\n\nŠvédsko: Ödling - Mats Waltin, Jan-Erik Silfverberg, Lindblom, Andersson, Johansson, Ulf Weinstock – Anders Kallur, Alexandersson, Peter Wallin – Per Lundqvist, Molin, Bredberg – Ulander, Leif Holmgren, Bengt Lundholm.\n\n18. února 1979 - Pardubice\nBranky Československa: 2x Karel Holý, 2x Jaroslav Pouzar, Peter Šťastný, Milan Nový \nBranky NDR: Patschinski, Peters, Bielas.\nRozhodčí: Gradin (SWE) – Exner, Sládeček (TCH)\nVyloučení: 2:3 (0:0)\n\nČSSR: Jiří Králík – Jiří Bubla, Milan Kajkl , Milan Figala, Milan Kužela, Milan Chalupa, Vítězslav Ďuriš, František Kaberle , Miroslav Dvořák - Miroslav Fryčer, Ivan Hlinka, Jaroslav Pouzar – Marián Šťastný, Peter Šťastný, Anton Šťastný – Karel Holý, Libor Havlíček, František Černík – Vladimír Martinec, Milan Nový, Bohuslav Ebermann.\n\nNDR: Roland Herzig – Dieter Frenzel, Dieter Simon, Reinhardt Fengler, Klaus-Rüdiger Schröder, Frank Braun, Slapke – Roland Peters, Reiner Patschinski, Bielas – Unterdörfel, Scholz, Gerhard Müller – Frank Proske, Radant, Kühnke.\n\n19. únor 1979 - Hradec Králové\nBranky Československa: 5. Peter Šťastný, 12. Milan Figala, 18. Peter Šťastný, 22. Marián Šťastný, 23. Anton Šťastný, 26. Peter Šťastný, 37. Milan Nový, 45. Marián Šťastný, 50. Milan Nový, 58. Vladimír Martinec \nBranky NDR: 1. Frenzel, 12. Mark, 13. Unterdörfel, 29. Radant.\nRozhodčí: Gradin (SWE) – Gottwald, Šimák (TCH)\nVyloučení: 4:1 (0:0)\n\nČSSR: Marcel Sakáč – Jiří Bubla, Milan Kajkl , Milan Figala, Milan Kužela, František Kaberle , Miroslav Dvořák , Vítězslav Ďuriš – Miroslav Fryčer, Ivan Hlinka, Jaroslav Pouzar – Peter Šťastný, Marián Šťastný, Anton Šťastný – Vladimír Martinec, Milan Nový, Bohuslav Ebermann – Libor Havlíček.\n\nNDR: Hofmann (Roland Herzig) – Dieter Frenzel, Dieter Simon, Reinhardt Fengler, Klaus-Rüdiger Schröder, Frank Braun, Slapke – Roland Peters, Reiner Patschinski, Bielas – Unterdörfel, Scholz, Gerhard Müller – Frank Proske, Radant, Mark.\n\n6. duben 1979 - Praha\nBranky Československa: 2x Peter Šťastný, Milan Kužela, Jaroslav Pouzar, Vladimír Martinec, Jiří Bubla, Marián Šťastný, Ivan Hlinka, Libor Havlíček \nBranky Švédska: Holmgren.\nRozhodčí: Sepponen (FIN) – Šutka, Vrábeľ (TCH)\nVyloučení: 2:3 (0:0)\n\nČSSR: Jiří Králík – Milan Kužela, Jozef Bukovinský, Jiří Bubla, Vítězslav Ďuriš, František Kaberle , Miroslav Dvořák , Milan Chalupa, Milan Figala – Peter Šťastný, Marián Šťastný, Anton Šťastný – Libor Havlíček, Ivan Hlinka, Jaroslav Pouzar – Vladimír Martinec, Milan Nový, Bohuslav Ebermann – Miroslav Fryčer, Jiří Novák, Ladislav Svozil.\n\nŠvédsko: Ödling – Jonsson, Ulf Weinstock, Mats Waltin, Nänzen, T. Eriksson, Andersson – L. E. Eriksson, Leif Holmgren, Näslund – Norberg, H. Eriksson, Bengt Lundholm – Per Lundqvist, Peter Wallin, Lindström.\n\n7. dubna 1979 - Praha\nBranky Československa: 8. Milan Chalupa, 23. Miroslav Fryčer, 31. Libor Havlíček, 35. Vladimír Martinec, 45. Jozef Bukovinský, 60. Milan Chalupa.\nBranky Švédska: nikdo\nRozhodčí: Sepponen (FIN) – Šutka, Vrábeľ (TCH)\nVyloučení: 3:6 (2:0)\n\nČSSR: Marcel Sakáč – Jiří Bubla, Vítězslav Ďuriš, Milan Chalupa, Miroslav Dvořák , František Kaberle , Milan Kužela, Milan Figala, Jozef Bukovinský – Libor Havlíček, Ivan Hlinka, Jaroslav Pouzar – Vladimír Martinec, Jiří Novák, Bohuslav Ebermann – Miroslav Fryčer, Milan Nový, Ladislav Svozil – Peter Šťastný, Marián Šťastný, Anton Šťastný.\n\nŠvédsko: Westblom – Jonsson, Ulf Weinstock, Mats Waltin, Nänzen, T. Eriksson, Andersson – L. E. Eriksson, Leif Holmgren, Näslund – Steen, H. Eriksson, Bengt Lundholm – Per Lundqvist, Peter Wallin, Lindström.\n\n\n"}
{"id": "661376", "url": "https://cs.wikipedia.org/wiki?curid=661376", "title": "Gradient", "text": "Gradient\n\nGradient je obecně směr růstu. Používá se v následujících významech:\n\n"}
{"id": "661377", "url": "https://cs.wikipedia.org/wiki?curid=661377", "title": "Nancy Meyers", "text": "Nancy Meyers\n\nNancy Meyers (* 8. prosince 1949, Philadelphie, Pensylvánie, USA) je americká filmová scenáristka, režisérka a producentka.\n\nPůvodním povoláním je scenáristka, režijní práci se věnuje spíše příležitostně, pokud režíruje, pak téměř výhradně pouze filmy natáčené podle svých vlastních scénářů a obvykle i ve své vlastní produkci. Mezi její nejúspěšnější snímky patří snímek \"Past na rodiče\" z roku 1998, \"Po čem ženy touží\" z roku 2000, který se stal jedním z komerčně nejúspěšnějších snímků režírovaných ženou všech dob. Zaujal i film \"Prázdniny\" z roku 2006, za film \"Nějak se to komplikuje\" získala Zlatý glóbus za nejlepší scénář.\n\n\n"}
{"id": "661384", "url": "https://cs.wikipedia.org/wiki?curid=661384", "title": "Lesní kostely v Beskydech", "text": "Lesní kostely v Beskydech\n\n„Lesní kostely“ v Beskydech jsou místa v beskydských lesích, kde se v době nejtvrdší protireformace (zejména v letech 1654–1709) shromažďovali evangelíci z Těšínska k tajným bohoslužbám.\n\nV české i polské části Těšínska je do současnosti známa lokalizace 9 lesních kostelů. K nejznámějším patří lesní kostel na hoře Godula u Komorní Lhotky, kde byl v meziválečném období vystavěn toleranční památník.\n\n"}
{"id": "661387", "url": "https://cs.wikipedia.org/wiki?curid=661387", "title": "1. florbalová liga mužů", "text": "1. florbalová liga mužů\n\n1. florbalová liga mužů je druhá nejvyšší mužská florbalová soutěž v Česku.\n\nV 1. lize hraje 14 týmů. V základní části se všechny týmy dvakrát utkají každý s každým (celkem 26 kol). Za vítězství získává tým 3 body, za vítězství v prodloužení 2 body a za prohru v prodloužení 1 bod.\n\nPo skončení základní části postupuje prvních 6 týmů do přímo do čtvrtfinále play-off. Týmy na 7. až 10. místě hrají předkolo na dvě vítězná utkání o poslední dvě místa ve čtvrtfinále. Tým na sedmém místě si volí do předkola soupeře. Obdobně si následně první tři týmy postupně zvolí soupeře pro čtvrtfinále z druhé čtveřice, s ohledem na blízkost města, aktuální formu a jiné aspekty. V semifinále se na rozdíl od Superligy florbalu soupeř již nevolí. Jednotlivá kola play-off se hrají na tři vítězné zápasy. Vítěz play-off postupuje přímo do Superligy. Poražený finalista hraje o postup v baráži s vítězem druhého kola superligového play-down.\n\nTýmy na 11. až 14. místě se spolu utkají v play-down na čtyři vítězné zápasy. Vítězné týmy hrají baráž na tři vítězné zápasy s poraženými finalisty skupin Národní ligy. Poražené týmy sestupují do Národní ligy a jsou nahrazeny vítězi skupin Národní ligy.\n\nTýmy v sezóně 2019/20:\n\n"}
{"id": "661393", "url": "https://cs.wikipedia.org/wiki?curid=661393", "title": "1. florbalová liga mužů 2010/11", "text": "1. florbalová liga mužů 2010/11\n\n1. florbalová liga mužů 2010/11 byla druhou nejvyšší mužskou florbalovou soutěží v sezoně 2010/11 v Česku.\n\nSoutěž hrálo 12 týmů systémem 2× každý s každým. Prvních 8 týmů postupilo do play-off, 9. až 12. tým hrály o udržení (play-down). V tomto ročníku si první tři týmy vybíraly do čtvrtfinále soupeře z 5.–8. místa tabulky, na 4. tým soupeř zbyl. Dále se hrálo podle předem určeného pavouku.\n\n\"Hrálo se na 3 vítězství, o 3. místo se nehrálo – získal ho poražený semifinalista, který měl po základní části lepší umístění.\"\n\nTorpedo Havířov – SFK Kozel Počenice\n\n\nStav série: 3:0\n\nPaskov Saurians – TJ VHS Znojmo\n\n\nStav série: 3:1\n\nPanthers Otrokovice – Hippos Žďár nad Sázavou\n\n\nStav série: 3:0\n\nSokol Erupting Dragons Havlíčkův Brod – SK Bivoj Litvínov\n\n\nStav série: 2:3\n\n\"OT - prodloužení; SO - nájezdy\"\n\nTorpedo Havířov – SK Bivoj Litvínov\n\n\nStav série: 3:1\n\nPaskov Saurians – Panthers Otrokovice\n\n\nStav série: 0:3\n\nTorpedo Havířov – Panthers Otrokovice\n\n\nStav série: 3:0 (Havířov postupil do Extraligy, Otrokovice o ni hrály s AC Sparta Praha Florbal a také postoupily)\n\n\"OT - prodloužení; SO - nájezdy\"\n\nTJ Sokol Královské Vinohrady – 1. FBK Campus Jablonec nad Nisou\n\nStav série: 3:0 (do 2. ligy sestupuje Jablonec)\n\nSpartak Pelhřimov – FBC Štíři České Budějovice\n\n\nStav série: 3:1 (do 2. ligy sestupuje Pelhřimov)\n\n"}
{"id": "661394", "url": "https://cs.wikipedia.org/wiki?curid=661394", "title": "Thomas Haden Church", "text": "Thomas Haden Church\n\nThomas Haden Church, rodným jménem Thomas Richard McMillen (* 17. června 1960, Yolo, Kalifornie, USA) je americký herec, scenárista a režisér, držitel ceny Emmy za televizní minisérii \"Broken Trail\" z roku 2006 (za níž byl i podruhé v kariéře nominován na Zlatý glóbus).\n\nSvoji uměleckou kariéru zahájil jako rozhlasový hlasatel, moderátor a voiceover. Od roku 1990 se pokoušel uplatňovat i v televizi a ve filmu, hrál zde zpočátku ale pouze menší či vedlejší role. V roce 2003 poprvé i režíroval, jeho režijním debutem se stal snímek \"Ubaleno v Kansasu\". O rok později v roce 2004 nastal i velký zlom v jeho herecké kariéře, kdy ztvárnil hlavní roli ve filmu \"Bokovka\", za níž byl posléze nominován na Zlatý glóbus i na Oscara. Další výraznou roli ztvárnil ve snímku \"Spider-Man 3\" z roku 2007.\n\n"}
{"id": "661396", "url": "https://cs.wikipedia.org/wiki?curid=661396", "title": "Mohammed Zakaria Goném", "text": "Mohammed Zakaria Goném\n\nMohammed Zakaria Goném (arabsky زكريا غنيم, anglickou transkripcí Muhammed Zakaria Goneim nebo Muhammad Zakarīya Ghunaim, v DIN 31635 Zakarīyā Ġunaim, 1905 Egypt – 2. ledna 1959 Egypt), byl egyptský archeolog. Proslavil se objevem Sechemchetovy stupňovité pyramidy. \n\nPřed druhou světovou válkou pracoval v Sakkáře ve Venisově chrámu. Válku strávil v Luxoru; po ní se vrátil do Sakkáry, aby pracoval na stupňovité pyramidě faraóna Sechemcheta; úzce přitom spolupracoval se svým přítelem, francouzským egyptologem Jeanem-Philippem Lauerem (7. 5. 1902 - 15. 5. 2001), jenž pracoval u Džóserovy stupňovité pyramidy. \n\nDomníval se, že našel neporušený pohřeb, protože pečetě na alabastrovém sarkofágu byly neporušeny a pohřební věnce stále ležely na svém místě na sarkofágu. Nález vzbudil obrovskou pozornost médií - Zakaria Goném pozval představitele státu, novináře, reportéry a filmové týmy na slavnostní otevření. Sarkofág byl před nimi otevřen. Byl prázdný.\n\n\"Tři roky kopající pracovníci, a nic nenajdou\", psaly jedny noviny. Rozčarování bylo stejně obrovské, ačkoliv objev byl pro egyptologii nesmírně významný i navzdory prázdnému sarkofágu. Egyptský prezident Násir navštívil místo objevu a osobně Gonéma za jeho práci pochválil. Goném se poté vydal na přednáškové turné po USA a napsal knihu \"Ztracená pyramida\" (s pomocí Leonarda Cottrella, aby se tak dostalo práci větší pozornosti). Kniha byla úspěšná a byla přeložena do několika jazyků (mj. i do češtiny, Vojtěchem Zamarovským; vyšla v roce 1963 v edici Kolumbus).\n\nAvšak v jeho domovině jej oficiální místa začala obtěžovat a pronásledovat. Nakonec byl obviněn z toho, že ze země propašoval vzácnou, velikou loď nalezenou Quibellem a Lauerem před dvěma roky u Džoserova komplexu. Důkazy neexistovaly, pouze obviňování a hanobení. Gonéma, Egypťana, tato situace zcela zdevastovala. Údajně jej vyslýchala policie. Jeho přítel Lauer se mu pokoušel pomoci tím, že onen vzácný předmět najde. V roce 1959 loď vystopoval v koutě Egyptského muzea. Ale už bylo příliš pozdě. Neustálé Gonémovo pronásledování zašlo příliš daleko a vědec byl buď zavražděn nebo spáchal sebevraždu utopením v Nilu 12. ledna 1959.\n\nZakaria Goném byl bratrancem egyptské následkyně trůnu Nofert Sourial Sa'id, jež sama byla v mateřské linii přímým potomkem princezny Istemkheb z 21. dynastie. Gonémova rodina, koptského původu, konvertovala k islámu ke konci 19. století.\n\n\n"}
{"id": "661397", "url": "https://cs.wikipedia.org/wiki?curid=661397", "title": "Thomas A. Sebeok", "text": "Thomas A. Sebeok\n\nThomas Albert Sebeok (9. listopadu 1920, Budapešť, Maďarsko – 21. prosince 2001, Bloomington, Indiana) byl filosof a lingvista, jeden z představitelů sémiotiky. \n\nRoku 1937 emigroval do Spojených států, jejichž občanem se stal roku 1944. Je zakladatelem nového oboru zoosémiotika, který v druhé polovině 20. století rozšířil pojetí znaku.\n"}
{"id": "661399", "url": "https://cs.wikipedia.org/wiki?curid=661399", "title": "Daniele De Rossi", "text": "Daniele De Rossi\n\nDaniele De Rossi (* 24. července 1983, Řím, Itálie) je italský fotbalista, který nastupuje za italský klub AS Řím a italskou reprezentaci. S reprezentací dosáhl velkého úspěchu, když s ní zvítězil na mistrovství světa 2006 v Německu. Hraje na postu záložníka, zejména ve středu hřiště.\n\nDe Rossi strávil celou dosavadní kariéru v týmu AS Řím. Po konci kariéry Francesca Tottiho se stal počínaje sezónou 2017/18 kapitánem a dovedl Římany do semifinále Ligy mistrů.\n\nRočník 2018/19 začal opět v roli kapitána týmu a v základní sestavě, na podzim se však zranil a přišel tak o čtyři ze šesti zápasů Ligy mistrů včetně dvojutkání s Viktorií Plzeň. Do ligového zápasu nastoupil opět až v únoru 2019, kdy odehrál celé remízové utkání s AC Milán (1:1).\n\nZúčastnil se Mistrovství světa 2010 konaného v Jihoafrické republice, kde Itálie skončila po remízách 1:1 s Paraguayí a Novým Zélandem a po porážce 2:3 se Slovenskem se 2 body na poslední čtvrté příčce základní skupiny F. De Rossi vstřelil první branku Itálie v zápase proti Paraguayi.\n\nTaké se zúčastnil Mistrovství Evropy ve fotbale 2012 a odehrál všech šest utkání Itálie na šampionátu při její cestě do finále. V základní skupině C to byly postupně zápasy se Španělskem (remíza 1:1), Chorvatskem (rovněž 1:1) a Irskem (výhra Itálie 2:0). Ve čtvrtfinále absolvoval většinu zápasu s Anglií, který se musel rozhodnout až v penaltovém rozstřelu (4:2 pro Italy). V semifinále byl u výhry Itálie nad mírně favorizovaným Německem 2:1. Ve finále musel se spoluhráči čelit nejlepšímu týmu turnaje Španělsku, které nakonec Itálii deklasovalo poměrem 4:0. Daniele získal s národním týmem stříbro.\n\nAS Řím\n\nItálie U21\nItálie\n\n\n"}
{"id": "661403", "url": "https://cs.wikipedia.org/wiki?curid=661403", "title": "Ryzec syrovinka", "text": "Ryzec syrovinka\n\nRyzec syrovinka (\"Lactarius volemus\", někdy pouze syrovinka) je jedlá houba z čeledi holubinkovitých rostoucí v mírném podnebném pásu.\nMá žlutooranžový až hnědý klobouk, na jeho dolní straně jsou bílé, posléze žlutavé lupeny. Při poranění roní bílé lepkavé mléko.\n\nDužnina i mléko jsou, obzvláště ve stáří, nápadné značně aromatickou vůní, jež je obvykle charakterisována jako slanečková .\n\nVyskytuje se vesměs nepříliš hojně v listnatých i jehličnatých lesích, od července do října.\n\nRyzec syrovinka je jedlý, velice vyhledávaný a oblíbený. Pojídat je ho možno i za syrova, obyčejně se však kuchyňsky připravuje, např. opéká. \n"}
{"id": "661405", "url": "https://cs.wikipedia.org/wiki?curid=661405", "title": "Dělnická stráž", "text": "Dělnická stráž\n\nDělnická stráž (také Dělnická obrana nebo \"Arbeiter-Wehr\") byla polovojenská organizace Komunistické strany Československa vytvořená v pohraničních oblastech na obranu antifašistických a komunistických akcí v době bezprostředního ohrožení Československé republiky na sklonku třicátých letech dvacátého století. Komunistická strana Československa získala povolení ministerstva vnitra ke zřízení Dělnické stráže 8. srpna 1938. Řízením organizace byl pověřen F. Bílek. Členové Dělnické stráže byli jen částečně a nejednotně uniformováni, prodělávali branný výcvik a mohli být ozbrojeni pistolemi. Počty jednotlivých složek byly limitovány. \nDělnická stráž byla zakázána orgány Druhé republiky 16. listopadu 1938.\n\nPejčoch, Ivo. Armády českých politiků: české polovojenské jednotky 1918-1945. Vyd. 1. Cheb: Svět křídel, 2009. 162 s. Svět křídel; 107. ISBN 978-80-86808-60-4.\n"}
{"id": "661414", "url": "https://cs.wikipedia.org/wiki?curid=661414", "title": "One Piece", "text": "One Piece\n\nOne Piece ( ワンピース, \"Wan Písu\") je japonská manga, kterou vytvořil mangaka Eiičiró Oda. Příběh vypráví o chlapci jménem Monkey D. Luffy, který má velký sen, a to stát se novým pirátským králem. Luffy je poněkud přihlouplý, ale když přijde na boj, je nezastavitelný. Děj se točí kolem pirátství a rovnováhy mezi piráty a Světovou vládou. Od roku 2009 láme série rekordy a drží se na žebříčku nejprodávanější mangy. Manga i anime stále vychází.\n\nKdysi dávno žil velký pirát, který nashromáždil velký poklad. Jeho jméno bylo Gol D. Roger. Jeho poslední slova před popravou inspirovala piráty na celém světě: „Moje bohatství a poklady? Jestli je chcete, já vám je dám! Hledejte pořádně, nechal jsem tam všechno!“\nV té chvíli svět vstoupil do Velkého věku pirátů. Poslední slova pirátského krále vyvolala nekončící mánii a všichni piráti se rozhodli hledat poslední ostrov na Grand Line, nejnebezpečnějším moři na světě, ostrov Raftel, kde pirátský král údajně ukryl jeho největší poklad zvaný One Piece.\n\nKdyž byl Luffy malý, tak ve svém rodném městě poznal piráta Shankse a chtěl po něm, aby ho vzal na moře. Jednou v baru Luffy snědl zvláštní ovoce, které si Shanks vezl na svých cestách. Bylo to tzv. ďáblovo ovoce, které tomu, kdo ho sní, dá zvláštní schopnosti. Ďáblova ovoce je mnoho druhů, to Luffyho se jmenovalo \"Gomu Gomu no Mi\", takže celé Luffyho tělo se proměnilo v gumu a on se stal gumovým člověkem. Zároveň ale každý, kdo sní ďáblovo ovoce, není schopný plavat (mořská voda odmítá a oslabuje uživatele ďáblova ovoce). Po nehodě, kdy Luffyho Shanks zachránil z moře a při které Shanks přišel o levou ruku, daruje Shanks Luffymu svůj slamák a slíbí si, že až se příště setkají, z Luffyho bude silný pirát a Luffy mu vrátí jeho klobouk. Po této události se Luffy rozhodne, že sestaví silnější posádku, než jakou má Shanks, a že najde One Piece, čímž by se stal nejsilnějším pirátem na světě.\nLuffyho příběh začíná o 10 let později, když opouští svůj domov při hledání přátel a dobrodružství, aby dosáhl svého snu stát se největším pirátem.\nOne Piece se odehrává ve fiktivním světě téměř zcela pokrytým oceánem, který je rozdělen do čtyř částí: North Blue, East Blue (odtud pochází Luffy), South Blue a West Blue. V každém moři jsou ostrovy, kde většina lidí žije v obcích - od malých vesnic až po velká města. Čtyři moře jsou oddělena jediným kontinentem, známým jako Red Line, a nejnebezpečnějším mořem, známým jako Grand Line. Red Line se táhne od severu k jihu a Grand Line od východ na západ. Grand Line od ostatních moří po stranách odděluje tzv. Calm Belt neboli Klidný pás - jsou to úseky moře, ve kterých žijí největší a nejsilnější tvorové světa. Počasí je tady věčně klidné, což znamená, že lodě, které se spoléhají na vítr, se nebudou pohybovat rychle, ne-li vůbec.\nPo celém světě je možné normálně plachtit a navigovat se pomocí kompasu, výjimkou je Grand Line. Je to způsobeno tím, že každý ostrov na Grand Line má své magnetické pole. K plachtění tedy potřebujete tzv. Log Pose, který vás vede od jednoho ostrova ke druhému. Vždy, kdy přijedete na ostrov, tam musíte chvíli zůstat, než se Log Pose nastaví na další ostrov. Existuje mnoho cest, ale nakonec vás Log Pose dovede až na poslední ostrov, Raftel.\n\n\nPirát a hlavní postava anime a mangy One Piece. Už jako malý chtěl být pirátem, protože jeho idolem byl a stále je Shanks. Shanks měl u sebe speciální artefakt jménem ďáblovo ovoce Gomu Gomu no Mi, které Luffy snědl. Tím, že snědl toto ovoce, se z něj stal „gumák”; celé jeho tělo je z gumy, což mělo tu nevýhodu, že ztratil schopnost plavat. Shanks mu odkázal ještě jednu věc, a to slaměný klobouk, který mu má vrátit tehdy, až bude nejslavnějším pirátem. Tento klobouk je Luffyho nejcennější poklad. Luffyho příběh začíná v době, kdy mu je 17 let. Jeho snem je se stát nejsilnějším pirátem v Grand Line; Pirátským králem. Proto musí najít legendární poklad One Piece, který za sebou zanechal minulý král pirátů, Gol D. Roger. Luffy věří, že král pirátů má na moři největší volnost. To je jeden z důvodů, proč se jim chce stát. Je synem velitele Revolucionářské armády – Monkey D. Dragona, vnukem mariňáckého viceadmirála Monkey D. Garpa, pěstounským synem horské banditky Curly Dadan a adoptivním bratrem zesnulého Acea „Ohnivé pěsti” a Saba. Je zakladatelem Slamáků, prvním členem posádky a v ní také jeden ze tří nejsilnějších bojovníků.\nLuffy má je celosvětově proslulý kvůli způsobení mnoha problémů jak proti Shichibukai, mariňákům, tak i proti Yonko a Světové vládě. Získal pověst šílence či lehkomyslného člověka kvůli incidentu v Enies Lobby, vtrhnutí a poté i odchodu z Impel Downu a kvůli účasti ve válce na Marinefordu. Tím proslul jako jediný pirát, který nejen vtrhl do tří nejdůležitějších vládních zařízení, ale také se z nich vrátil živý. Navíc když připočítáme, že uhodil Tenryūbita (Světoví šlechtici), s vědomím následků, které tento čin přinese, dostal Luffy nálepku „nebezpečného budoucího živle“, čímž na sebe přilákal pozornost nejvyššího admirála Sakazukiho a všichni mariňáci se stali jeho nejúhlavnějším nepřítelem.\nKvůli všem těmto činům na něj byla vypsána odměna 400 milionů beli. Před jeho příchodem na Sabaody Archipelago měl Luffy odměnu 300 milionů beli, která ho přiřadila k Jedenácti supernovám, pirátům, kteří získali odměnu nad 100 milionů beli před dosáhnutím Red Line. Tato odměna byla již Luffyho třetí odměnou, svou druhou odměnu získal po poražení jednoho ze Shichibukai Crocodila ve výši 100 milionů beli a svou první odměnu dostal ještě v East Blue po poražení Arlonga a jeho pirátů. Tehdy činila 30 milionů beli.\n\nLuffy se proslavil svým slamákem (po kterém dostal i přezdívku „Slamák Luffy“), který mu byl zapůjčen legendárním pirátem „Červenovlasem“ Shanksem, který jej dostal zase od Gol D. Rogera. Nosívá krátké kalhoty, sandály a červenou vestu bez rukávů. Luffy má také jizvu se dvěma stehy pod jeho levým okem, kterou získal, když se bodl nožem, aby ukázal Shanksovi, že je tvrďák, a krátké černé vlasy. Luffy byl těžce zraněn ve válce na Marinefordu Akainuem, což mu zanechalo na hrudníku velkou jizvu ve tvaru X. Luffy má vytrénované tělo, ale je velmi malý oproti jiným postavám v manze a anime.\nRoronoa Zoro je pirát, bývalý lovec odměn a jedna z hlavních postav One Piece. Je první osobou, která se přidala ke Slamákům, a je považován za největší hrozbu a nejsilnějšího bojovníka Slamáků hned po Luffym. Je proslulým šermířem a kvůli jeho síle a lehkomyslnému kapitánovi si často lidé myslí, že on je opravdový kapitán. Zoro je Luffyho pravou rukou a je neoficiálně považován za prvního důstojníka. Je jedním ze tří nejsilnějších bojovníků posádky a jeho snem je být nejsilnějším šermířem na světě. Zoro je znám jako jeden z Jedenácti supernov (11 nováčkovských pirátů, kteří dosáhli odměny více než 100 milionů beli před dosažením Red Line), jelikož je na něj momentálně vypsána odměna 320 milionů beli. Poprvé na něj bylo vypsáno 60 milionů beli, a to po poražení Daz Bonese v Alabastě.\n\nZoro je střední výšky, je velice svalnatý a má lehce opálenou kůži. Vždy s sebou nosí své tři meče připevněné k zelené haramaki, kterou má kolem pasu. V levém uchu má tři zlaté náušnice. Zoro mívá obvázaný černý šátek kolem levého bicepsu, který si dává na hlavu, když bojuje s protivníkem vážně.\n\nZorovo tělo je pokryto mnoha jizvami z bitev. Nejvýraznější jizvou je ta, která se táhne od levého ramena k pravé kyčli a získal ji od Dracule Mihawka u Baratie. Další výrazné jizvy jsou na jeho nohách u kotníků. Ty si způsobil sám, když se snažil dostat z vosku vytvořeného Mr. 3 na Little Garden. Po časovém skoku získal Zoro další jizvu přes levé oko, ale zatím nevíme, jak k ní přišel.\n\nDalším Zorovým výrazným rysem jsou jeho krátké zelené vlasy podobající se mari. Tak jako zbytek mužského osazenstva posádky si i on moc často oblečení nemění. Nejčastěji je viděn v černých kalhotách, které má zastrčené v černých botách, v bílém triku se třemi nezapnutými knoflíky a zelené haramaki. Během příběhu se Zorovi pouze mění barva či styl trička.\nNami je navigátorka Slamáků. Je třetím oficiálním členem posádky po poražení Arlonga, ale je druhým členem, který se k Luffymu přidal. Na krátkou chvíli Luffyho zradila během příběhu o Baratii, ale na konci boje v Arlongově parku, když byla odhalena pravda, se k nim zase vrátila. Momentálně je na její hlavu vypsána odměna 66 milionů beli.\n\nNami je mladá, hubená dívka normální velikosti s oranžovými vlasy a světle hnědýma očima. Mnoho lidí ji považuje za velice atraktivní a krásnou ženu. Na levém rameni má modré tetování, které symbolizuje mandarinku a větrník (pocta Bellemere, Nojiko a Genzovi). Na stejném místě mívala tetování Arlongových pirátů.\n\nNami velmi rychle fyzicky vyspěla, za což možná může i změna v kresbě autora. Často mění své outfity a styling vlasů. Vlastní mnoho triček se slovy ze čtyř písmen, jako například „MODE“, „GOLD“, „EVIL“, tak jako měla Bellemere triko s nápisem „MACE“. Na levém zápěstí má Log Pose, aby mohla navigovat loď po Grand Line, a zlatý náramek od své sestry Nojiko. Po boji v Arlongově parku Nami často mění oblečení, většinou mění svá trička a páruje je se sukněmi se dvěma kruhy na bocích. Její typické boty jsou oranžové gladiátorské sandály s podpatkem. Podpatkové boty Nami při pohybu vůbec nevadí a ani nijak neovlivňují její rychlost a hbitost.\nUsopp je ostrostřelec Slamáků a bývalý kapitán Usoppových pirátů. Když je Usopp v příběhu poprvé představen, je často označován jako lhář Slamáků nejen kvůli „Uso“ v jeho jméně, které v překladu znamená lež. Narodil se v Sirupové vesnici a poprvé se o něm zmíní jeho otec Jasopp. Je třetím oficiálním (čtvrtým neoficiálním) členem posádky, přidal se ke Slamákům jako třetí a po Nami a Robin se vrátil ke Slamákům také jako třetí (na konci příběhu o Enies Lobby). Je znám pod přezdívkou Sogeking a na jeho hlavu je vypsána odměna ve výši 200 milionů beli.\nSanji je pirát a kuchař Slamáků. Je pátým členem posádky a čtvrtým, který se oficiálně přidal. Narodil se v North Blue; je tedy prvním členem posádky, který nepochází z East Blue. Jeho snem je najít All Blue – moře, ve kterém jsou ryby ze všech moří světa (East Blue, West Blue, North Blue, South Blue), které je ráj kuchařů. Nynější odměna za jeho dopadení je 177 milionů beli.\n\nSanji je hubený, svalnatý muž s velmi dlouhými a silnými nohami a blonďatými vlasy sčesanými na stranu. Na začátku byly sčesány napravo, a tak zahalovaly jeho levé oko. Po časovém skoku jsou sčesány nalevo a zahaleno je oko pravé, také jsou jeho vlasy trochu vlnitější a vypadají zanedbaněji.\n\nHlavní zvláštností na Sanjim je jeho obočí. Každé má spirálku na jiném konci. Pravé obočí je zakončeno spirálkou na vnější straně a levé končí spirálkou na vnitřní straně, což činí jeho obličej asymetrickým, avšak díky jeho účesu to nikdy není na první pohled zřetelné. Má černé oči, ale na začátku příběhové části Thriller Bark měl v anime seriálu oči šedomodré.\n\nSanji chodí téměř vždycky v černém obleku s kravatou a košilí s dlouhým rukávem v různých barvách (nejčastěji bývá oranžová, modrá či černá, občas také pruhovaná). Mění své oděvy častěji než zbytek mužské posádky Slamáků.\nNico Robin je pirátka a archeoložka Slamáků. Je sedmým členem posádky. Jejím snem je najít všechny poneglyfy, aby odhalila pravdu z Prázdného století. Už jako malá měla na sebe vypsanou odměnu 79 milionů beli, byla označena jako Démon Ohary a šířily se o ní pověsti, že potopila šest mariňáckých bitevníků. Během příběhové části Water 7 odešla od Slamáků a dobrovolně se vzdala CP9. Později se ukazuje, že Robin chce Slamáky jen ochránit před Buster Callem, který zničil její domovský ostrov. Slamáci Robin zachrání a po skončení Enies Lobby se odměna za její dopadení zvedá na 80 milionů beli. Jako třetím členem posádky Slamáků, který má sílu ďáblova ovoce; Hana Hana no Mi.\nTony Tony Chopper je doktor a pirát Slamáků. Chopper je sob, který snědl ovoce Hito Hito no Mi. Pochází z ostrova Drum a jako jediný z posádky se narodil na Grand Line. Je šestým členem posádky a nejmladší ze všech členů. Na jeho hlavu je vypsaná odměna 100 beli, a to jen kvůli tomu, že je to roztomilý člen posádky.\nFranky je loďař od Slamáků. Je mu 36 let a je kyborg, pocházející z Water 7, kde byl představen jako vůdce rodiny vandalů. Ve skutečnosti se původně jmenoval Franky Cutty Flam, ale na žádost Iceburga skryl svou identitu a přejmenoval se. Na začátku příběhu o Water 7 byl představen jako záporná postava, dokud ho jeho rodina nepřemluvila, aby pomáhal Slamákům. Je osmým členem Slamáků a stejně jako Nico Robin je i on ze začátku jejich protivník. Na jeho hlavu je vypsána odměna 94 milionů beli.\nBrook je muzikant a pirát od Slamáků. Brook je ve skutečnosti mrtvý, a jenom díky tomu, že snědl ďáblovo ovoce Jomi Jomi no Mi, se mohl vrátit zpět k životu, ale stala se z něj kostra. Je devátým členem posádky Slamáků a také druhým šermířem na palubě Slamáků (prvním je Zoro). Když ještě žil, byla na jeho hlavu vypsaná odměna 33 milionů beli.\n"}
{"id": "661417", "url": "https://cs.wikipedia.org/wiki?curid=661417", "title": "William Vickrey", "text": "William Vickrey\n\nWilliam Spencer Vickrey (21. června 1914 Victoria – 11. října 1996 Harrison) byl kanadský profesor ekonomie, který v roce 1996 spolu s Jamesem Mirrleesem získal Cenu Švédské národní banky za rozvoj ekonomické vědy na památku Alfreda Nobela za „zásadní příspěvek k ekonomické teorii stimulů v podmínkách asymetrických informací“. O získání Nobelovy ceny se dověděl pouze tři dny před svou smrtí a posmrtně ji za něj převzal kolega z Kolumbijské univerzity.\n\nOd roku 1951 byl ženatý s Cecile Montez Thompsonovou. Byl metodistou.\n\nWilliam Vickrey se narodil v roce 1914 ve Victorii. V roce 1935 získal titul bakaláře na universitě v Yale. V roce 1937 se stal magistrem na Kolumbijské univerzitě v New Yorku a posléze v roce 1947 získal také titul Ph.D. Při práci na universitě pracoval Vickrey v letech 1937–1947 ještě jako daňový poradce. Při této činnosti získal řadu vědomostí. Až do své smrti v roce 1996 působil jako emeritní profesor na Columbia University.\n\nBěhem svého profesionálního života se Vickrey věnoval výzkumu a vyučování. Zasloužil se také o několik zásadních prvků, které byly veřejně prospěšné. Navrhl například systém optimálního jízdného v metru v New Yorku (1951) a pracoval na územním plánování a dopravním systému v Indii, Argentině a Venezuele (1962 – 1993). Mezi známější aktivity Williama Vickreyeho patří též studie dopravního systému ve Washingtonu D. C. v padesátých letech. William Vickrey je také autorem teorie, jež umožní stanovit optimální výši zdanění tak, aby neztratilo pro podniky či poplatníky stimulační účinek. Ve 40. letech upozornil Vickrey na skutečnost, že míra zdanění ovlivňuje nejen příjem jednotlivce, ale i jeho zájem pracovat, čili nabídku práce a problém optimálního daňového systému zásadním způsobem přeformuloval a rozšířil.\n\nWilliam Vickrey se intenzivně zabýval problémem asymetrické informace, který spočívá v tom, že dává jedné ze stran vždy možnost, aby tuto asymetrii využila ke svému vlastnímu zájmu, na úkor ostatních účastníků rozhodovacího procesu či kontraktu. Prvním řešením problému asymetrické informace při provádění aukcí se profesor Vickrey proslavil na počátku 60. let. Ve svých výzkumech analyzoval podrobně různé vlastnosti (chování účastníků, dosažené ceny apod.) jednotlivých typů aukcí a jeho cílem bylo strukturovat aukce takovým způsobem, aby produkovaly ekonomicky efektivní výsledky. Na základě své analýzy dospěl k závěru, že v té době praktikovaná tradiční metoda aukce, kde účastníci předkládají své nabídky v zalepených obálkách, může vést k neefektivním výsledkům. Rozhodování účastníků této aukce může být totiž deformováno snahou brát do úvahy i nabídky ostatních účastníků.\n\nPro řešení podobných deformací při aukcích navrhl Vickrey tzv. metodu druhé nejlepší nabídky, pro kterou se později ujal rovněž název vickreyova aukce. Tato metoda se od počátku 60. let poměrně rozšířila a využívá se např. při prodeji vládních cenných papírů v USA, při vypisování tendrů o účast ve veřejných projektech, vydražování vysílacího spektra apod.\n\nVickrey proslul též jako lítý kritik měnové unie v rámci Evropské unie. Považoval ji za dobrý nápad jen pro období plné zaměstnanosti a vyzýval politiky, aby v zájmu obyvatel začali lépe chápat makroekonomické vztahy.\n\n\n"}
{"id": "661420", "url": "https://cs.wikipedia.org/wiki?curid=661420", "title": "Babí (Dolní Dvořiště)", "text": "Babí (Dolní Dvořiště)\n\nBabí (, nesprávně Babín) u Jenína v okrese Český Krumlov je zaniklá obec, která byla vysídlena odsunem Němců po druhé světové válce a postupně (počínaje rokem 1952) srovnána se zemí. Dnes je v místě původní vesnice jediná stavba - rekreační chata, která vznikla přestavbou původní kaple.\n\nPrvní zmínky o osadě pocházejí z roku 1262. Místní obyvatelé prováděli robotu ve formě strážné služby (zajišťovalo ji sedm zdejších mužů). V roce 1379 je obec připomínána v urbáři jako \"Villa Pabemberg\" alias \"Babie\". Roku 1459 si na Babí podle historických pramenů postavil Georgi Vinš statek (ty byly tehdy na Babí čtyři). Z tohoto období pochází i památná lípa. Po válce a odsunu Němců v roce 1946 nebylo Babí pro „vzdálenost od civilizace“ znovu osídlené a obec zanikla.\n\nDnes z obce zbyla již jen původní cesta (severně z Jenína), zbytky středověkých statků v okolí zarostlé úvozové cesty jižně od rekreační chaty a několik původních stromů, z nichž byly 550 let stará lípa (u zbořeného statku) a 300 let starý klen (u cesty) vyhlášeny za památné.\n\n\n"}
{"id": "661421", "url": "https://cs.wikipedia.org/wiki?curid=661421", "title": "Borový potok", "text": "Borový potok\n\nNázev Borový potok má více vodních toků:\n\n"}
{"id": "661428", "url": "https://cs.wikipedia.org/wiki?curid=661428", "title": "Alois Spisar", "text": "Alois Spisar\n\nAlois Spisar (18. dubna 1874 Německé /dnes Pustiměřské/ Prusy u Vyškova - 4. září 1955 Praha) byl český římskokatolický reformistický kněz a náboženský spisovatel, poté duchovní Církve československé (husitské), teolog, profesor Vysoké školy bohovědné CČS v Praze a Husovy československé evangelické fakulty bohoslovecké v Praze.\n\nAbsolvoval katolický arcibiskupský konvikt (v současnosti Arcibiskupské gymnázium) v Kroměříži a již jako římskokatolický kněz–modernista a středoškolský profesor náboženství se v letech po skončení první světové války a založení Československé republiky zúčastnil moravského zápasu o reformu Římskokatolické církve, mj. po boku kněze Matěje Pavlíka (časopis \"Právo národa\").\n\nV průběhu tzv. pravoslavné krize se postavil na stranu ThDr. Karla Farského a od roku 1921 se stává knězem Církve československé, působícím v olomouckém a kroměřížském regionu. Na konci dvacátých let je již oprávněně chápán jako ideový pracovník s celocírkevní autoritou. Mimořádná úloha mu připadla na pokračujícím \"I. řádném sněmu\" CČS v roce 1931, který přijal jeho koncepci \"Učení náboženství křesťanského pro věřící církve československé\" za směrodatnou věroučnou normu; formálně platila až do roku 1971, kdy byly sněmem po téměř patnáctileté celocírkevní diskusi promulgovány \"Základy víry CČS/H\".\n\nV letech 1932-1934 stanul v řídící funkci prvního samostatného teologického ústavu CČS v její historii, \"Vysoké školy bohovědné CČS a jiných svobodných církví křesťanských v Praze\", na níž zastával místo profesora systematické teologie. V lednu 1934 se teologové i bohoslovci CČS vrátili na Husovu československou evangelickou fakultu bohosloveckou (HČEFB). Jako výraz smíření s evangelíky byla na ní v roce 1935 zřízena samostatná sekce pedagogů Církve československé, Aloisu Spisarovi byl po zásluze 30. 4. téhož roku udělen čestný doktorát teologie a byl jmenován prvním řádným profesorem za CČS pro obory věrouka a etika. Ve své další pedagogické, vědecké i publicistické činnosti \"„…dovedl teologii CČS na standardní akademickou úroveň. Její vymezení vůči teologii katolické a evangelické dovršil dogmaticky“\" (Zdeněk Kučera). S výjimkou válečných let, kdy byla HČEBF jako ostatní vysoké školy z příkazu nacistů zavřena, na ní působil až do svého penzionování v roce 1950.\n\n\n\n\n"}
{"id": "661430", "url": "https://cs.wikipedia.org/wiki?curid=661430", "title": "Orionští piráti", "text": "Orionští piráti\n\nOrionští piráti je název třetí epizody druhé řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 7. září 1974, v České republice 1. února 1998.\n\nHvězdného data 6334.1 federační loď USS Enterprise NCC-1701 vedená kapitánem Jamesem T. Kirkem je na cestě k planetě \"Deneb V\" ke příležitosti slavnostního otevření další akademie hvězdné flotily, když se u pana Spocka projeví nemoc choriocitóza, která je pro něj smrtelná. Dr. McCoy kapitánovi oznamuje, že existuje pouze jediný lék a sice droga zvaná strobolium.\n\nKirk dává rozkaz nabrat kurz maximálním warpem k nejbližší planetě s výskytem strobolinu. Ta je moc daleko, ale loď USS Potěmkin má tuto látku na palubě a předala jí federační nákladní lodi USS \"Huron\", která jí má dopravit na Enterprise. Huron se však dříve, než s Enterprise, setkává s neznámým plavidlem, které míří přímo k němu. Posádka hlásí, že jej nelze identifikovat jako žádnou známou loď. Plavidlo neodpovídá na volání kapitána Huronu a při neúspěchu úhybných manévrů je vyslán nouzový signál směrem k Enterprise. Cizí plavidlo konečně kontaktuje USS Huron, ale pouze s výhrůžnou zprávou o vydání nákladu nebo jistého zničení.\n\nKdyž Enterprise přilétá k Huronu, nachází jej v dezolátním stavu, bez nákladu a se zničenými motory. Posádka je většinou v bezvědomí. Ranění jsou přijati na palubu Enterprise a Kirk se vydává hledat útočníka. Arex záhy na senzorech objevuje cizí radiační stopu, zanechanou vesmírným plavidlem. Kapitán velí stopu sledovat. Cizí loď nachází v pásu asteroidů, které jsou při střetu silně výbušné. Arex poznává plavidlo Orionské civilizace. Kirk po kapitánovi žádá umožnění prohlídky, ale ten odmítá s tím, že Orionci nejsou zloději a jsou stále neutrální bez vázanosti na Federaci nebo jiné společenství. Hikaru Sulu oznamuje, že podle senzorů mají na palubě celý Huronův náklad dilithia, ale droga je příliš malá na zaměření. Kirk nabízí 0rioncům výměnu drogy za jeho mlčenlivost o incidentu a tím zachování jejich neutrality.\n\nKapitán Orionců Kirkovi nedůvěřuje a rozhodne si vzít od svého prvního důstojníka dálkové ovládání výbušniny, která by nechala explodovat celý pás asteroidů včetně obou plavidel. Orionci jsou ochotni se nechat zničit, jenom pro zachování neutrality jejich rasy. Při předání chce kapitán odpálit výbušninu, ale Kirk mu to nedovolí a začne rvačka. Mezitím Scotty na Enterprise vytuší úmysl Orionců a nechává oba transportovat na palubu. Kirk dává rozkaz odletět do bezpečné vzdálenosti. Orionci poznali, že jejich plán nevyšel a spustí autodestrukci.\n\nKirk přesvědčuje kapitána Orionců, že jejich smrt bude naprosto zbytečná, když on stejně přežije, o incidentu se Federace dozví a neutralita bude porušena. Na to kapitán dává své posádce rozkaz zrušit autodestrukční proceduru a souhlasí s vydáním nákladu. McCoy tak stihne podat drogu panu Spockovi, který se ihned začne uzdravovat.\n\n\n"}
{"id": "661432", "url": "https://cs.wikipedia.org/wiki?curid=661432", "title": "Beržė (přítok Šušvė)", "text": "Beržė (přítok Šušvė)\n\nBeržė je řeka na severu střední Litvy, levý přítok řeky Šušvė. Je to její největší přítok.\n\nPramení 1,5 km na severovýchod od vsi Bernočiai, 8 km na jihozápad od okresního města Radviliškis. Teče na území okresu Radviliškis klikatě postupně směry celkově severovýchodním, východním, jihovýchodním a jižním. Protéká středně hustě (na litevské poměry) zabydleným územím, přičemž se však sídlům dosti vyhýbá, zejména okolí dolního toku je velmi řídce obydlené. Na své pouti protéká těmito lesy: Linkaičių, Liaudiškių, Užpelkių miškas. Do řeky Šušvė se vlévá 2 km na jih od vsi Paberžiai, 21 km na jih od okresního města Radviliškis jako její levý a největší přítok, 80,8 km od jejího ústí do Nevėžisu.\n\nÚdolí řeky je málo vyznačené. Šířka koryta je 10–24 m, hloubka 0,5–3 m, rychlost toku je 0,1 m/s, průměrný spád je 0,7 m/km, průměrný průtok je 1,4 m³/s. \n\nIlguočiai, Linkaičiai, Miežaičiai, Paberžiai\n"}
{"id": "661443", "url": "https://cs.wikipedia.org/wiki?curid=661443", "title": "Sokolovna", "text": "Sokolovna\n\nSokolovna je budova tělocvičny, která vznikla pro potřeby Sokola (České obce sokolské). Používá se pro pořádání tělovýchovných, sportovních a kulturních akcí (taneční zábavy, plesy, koncerty, ochotnické divadlo). Tělocvičny byly doplňovány i dalšími objekty pro divadla, kina a restaurace.\n\nPrvní sokolovna byla postavena v Praze 2 na ulici Sokolská 1437 roku 1863. V novorenesančním stylu ji navrhl architekt Vojtěch Ignác Ullmann. Od 60. let 19. století do 40. let 20. století bylo postaveno několik stovek sokoloven ve velkých městech i malých obcích. Sokol nikdy neměl jednotné pravidlo o tom, v jakém slohu mají být sokolovny postaveny a jak mají vypadat. O vzniku a podobě sokoloven rozhodovaly vždy samy jednotlivé jednoty. Stavbu sokoloven ovlivňovaly finanční možnosti jednot, smýšlení jejich představitelů, regionální historie, výběr architekta. Vznikly tak velmi rozmanité komunitní stavby v mnoha architektonických stylech (neogotický, novorenesanční, neoklasicistní, secesní, funkcionalistický) ovlivněné kubismem, art decem, rondokubismem, geometrickou modernou, folklorismem či národním dekorativismem. Sokolovny jsou cenným dokladem vývoje české společnosti, národní identity a sebevědomí, životního stylu a potřeb, sportovních stylů a architektonických přístupů v průběhu osmi dekád na přelomu 19. a 20. století.\n\nSokolovna se nachází na více místech, např.:\n\n"}
{"id": "661444", "url": "https://cs.wikipedia.org/wiki?curid=661444", "title": "Coronium", "text": "Coronium\n\nCoronium byl název hypotetického chemického prvku, který se měl podle výzkumů z 19. století nacházet ve sluneční koroně. Jeho existencí měla být vysvětlena spektrální čára 530.3 nm, naměřená astronomy během zatmění 7. srpna 1869. Tuto spektrální čáru neuměli chemici přiřadit žádnému známému prvku. \n\nAž ve 30. letech 20. století dokázali Walter Grotrian a Bengt Edlén, že spektrální čára odpovídá vysoce ionizovanému železu.\n"}
{"id": "661447", "url": "https://cs.wikipedia.org/wiki?curid=661447", "title": "Viekšniai", "text": "Viekšniai\n\nViekšniai jsou město v západní části Litvy, v severním Žemaitsku, v Telšiajském kraji, okres (lit.: savivaldybė) Mažeikiai, 13 km na jihovýchod od Mažeikiů.\n\n"}
{"id": "661452", "url": "https://cs.wikipedia.org/wiki?curid=661452", "title": "Stalin Subway", "text": "Stalin Subway\n\nStalin Subway je ruská počítačová hra žánru first-person shooter. Vyvinulo ji studio G5 Software, vydána byla 30. března 2006 společností Buka Entertainment pro Windows.\n\nPříběh hry se odehrává v roce 1952. Vypráví o mladém důstojníkovi Glebu Suvorovovi z řad KGB. Unesou mu otce, který je zaměstnanec tajné výzkumné laboratoře v Moskvě. Následně je obviněn z vlastizrady a musí vypátrat únosce a ty pravé zrádce.\n\nHra obsahuje celkem 29 misí. Pokračování \"\", původně plánované jako datadisk, vyšlo v prosinci roku 2006.\n\n\n\n"}
{"id": "661453", "url": "https://cs.wikipedia.org/wiki?curid=661453", "title": "Pektorál", "text": "Pektorál\n\nPektorál (z latinského \"pectoralis\", tj. hrudní), přesněji řečeno \"pektorální přívěsek\" je náprsní šperk.\n\nMůže mít různý účel a ideový význam. Ve starověku představuje jakýkoliv nákrční šperk, zpravidla ve tvaru štítu zavěšeného na řetězu, například odznak vlády egyptského faraóna nebo choschen starozákonního kněze.\nV křesťanské Evropě se termín od středově̟ku používá pro pektorální křížek šperkové podoby, odznak víry, nošený převážně církevními preláty římsko-katolické, řecko-katolické nebo také pravoslavné církve, v nichž má rovnocenný řecký termín enkolpion (en= v/na kolpion= prsa/hruď).\nPodle ustanovení římského ritu pro slavnostní, tzv. pontifikální bohoslužbu, měl kněz od 12. století nosit pektorál na krku, zavěšený na řetěze, na řemínku nebo na stuze jako insignii úřadu vyššího preláta a zároveň součást slavnostního tj. pontifikálního oděvu.\n\nV římskokatolické církvi nejprve pektorál s ostatky svatých nosil jen papež, od 12. století také kardinálové,arcibiskupové, biskupové, opati exemptních klášterů, abatyše, kapitulní probošti a někteří další preláti.\nVe slovanských pravoslavných církvích a v řeckém ritu byzantské církve se náprsní kříž nazývá enkolpion, bývá dvojdílný s vyobrazením ukřižovaného Krista na líci a Panny Marie s dítětem na rubu. Všichni ostatní duchovní v řeckých církvích jej nosí pouze jako vyznamenání (\"stauroforos\").\n\nV luterských evangelických církvích nosí náprsní kříže biskupové, podobně jako v anglikánských a episkopálních církvích.\n\nNěkdy se místo náprsního kříže používá na řetězu zavěšené numisma (\"\" mince). Zpravidla takový typ pektorálu používají kanovníci kapitul nebo některé další osoby, které nepožívají označení prelát, avšak zastavají určitý úřad v katolické církvi.\n\nOdznak úřadu kapitulního kanovníka nebo člena kapituly řeholního (rytířského, špitálního ad.) řádu. Signum má podobu zlatého nebo stříbrného přívěsku na řetěze. Na přívěsku bývají vyobrazeni svatí patroni kapituly nebo znak řeholního (rytířského, špitálního ad.) řádu, například svatí Petr a Pavel na signu kanovníků Vyšehradské kapituly, svatí Kosma a Damián na signu staroboleslavském nebo kříž s červenou hvězdou na signu Rytířského řádu křižovníků a červenou hvězdou. Signum mělo v historické době jednotný základ pro všechny členy (6-12 kanovníků), jednotlivci si je dále mohli dát ozdobit podle svého vkusu. \n\nŘecký termín odvozený od slova monos = jeden označuje náprsní relikviář s jednou relikvií. Schránka měla zpravidla okrouhlý tvar a vpředu okénko s relikvií označenou popiskou. Nosili je duchovní na krku, stejně jako pektorál. Monile bylo oblíbené v období gotiky, jak dokládají příklady ze Svatovítského pokladu v Praze. \n\n\n"}
{"id": "661454", "url": "https://cs.wikipedia.org/wiki?curid=661454", "title": "Circus (album, Britney Spears)", "text": "Circus (album, Britney Spears)\n\nCircus je šesté studiové album americké zpěvačky Britney Spears. Poprvé vyšlo 28. listopadu 2008 ve vydavatelství Jive Records v týdnu, kdy Spearsová slavila své narozeniny. Album je kombinací elektropopu a stylu předchozí desky Blackout. Dostalo se mu také pozitivních hodnocení ze strany hudebních kritiků a po svém vydání se dostalo na první příčku žebříčku Billboard 200 - Spearsová se tak stala nejmladší zpěvačkou v historii, jejíž 5 alb se umístilo na první příčce hitparády, čímž se zapsala do Guinnessovi knihy rekordů.\n\nPrvní singl z alba \"\"Womanizer\"\" se objevil na prvních místech v hitparádách ve více než 20 zemích po celém světě, včetně americké Billboard 100, a byl nominován na cenu Grammy v kategorii Nejlepší taneční nahrávka. Druhý singl \"\"Circus\"\" debutoval ve Spojených státech na třetí příčce a následující singl \"\"If you seek Amy\"\" se v hitparádě Billboard Hot 100 umístil na 20 příčce. Spearsová album také představila sérií živých vystoupení v rámci celosvětového turné .\n"}
{"id": "661455", "url": "https://cs.wikipedia.org/wiki?curid=661455", "title": "Locura manganica", "text": "Locura manganica\n\nLocura manganica, neboli manganové šílenství, je toxická encefalopatie, zapříčiněná chronickou otravou manganem. Obzvláště častá byla mezi chilskými horníky v 19. století. Projevuje se parkinsonismem, podrážděností, halucinacemi apod.\n"}
{"id": "661460", "url": "https://cs.wikipedia.org/wiki?curid=661460", "title": "Lucy Maud Montgomery", "text": "Lucy Maud Montgomery\n\nLucy Maud Montgomery (30. listopadu 1874, Clifton – 24. dubna 1942, Toronto) byla kanadská spisovatelka.\n\nNarodila se 30. 11. 1874 v Cliftonu (dnešní New London) na Ostrově prince Edwarda v Kanadě. Její rodiče byli Hugh John Montgomery a Clara Woolner Macneill. Když byly Lucy Maud necelé dva roky, zemřela její maminka na tuberkulózu a její otec se rozhodl, že se přestěhuje do západní Kanady, kde se později znovu oženil. Maud (jak jí říkali její přátelé a rodina) zůstala na farmě u svých prarodičů na ostrově prince Edvarda v Cavendishi. Coby jediné dítě v domě starých prarodičů hledala zábavu jak ve své fantazii a představivosti, tak i v knížkách a přírodě, ale především v psaní. V devíti letech začala psát poezii a vedla si deník. \n\nVe školním roce 1893–1894 studovala na Prince of Wales College a získala učitelskou licenci. Když potom v roce 1898 učila na škole v Lower Bedeque, zemřel náhle její dědeček. Maud se hned vrátila do Cavendishe, aby se starala o svoji babičku, která by jinak jejich dům opustila. Nechtěla tam být sama. Zůstala v domě s babičkou celých 13 let, kromě několika měsíců v letech 1901–1902, kdy pracovala jako korektorka pro The Daily Echo v Halifaxu. Během pobytu v Cavendishi spisovatelka psala a tvořila. \n\nV roce 1905 napsala Maud svoji první knihu \"Anna ze Zeleného domu\" a poslala ji do mnoha vydavatelství. Když ji ale všude odmítli, uložila svůj rukopis do krabice a zapomněla na něj. Pak ho znovu našla v roce 1907 a to už měla větší štěstí. Našel se vydavatel, který se rozhodnul pro to, aby Anna Shirleyová spatřila světlo světa v knižní podobě. Tak se o rok později, 1908, i stalo. \n\nKdyž v roce 1911 zemřela Maud její babička, ona se vdala za reverenda Ewena Macdonalda, se kterým byla tajně zasnoubená od roku 1906. Přestěhovali se do Leaskdale (v Ontariu), kde se později narodily jejich tři děti – Chester (1912), Hugh (narodil se mrtvý v roce 1914) a Stuart (1915) – a Maud tu napsala většinu svých knih. Po svatbě už nikdy na Ostrově prince Edwarda nežila. Vracela se tam už jen na návštěvu. Proslavila tento kousek země svými krásnými příběhy, které se tam všechny – kromě jednoho – odehrávaly. \n\nSpisovatelka zemřela v Torontu a její tělo bylo uloženo na hřbitově v Cavendish.\n\n\"„Dnešek byl pro mě – jak by řekla Anna – významnou epochou v mém životě. Dnes mi přišla moje kniha, úplně nová přímo z vydavatelství. Upřímně se musím přiznat, že to pro mě byl nádherný okamžik, byla jsem na sebe hrdá! V mých rukách ležela skutečná hmatatelná realizace mých snů, přání a ambicí \n\n\"„Myslela jsem si, že by se knížky o Anně Shirleyové mohly líbit -náctiletým dívkám, ale přišly mi dopisy ze škol, od prarodičů, vysloužilých vojáků z Austrálie, mladých kluků, dívek z Indie, misionářů z Číny, premiéra Velké Británie – ti všichni mi psali, že milují Annu a její příhody.“\" (LMM´s Journal) \n\n\"„Nemohu tomu uvěřit, že takové jednoduché a krátké povídání, napsané kdesi na Ostrově Prince Edwarda, mohlo zabodovat v dnešním uspěchaném světě.“\" (LMM´s Journals, 15. 10. 1908)\n\n\n\n"}
{"id": "661461", "url": "https://cs.wikipedia.org/wiki?curid=661461", "title": "Carlos Reyles", "text": "Carlos Reyles\n\nCarlos Reyles (30. října 1868, Montevideo – 24. července 1938, tamtéž) byl uruguayský romanopisec a esejista.\n\nReyles pocházel z jedné nejbohatších statkářských rodin v zemi. Vzdělání získal na \"Colegio Hispano Uruguayo de Montevideo\". Stejně jako jeho otec se snažil o modernizaci venkova (ve kterém viděl protiklad městské civilizace), zaváděl nové metody hospodaření a dokonce načas vstoupil kvůli svému cíli do politiky. Hodně cestoval po Evropě, oženil se se známou madridskou sopranistkou Antonií Hierrovou a pozorně sledoval evropské literární a umělecké dění.\n\nV jeho románech se pojí realismus a naturalismus s dekadencí a modernistickou senzibilitou. Přes jistý eklekticismus patří Reyles k nejvýznamnějším latinskoamerickým modernistickým spisovatelům.\n\n\n\n\n\n"}
{"id": "661464", "url": "https://cs.wikipedia.org/wiki?curid=661464", "title": "Muž bez uší", "text": "Muž bez uší\n\nMuž bez uší je koncertní album české undergroundové skupiny The Plastic People of the Universe. Album se skládá z nejstaršího dosud vydaného materiálu, nahrané bylo v letech 1969-1972 a vyšlo v roce 2002 u Globus Music.\n\n\n\n\n\n"}
{"id": "661466", "url": "https://cs.wikipedia.org/wiki?curid=661466", "title": "Žlábek (Křivoklátská vrchovina)", "text": "Žlábek (Křivoklátská vrchovina)\n\nŽlábek je údolí v Křivoklátské vrchovině jihozápadně od Unhoště.\n\nŽlábek je asi dva kilometry dlouhé výrazně zaříznuté údolí orientované přibližně ve směru (klesá) jihozápad - severovýchod. Nachází se u západního okraje CHKO Křivoklátsko asi šest kilometrů jihozápadně od Unhoště, osm kilometrů jižně od Kladna a deset kilometrů severně od Berouna. Horní zakončení je u osady Pohodnice, spodní u osady Roučmída. Na jihovýchodě je vymezeno svahy Vysokého vrchu (486 m) a Tuchonína (487 m), na severozápadě bezejmenného vrchu 455 m.\n\nŽlábek společně s přilehlými vrchy spadá do geomorfologického celku Křivoklátská vrchovina, podcelku Lánská pahorkatina, okrsku Loděnická pahorkatina a podokrsku Bezděkovská pahorkatina.\n\nOsu Žlábku tvoří tok Žlábeckého potoka, který se v jeho dolním zakončení zprava vlévá do říčky Loděnice.\n\nPřibližně v polovině údolí se na levém břehu Žlábeckého potoka nachází kaplička tzv. Panny Marie \"Žlábecké\" postavená nad malým pramenem. Dle pověsti byla kaplička postavena v roce 1649 rodinou unhošťského primase poté, co voda z pramene zázračně vyléčila zrak jeho dceři Sabině Pěnkavové, když se zde společně s dalšími unhošťskými obyvateli schovávala před vojáky bojujícími ve třicetileté válce. Poutě konané na Svatodušní pondělí byly obnoveny po roce 1990 . Kromě kapličky se zde nachází Boží muka a lavička. Estetiku místa poněkud znehodnocuje elektrické vedení 400 kV, které přesně nad ním údolí přetíná. Přímo u studánky se nachází trojmezí obcí Bratronice, Horní Bezděkov a Malé Kyšice (k prvně jmenované obci náleží celý levý, severozápadní, břeh potoka, pravá strana Žlábku pak po proudu odtud představuje katastr Horního Bezděkova, proti proudu patří k Malým Kyšicům).\n\nSouvislý pás smíšeného lesa pokrývající údolí a jeho blízké okolí je asi v polovině přerušeno širokým průsekem zřízeným pod elektrickým vedením 400 kV.\n\nOsu údolí sleduje po pravém břehu Žlábeckého potoka vedená lesní cesta horší kvality sledovaná zeleně značenou turistickou trasou 3020 spojující údolí říčky Loděnice s Bratronicemi.\n"}
{"id": "661468", "url": "https://cs.wikipedia.org/wiki?curid=661468", "title": "Gare d'Austerlitz", "text": "Gare d'Austerlitz\n\nGare d'Austerlitz (česky doslovně \"Slavkovské nádraží\") je železniční stanice v Paříži. Hlavová stanice se nachází ve 13. obvodu na \"Place\". Architektem nádražní budovy, která je zapsaná na seznam historických památek, je Pierre-Louis Renaud. Název nádraží je odvozen od německého jména moravského města Slavkov, kde Napoleon Bonaparte 2. prosince 1805 zvítězil v Bitvě tří císařů. Na počest v této vítězné bitvy bylo v Paříži pojmenováno nábřeží Quai d'Austerlitz, u kterého se nádraží rozkládá.\nPrvní nádraží bylo otevřeno již 20. září 1840 při zprovoznění tratě do Juvisy. Architektem byl Félix Emmanuel Callet (1791-1854), držitel Prix de Rome. Železnice byla v roce 1843 prodloužena až do Orléans. V roce 1846 bylo nádraží poprvé rozšířeno.\n\nV letech 1862-1870 bylo nádraží přestavěno do současné podoby. Nová hala z kovu má rozpětí konstrukce 51,25 m a je 280 m dlouhá. Velký prostor byl během obléhání Paříže v roce 1870 využíván k výrobě horkovzdušných balónů. V roce 1900 u příležitosti světové výstavy rozšířila společnost \"Compagnie du chemin de fer de Paris à Orléans\" stávající železniční trať do centra města Paříže a Gare d'Orsay se stalo novou konečnou stanicí.\n\nV roce 1906 byla nádražní hala proražena kvůli výstavbě nadzemní tratě linky 5 pařížského metra, která překonává Seinu po viaduktu.\n\nOd roku 1926, kdy byla dokončena elektrifikace trati Paříž-Vierzon, již na nádraží jako první v Paříži přestaly zajíždět parní lokomotivy.\nV roce 1939 se Gare d'Orsay začalo používat pouze pro dopravu na předměstí a Gare d'Austerlitz se stalo konečnou stanicí dálkových spojů. Až do roku 1990 zde byly vypravovány spoje do jihozápadní Francie. Poté byly uvedeny do provozu linky TGV z Gare Montparnasse, takže se objem přepravy snížil.\n\n3 března 1969 byla otevřena podzemní nástupiště a od 26. září 1979 je využívá linka RER C.\n\nBudova nádraží byla v roce 1997 zanesena mezi historické památky.\n\nNa počátku 90. let se zvažovalo propojit Slavkovské nádraží podzemním tunelem s pohyblivým chodníkem s Gare de Lyon, které leží na druhém břehu Seiny, protože mezi oběma stanicemi není přímé spojení metrem, ale tento projekt byl posléze pro velké náklady odložen.\n\nV letech 2004-2006 byly bývalé administrativní budovy prodány a přestavěny. Původní fasáda zůstala zachována, ale objekt byl kompletně přestavěn na kancelářskou budovu.\n\nOd poloviny 90. let probíhá ve čtvrti rozsáhlá modernizace v rámci projektu Paris Rive Gauche, která se dotkne i samotného nádraží. Jedním z projektů je zakrytí kolejiště, nad kterým by vznikly nové užitné plochy. Rovněž se plánuje, že by na nádraží mohly zajíždět vlaky TGV.\n\nOd uvedení do provozu TGV na Gare Montparnasse, ztratilo zdejší nádraží většinu dálkovách spojů směrem na jihovýchod. Ze stanice vyjíždějí vlaky ve směru Toulouse (přes Châteauroux, Limoges, Brive-la-Gaillarde, Cahors a Montauban), Perpignan - Cerbère, Bourges - Montluçon, Orléans - Blois - Tours.\n\nZ nádraží vyjíždí i mnoho nočních vlaků do jižní Francie a Španělska: Barcelona (přes Gérone), Madrid (přes Burgos), Nice (přes Toulon a Cannes), Port-Bou (přes Toulouse a Perpignan), Toulouse - La Tour-de-Carol, Briançon (přes Valence), Toulouse, Rodez - Albi, Irun (přes Biarritz), Tarbes (přes Lurdy).\nV sezónně vyjíždějí noční spoje směrem na Luchon, Saint-Gervais-les-Bains a Bourg-Saint-Maurice.\n\nVlaky TER zajišťují dopravu směrem na Étampes - Orléans a Dourdan - Châteaudun - Vendôme - Tours.\n\nNa stejnojmenné stanici pařížského metra je možné přestoupit na linky 5 a 10. Nástupiště linky 5 je neobvykle umístěno nad zemí a trať prochází nad kolejištěm přímo hlavní nádražní budovou.\n\nNa podzemní stanici zastavují vlaky linky RER C.\n\n"}
{"id": "661469", "url": "https://cs.wikipedia.org/wiki?curid=661469", "title": "Lucky", "text": "Lucky\n\nSlovo Lucky (anglicky \"šťastný\") může znamenat:\n\n"}
{"id": "661471", "url": "https://cs.wikipedia.org/wiki?curid=661471", "title": "Jiří Holík (sadař)", "text": "Jiří Holík (sadař)\n\nJiří Holík též Georg Holy[c]k (1634 Mnichovice – 1707–1710 Riga) byl český kazatel a ovocnář.\n\nNarodil se v Mnichovicích u Prahy někdy po roce 1620, zřejmě okolo roku 1634. Pocházel z rodu Holíků původem z Bořeňovic u Benešova.\n\nPůvodně byl dominikán, konvertoval k protestantům a odešel do exilu, kde pracoval jako evangelický kazatel a kde též zakládal ovocné zahrady a sady. Působil např. v Žitavě, Wittenbergu a Královci, ve Švédsku (včetně dnešního Finska a Lotyšska). Nalezl tři nové štěpařské (roubovací) metody: družení/kopulaci, sedélkování a triangulaci. Je autorem čtrnácti knih o zahradnictví, jeho spis \"Neu-vermehrtes Vierfaches Garten-Buch\" vyšel v devíti vydáních (naposledy roku 1750). Je rovněž autorem spisů náboženských (protikatolických).\n\nNěkdy mezi lety 1707 a 1710 podlehl morové epidemii v lotyšské Rize a byl pohřben do hromadného hrobu. Je známo, že byl ženatý a měl potomky. O pokračování jeho rodové linie v Rize nejsou žádné informace.\n\nV červnu 2009 byl v Mnichovicích otevřen revitalizovaný \"Park Jiřího Holíka\" a současně s 375. výročím jeho narození byla v místním infocentru uspořádána výstava.\n\n"}
{"id": "661472", "url": "https://cs.wikipedia.org/wiki?curid=661472", "title": "Sierra Nevada (rozcestník)", "text": "Sierra Nevada (rozcestník)\n\nSierra Nevada má několik významů:\n\n\nV ochraně přírody:\n\nV astronomii:\n\nV průmyslu:\n"}
{"id": "661477", "url": "https://cs.wikipedia.org/wiki?curid=661477", "title": "Death Row Records", "text": "Death Row Records\n\nDeath Row Records je americká hudební nahrávací společnost, která byla založena v roce 1991 Suge Knightem a hudebním producentem a rapperem Dr. Drem. U labelu byly upsány hvězdy West Coast rapu 2Pac, Snoop Dogg, Dr. Dre a skupina Tha Dogg Pound. Společnost Death Row Records vytvořila alba, kterých se celosvětově prodalo přes sto milionů kusů. Současným vlastníkem labelu je společnost WIDEawake Entertainment Group, která Death Row Records odkoupila v roce 2009.\n\nPoté, co se začala rozpadat skupina N.W.A, které byl členem i hudební producent a rapper Dr. Dre, došlo k rozkolu u domovského labelu této skupiny, u Ruthless Records. Po sporech s vedením labelu se Dr. Dre rozhodl založit vlastní label, učinil tak v roce 1991 se Suge Knightem, z kterého se stal CEO labelu. Suge Knight a Dr. Dre (který se upsal pod Death Row), roku 1991 získali rappera a textaře The D.O.C., který spolupracoval už se skupinou N.W.A. Poté Dr. Dre uvedl k labelu i tehdejšího nováčka Snoop Doggy Dogga. A začaly práce na Dr. Dreho solo debutu \"The Chronic\".\n\nRoku 1992 přibyli do sestavy labelu rappeři RBX, Tha Dogg Pound, The Lady of Rage a zpěvačka Jewell. V prosinci 1992 poté bylo vydáno veleúspěšné album Dr. Dreho - \"The Chronic\". Album dosáhlo na třetí pozici v žebříčku Billboard 200 a v USA se stalo 4x platinovým. \"The Chronic\" obsahovalo i veleúspěšný singl \"Nuthin' but a \"G\" Thang\" (ft. Snoop Doggy Dogg), který se umístil na druhé příčce žebříčku Billboard Hot 100. Úspěch alba proslavil label Death Row Records a uvedl nový hudební podžánr G-Funk.\n\nPo úspěchu alba Dr. Dreho, se u Death Row Records začalo pracovat na debutovém albu Snoop Doggy Dogga. Album \"Doggystyle\" bylo vydáno v listopadu 1993. Album dosáhlo vrcholu hitparády Billboard 200, jako první u Death Row Records. V USA se stalo 4x platinovým a zaznamenalo platinový úspěch i v Kanadě. Ve stejném roce byl k labelu upsán i zpěvák Nate Dogg.\n\nV roce 1994 u labelu podepsal smlouvu i raper a producent Sam Sneed. Téhož roku byly u Death Row vydány dva soundtracky, a to k filmům Above the Rim a Murder Was the Case. Oba získaly certifikaci 2x platinová deska.\n\nNa začátku roku 1994 podepsali smlouvu u Death Row Records zpěvák Danny Boy a raper J-Flexx. Během téhož roku Suge Knight projevil zájem získat pod svá křídla kontroverzního rappera Tupaca Shakura. Ten byl v listopadu 1994 postřelen a okraden v nahrávacím studiu v New Yorku, z čehož byli obviněni hlavní hvězda tehdy velmi úspěšného labelu Bad Boy Records The Notorious B.I.G. a CEO Sean Combs. Ačkoliv se spojitost mezi nimi a incidentem nikdy nepotvrdila, spor vyvolal ohromnou nevraživost mezi rappery z východního a západního pobřeží USA, která je známa jako \"East Coast-West Coast hip hop rivalry\". V čele sporu byly nahrávací společnosti Bad Boy Records a Death Row Records.\n\nRoku 1995 byl 2 Pac odsouzen na dvanáct měsíců za sexuální obtěžování své fanynky. Během jeho uvěznění bylo vydáno debutové album skupiny Tha Dogg Pound. Nese název \"Dogg Food\", obsadilo první pozici v žebříčku Billboard 200 a stalo se 2x platinovým v USA. Po propuštění 2Paca z vězení bylo dokončeno jeho dvojalbum s názvem \"All Eyez on Me\". Album debutovalo na první příčce žebříčku Billboard 200 a stalo se v USA 9x platinovým, což u dvojalba znamená prodej okolo 4,5 milionu kusů. Také obsahovalo dva #1 singly, a to píseň \"California Love\", na které hostoval Dr. Dre, a \"How Do U Want It\" (ft. K-Ci & JoJo). Bylo to poslední album vydané za 2 Pacova života, jelikož v září 1996 podlehl svým zraněním, které utrpěl, když byl v Las Vegas postřelen. V návaznosti na tuto událost bylo v listopadu 1996 vydáno album \"\", které 2Pac ještě stihl nahrát. Album debutovalo na první příčce Billboard 200 a stalo se 4x platinovým.\n\nV prosinci 1996 bylo vydáno druhé, a u Death Row poslední, album rappera Snoop Doggy Dogga. Album \"Tha Doggfather\" debutovalo na první příčce žebříčku Billboard 200 a 2x získalo ocenění platinová deska. Před Vánoci bylo vydáno kompilační album umělců upsaných u Death Row Records. Desky \"Christmas on Death Row\" se prodalo okolo 200 000 kusů.\n\nBěhem sporů mezi Death Row Records a Bad Boy Records opustili, kvůli politice Suge Knighta, label rappeři RBX, The D.O.C. i zakladatel labelu Dr. Dre, který poté založil nový label Aftermath Entertainment.\n\nPo smrti 2 Paca a odchodu Dr. Dreho, byla hlavním tahounem labelu skupina Tha Dogg Pound a rapper Snoop Doggy Dogg, který byl ovšem silně nespokojen s politikou labelu, která vedla k jeho odchodu v roce 1998. Roku 1996 byla k labelu upsána skupina, kterou založil 2 Pac, jde o skupinu Outlaw Immortalz. V roce 1997 byly vydány platinové soundtracky k Tupacovým filmům Gridlock'd a Gang Related. Ve stejném roce se dočkala i svého debutu Lady of Rage. Její album se stalo 'jen' zlatým. Poté byl však Suge Knight poslán do vězení a label se začal rozpadat. Následkem toho odešel Nate Dogg, Snoop Doggy Dogg i Kurupt (z formace Tha Dogg Pound). Naopak smlouvu získala Suge Knightova manželka a matka jednoho z Dr. Dreových dětí, zpěvačka Michel'le.\n\nRoku 1998 byla vydána alba rappera Daze Dillingera (z formace Tha Dogg Pound) a právě zpěvačky Michel'le. V listopadu byla vydána 2 Pacova výběrová kompilace. Dvojalba \"Greatest Hits\" se prodalo jen v USA na pět milionů kusů a v roce 2011 získalo ocenění diamantová deska.\n\nBěhem doby, kdy byl Suge Knight ve vězení přijali do Death Row Records nové tváře, jmenovitě to byli Crooked I, Left Eye a The Realist. Ti ovšem všichni do roku 2003 label opustili. Také byla v roce 2000 vydána kompilační deska umělců u Death Row nazvaná \"Too Gangsta for Radio\". Také bylo vydáno neoficiální album Snoop Dogga nazvané \"Dead Man Walkin' \". Suge Knight poté zahájil opětovné navazování styků se Snoop Doggem a skupinou Tha Dogg Pound. V roce 2001 vydal s jejich souhlasem kompilační alba \"2002\" v případě skupiny Tha Dogg Pound a \"Death Row: Snoop Doggy Dogg at His Best\" v případě Snoop Dogga. Suge Knight, který se nyní orientoval na vydávání nahrávek, které umělci nahrály v dobách, kdy byly u Death Row, v březnu 2001 vydal nové album s 2 Pacovými písněmi. Album \"Until the End of Time\" sklidilo velký komerční úspěch. Po tomto úspěchu bylo ihned v listopadu 2002 vydáno další album s 2 Pacovými, do té doby nezveřejněnými, písněmi. Deska \"Better Dayz\" zopakovala úspěch alba předchozího.\n\nRoku 2006 byla vydána kompilace labelu nazvaná \"15 Years on Death Row\". Kvůli vleklým finančním problémům Suge Knight téhož roku vyhlásil bankrot. V roce 2009 label v aukci odkoupila společnost WIDEawake Entertainment Group. Od té doby byla vydána neúspěšná kompilační alba nezveřejněných písní umělců Snoop Dogga, Danny Boye, Crooked I a Sama Sneeda. Label fakticky přestal fungovat.\n\n"}
{"id": "661478", "url": "https://cs.wikipedia.org/wiki?curid=661478", "title": "Výrovský okruh", "text": "Výrovský okruh\n\nPočátek a konec okružní trasy se nachází severně od místní části Břehů Výrova na rozcestí se zeleně značenou trasou 4290, se kterou je z počátku vedena v krátkém souběhu. Nejprve má trasa přibližně severní směr a je vedena po levém břehu Sopřečského kanálu. Toto vodní dílo je odbočkou Opatovického kanálu napájející rybníky Černý Nadýmač a Sopřečský rybník. Po dosažení Černého Nadýmače trasa kanál opouští a je vedena po jeho hrázi na západním břehu. Sopřečský kanál je veden podél břehu východního. V místě, kde se opět ke kanálu přiblíží trasa mění ostře směr na přibližně jihozápadní a je vedena lesem k hájovně \"Na Hořičkách\" u silnice Přelouč - Chlumec nad Cidlinou. Během tohoto úseku překonává potok odvádějící vodu z Černého Nadýmače do Sopřečského potoka a kříží se s cyklistickými trasami 4039, 4272 a 4273. Od hájovny \"Na Hořičkách\" vede trasa 7259 po okraji lesa východním směrem zpět do výchozího bodu.\n\n"}
{"id": "661481", "url": "https://cs.wikipedia.org/wiki?curid=661481", "title": "Tokijský Disneyland", "text": "Tokijský Disneyland\n\nTokijský Disneyland je zábavní park o rozloze 465 000 m², nacházející se poblíž hlavního města Japonska Tokia. Byl otevřen 15. dubna 1983. Jedná se o třetí nejstarší park tohoto typu, první vybudovaný mimo Spojené státy. V roce 2016 šlo o jeden ze tří Disneylandů v Asii, spolu s hongkongským Disneylandem a Disneylandem Šanghaj.\n\n11. července 1960 byla v Japonsku založena společnost Oriental Land Co. Jejím záměrem bylo vysušit část moře u města Urajasu a na získané půdě vybudovat kromě obchodních a rezidenčních oblastí i rozsáhlé rekreační zařízení. Přeměna moře na pevninu v oblasti začala v roce 1964, a poslední etapa, na jejímž území dnes park stojí, skončila v roce 1970. Na začátku 70. let vypracovala OLC vlastní plán zamýšlené rekreační oblasti, výrazně odlišný od dnešního Disney resortu. K jeho naplnění začala společnost studovat tehdejší evropské a americké zábavní parky, a v roce 1972 vyslala výzkumný tým do Disneylandu a Disney Worldu. V roce 1973 dospěla OLC k názoru, že jejímu záměru nejlépe odpovídá kalifornský Disneyland.\n\nBěhem roku 1974 navázala OLC kontakt s The Walt Disney Company. Ten vyvrcholil návštěvou Disneyho manažerů v Japonsku v prosinci 1974, kdy byla podepsána první dohoda o spolupráci. Během dalších pěti let se plán konkretizoval, a 30. dubna 1979 byla podepsána další dohoda, zahrnující návrh, výstavbu i obchodní vztahy budoucího parku. V srpnu 1980 bylo zajištěno i financování projektu, na kterém se podílelo 22 finančních institucí.\n\nV roce 1980 začaly konkrétní práce. Do Kalifornie odjeli první budoucí zaměstnanci parku, aby získali zkušenosti přímo v Disneylandu. 3. prosince 1980 byla stavba slavnostně zahájena, a dokončena po dvou letech a čtyřech měsících, v březnu 1983. Původní rozpočet 100 miliard jenů byl výrazně překročen - konečná cena dosáhla téměř 180 miliard.\n\nPark byl slavnostně otevřen 15. dubna 1983. Na konci 80. let byl rozšířen o nové atrakce - \"Big Thunder Mountain\" v roce 1987, \"Star Tours\" v roce 1989, a později v roce 1992 \"Splash Mountain\".\n\nNávštěvnost za první rok překročila 10 miliónů lidí, když jubilejního desetimilióntého návštěvníka zaznamenal park 2. dubna 1984. Během následujícího roku návštěvnost ještě vzrostla, k čemuž přispělo i Expo 85 konané v Cukubě. V roce 1988 zaznamenal park 13,38 miliónu návštěvníků, v roce 1991 přes 16 miliónů, a v roce 1998 17.46 miliónu. V letech 2013 a 2014 park navštívilo 17,24 resp. 17,30 miliónu návštěvníků. V roce 2015 návštěvnost meziročně klesla o 4% na 16,6 miliónu.\n\nPark poprvé vykázal zisk za rok 1986, a do čtyř let po otevření se stal ziskovým celkově. Celá společnost OLC vykázala za fiskální rok do 31. března 2015 zisk 1,417 miliardy dolarů.\n\n"}
{"id": "661484", "url": "https://cs.wikipedia.org/wiki?curid=661484", "title": "Koch &amp; Korselt", "text": "Koch &amp; Korselt\n\nKoch & Korselt je značka pianin a křídel, pod kterou je začala vyrábět v roce 1890 pianovka v Ruprechticích u Liberce, dnes v Kateřinkách. Díky úspěchu na světové výstavě v Paříži v roce 1900 se sláva značky rychle šířila světem. Kromě kompletních hudebních nástrojů dodávala firma také klaviatury a mechaniky. Kolem roku 1940 firma vyráběla 8 modelů pianin a 5 modelů křídel, zaměstnávala asi 80 zaměstnanců, kteří ročně vyprodukovali asi 400 pianin a 150 křídel. V roce 1940 se stal ředitelem a později majitelem firmy Rudolf Klinger. V té době byla pianovka nucena opustit výrobu hudebních nástrojů a věnovat se válečné produkci. Po skončení 2. světové války byla firma převzata konkurenční pianovkou Petrof.\n\nEduard Koch zemřel v 23. dubna 1904 v Lipsku (Leipzig). V témže roce dostala firma povolení používat císařskou orlici ve znaku a také na pečetidle. O rok později pak získala titul „erzherzoglichen Kammerlieferant von Sr. Kais. und Kgl. Hoheit dem Erzherzog Eugen“. \n\nNa Výstavě německých Čech v Liberci v roce 1906 bylo vystaveno 5 křídel a 5 pianin. Úspěch to nebyl nijak velký, přesto firma získala 3. cenu.\n\nPodíl ve firmě získal po 1. světové válce Rudolf Soyka, člen významné židovské rodiny z Liberce. V roce 1926 měla firma sídlo v domech v ulici Karlsgasse 11 (dnes ulice Boženy Němcové) a Franz-Liebig-Platz 7 (dnes nám. Českých bratří).\n\n\n"}
{"id": "661487", "url": "https://cs.wikipedia.org/wiki?curid=661487", "title": "Fotografická mozaika", "text": "Fotografická mozaika\n\nV oblasti fotografického zobrazování pojem fotografická mozaika (nebo také fotomozaika, slovo \"Photomosaic\" je patentovaná ochranná známka firmy \"Runaway Technology, Inc.\") je obrazová mozaika (obvykle fotografie), která byla rozdělena do malých obdélníků (obvykle stejné velikosti), z nichž každý nahrazuje malou část výsledné fotografie. Při pohledu na obraz z dálky se jednotlivé částečky složí v primární obraz, bližší zkoumání mozaiky odhalí, že obraz je ve skutečnosti složen z mnoha stovek či tisíců menších obrázků. Jedná se o počítačem vytvořený typ fotomontáže.\n\nExistují dva druhy mozaiky, v závislosti na tom, jak se provádí skládání. V jednodušším případě je každá část cílové obrazu zprůměrována přibližně na jednu barvu. Každý z knihovny snímků je rovněž redukován na jednu barvu. Pak je každá část cílového obrazu nahrazena jedním malým obrázkem z knihovny, u kterých jsou tyto barvy co nejvíce podobné. Ve skutečnosti je cílem snížení rozlišení obrazu (převzorkováním), a pak je každý z převzorkovaných pixelů nahrazen obrázkem, jehož průměrná barva odpovídá tomuto pixelu. \n\nPři pokročilejším typu fotografické mozaiky, není cílový obrázek převzorkován (snížením rozlišení) ale provádí se porovnání každého pixelu v obdélníčku s odpovídajícím pixelem z knihovny obrázků. Obdélníček cíl ového obrazu je pak nahrazen obrázkem z knihovny, který minimalizuje celkový rozdíl. Toto vyžaduje mnohem více, než výpočet jednoduchého typu, ale výsledky bývají mnohem lepší, protože systém porovnávání „pixel vůči pixelu“ dokáže zachovat rozlišení cílového obrazu.\n\n\n\n\n\n\n\n\n\n\n\n\n\nRobert Silvers, student Massachusettského technologického institutu, požádal o přidělení obchodní značky na termín \"Photomosaic\" dne 3. září 1996. Tato ochranná známka byla zapsána do rejstříku 12. srpna 2003.\n\n\n"}
{"id": "661490", "url": "https://cs.wikipedia.org/wiki?curid=661490", "title": "Jiří Veber", "text": "Jiří Veber\n\nJiří Veber (* 29. listopadu 1968 Praha) je bývalý český hokejový obránce, mistr světa z roku 1996.\n\nS profesionálním hokejem začal v týmu Poldi SONP Kladno, kde debutoval v československé a v české nejvyšší lize. V Kladnu odehrál 4 sezóny a v poslední sezóně s týmem vybojoval 3. místo v lize. Poté odešel do nejvyšší ligy SM-liiga do týmu Tappara, kde začal sezónu a odehrál 18 zápasů. Poté posílil tým Ässät Pori, kde dohrál sezónu a s týmem vybojoval 3. místo. Pak se vrátil zpět do vlasti, posílil tým HC Petra Vsetín se kterým vybojoval čtyři tituly. Na začátku sezóny 1999/00 v 9.kole proti HC Femax Havířov byl v průběhu zápasu zasažen čepelí hokejky do oka a byl okamžitě převezen do nemocnice. Pak vynechal pár zápasů a poté se vrátil zpět do základní části bez následku zranění . Na závěr sezóny kdy se blížila uzávěrka přestupů odešel na hostování do týmu Espoo Blues až do konce sezóny . Po ukončení hostování zamířil do německé nejvyšší ligy do týmu SERC Wild Wings kde strávil celou sezónu. Na novou sezónu 2001/2002 se vrátil zpět do vlasti kde podepsal tříletý kontrakt s týmem HC Keramika Plzeň kde s týmem postoupil do playoff kdy vypadli ve čtvrtfinále s týmem HC Vítkovice 1:3 na zápasy. Poté dostal nabídku od ruského týmu Molot Perm kdy nabídku přijal a zrušil kontrakt s týmem HC Keramika Plzeň . V týmu odehrál 45 zápasů ve kterých nasbíral 8 bodů a tým skončil na předposledním místě a spadl do nižší ligy (Vyšší hokejová liga). Po sezóně mu vypršela smlouva a z žádných týmu mu nenabídli smlouvu a tak se dohodl na roční smlouvě s týmem HC Berounští Medvědi který působil v nižší lize . V týmu se stal kapitánem a po 15 odehraných zápasech dostal nabídku od týmu HC Chemopetrol, a. s. se kterým se dohodl na spolupráci do konce sezóny . Po sezóně nezbilo pro něho místo v týmu Litvínov proto se vrátil zpět do týmu HC Berounští Medvědi kde odehrál svou poslední hráčskou kariéru.\n\nS trenérskou kariérou začal hned po ukončení hráčské kariéry, dohodl se s nováčkem 1. ligy KLH Vajgar Jindřichův Hradec. S týmem skončili na posledním místě a v baráži taktéž, 4. místo určilo sestup do nižší ligy. Ve Vajgaru setrval jeden rok v 2. lize, poté následoval nové působení v pražské Slavii. Ve Slavii měl na starost jenom mládež, stal se hlavním trenérem staršího dorostu. V sezóně 2008/09 vybojovali pod jeho vedení titul. Ve starším dorostu působil dvě sezony, další dvě přidal v juniorské kategorii Slavie. V roce 2010 začal trénoval český národní tým do 17 let, aby je připravil na turnaj World Hockey Challenge. S reprezentačním výběrem obsadili 8. místo. V následujícím roce zůstal v reprezentaci mladých hráčů, ale již trénoval kategorii 18leté hráče. Na mistrovství světa hráčů do 18 let v roce 2011 skončil s týmem na osmém místě. V roce 2012 se vrátil zpět k trénování hráčů do 17 let.\n\nPřed sezonou 2013/2014 se stal asistentem trenéra Jiřího Čelanského v týmu Piráti Chomutov. Chomutov ale nepodával dobré výsledky, a proto byl celý realizační tým 8. listopadu 2013 odvolán. V roce 2014 zvolil zahraniční angažmá, stal se hlavním trenérem jihokorejského celku Anyang Halla. K úspěchu dokráčel hned v prvním roce, s týmem se stal vicemistrem ligy a v druhém ročníku mistrem Asijské ligy. Pražská Sparta budovala nový realizační tým pro ročník 2016/17, hlavního trenéra zvolili Jiřího Kalouse. Kalous oslovil Jiřího Vebera, který nabídku na post asistenta trenéra přijal. Ve Spartě však vydržel jeden rok, po nepovedeném vystoupení v playoff vedení klubu oznámilo nové trenérské složení Kalous - Nedvěd.\n\n\n\nV mistrovství světa 1997 si ve druhém zápasu zlomil čelist a odletěl zpět do Česka.\n"}
{"id": "661492", "url": "https://cs.wikipedia.org/wiki?curid=661492", "title": "Lovci ledových lidí", "text": "Lovci ledových lidí\n\nLovci ledových lidí (francouzsky \"Les Chasseurs des Glaces\") je čtvrtý příběh francouzského spisovatele Georgese-Jeana Arnauda ze světa Ledové společnosti vydaný v roce 1981.\n\nJde o postapokalyptický sci-fi román o 17 kapitolách zasazený do prostředí Nové doby ledové.\n\nČesky vydalo knihu nakladatelství Najáda Praha v roce 1993.\n\n\nCelé kmeny Zrzavých lidí migrují a Společnost přichází o pracovní sílu na odklízení ledu z kopulí měst. Najímá tedy lovce, kteří Zrzavé odchytávají a předávají do zřízeného tábora. Poté, co lovci unesou i klan Zrzavých lidí, kteří pracují na pile Pietra Hansena, Lien Rag se vydává hledat Zrzavou dívku Jdrou, do níž se zamiloval.\n\nLien Rag zběhl ze služeb Transevropské společnosti a nechal se zaměstnat na pile Pietra Hansena. Hansen zaměstnává i klan Zrzavých lidí, do něhož patří i Jdrou, dívka, do které se bývalý glaciolog Lien zamiloval. \nPietr jede s Lienem do stanice \"Wood Station\" prodat dřevo. Cestou míjí vlaky s klecemi. Zatím nemají tušení, k čemu klece slouží.\nLien Rag to zjistí, jakmile se vrátí na pilu. Hansen zůstal ještě ve \"Wood Station\". Lien najde spoutanou a znásilněnou Lenu. Řekne mu, že Zrzavé lidi odvlekli lovci a vzpomene si na jméno Wukro. Lien Rag se vydává hledat Jdrou, dívku svého srdce.\n\nSpolečnost vydala příkazy k odchytu Zrzavých lidí, neboť dochází k hromadění ledu na kupolích měst. Lovci jsou dobře placeni a ačkoli je zákaz používat násilí, dochází k úmrtím. Sadonova vláda zřídila velké záchytné středisko v \"Siding Station\". Do tábora je povolán Harl Mern, etnolog, jenž má zajistit, aby se kmeny pokud možno nerozdělovaly. Etnolog se snaží Zrzavým lidem zajistit lepší podmínky a narazí na Jdrou. Vzpomene si, že to je dívka, která okouzlila jeho přítele Liena Raga. Jdrou je těhotná.\n\nLien mezitím v \"G.S.Station\" zachytí stopu brutálních lovců. Přes člověka jménem Vanderen se dostane k Targetovi, jenž se účastnil přepadení na pile. Je to nebezpečná hra a Lien musí být opatrný, pokud se chce dozvědět nějaké informace. To už se ale k Targentovi dostane i Pietr Hansen a rozseká jej, čímž překazá Lienovi plány na získání dalších informací.\n\nHarl Mern zjistí, že družina kolem Jdrou má opustit stanici. Rád by ve snaze pomoci Lienovi vymyslel způsob, jak tomu zabránit, ale má svázané ruce. Juan Serda mu poradí, že může podplatit vlakvedoucího, který je poveze.\nLien Rag je zatčen Bezpečností a odsouzen za zběhnutí. Snaží se využít vlivu svých známostí a přátel, nicméně je to pomalý proces. Do trestaneckého vlaku se dostane jako hlídač i Pietr Hansen, jenž se dozvěděl, že je zde umístěn na samotce Wukro, vůdce lovců. Jeho motivem je zabít všechny členy party, která přepadla jeho pilu.\nLienu nakonec vyjde vstříc jeho bývalá snoubenka Floa Sadon i Yeuze, která zorganizuje jeho útěk s Pietrem Hansenem. Floa Sadon jej informuje o akcích železničního piráta Kurtse, jenž vysvobozuje Zrzavé lidi.\n\nLien se ukryje v kabaretu, kde působí Yeuze a přijme roli herce převlečeného za Zrzavého muže.\nKmen Jdrou byl převezen do \"Purple Station\" k čištění kopulí. Lien se to dozví a setká se tam s ní. Jdrou jej zavede do jeskyně vyhrabané v ledu a ukáže mu dítě. Jeho otcem je Lien.\n\n"}
{"id": "661493", "url": "https://cs.wikipedia.org/wiki?curid=661493", "title": "Seznam slovenských kardinálů", "text": "Seznam slovenských kardinálů\n\nToto je seznam slovenských kardinálů:\n\n\n\n"}
{"id": "661498", "url": "https://cs.wikipedia.org/wiki?curid=661498", "title": "Rudolf Schmundt", "text": "Rudolf Schmundt\n\nRudolf Schmundt (13. srpna 1896, Méty, Německé císařství - 1. října 1944, Rastenburg, nacistické Německo) byl německý vojenský důstojník a pozdější generál pěchoty (\"General der Infanterie\") za druhé světové války. Nejvíce známým se stal díky svému působení jako vrchní armádní pobočník německého vůdce a kancléře, Adolfa Hitlera, a jako přednosta personálního oddělení německé armády. Zároveň se jedná o jednu z obětí atentátu na Hitlera z 20. července 1944.\n\nÚčastnil se první světové války jako nižší důstojník Reichswehru. V době československé krize v roce 1938 působil jako vojenský pobočník Adolfa Hitlera. Stal se zapisovatelem téměř na všech poradách německého armádního velení, zejména při projednávání podrobností útoků na ČSR a Polsko. Od roku 1942 stál v čele armádního personálního oddělení.\n\nPři atentátu na Hitlera 20. července 1944 byl těžce raněn. Zemřel 1. října 1944 na následky zranění.\n\n\n"}
{"id": "661500", "url": "https://cs.wikipedia.org/wiki?curid=661500", "title": "Escobaria", "text": "Escobaria\n\nEscobaria je rostlinný rod z čeledi kaktusovité (Cactaceae). Botanické jméno bylo zvoleno na počest mexických botaniků – bratrů Rómula Escobara Zermana (1882–1946) a Numa Pompilia Escobara Zermana (1874–1949). Typovým druhem je Escobaria strombiliformis \"Scheer ex Boedeker\" - (syn. \"Escobaria tuberculosa\", (Engelmann) Br.&R.)\nDruhy rodu Escobaria jsou rostliny nízkého vzrůstu tvořené vzácně jediným stonkem, často však značně odnožující a vytvářející polštářovité trsy. Těla rostlin jsou tvarem stonku jak kulovitá tak i protáhlá, případně stlačeně kulovitá nebo až cylindrická s povrchem rozděleným do bradavek nesoucích v dospělosti na horní straně brázdu. Rostliny nemají žádné žlázy ani žebra. Bradavky na starých rostlinách brzy často korkovatí. Podlouhlé areoly se postupně od středu špičky k bazální části postupně rovnoměrně rozšiřují.\nZa normálních okolností jsou okrajové i středové trny krátké, jemné a přímé, nikdy háčkovité a často dokonale zakrývajíci epidermis rostliny.\nZa dobu kvetení lze označit obecně jaro, některé druhy začínají nakvétat již v únoru nebo březnu (\"E. aguirreana\", \"E.dasyacantha v. duncanii\"). Jedny z posledních vykvétají rostliny z okruhu \"E. strombiliformis\". Nejdelší periodou kvetení se vykazují rostliny z okruhu \"E. zilziana\", které někdy dokvétají i v pozdním létě nebo začátkem podzimu.\nKvěty jsou u většiny rostlin četné, drobné a kromě několika druhů (\"E. vivipara\", \"E. hesteri\", \"E. minima\") celkem nevýrazné. Květy objevující se na temeni jsou bílé, krémové, růžově zbarvené nebo až růžovofialové, často se neotevírají úplně. Květní trubka je krátká a holá. Okvětí je na okrajích obrvené.\nPlody zrají ještě v téže sezóně, s výjimkou rostlin z okruhu \"E. missouriensis\", jejichž plody dozrávají až v následujícím roce, takže se na rostlině souběžně objeví květy i zrající plody. Zejména červené plody jsou nápadnější a trvalejší ozdobou než květy. Plody jsou nepukavé za normálních okolností červené, někdy také zelené či žlutozelené nebo růžové a holé, často kulovité nebo podlouhlé až kyjovitě protažené. Obsahují široce oválná až kruhovitá, hnědá nebo černohnědá, tečkovaná semena od 1,0 do 2,5 milimetrů v průměru s výraznou jamkovitou testou.\nPopsat oblast rozšíření druhů Escobaria není snadné, protože rostliny se nacházejí téměř na celé západní polovině plochy severoamerického kontinentu. Oblast výskytu se rozprostírá od středního a severního Mexika (státy Chihuahua, Coahuila, Durango až po Zacatecas a Tamaulipas) přes jihozápad a západ USA až do jižních oblastí Kanady. Jeden druh (\"Escobaria cubensis\") se nachází endemicky i na území Kuby.\nNěkteré taxony jsou rozptýleny na obrovských územích (\"E. vivipara\"), jiné jsou naopak pouze lokálními endemity (taxony z okruhu \"E. orcuttii\").\nZ toho jasně vyplývá, že přírodní podmínky jsou velmi pestré. Escobarie lze nalézt v lesích, na savanách, na slunných vyprahlých a skalnatých místech, zatravněných svazích pahorkatin i v řídkých porostech a křovinových pásmech, na pouštích i polopouštích. V nadmořských výškách je jejich výskyt od řádově stovek metrů až po více než dvouapůltisícové vrcholy hor (detaily viz dílčí taxony).\n\nRostliny rodu Escobaria nelze z pěstitelského hlediska označit za jednoduché a bezproblémové. Pro úspěšné pěstování lze nároky shrnout do těchto základních podmínek:\nTo je rovněž základem úspěšného a opakovaného kvetení.\nChladné, světlé a suché přezimování v našich zeměpisných šířkách lze u některých druhů akceptovat až do velmi nízkých teplot např. -5 až -15 st. C.\nEscobarie jsou rostliny s velmi citlivým kořenovým systémem, zejména na přemokření v nevhodnou dobu (delší chladné období bezslunečných dnů), kdy dochází k uhnívání kořenů, což má za následek úhyn pravokořenných rostlin v lepším případě zastavení růstu a obtížnou a zdlouhavou regeneraci jejich kořenů.\n\nRod Escobaria byl ustanoven a publikován letech 1919-23 Nathaniel Lord Brittonem a Joseph Nelson Rosem ve společném díle \"The Cactaceae\". Rod obsahoval tehdy osm druhů, ze kterých šest bylo uveřejněno jako prvopopis ve stejné práci. Dva z druhů pocházeli z Karl Moritz Schumannova podrodu Coryphantha – rodu Mammillaria, protože některé znaky, jako třeba uspořádání areol naznačovaly, že zástupci rodu Escobaria blízce souvisí právě s druhy řazenými do rodu Coryphantha, na druhou stranu však jiné znaky je zase přibližovaly k rodu Mammillaria (D. R. Hunt). Zpočátku se debatovalo zda zavést tento rod jako samostatný či druhy podřadit v rámci rodu Coryphantha.\n\nAlwin Berger přijal v roce 1929 v ilustrované časopisové příručce sukulentních rostlin \"Kaktusy\" tento druh jen v rámci rodu Coryphantha. Jejich zařazení v systematice čeledi kaktusovité se však měnily ještě několikrát. Podle N. P. Taylora je prolínání některých vlastností příkladem evolučního sbližování s tím, že zásadním odlišujícím znakem ukazující na dvě nezávislé evoluční linie obou rodů jsou rozdíly v charakteru semen. Proto se jedná zejména o morfologický typ semen jako nejdůležitější rozlišovací znak. U escobárií mají výrazně jamkovitý povrch, kdežto u koryfant jsou hladká (s výjimkou \"C. gracilis\", která má semena podobná eskobáriím - má však více odlišných znaků, takže by tento taxon měl být z rodu Coryphanta vyčleněn). Tyto odlišné charakteristické znaky potom umožnily definovat zástupce rodu Escobaria.\n\nJ. P. Hester v roce 1941 pojal oba rody společně a přiřadil je k novému rodu Escobesseya.\nSledování souvislostí a příbuzenských vztahů rodů Coryphanta, Escobaria a Mammillaria vedly botaniky ke dvěma rozdílným koncepcím. První z nich tzv. evropská jejíž moderní koncept vznikl úpravou rodu Franz Buxbaumem v roce 1951. Druhá skupina vědců, převážně amerických však rod Escobaria jako samostatný neuznává a všechny taxony řadí mezi koryfanty s tím, že Escobaria hodnotí jako podrod ve schématu rodu Coryphantha. Tuto teorii zdůvodňují tak, že vystavovat rody samostatně jen na základě rozdílů semen a okvětních lístků nebo dalších variabilních vegetativních charakteristik při existenci prokázaných mezidruhových taxonů a při zachování širšího rodového pojetí není na místě. Důsledkem je, že se uznávaný rozsah rodu neustále variabilně mění a rod má od té doby za sebou pestrou pohyblivou taxonomickou minulost.\n\nDva druhy, zařazené dříve k rodu Escobaria, tvoří dnes samostatný rod Acharagma.\nZ dalších popisů, které později byly podřazeny pod rod Escobaria můžeme jmenovat rod Neobesseya, \"Britton & Rose (1923)\" tvořící dnes jednu ze 3 sekcí v rámci rodu, či Cochiseia, \"Earle (1976)\".\nK druhu Escobaria jsou dle UNEP-WCMC databáze řazeny následující druhy:\n\n\n\n \n"}
{"id": "661510", "url": "https://cs.wikipedia.org/wiki?curid=661510", "title": "Novorozenecká žloutenka", "text": "Novorozenecká žloutenka\n\nNovorozenecká žloutenka (také kojenecká žloutenka, ) je onemocnění, které postihuje většinu novorozenců a vzniká v důsledku hemolýzy velkého množství erytrocytů.\n\nJe zapříčiněna změnou prostředí - plod v děloze získává kyslík z krve matky, tato krev obsahuje méně kyslíku a fetální hemoglobin sloužící k dostatečnému zásobování plodu kyslíkem. Po porodu je dítě okysličováno plícemi a projevuje se u něj nepotřebné množství červených krvinek, jež se začnou rozpadat. Rozkladem červených krvinek na hemoglobin a další látky a následným rozkladem nebílkovinného pigmentu hemoglobinu (\"hem\") jsou do krve uvolňována barviva biliverdin a bilirubin. Bilirubin je za normálních podmínek zpracován játry, kde se dále rozkládá, játra novorozence jsou však nezralá a dochází k hromadění bilirubinu, což vyvolává žlutavé zbarvení pokožky a očního bělma.\n\nSamostatně stojí hemolytická nemoc novorozenců - jedná se o jakýsi poddruh kojenecké žloutenky. Příčinou je rozdílný Rh faktor matky a dítěte, v důsledku toho dojde k nadměrnému uvolnění bilirubinu, který se může ukládat do encefalitické tkáně a způsobit tak poškození encefalonu.\n\nObvykle není zapotřebí speciální léčby, pouze v závažnějších případech je využívána fototerapie nebo transfuze. Jako prevence je doporučováno časté kojení a pobyt dítěte na neostrém denním světle. V případě rozdílného Rh faktoru lze vpravit do organismu dítěte imunoglobuliny typu IgD.\n\n"}
{"id": "661513", "url": "https://cs.wikipedia.org/wiki?curid=661513", "title": "Okres Siemiatycze", "text": "Okres Siemiatycze\n\nOkres Siemiatycze (polsky \"Powiat siemiatycki\") je okres v polském Podleském vojvodství. Rozlohu má 1459,58 km² a v roce 2009 zde žilo 49 006 obyvatel. Sídlem správy okresu je město Siemiatycze. Leží u hranic s Běloruskem.\n\nMěstská:\n\nMěstsko-vesnická:\n\nVesnické:\n"}
{"id": "661514", "url": "https://cs.wikipedia.org/wiki?curid=661514", "title": "Alcantara", "text": "Alcantara\n\nAlcantara, Alcântara (portugalsky), Alcántara (španělsky), Al Qantarah nebo Kantara jsou různé podoby původně arabského názvu Al Kantarat (القنطرة), což znamená \"most\". Vyskytuje se jako toponymum nejen v arabských zemích, ale i v územích, která byla osídlena Araby v minulosti, např. na Iberském poloostrově, kde přetrval přes reconquistu a během kolonizace se dostal i do Iberoameriky a dalších míst.\n\n\n\n\n"}
{"id": "661521", "url": "https://cs.wikipedia.org/wiki?curid=661521", "title": "Reálná projektivní rovina", "text": "Reálná projektivní rovina\n\nReálná projektivní rovina je topologický prostor, který je modelem pro nejjednodušší typ projektivní roviny. Skládá se ze všech přímek procházejících počátkem v třírozměrném Euklidově prostoru formula_1.\n\nJako topologický prostor se dá popsat také několika způsoby:\n\nReálný projektivní prostor se značí symbolem formula_4.\n\nReálný projektivní prostor je hladká kompaktní varieta dimenze \"2\". Její fundamentální grupa je izomorfní formula_5.\n"}
{"id": "661522", "url": "https://cs.wikipedia.org/wiki?curid=661522", "title": "Kyselák", "text": "Kyselák\n\nPříjmení Kyselák (Kyseláková), Kyselak nosí více různých osobností:\n\n\n\n"}
{"id": "661526", "url": "https://cs.wikipedia.org/wiki?curid=661526", "title": "Alcântara (Lisabon)", "text": "Alcântara (Lisabon)\n\nAlcântara je čtvrť Lisabonu. Leží na jihozápadě města na břehu řeky Tejo. Na ploše 4,39 km² zde žije okolo 15 000 obyvatel.\n\nNázev čtvrti se dochoval z arabské éry. V roce 1580 se zde odehrála bitva u Alcântary. Později zde vzniklo množství stavebních památek, před zemětřesením 1755 zde načas byl i královský palác. Později se tu rozvinuly průmyslové podniky a doky. Právě bývalé doky jsou v současnosti jedním z center lisabonského nočního života.\n\nVe čtvrti se nacházejí dvě nádraží obsluhovaná příměstskými vlaky CP: \"Alcântara-Mar\" na pobřežní trati do Cascais a \"Alcântara-Terra\" na spojovací trati \"Cintura\".\n"}
{"id": "661536", "url": "https://cs.wikipedia.org/wiki?curid=661536", "title": "Jaderná elektrárna Fukušima II", "text": "Jaderná elektrárna Fukušima II\n\nJaderná elektrárna Fukušima II ( ) leží v prefektuře Fukušima v Japonsku. Skládá se ze 4 varných reaktorů (BWR) o společném výkonu 4,4 GW. Elektrárna byla nouzově vypnuta během zemětřesení a tsunami v roce 2011, ale neutrpěla těžké škody (na rozdíl od nedaleké elektrárny Fukušima I, kde došlo k jaderné havárii). Od té doby není elektrárna v provozu. V červenci 2019 provozovatel elektrárny, společnost TEPCO, rozhodl o jejím konečném odstavení, který by mělo probíhat asi 40 let.\n\nVážná nehoda proběhla ve dnech 12. až 15. března 2011 na 1., 2. a 4. bloku jaderné elektrárny.\n\n"}
{"id": "661537", "url": "https://cs.wikipedia.org/wiki?curid=661537", "title": "II. Národní hokejbalová liga", "text": "II. Národní hokejbalová liga\n\nII. Národní hokejbalová liga, je třetí nejvyšší soutěží v republice. Nově byla rozdělena pouze na dva regiony: Východ a Střed. Celkem hraje II. NHbL 28 týmů, z toho 10 z regionu Východ a 18 z regionu Střed.\n\n"}
{"id": "661540", "url": "https://cs.wikipedia.org/wiki?curid=661540", "title": "I. Národní hokejbalová liga", "text": "I. Národní hokejbalová liga\n\nI. Národní hokejbalová liga je druhou nejvyšší soutěží v republice. Dříve byla tato soutěž rozdělena na Českou národní hokejbalovou ligu a Moravskou národní hokejbalovou ligu. V dnešní době formát soutěže jiný a sice tak, že se ligy sloučily. V sezoně 2016/17 má 1.NHBL 18 celků a pro následující sezonu se plánuje formát s 16 celky.\n\nSoutěž hraje 18 celků. Po odehrání základní části poslední 2 celky sestupují do 2.NHBL. Týmy na 13.-16. pozici budou hrát baráž s vítězi skupin nižší soutěže. 8 celků s nejvíce body postupuje do play-off, které se hraje formou dvou vítezných zápasů v sérii. Vítěz play-off postupuje do extraligy přímo a druhý tým sehraje baráž o postup s předposledním celkem nejvyšší soutěže.\n\n\n"}
{"id": "661542", "url": "https://cs.wikipedia.org/wiki?curid=661542", "title": "Extraliga hokejbalu", "text": "Extraliga hokejbalu\n\nExtraliga hokejbalu je nejvyšší hokejbalovou soutěží v České republice pořádanou Českomoravským svazem hokejbalu. Od sezony 2017/2018 nese název Crossdock Extraliga Hokejbalu.\n\nČeská nejvyšší hokejbalová soutěž se do roku 1996 hrála bez play-off. Název Extraliga nese od sezóny 1996/1997 a v této sezóně se poprvé hrálo play-off na 2 vítězná utkání. Do roku 2004 byla základní hrací doba 3 x 12 minut a hrálo se se čtyřmi hráči v poli. Současnou podobu získala od sezóny 2004/2005, kdy se začalo hrát podle mezinárodních pravidel. Tedy 3 x 15 minut, s pěti hráči v poli a play-off se hraje na tři vítězná utkání.\n\nExtraligu hraje 12 týmů, které se v základní části utkají systémem dvakrát každý s každým vždy jednou doma a jednou venku. Každé mužstvo tak odehraje v základní části 22 zápasů. Nejhorší mužstvo přímo sestupuje do nižší soutěže, předposlední mužstvo hraje s vítězi západní a východní divize 1. národní hokejbalové ligy baráž o udržení se v extralize. Nejlepších osm mužstev postupuje do play-off, kde se mužstva utkají v sériích na tři vítězná utkání.\n\n\n"}
{"id": "661548", "url": "https://cs.wikipedia.org/wiki?curid=661548", "title": "Roztavení reaktoru", "text": "Roztavení reaktoru\n\nRoztavení reaktoru je známo také jako roztavení aktivní zóny reaktoru, nesprávně také jako roztavení jádra reaktoru, je neformální popis velmi závažné havárie jaderného reaktoru, při které dochází k poškození aktivní zóny reaktoru kvůli přehřátí. Tento termín není oficiálně definován Mezinárodní agenturou pro atomovou energii.\n\nPři nekontrolovaném nárůstu teploty vzniká v reaktoru tavenina jaderného paliva a dalších vnitřních součástí reaktoru, která se nazývá korium. Tato lávě podobná hmota se pak může propálit skrz ochranný obal reaktoru a mísit se s dalšími součástmi stavby pod reaktorem. Tato látka je vysoce toxická, radioaktivní, hustá a má vysokou teplotu, na rozdíl od vulkanické lávy však na vzduchu netuhne a díky pokračující štěpné reakci může vyzařovat teplo ještě mnoho let.\n\nPro omezení následků v případě roztavení reaktoru jsou pod některými reaktory projektovány prostory pro zadržení koria a jeho ochlazení. Příkladem je například Evropský tlakovodní reaktor (EPR).\n\nDosud nejhoršími případy roztavení nebo částečného roztavení reaktoru byly\n\n"}
{"id": "661563", "url": "https://cs.wikipedia.org/wiki?curid=661563", "title": "Glenn Beck", "text": "Glenn Beck\n\nGlenn Beck Lee (* 10. února 1964, Everett, Washington) je americký konzervativní rozhlasový a televizní moderátor, politický komentátor, spisovatel a podnikatel. Je autorem programu \"Program Glenna Becka\", který je vysílán na celém území USA na rozhlasové stanici Premiere Radio Networks, jako také vlastní show na televizní stanici Fox News.\n\nStal se také zakladatel společnosti Mercury Radio Arts, multimediální produkční společnosti, prostřednictvím které se vytváří obsah pro rozhlas, televizi, tisk, divadlo a internet.\n\nJde o známou a kontroverzní veřejnou postavu, jeho provokativní názory mu přinášejí uznání a popularitu, ale také vyvolávají diskusi a kritiku. Jeho stoupenci oceňují jeho obhajobu tradičních amerických hodnot.\n\nV dubnu 2010 kritizoval dotaci 500 000 dolarů určenou na obnovu expozice po záplavách pro české a slovenské muzeum ve městě Cedar Rapids v Iowě, kterou označil jako příklad plýtvání federálními financemi.\n\nPo teroristických útocích v Norsku v roce 2011 přirovnal mládežnickou organizaci Norské strany práce zmasakrovanou Andersem Breivikem na ostrově Utøya k Hitlerjugend, mládežnickému hnutí nacistické NSDAP. Norská veřejnost jeho výroky ostře odsoudila. Norský profesor Frank Aarebrot v reakci na Beckovy komentáře prohlásil, že jde vulgárního propagandistu, jehož komentáře nemají nic společného s objektivní zpravodajstvím. Dále ho označil fašistu a prase, protože pouze fašista by se mohl takto vyjadřovat.\n"}
{"id": "661564", "url": "https://cs.wikipedia.org/wiki?curid=661564", "title": "Eugene Garfield", "text": "Eugene Garfield\n\nEugene Garfield (16. září 1925 New York – 26. února 2017 Filadelfie, Pensylvánie) byl americký vědec a zakladatel bibliometrie a scientometrie. Je považován za jednoho ze průkopníků empirické informační vědy.\n\nStudoval na Columbia University, kde získal v roce 1949 titul bakaláře (B. S.) v chemii, magisterský titul v roce 1954 v knihovnické vědě. Doktorát obdržel v roce 1961 v oboru lingvistiky na University of Pennsylvania.\n\nOd roku 1955 pracoval jako konzultant farmaceutické firmy a specializoval se na vědecké informace. V tomto oboru stanovil \"Current contents\" (Seznamy obsahů relevantních odborných časopisů). V roce 1955 navrhl v článku v uznávaném časopise Science (Svazek 122, číslo 3159, strany 108-111), aby se systematicky shromažďovaly citace vědeckých publikací se srozumitelnými citačními zvyklostmi. V roce 1963, osm let po zveřejnění svých základních myšlenek, představil svůj první vědeckocitační index (Science Citation Index). Již roku 1960 založil Institut pro vědecké informace (Institute for Scientific Information (ISI)), v jehož vedení zůstal až do svého odchodu do důchodu v roce 1992. Tato instituce vypracovala různé pravidelné vydávané citační rejstříky, vedle Science Citation Index také Social Sciences Citation Index (od roku 1973), Arts & Humanities Citation Index (od roku 1978) a Index Chemicus. Dnes existují tyto rejstříky pod značkou Web of Science jako databáze. V roce 1986 se stal zakládajícím redaktorem The Scientist, odborného časopisu pro biomedicínu, který vychází jednou za dva týdny.\n\nČástí díla se inspiroval ve známém článku Vannevara Bushe \"As We May Think\", Garfield se ujal vytvoření komplexního citačního indexu, který by ukazoval šíření vědeckého myšlení. Vytvoření Science Citation Index umožnilo počítat impakt faktor, který měří význam odborných časopisů. Garfieldova práce vedla k vývoji několika algoritmů pro hodnocení důležitosti informací jako např. HITS a Pagerank. Oba používají strukturované citace mezi webovými stránkami pomocí hypertextových odkazů.\n\nZa své velké zásluhy obdržel četné čestné doktoráty a byl vyznamenán několika cenami. Mezi tyto ocenění patří cena Award of Merit, kterou uděluje American Society for Information Science and Technology, kterou dostal v roce 1975 a v roce 1983 získal Patterson-Crane Award od American Chemical Society.\n\n\n"}
{"id": "661572", "url": "https://cs.wikipedia.org/wiki?curid=661572", "title": "Briga (Libye)", "text": "Briga (Libye)\n\nBriga, či Marsá al-Briga ( , \"Marsá al-Burejka\"), je město v Libyi se 7000 obyvateli. Leží v nejjižnějším místě zálivu Velká Syrta, který je zároveň i nejjižnějším místem Středozemního moře. Ve městě se nachází ropná rafinérie a letiště.\n"}
{"id": "661584", "url": "https://cs.wikipedia.org/wiki?curid=661584", "title": "Josef Almogi", "text": "Josef Almogi\n\nJosef Almogi (: יוסף אלמוגי, plným jménem יוסף אהרון אלמוגי, Josef Aharon Almogi, žil 5. května 1910 – 2. listopadu 1991) byl izraelský politik a poslanec Knesetu za strany Mapaj, Rafi, Izraelská strana práce a Ma'arach.\n\nNarodil se ve městě Hrubieszów v tehdejší Ruské říši, dnes Polsko. Od roku 1924 byl aktivní v židovském mládežnickém hnutí Dror. Od roku 1928 procházel výcvikem pro židovské průkopníky. V roce 1930 přesídlil do dnešního Izraele, kde krátce pobýval v kibucu Ramat ha-Koveš. Pracoval v zemědělství a stavebnictví. Získal sekulární i tradiční židovské vzdělání. Zapojil se do židovských jednotek Hagana. Byl jejich velitelem v Kfar Saba. V roce 1936 byl vyslán do Tel Avivu, aby zde pomohl s vytvořením obranné organizace Plugot ha-po'el napojené na odborovou centrálu Histadrut, od roku 1937 prováděl podobnou činnost v Haify. Roku 1940 vstoupil do britské armády. Byl zajat Němci a strávil zbytek války v zajateckém táboře v Řecku.\n\nByl členem zaměstnanecké rady v Kfar Saba. V letech 1947–1951 byl zastupujícím tajemníkem zaměstnanecké rady v Haifě, v letech 1951–1959 jejím tajemníkem. V letech 1959–1961 působil jako generální tajemník strany Mapaj a v letech 1974–1975 byl starostou Haify. V letech 1975–1978 sloužil na postu prezidenta Světové sionistické organizace.\n\nV izraelském parlamentu zasedl poprvé po volbách v roce 1955, do nichž šel za stranu Mapaj. Stal se členem výboru pro ekonomické záležitosti a výboru práce. Za Mapaj obhájil mandát i ve volbách v roce 1959. Byl členem výboru pro ekonomické záležitosti, výboru práce, výboru pro zahraniční záležitosti a obranu a výboru pro záležitosti vnitra. Za stejnou stranu byl zvolen i ve volbách v roce 1961. V průběhu volebního období ovšem přešel do poslaneckého klubu Rafi. Zasedal ve výboru práce. Opětovně byl na kandidátní listině Rafi zvolen ve volbách v roce 1965. Během funkčního období přešel do poslaneckého klubu Izraelské strany práce a pak do formace Ma'arach. Pracoval v parlamentním výboru pro zahraniční záležitosti a obranu a ve výboru finančním. Za Ma'arach byl zvolen i ve volbách v roce 1969 a opětovně ve volbách v roce 1973, po nichž se stal členem výboru pro zahraniční záležitosti a obranu.\n\nZastával i vládní funkce. V letech 1961–1962 šlo o post ministra bez portfeje. V letech 1962–1965 byl ministrem rozvoje a v témže období i ministrem bydlení. V letech 1968–1974 ministrem práce.\n\n"}
{"id": "661589", "url": "https://cs.wikipedia.org/wiki?curid=661589", "title": "Zahrádky (zámek)", "text": "Zahrádky (zámek)\n\nZámek Zahrádky (dříve Nový zámek, ) je empírový zámek v obci Zahrádky na Českolipsku, v Libereckém kraji.\n\nOkolí zámku tvořilo původně samostatnou osadu Nový Zámek. Zámecká stavba byla postavena po roce 1547. K zámku přiléhá zachovalý zámecký park a navazující údolí Pekla, dnes Národní přírodní památky Peklo. V lednu 2003 zámek, který je chráněn jako kulturní památka České republiky, vyhořel. Pro veřejnost byl jedenáct let uzavřen. Vlastník v létě 2014 umožnil omezené prohlídky zachovalých částí a připravuje jeho opravu.\n\nVdova po Václavovi z Vartenberka (viz rod šlechtické rodiny Vartenberkové) Kateřina sídlila do své smrti roku 1552 na zámku Vítkovci. Roku 1547 se rozhodla pro svého syna Jana postavit nové sídlo svého rozsáhlého panství v Zahrádkách. Zámek byl stavěn u Robečského potoka na místě, kde o 200 let dříve stávala tvrz. Nazývala ho původně Nový Vítkovec a dostavěla jej se synem roku 1550. Zemřela o dva roky později, když stačila předtím své panství rozšířit dalšími nákupy. Nové sídlo bylo pojmenováno Nový zámek a celé území pak mnoho dalších let Novozámeckým panstvím.\n\nPo bitvě na Bílé hoře Jan z Vartenberka roku 1622 panství včetně zámku ztratil a konfiskát koupil o rok později Albrecht z Valdštejna. Panství pak spojil do velmi rozsáhlého území Frýdlantského panství na severu Čech. Nový zámek nechal upravit do barokní podoby a u něj vybudoval zámecký park. Po Albrechtově smrti roku 1634 v Chebu zámek připadl jeho manželce a pak dceři Marii Alžbětě. Ta se provdala za hraběte Rudolfa Kounice z šlechtického rodu Kouniců. Ti provedli na zámku i v okolí další úpravy, např. nedaleký tok Robečského potoka přes údolí Peklo (dnes Peklo (národní přírodní památka)) upravili pro plavbu zámeckých hostí. Na zámek jezdili známí Češi – Josef Dobrovský, František Palacký, Pavel Josef Šafařík, Božena Němcová. V roce 1897 Kounicové po meči vymřeli, od dědiček zámek získal krátce rod Lichtenštejnů, kterým byl zámek roku 1945 vyvlastněn.\n\nPozději zde vytvořilo \"Ministerstvo zahraničního obchodu\" Domov mládeže a středisko pro zahraniční studenty. S tím souvisí zajímavost, že se o Zahrádkách několikrát zmínil i africký student \"Mireček\" ve filmu Dušana Kleina \"Jak básníci přicházejí o iluze\". Koncem 20. století jej měla v majetku pražská Univerzita Karlova a nechala jej upravit.\n\nDne 30. ledna 2003 zámek i s vybavením a obrazovou galerií vyhořel. Příčinou byl zřejmě elektrický zkrat, pozdní nahlášení a mráz znesnadňující hasební práce. Na budově byla škoda 87 milionů korun, na vybavení 4,5 milionů korun. Krátce po požáru obec vypsala sbírku na obnovu zámku. Odhadované náklady na opravu představovaly 100 milionů korun. Areál i s parkem je volně přístupný.\n\nV zámeckém parku byl pořádán v sobotu 1. srpna 2015 17. ročník benefiční přehlídky Noc s hvězdami. Předchozí ročníky byly na zámku Houska.\n\nJde o dvoupatrovou budovu se čtyřmi křídly, na rozích křídel má okrouhlé věže. V jedné z nich bývala hvězdárna. Průčelí je vyzdobeno trojosými rizality a trojúhelníkovými štíty.\n\nZámecký park na plošině mezi obcí Zahrádky a pískovcovým skalním ostrohem nad údolím Robečského potoka, včetně navazujících alejí, nechal vybudovat v první polovině 17. století Albrecht z Valdštejna. Krajinářský park v Zahrádkách v podobě známé z 20.–21. století vznikl na půdorysu zmíněné barokní zahrady až v 19. století a také po celé 19. století byl průběžně upravován. V parku i okolí se nachází řada soch, je zde mnoho vzácných stromů. V parku byly od samého počátku vysazovány kromě domácích druhů i exotické dřeviny. Na základě terénního průzkumu zde bylo na počátku 21. století zjištěno celkem 128 taxonů dřevin, z toho 27 jehličnatých a 101 listnatých. Historická část parku i se zámkem je obehnána kamennou zdí. Součástí areálu je řada hospodářských budov, jedna z nich se nalézá mimo hradbu.\n\nZámecký park i Valdštejnská alej jsou součástí přírodní památky Zahrádky u České Lípy, která byla vyhlášena 16. března 2013.\n\nV rámci romantizujících úprav bylo v 19. století krajinářsky přetvářeno i území na severním okraji zámeckého areálu nad údolím Robečského potoka. Do komponovaných úprav byly zahrnuty i pískovcové skalní výchozy a údolní niva Robečského potoka. O největší krajinářské úpravy se zde zasloužil Albrecht Vincenc Kounic, který spravoval Novozámecké panství v druhé polovině 19. století a po němž bývá tato část krajinného parku nazývána \"Albrechtovo údolí.\"\n\nK zámku je dobrý přístup z obce s dostatkem parkovacích míst. Vede sem cyklotrasa 3053 i evropská pěší trasa E10, pokračující do údolí Pekla. Od vlakové zastávky \"Zahrádky u České Lípy\" na trati 087 je vzdálen zhruba 1 km.\n\n\n"}
{"id": "661599", "url": "https://cs.wikipedia.org/wiki?curid=661599", "title": "Storgé", "text": "Storgé\n\nStorgé je jedním ze starořeckých označení pro lásku. Tento výraz by se do češtiny dal přeložit jako \"náklonnost\", \"příbuzenská láska\": jedná se o silný citový vztah mezi přáteli nebo příbuznými založený na vzájemné péči, bez sexuálního faktoru. Většinou se tímto pojmem popisuje mateřská láska.\n\n\n"}
{"id": "661602", "url": "https://cs.wikipedia.org/wiki?curid=661602", "title": "1. ročník udílení Zlatých glóbů", "text": "1. ročník udílení Zlatých glóbů\n\n1. ročník Zlatých glóbů se konal na neformálním setkání ve studiích 20th Century Fox v lednu 1944 a vítězové ceny Zlatý glóbus byli ohlášeni bez předchozích nominací. Myšlenka oceňovat nejlepší výkony v oblasti filmu se zrodila na podzim roku 1943, kdy britský novinář deníku Daily Mail založil spolu se sedmi dalšími zahraničními kritiky Asociaci zahraničních novinářů v Hollywoodu (angl. Hollywood Foreign Press Association zkratka HFPA).\n\nNejlepší film\nNejlepší režie\nNejlepší herečka\nNejlepší herec\nNejlepší herečka ve vedlejší roli\nNejlepší herec ve vedlejší roli\n\n"}
{"id": "661617", "url": "https://cs.wikipedia.org/wiki?curid=661617", "title": "Žehuňský rybník (národní přírodní památka)", "text": "Žehuňský rybník (národní přírodní památka)\n\nNárodní přírodní památka Žehuňský rybník byla v letech 1999–2006 součástí NPR Žehuňský rybník a NPR Žehuňská obora. Do roku 2010 byla vedena jako národní přírodní rezervace Žehuňský rybník. NPP Žehuňský rybník je součástí Ptačí oblasti Žehuňský rybník – Obora Kněžičky. V současnosti se jedná o rozlehlý Žehuňský rybník (258 ha) včetně přilehlých luk a mokřadů v nivě řeky Cidliny mezi obcemi Žehuň a Zbraň na rozhraní okresů Nymburk, Kolín a Hradec Králové.\nVýznamné jsou především porosty vodních a bažinných rostlin. Vodní makrovegetaci rybničního sublitorálu zde představují v první řadě nápadné porosty\nstulíku žlutého (\"Nuphar lutea\"), nejlépe vyvinuté v oblasti ústí Cidliny do rybníka. Z dalších zde zjištěných druhů volné vody stojí za řeč řečanka přímořská (\"Najas marina\").\n\nMístní litorály jsou z naprosté většiny tvořeny rákosinami. V jejich kompaktních porostech lze místy narazit na floristicky zajímavější druhy jako puškvorec obecný (\"Acorus calamus\"), sevlák širolistý (\"Sium latifolium\"), řeřišnice bahenní (\"Cardamine dentata\") a v bezděkovské rákosině (jižní břeh rybníka) na pryskyřník velký (\"Ranunculus lingua\"). Na rákosiny navazující luční porosty byly v minulosti dosti intenzivně zemědělsky využívány, což s sebou přineslo ochuzení jejich druhové skladby. Dosti hojně se v nich dosud vyskytuje starček bludný (\"Senecio erraticus\"), česnek hranatý (\"Allium angulosum\"), žluťucha lesklá (\"Thalictrum lucidum\"), bahnička jednoplevá (\"Eleocharis uniglumis\") či štírovník tenkolistý (\"Lotus tenuis\"). Výskyt omezený především na polohy jež unikly hnojení kejdou (místními rolníky velmi oblíbenému způsobu zušlechťování luk) dnes mají citlivé druhy jako pěchava slatinná (\"Sesleria uliginosa\"), prstnatec pleťový (\"Dactylorhiza incarnata\"), ožanka čpavá (\"Teucrium scordium\"), violka nízká (\"Viola pumila\"), hadilka obecná (\"Ophioglossum vulgatum\") nebo bařička bahenní (\"Triglochin palustris\").\n\nZvláštní zmínku zaslouží skupina bahenních pampelišek (\"Taraxacum sect. Palustria\"); těch bylo na zdejších loukách nalezeno devět druhů, v Česku vesměs silně, či kriticky ohrožených. Je ovšem otázkou, kolik z nich zde přežívá dodnes.\n\nJedná se o významné stanoviště vodních a na vodní ekosystémy vázaných ptáků. Území NPP je součástí ptačí oblasti Žehuňský rybník a obora. Území je významné jako hnízdiště 145 ptačích druhů, je důležité pro tah vodních ptáků a dravců. Bylo zde zaznamenáno více než 260 druhů ptáků. Z ohrožených a vzácnějších druhů ptáků na rybníku a blízkém okolí hnízdí např. bukač velký (\"Botaurus stellaris\"), bukáček malý (\"Ixobrychus minutus\"), lžičák pestrý (\"Anas clypeata\"), husa velká (\"Anser anser\"), moták lužní (\"Circus pygargus\"), chřástal kropenatý (\"Porzana porzana\"), chřástal malý (\"Porzana parva\"), linduška luční (\"Anthus pratensis\"), konipas luční (\"Motacilla flava\"), slavík modráček středoevropský (\"Luscinia svecica cyanecula\"), cvrčilka slavíková (\"Locustella lucinioides\"), rákosník velký (\"Acrocephalus arundinaceus\"), sýkořice vousatá (\"Panurus biarmicus\") či strnad luční (\"Emberiza calandra\"). Na oboře a stepních stráních pak hnízdí např. včelojed lesní (\"Pernis apivorus\"), orel mořský (\"Haliaetus albicilla\"), strakapoud prostřední (\"Dendrocopos medius\"), krutihlav obecný (\"Jynx torquilla\"), lejsek bělokrký (\"Ficedula albicollis\"), ťuhýk šedý (\"Lanius excubitor\") a pěnice vlašská (\"Sylvia nisoria\").\n\nVzácně lze pozorovat i strnada zahradního (\"Emberiza hortulana\"). Na průtahu a při zimování je rybník významný především pro populace kormorána velkého (\"Phalacrocorax carbo\"), husy polní (\"Anser fabalis\"), husy běločelé (\"Anser albifrons\"), čírky obecné (\"Anas crecca\"), ostralky štíhlé (\"Anas acuta\"), morčáka velkého (\"Mergus merganser\"), orla mořského (\"Haliaetus albicilla\") a racka bělohlavého (\"Larus cachinnans\"). Významným fenoménem jsou rovněž velká a početná nocoviště vlaštovky obecné (\"Hirundo rustica\"), břehule říční (\"Riparia riparia\") a špačka obecného (\"Sturnus vulgaris\") v rákosinách, kdy největší hejna dosahují i více než 100 000 kusů.\n\nNa rybníce pravidelně v srpnu po dobu sedmi dnů probíhá ornitologická kroužkovací akce Acrocephalus (jméno podle rákosníka rodu \"Acrocephalus\"). V letech 1990–2010 bylo v rámci ní chyceno 22 993 ptáků 84 druhů.\n\n"}
{"id": "661650", "url": "https://cs.wikipedia.org/wiki?curid=661650", "title": "Malý hrubosrstý vendéeský baset", "text": "Malý hrubosrstý vendéeský baset\n\nMalý hrubosrstý vendéeský baset (: \"Petit Basset Griffon Vendéen\") je plemeno psa původem z Francie.\n\nVendéeští baseti pocházejí z departementu Vendée na západním pobřeží Francie . Jejich prapředkem byli pravděpodobně psi Keltů, velcí griffoni. Toto plemeno bylo dlouhou dobu považováno jen za hrubosrstou varietu Basset hounda, který je jejich plemenu nejpříbuznější. Malý vendéeský hrubosrstý baset (\"Petit Basset Griffon Vendéen\") byl vyšlechtěn z velkého (\"Grand Basset Griffon Vendéen\") vybíráním jen malých jedinců. Jako lovecký pes se užíval hlavně k honbě zajíců. V dnešní době (2015) je chován spíše jako společník.\n\nPsů chovaných v kraji Vendée byla celá řada, do dnešní doby se ale dochovaly jen čtyři plemena - velký hrubosrstý vendéeský honič, malý vendéeský honič, malý hrubosrstý vendéeský baset a velký hrubosrstý vendéeský baset. Nejznámější a nejrozšířenější z nich je práě malý hrubosrstý vendéeský baset .\nHlava psa má klenutou mozkovnu a převislé uši, nízko nasazené jemné, na konci pokryté dlouhou srstí. Oči má velké a tmavé, není vidět bělmo, ani neprosvítá červená sliznice spodních víček. Má výrazné, nikoli převislé obočí. Horní pysky jsou mírně převyslé, porostlé vousem, s hmatovými chloupky. Zuby jsou pravidelné. Tělo je široké a dlouhé s dobře klenutými žebry, porostlé dlouhou hrubou srstí. Hrudní končetiny jsou rovné a silné, pánevní končetiny mají silná a dobře osvalená stehna, přizpůsobená ke skoku. Tlapky jsou velké s odolnými polštářky a silnými drápy. Ocas je nasazený vysoko, silný u kořene a dále se zužující.\n\nSrst je dlouhá, hustá a rozčepýřená, s hustou podsadou, díky které by snesl ustájení venku v kotci s vyteplenou boudou .\nVendéeský hrubosrstý baset je milý, přátelský k lidem i psům, bez agresivity či bázlivosti. Je veselý, společenský a vhodný k dětem. Naopak jeho hlídací schopnosti končí vítáním nově příchozího, nejčastěji radostným štěkotem. Je to pes nekonfliktní, což plyne z jeho smečkového původu; jinak tomu ani být nemohlo. Psi spolu byli 24 hodin denně a museli se výborně snášet s ostatními. Nevyžaduje žádnou nadstandardní péči, je však třeba dbát na jeho potřebu pohybu, aby vyčerpal svou přebytečnou energii. Nemá rád dril a mnohačetné opakování cviků poslušnosti, více s ním svedete prostřednictvím hry a motivací pamlskem. Nevyžaduje stálou pozornost, ale za každou společnost je vděčný. Pro tohle plemeno jsou přirozené lesy a čistý vzduch, proto není vhodné do městského bytu.\n\n\n\n"}
{"id": "661656", "url": "https://cs.wikipedia.org/wiki?curid=661656", "title": "Český lev 1994", "text": "Český lev 1994\n\nČeský lev 1994 je 2. ročník výročních cen České filmové a televizní akademie Český lev. Předávání se opět odehrálo v pražském Paláci Lucerna, a to 3. března 1995, Česká televize však jako předchozí rok vysílala záznam až o jeden den později. Večer moderoval český herec Viktor Preiss.\n\nNejlepším filmem se stala komedie \"Díky za každé nové ráno\", který také vyhrál nejvíce sošek.\n\nNa udílení cen byl přítomen americký herec, režisér a scenárista Dennis Hopper, který předával cenu za \"Divácky nejúspěšnější film\".\n\n\n\n\n\n\n\n\n\n"}
{"id": "661660", "url": "https://cs.wikipedia.org/wiki?curid=661660", "title": "Český lev 1995", "text": "Český lev 1995\n\nČeský lev 1995 je 3. ročník výročních cen České filmové a televizní akademie Český lev.\n\n"}
{"id": "661662", "url": "https://cs.wikipedia.org/wiki?curid=661662", "title": "Samotář", "text": "Samotář\n\nSamotář může být:\n\n\n"}
{"id": "661664", "url": "https://cs.wikipedia.org/wiki?curid=661664", "title": "Český lev 1996", "text": "Český lev 1996\n\nČeský lev 1996 je 4. ročník výročních cen České filmové a televizní akademie Český lev.\n\n"}
{"id": "661665", "url": "https://cs.wikipedia.org/wiki?curid=661665", "title": "Mandatory access control", "text": "Mandatory access control\n\nMandatory access control (MAC, mandatorní řízení přístupu) je v počítačové bezpečnosti typ řízení přístupu, podle kterého má operační systém možnost dát \"subjektu\" nebo \"iniciátorovi\" přístup nebo obecně ho nechat vykonat nějaký druh operace nad \"objektem\" nebo \"cílem\". V praxi je subjekt obvykle proces nebo vlákno; objektem jsou soubory, složky, porty, sdílené paměťové segmenty, a další. Subjekty a objekty mají každý sadu bezpečnostních atributů. Kdykoli se subjekt pokusí přistoupit k objektu je zahájeno autorizační pravidlo podnícené jádrem operačního systému, které prověří bezpečnostní atributy a rozhodne zda přidělí právo přístupu či nikoli. Jakákoli operace provedena jakýmkoli subjektem nad jakýmkoli objektem bude testována proti sadě autorizačních pravidel, což vede k rozhodnutí, zda operace bude povolena.\n\nMAC je politika bezpečnosti kontrolována centrálně administrátorem, který to má za úkol. Uživatel nemá schopnost si upravit svá bezpečnostní práva. Například přidělit si právo přístupu k souboru, ke kterému by se jinak neměl mít možnost dostat. Opačný přístup má DAC (Discretionary Access Control), které má také schopnosti povolovat přístup subjektu k objektu, ale umožňuje uživatelům dělat rozhodnutí o přidělení bezpečnostních atributů někomu dalšímu. Názorným příkladem DAC je unixový systém uživatelů, skupin a atributů souborů (read-write-execute). MAC-enabled systém umožňuje administrátorovi, který se stará o bezpečnost, dělat bezpečnostní zásahy, které zasáhnou širokou škálu uživatelů. Na rozdíl od DAC s tímto zásahem uživatelé nemohou nic udělat, ať už záměrně či omylem. To umožňuje administrátorovi definovat základní bezpečnostní pravidla pro všechny uživatele a v principu má garantováno, že budou dodržována.\n\nNedávno s příchodem implementace jako je SELinux (jádro Linuxu verze 2.6) a Mandatory Integrity Control (Windows Vista a novější), se MAC stal hlavním proudem a vymanil se z područí MLS. Tyto novější implementace ukázaly, že úzká definice pomocí TCSEC, jako tomu bylo u MLS, je příliš specifická pro všeobecné využití. Také prokázaly větší hloubku a flexibilitu, než dřívější MLS zaměřené implementace, umožňují například administrátorovi zaměřit se na jednotlivý problém, jako je třeba síťový útok a malware bez nějakého většího omezení od MLS systému.\n\nV souvislosti s MLS termín mandatorní (\"povinné\") zaručoval velmi vysoký stupeň odolnosti, to nám zajišťuje, že kontrolní mechanismy jsou schopny odolat prolomení a tak jim umožňují uplatnit politiku kontroly přístupu, která vyhovuje některým regulačním nařízením. Například Executive Order 12958 pro utajované informace v USA.\n\nTermín \"povinné\" v MAC získal speciální význam, který vzchází z jeho použití ve vojenských systémech. MAC znamená řízení přístupu, které je určené nařízením vlády a tak by jeho prosazení mělo být naléhavější než pro komerční účely. Toto znemožňuje použití best-effort mechanismů. Pro MAC jsou přijatelné pouze mechanismy, které mohou poskytnout absolutní nebo skoro absolutní provedení nařízení. Toto je velmi těžký úkol a někdy je brán jako nereálný pro ty kteří nejsou obeznámeni s vysokou strategií bezpečnosti. Zároveň je velmi těžký i pro ty, kteří jsou s touto strategii seznámeni.\n\nV některých systémech má uživatel právo darovat svá přístupová práva jinému uživateli. K tomu, aby toto bylo možné je potřeba, aby všichni uživatelé měli oprávnění pro všechna data. Toto nemusí být pravda v MAC systému. Pokud jednotlivec nebo proces existují a může jim být odepřen přístup k jakýmkoli datům v daném systému, tak tento systém musí být důvěryhodný. Jelikož může být více úrovní klasifikace dat a uživatelského oprávnění, tak musí být i odstupňovaná škála odolnosti. Například větší odolnost je u systémů obsahujících \"Přísně tajné\" informace a uživateli bez jakéhokoli oprávnění, než pro \"Tajné\" informace a uživateli, který má alespoň nějaká oprávnění. Na podporu soudržnosti a odstranění subjektivity ve stupních síly byla provedena rozsáhlá vědecká analýza a hodnocení rizik na téma normalizace zabezpečení a robustnosti systémů a jejich mapování na stupně důvěry pro různá bezpečnostní prostředí. Výsledkem je dokument CSC-STD-004-85. Byly definovány dvě relativně samostatné složky robustnosti: Assurance Level (úroveň zajištění) a Functionality (funkcionalita). Obě byly specifikovány s přesností, aby vyhovovaly certifikaci, založené na daných kriteriích.\n\nHistoricky a tradičně je MAC úzce spojováno s multi-level secure (MLS) systémem. Trusted Computer System Evaluation Criteria (TCSEC) je standard, který definuje MAC jako „prostředek omezení přístupu k objektu založeném na citlivosti informace obsažené v daném objektu a formální autorizaci (prověření) subjektu, zda má přístup k takto citlivému objektu“. Dřívější implementace MAC jako třeba Honeywell SCOMP, USAF SACDIN, NSA Blacker, Boeing MLS LAN jsou spíše zaměřeny na ochranu vojensky orientovaných bezpečnostních a klasifikačních úrovní s robustním provedením. Původně pojem MAC udával, že řízení přístupu nebylo pouze garantováno v principu, ale i v praxi.\n\nPár MAC implementací, jako je Blacker projekt od Unisys, bylo certifikováno v minulém tisíciletí jako dostatečně robustní, k oddělení přísně tajného od neklasifikovaného. Jejich podkladové technologie se staly zastaralé a nebyly obnoveny. Dnes nejsou žádné aktuální implementace certifikované TCSECem na této úrovni robustní implementace. Nicméně některé, méně robustní, produkty existují.\n\n\n\n\n\n\n\n\n\n\n\n\n\n\n\n"}
{"id": "661672", "url": "https://cs.wikipedia.org/wiki?curid=661672", "title": "Český lev 1997", "text": "Český lev 1997\n\nČeský lev 1997 je 5. ročník výročních cen České filmové a televizní akademie Český lev.\n\n"}
{"id": "661673", "url": "https://cs.wikipedia.org/wiki?curid=661673", "title": "2. ročník udílení Zlatých glóbů", "text": "2. ročník udílení Zlatých glóbů\n\n2. ročník udílení Zlatých glóbů se konal v lednu 1945 v hotelu Beverly Hills v Los Angeles. Jako rok předtím, ani tentokrát Asociace zahraničních novinářů v Hollywoodu neuvedla nominace, ale jenom vítěze za rok 1944.\n\nNejlepší film\nNejlepší režie\nNejlepší herečka\nNejlepší herec\nNejlepší herečka ve vedlejší roli\nNejlepší herec ve vedlejší roli\n\n"}
{"id": "661679", "url": "https://cs.wikipedia.org/wiki?curid=661679", "title": "Griffin", "text": "Griffin\n\nSlovo Griffin má několik významů.\n\n\n\n"}
{"id": "661683", "url": "https://cs.wikipedia.org/wiki?curid=661683", "title": "Lara Croft and the Guardian of Light", "text": "Lara Croft and the Guardian of Light\n\nLara Croft and the Guardian of Light je počítačová hra, která byla vyvinuta studiem Crystal Dynamics. V ČR byla vydána 28. září roku 2010. Je vyrobena pro PC, Xbox360 a PlayStation 3. Jedná se o první hru s Larou Croft, která nenese název Tomb Raider.\n\nNa první pohled je to hra naprosto odlišná od dosavadních titulů série. Nejedná se totiž o TPS. Může za to změna kamery, ta je umístěná v rohu nahoře. Pohled se blíží izometrickému zobrazení. Díky této odlišnosti má hráč ve hře větší přehled a vidí scénu z naprosto jiných úhlů, než tomu bylo doposud. S touto změnou se změnil i prožitek a hratelnost celé hry. Další novinkou je multiplayer. V historii her s Larou Croft jsme až do vydání této hry nebylo možno hrát hru s kamarádem. K dispozici je kooperativní mód, který je lokální, ale i online, což znamená, že se může druhý hráč ihned zapojit do hry. Máme tedy na výběr, zda budeme hrát sami nebo v kooperaci s kamarádem.\n\nNová Lara Croft je opět akční dobrodružství, ve kterém ji však poprvé bude někdo doprovázet a to mayský domorodec, takzvaný Totec. Každá postava je vybavena jinými dovednostmi, zbraněmi a s nimi budete bojovat proti nadpřirozeným bytostem a zvířatům. Také budete řešit nespočet komplikovaných hádanek a překonávat smrtelné pasti. Čeká vás celkem čtrnáct úrovní. Jedná se o levely, kde se musíte dostat z bodu A do bodu B. Za každý navíc splněný úkol (např. zabít nepřítele v časovém limitu, skočit na plošinu na první pokus, ...) obdržíte bonus. Dále Lara může a nemusí (to záleží na hráči) sbírat různé sošky, kameny, talismany, které ji také přidají bonusy. Za ně pak obdrží více zdraví, vylepšení zbraní a obleky pro sebe.\n\nKdysi dávno se odehrál souboj o vzácný artefakt. Ten se nazýval Mirror of Smoke. Souboj skončil vítězstvím mayského domorodce, který se jmenoval Totec neboli „Guardian of the Light“. Na druhé straně stál poražený zlý bůh Xolotl, také známý jako „Keeper of Darkness“. Totec následně uvěznil Xolotla do Mirror of Smoke a sebe uložil do hrobky. O dva tisíce let později se do hrobky dostává Lara Croft. Ta však byla sledována skupinou žoldáků, která přivedla i zlého boha Xolotla. Lara potřebovala pomoc a měla štěstí v neštěstí. Ve stejnou dobu se totiž ze spánku probouzí Totec, který s ní spojí své mocné síly. V tomto spojenectví spočívá největší změna oproti ostatním hrám s Larou. Jsou zde dvě postavy, se kterými je možno hrát.\n"}
{"id": "661691", "url": "https://cs.wikipedia.org/wiki?curid=661691", "title": "3. ročník udílení Zlatých glóbů", "text": "3. ročník udílení Zlatých glóbů\n\n3. ročník udílení Zlatých glóbů se konal 30. března 1946 v Hollywood Knickerbocker Clubu v Los Angeles. Výsledky však byly oznámeny už 6. března. Jako první dva ročníky, ani tentokrát Asociace zahraničních novinářů v Hollywoodu neuvedla nominace, ale jenom vítěze za předešlý rok. Poprvé se udělila cena v kategorii \"Nejlepší film podporující porozumění mezi národy\".\n\nNejlepší film\nNejlepší režie\nNejlepší herečka\nNejlepší herec\nNejlepší herečka ve vedlejší roli\nNejlepší herec ve vedlejší roli\nNejlepší film podporující porozumění mezi národy\n"}
{"id": "661693", "url": "https://cs.wikipedia.org/wiki?curid=661693", "title": "Bisfosfoglycerát", "text": "Bisfosfoglycerát\n\nBisfosfoglycerát (BPG) je jakýkoliv derivát organické kyseliny glycerátu vzniklý navázáním dvou zbytků kyseliny fosforečné na libovolné uhlíkové pozice. Existují tři polohové varianty (izomery):\n\nMezi 1,3-bisfosfoglycerátem a 2,3-bisfosfoglycerátem je schopna převádět 2,3-BPG mutáza.\n"}
{"id": "661694", "url": "https://cs.wikipedia.org/wiki?curid=661694", "title": "BPG", "text": "BPG\n\nZkratka BPG může označovat:\n\n"}
{"id": "661695", "url": "https://cs.wikipedia.org/wiki?curid=661695", "title": "Posilový vůz", "text": "Posilový vůz\n\nPosilový vůz (mimořádný vůz, dodatečný vůz) je v železniční, autobusové, případně jiné dopravě neformální označení pro vozidlo, které je operativně nebo plánovaně připojeno k vlaku, nasazeno na spoj nebo nasazeno na linku či trať navíc oproti pravidelnému, plánovanému nebo běžnému stavu nebo pro odhlečení přepravní poptávky vozu (vozům) v základní trase. Posilový spoj či posilový vlak je spoj, který je plánovaně nebo operativně vypraven na trasu navíc, je-li vyčerpána kapacita pravidelného spoje nebo hrozí-li její vyčerpání. V autobusové dopravě se pro posilový vůz, ať už nasazený na pravidelný spoj nebo jako posilový spoj, používá též označení posilový autobus. Některé posilové spoje mohou být provozovány ve specifické trase jako posilová linka.\n\nV osobní železniční dopravě se jako posilový vůz (případně mimořádný vůz či dodatečný vůz) nazývá:\n\nPokud situaci nelze řešit přidáváním dalších vozů, může být vypraven celý posilový vlak. České dráhy při jedné akci v roce 2011 nazývaly jako „posilový vlak“ povinně místenkový rychlík, který byl ohlášen podmínečně (s poznámkou, že jede pouze v případě vyčerpání kapacity prvního vlaku), zatímco pevně přidané osobní vlaky označila tisková zpráva jako „Zvl.Os“, slovy „mimořádný osobní vlak“ nebo též „zvláštní vlak“. Mimořádně přidaný vlak z Prahy do Košic z 22. na 23. prosince 2010 označila tisková zpráva jako „posilový expres Hradčany“.\n\nPro mimořádné nebo příležitostné snížení počtu vozů ve vlaku (soupravě) podobný speciální termín neexistuje.\n\nJako posilový vůz (posilový autobus) se označuje\n\nNa příměstských autobusových linkách v Pražské integrované dopravě se plánované posílení určitých spojů v určitých dnech týdnu v sezóně nazývá \"zdvojený spoj\" a vůz přidaný jako druhý ve shodném čase jako základní spoj se nazývá \"posilový spoj\", v případě jednorázového posílení některých spojů při jednodenní akci se píše o posilovém autobusu posilujícím určitý spoj.\n\nV některých případech může být posilový vůz určen jako rychlíkový, t. j. nezastavuje ve všech pravidelných zastávkách spoje nebo linky, ale přepravuje část cestujících přímo do cílové zastávky nebo jiných významnějších cílů přepravní poptávky.\n\nJinou formou posílení může být nasazení většího typu autobusu (standardní místo minibusu, kloubový místo standardního apod.). V některých zemích lze posilovat spoj i použitím autobusového přívěsu, ty jsou však v Evropské unii a některých dalších zemích kvůli zvýšení nároků na bezpečnost obecně zakázány a jsou provozovány jen na základě výjimek při dodržení zvýšeného bezpečnostního standardu.\n\nPosilová linka je označení pro linku, která v určité části trasy nebo v určitém období dne či týdne (zejména přepravních špičkách) posiluje základní linku. Spoje posilové linky bývají se spoji základní linky často časově proložené. Pokud je posilová linka rychlíková či zkrácená, v optimálním případě jsou její spoje určeny časově blíže následnému spoji než předchozímu, aby spoji na základní lince co nejvíce ulehčily od cestujících, kteří mají zájem o přepravu v posílených relacích.\n\nRychlíkové linky v městské dopravě v českých městech zažily svůj boom při výstavbě sídlišť v 60. až 80. letech 20. století. V Ústí nad Labem byly v 70. až 90. letech 20. století ve špičkách pracovních dnů nasazováno na mnohé linky do sídlišť posilové spoje označované obvykle písmenem „X“ či jinou dodatkovou tabulkou. Od 26. srpna 1991 byla zavedena dokonce posilová linka se speciálním označením X (později byla přečíslována na 9) a na linku 21 byly v 90. letech přidány posilové spoje 21X, na lince 23 byly posilové rychlíkové spoje označené 23X. Mnohé posilové spoje či linky, i pravidelné, nebyly ani uvedeny na zveřejněných jízdních řádech.\n\nNa městských drahách (městské speciální dráhy jako metro či S-Bahn, tramvajové dráhy, trolejbusové dráhy) se v závislosti na charakteru dopravy a místních zvyklostech mohou uplatňovat některé z výše uvedených forem posilování přidáním vozidla či vlaku na trať nebo zvýšením počtu vozů vlaku (například nasazení dvouvozových tramvají místo jednovozových).\n\nNa lanových drahách (jak oběžných, tak kyvadlových), kde jsou určeny jízdním řádem spoje v určitých časech, bývá obvyklé, že lanovka je v nepřetržitém provozu do té doby, dokud nepřepraví všechny cestující, kteří se do stanice ve stanovený čas odjezdu dostavili, což při větším zájmu může vést k nepřetržitému či kyvadlovému provozu po část provozního dne bez ohledu na časy spojů stanovené v jízdním řádu. Krom toho mnohde bývá možnost mimořádné jízdy mimo čas stanovený jízdním řádem, pokud je zaplaceno jízdné nejméně za určitý stanovený počet osob.\n\nOperativní posilování dopravy je obvyklé zejména tehdy, pokud dopravce nese nebo projevuje odpovědnost za uspokojení přepravní poptávky. Ne vždy však je pro dopravce výhodné, protože sice zvyšuje počet přepravených cestujících i jejich spokojenost a pověst spolehlivosti dopravce, ale snižuje vytíženost vozidel, takže v některých případech může i snižovat zisk dopravce. V případě dotované dopravy záleží na nastavení dotačních pravidel a smluvních vztahů, zda dopravce má nárok na úhradu nákladů za posílení dopravy a zda má povinnost či právo reagovat na přepravní poptávku. Někteří dopravci posilují dopravu v rámci běžného rezervačního systému, někteří jsou ochotni reagovat i na pouhé ohlášení přepravy většího množství lidí (cestování větší skupiny, konání akce atd.), jiní k posílení vyžadují speciální objednávku a dotaci posílení od objednatele.\n\nČeská obecně závazná legislativa (zákon o silniční dopravě, zákon o dráhách, přepravní řády pro veřejnou osobní dopravu) se tematikou posilových vozů či spojů výslovně nezabývají. Pro posilové vozy a spoje tedy platí obecné podmínky, které zahrnují povinnost dodržovat trasy stanovené v licenci a trasy a časy stanovené v jízdních řádech. Teoreticky může být sporné, které formy posilování spojů spadají do definice pravidelné veřejné dopravy či linkové dopravy a které z ní již vybočují jakožto příležitostná či mimořádná doprava, v praxi však žádné zásadnější spory o tuto otázku v případě operativních posilových vozů a spojů nejsou obecně známy.\n\n\n"}
{"id": "661702", "url": "https://cs.wikipedia.org/wiki?curid=661702", "title": "Methylmerkaptan", "text": "Methylmerkaptan\n\nMethylmerkaptan, systematicky methanthiol (mimo chemii dle PČP metylmerkaptan) je nejjednodušším merkaptanem, je sirným analogem methanolu. Je to přírodní látka, kterou je možné mimo jiné nalézt v krvi a lidském mozku. V přírodě také vzniká v malém množství při rozkladu organických látek. Rovněž je jednou ze složek zemního plynu. Je to silnější kyselina než voda (pKa je asi 10,4). Ve vysokých koncentracích je toxický, čichem je možné jej rozpoznat od koncentrace 0,002 ppm.\n\nVětšina methylmerkaptanu se používá na výrobu methioninu. Také se používá na výrobu některých plastů a jako prekurzor pro výrobu pesticidů.\n\n"}
{"id": "661706", "url": "https://cs.wikipedia.org/wiki?curid=661706", "title": "Jang Š’-čchi", "text": "Jang Š’-čchi\n\nJang Š'-čchi ( ; 1364–1444) byl čínský politik říše Ming. Zastával funkci velkého sekretáře v za vlády císařů Jung-leho, Chung-siho, Süan-teho a Jing-cunga od roku 1402, s krátkou přestávkou roku 1414, až do smrti. Od roku 1424 stál v čele sboru velkých sekretářů, fakticky byl neformální hlavou čínské vlády.\n\nOsobní jméno Jang Š’-čchiho bylo Jü (), Š’-čchi bylo jeho zdvořilostní jméno. Používal též pseudonym Tung-li (). Za své zásluhy obdržel posmrtné jméno Wen-čen ().\n\nJang Š'-čchi pocházel z okresu Tchaj-che v prefektuře Ťi-an na jihu provincie Ťiang-si. Patřil ke skupině mladých vzdělanců z akademie Chan-lin, kterým císař Jung-le po nástupu na trůn svěřil vyřizování své rozsáhlé korespondence. Jang a šest jeho kolegů (Chuang Chuaj, Sie Ťin, Chu Kuang, Jang Žung, Ťin Jou-c’ a Chu Jen) byli jmenování velkými sekretáři. Četli podání k trůnu a koncipovali odpovědi. Neměli však žádné pravomoci vůči státní správě. Z denního kontaktu s císařem a možnosti ovlivňovat jeho rozhodnutí však plynula značná moc této skupiny.\n\nKdyž roku 1414 císař Jung-le vytáhl proti Mongolům, pověřil vládou následníka trůnu Ču Kao-čch’a. Mladší bratr následníka Ču Kao-sü se pokusil vytlačit bratra ze správy státu, Jang Š’-čchi se s Chuang Chuajem postavili na stranu následníka a doplatili na to uvězněním. Jang se dokázal se ospravedlnit a vrátil se do úřadu, Chuang však zůstal ve vězení do smrti Jung-leho roku 1424. Téhož roku Jang Š’-čchi získal po Jang Žungovi hodnost prvního velkého sekretáře a setrval v ní až do smrti.\n\nSpolečně s Jang Žungem, který zemřel roku 1440 po 38 letech na místě velkého sekretáře, a Jang Pchuem, zastávajícím stejný úřad v letech 1424–1446, byli „tři Jangové“ od druhé poloviny dvacátých let 15. století zosobněním kontinuity vlády a stability říše. Těsně spolupracovali s císaři Chung-siem a Süan-tem. Zvláště Süan-te měl velký respekt k zasloužilým státníkům, kteří zastávali své funkce již za vlády jeho otce a děda. Po smrti Süan-teho stáli společně s císařovnou vdovou Čang v čele země místo nedospělého Jing-cunga.\n\n„Tři Jangové“ byli rovněž pokládáni za nejlepší básníky své doby. Psali v tehdejším oblíbeném stylu \"tchaj-ke tchi\" (kabinetní poezie) – prostých, až monotónních básní, velebících panovníka a rozkvět státu.\n"}
{"id": "661707", "url": "https://cs.wikipedia.org/wiki?curid=661707", "title": "Druhá kůže", "text": "Druhá kůže\n\n„Druhá kůže“ (v originále „Second Skin“; v původním českém překladu „Dvojnice“) je v pořadí pátá epizoda třetí sezóny seriálu \"\".\n\nBajorský ústřední archiv žádá informace od majora Kiry ohledně jejího sedmidenního pobytu ve vězení na Elemspuru. Problém je v tom, že si Kira na nic takového nevzpomíná, nicméně další spoluvězeň její přítomnost potvrdí. Major tak musí osobně zaletět na Bajor, ale během cesty ztratí vědomí a probere se až na Cardassii I v domě legáta Ghemora. Její vzhled byl upraven, takže nyní vypadá jako Cardassianka. Přichází k ní Entek, člen Obsidiánského řádu, a tvrdí, že je jejich agentka. Její pravé jméno je Iliana Ghemor a na svou minulost se nepamatuje proto, že její paměť byla před deseti lety zablokována.\n\nEntek jí aplikuje látky na obnovení paměti a její otec se jí snaží pomoci se vzpomínáním, ale to se stále nedaří. Entek touží po informacích, které by měla Kira mít ve své hlavě a hrozí, že pokud si nevzpomene, donutí ji k tomu Obsidiánský řád třeba násilím. Mezitím na stanici zjišťují, že Kira zmizela a rozjíždějí pátrání. S důležitými informacemi se objeví Garak a komandér Sisko spolu s ním a Odem odlétají Kiru osvobodit.\n\nGhemor chce dostat Kiru z planety a ochránit ji tak před Řádem, snaží se tomu účelu využít přátel v disentu. V tu chvíli Kira vše pochopí, ale je již pozdě. Na scéně se objevuje Entek, který potvrdí správnost Kiřiny teorie. Celá akce byla namířena proti Ghemorovi, kterého Řád podezíral z ilegálních styků s disidenty a potřeboval k tomu důkazy. V tu chvíli se objevují Sisko a Odo se zbraněmi v rukou a zachraňují Kiru i Ghemora. Entek se je pokusí zastavit, ale Garak ho v sebeobraně zastřelí disruptorem. Kiře je odstraněn cardassianský vzhled a loučí se s Ghemorem, který dostal azyl od Mathenitů.\n\n"}
{"id": "661712", "url": "https://cs.wikipedia.org/wiki?curid=661712", "title": "Weißenberg", "text": "Weißenberg\n\nWeißenberg, lužickosrbsky \"Wóspork\", je město v saském okrese Budyšín v Horní Lužici. V samotném městě žije přibližně 1000 obyvatel, celkem s přilehlými městskými částmi má obyvatel.\n\n\n"}
{"id": "661715", "url": "https://cs.wikipedia.org/wiki?curid=661715", "title": "Měřík příbuzný", "text": "Měřík příbuzný\n\nMěřík příbuzný (\"Plagiomnium affine\") je druh mechu z rodu \"Plagiomnium\" (měřík). Dříve patřil do rodu \"Mnium\", měřík, v současné době se však rod \"Mnium\" člení na další rody, a to na rod \"Rhizomnium\", \"Plagiomnium\" a jiné. Všechny tyto rody se vyznačují poměrně širokými lístky, které mají relativně velké buňky. Proto jsou často používány pro demonstraci buněk a chloroplastů.\n\nMěřík příbuzný je tmavě zelený mechorost, který je vysoký 2-5 cm. Tělo je tvořeno stélkou, která je rozlišena na lodyžku (\"kauloid\"), lístky (\"fylomy\") a příchytná vlákna (\"rhizoidy\").\n\nRostlinka vytváří porosty s přímými plodnými plazivými lodyžkami, které jsou obloukovitě skloněny. Z lodyžek pak, v místě nejnižšího bodu oblouku vyrůstají rhizoidy. Lístky měříku jsou oválné až vejčitě kopinaté a mají krátkou hrotitou špičku. Báze lístků je zúžená a dlouze sbíhá po lodyze. Okraj lístků je zubatý. Tvoří ho 1-4 buněčně tupé zuby, které jsou lemované protáhlými buňkami. Žebro je dole silnější, čím více však postupuje k okraji lístku, je slabší. Končí pod špičkou lístku, nebo až ve špičce.\n\nJako pro všechny mechy, tak i pro měřík příbuzný je typická rodozměna. Generace sporofytu vytváří štět s tobolkou, která má oválný tvar.\n\nMěřík příbuzný se hojně vyskytuje v prameništích, v bažinách a rákosinách, dále pak na březích potoků. Roste také na ztrouchnivělém dřevě. Vyskytuje se především od nižších poloh až do oblasti hor v Evropě a v Asii.\n\n\n"}
{"id": "661718", "url": "https://cs.wikipedia.org/wiki?curid=661718", "title": "Ū", "text": "Ū\n\nŪ (minuskule ū) (litevsky \"u su brūkšneliu\", je písmeno latinky. Vyskytuje se v litevštině, lotyštině, žemaitštině, latgalštině, livonštině, jorubštině (při vyznačování tónů), wolofštině, havajštině, maorštině, maršalštině, v jazyce mōriori, v některých dalších, pokud označuje délku. Ve většině jazyků označuje dlouhé \"ú\", v jiných označuje tón. \n"}
{"id": "661725", "url": "https://cs.wikipedia.org/wiki?curid=661725", "title": "Ari Ankorin", "text": "Ari Ankorin\n\nAri Ankorin (: ארי אנקוריון, rodným jménem ארי וולוביצקי, Ari Wolkowicki, žil 2. října 1908 – 11. března 1986) byl izraelský politik a poslanec Knesetu za strany Mapaj a Ma'arach.\n\nNarodil se ve městě Kalwaria v tehdejší Ruské říši. Vystudoval židovskou základní školu a pak studoval židovskou střední technickou školu ve Vilkoviški. Na Kaunaské univerzitě vystudoval právo. Absolvoval také studia na London School of Economics. Získal doktorát z filozofie a osvědčení pro výkon profese právníka. V roce 1933 přesídlil do dnešního Izraele. Pracoval jako právník v Jeruzalémě a novinář.\n\nV mládí se angažoval v sionistické studentské organizaci v Kaunasu. V letech 1934–1935 byl členem sekretariátu strany Mapaj, pro list Davar pracoval v letech 1936–1938 jako zpravodaj v Londýně. V letech 1940–1946 byl právním poradcem firmy Chevrat Ovdim, napojené na odborovou centrálu Histadrut.\n\nV izraelském parlamentu zasedl poprvé po volbách v roce 1961, do nichž šel za Mapaj. Mandát ale získal až dodatečně, v červenci 1965, jako náhradník. Pracoval v parlamentním výboru pro zahraniční záležitosti a obranu. Ve volbách v roce 1965 kandidoval za Ma'arach. Opět se ale poslancem stal až jako náhradník, v únoru 1969. Byl pak členem výboru pro ústavu, právo a spravedlnost a výboru House Committee. Mandát za Ma'arach obhájil ve volbách v roce 1969, po nichž byl členem výboru pro ústavu, právo a spravedlnost a předsedou výboru House Committee. Opětovně se zvolení dočkal na kandidátce Ma'arach ve volbách v roce 1973, po nichž se opět stal členem výboru pro ústavu, právo a spravedlnost a předsedou výboru House Committee.\n\n"}
{"id": "661728", "url": "https://cs.wikipedia.org/wiki?curid=661728", "title": "Československá hokejová reprezentace v sezóně 1977/1978", "text": "Československá hokejová reprezentace v sezóně 1977/1978\n\n Československo – Švédsko 4:1 (1:0, 0:0, 3:1)\n\n11. prosince 1977 – Praha\nBranky Československa: Bohuslav Ebermann, Jiří Novák, Jaroslav Pouzar, Josef Augusta \nBranky Švédska: Nils-Olov Olsson\nRozhodčí: Dombrovskij (URS) – Exner, Koval (TCH)\nVyloučení: 4:5 (2:0)\n\nČSSR: Jiří Holeček – Jiří Bubla, Milan Kajkl, Oldřich Machač, Milan Chalupa, Jan Zajíček, Miroslav Dvořák – Vladimír Veith, Ivan Hlinka, Josef Augusta – Vladimír Martinec, Jiří Novák, Bohuslav Ebermann – Marián Šťastný, Libor Havlíček, Jaroslav Pouzar – Milan Nový.\n\nŠvédsko: Lennart Andersson – Stig Salming, Ulf Weinstock, Lars Lindgren, Lars Zetterström, Stig Östling, Mats Waltin – Per Lundqvist, Thomas Gradin, Peter Wallin – Lenart Norberg, Leif Holmgren, Bengt Lundholm – Nils-Olov Olsson, Kjell Brus, Lars-Erik Ericsson.\n\n12. prosince 1977 – Praha\nBranky Československa: 2x Ivan Hlinka, 2x Jiří Novák, 2x Vladimír Veith, Vladimír Martinec, Jan Neliba, Jiří Bubla\nBranky Švédska: Lars Lindgren, Lars Gunnar Lundberg.\nRozhodčí: Dombrovskij (URS) – Exner, Sládeček (TCH)\nVyloučení: 5:5 (2:2) + Nový na 5 min.\n\nČSSR: Jiří Králík – Jiří Bubla, Jan Zajíček, Oldřich Machač, Miroslav Dvořák, František Kaberle, Jan Neliba, Milan Chalupa – Vladimír Veith, Ivan Hlinka, Josef Augusta – Vladimír Martinec, Jiří Novák, Bohuslav Ebermann – Eduard Novák, Milan Nový, Jaroslav Pouzar.\n\nŠvédsko: Gunnar Lejdborg – Stig Östling, Lars-Erik Esbjörs, Lars Lindgren, Lars Zetterström, Stig Salming, Ulf Weinstock, Jan Asplund – Lenart Norberg, Leif Holmgren, Bengt Lundholm – Per Lundqvist, Thomas Gradin, Peter Wallin – Martin Karlsson, Lars-Göran Nilsson, Lars Gunnar Lundberg – Nils-Olov Olsson, Lars-Erik Ericsson.\n\n13. února 1978 – Stockholm\nBranky Československa: 2x Milan Nový, 2x Josef Augusta, Jan Zajíček, Marián Šťastný, Jiří Novák \nBranky Švédska: Leif Holmgren, Rolf Edberg, Lenart Norberg, Thomas Gradin.\nRozhodčí: Zacharov – Kuzněcov, Smirnov (URS)\nVyloučení: 6:3 (2:1)\n\nČSSR: Jiří Holeček – František Kaberle, Jan Neliba, Oldřich Machač (Milan Chalupa), Miroslav Dvořák, Jiří Bubla, Jan Zajíček – Eduard Novák, Milan Nový, Josef Augusta – Vladimír Martinec, Jiří Novák, Bohuslav Ebermann – Jindřich Kokrment (Marián Šťastný), Ivan Hlinka, Jaroslav Pouzar.\n\nŠvédsko: Christer Abrahamsson – Stig Salming, Ulf Weinstock, Stig Östling, Mats Waltin, Lars Zetterström, Lars Lindgren – Lenart Norberg, Thomas Gradin, Leif Holmgren – Nils-Olov Olsson, Harald Lückner, Lars-Erik Ericsson – Ulf Isaksson, Rolf Edberg, Anders Kallur – Per Lundqvist, Lars-Göran Nilsson, Lars Gunnar Lundberg.\n\n15. února 1978 (19:00) – Göteborg\nBranky Československa: 2x Jaroslav Pouzar, Milan Nový, Marián Šťastný\nBranky Švédska: Anders Kallur, Per Lundqvist, Harald Lückner.\nRozhodčí: Zacharov – Kuzněcov, Smirnov (URS)\nVyloučení: 3:3 (0:1)\n\nČSSR: Jiří Králík – Jiří Bubla, Milan Kajkl, František Kaberle, Jan Zajíček, Milan Chalupa, Miroslav Dvořák, Oldřich Machač – Jindřich Kokrment, Ivan Hlinka, Jaroslav Pouzar – Eduard Novák, Milan Nový, Josef Augusta - Marián Šťastný, Peter Šťastný, Anton Šťastný – Vladimír Martinec, Jiří Novák, Bohuslav Ebermann.\n\nŠvédsko: Lennart Andersson – Lars-Erik Esbjörs, Jan-Erik Silfverberg, Stig Salming, Lars Lindgren, Lars Zetterström, Stig Östling, Mats Waltin – Lenart Norberg, Thomas Gradin, Leif Holmgren – Ulf Isaksson, Rolf Edberg, Bengt Lundholm – Nils-Olov Olsson, Harald Lückner, Anders Kallur – Per Lundqvist, Lars-Göran Nilsson, Lars-Gunnar Lundberg.\n\n12. dubna 1978 – Litvínov\nBranky Československa: 2x Bohuslav Ebermann, Jiří Bubla, Vladimír Martinec, Jan Zajíček, Jaroslav Pouzar, Peter Šťastný\nBranky NDR: Fengler, Dietmar Peters, Reiner Patschinski.\nRozhodčí: Frey (SUI) – Brunclík, Les (TCH)\nVyloučení: 3:2 (0:0)\n\nČSSR: Jiří Holeček – Jiří Bubla, Milan Chalupa, František Kaberle Jan Zajíček, Oldřich Machač, Miroslav Dvořák – Vladimír Martinec, Jiří Novák, Bohuslav Ebermann – Eduard Novák (21. Pavel Richter), Milan Nový, Josef Augusta (21. Jaroslav Pouzar) - Marián Šťastný, Peter Šťastný, Anton Šťastný.\n\nNDR: Wolfgang Kraske (41. Roland Herzig) – Frank Braun, Dieter Simon, Joachim Lempio, Dietmar Peters, Reinhardt Fengler, Dieter Frenzel – Schulz, Peter Slapke, Jürgen Franke – Frank Proske, Reiner Patschinski, Joachim Stasche – Roland Peters, Gerhard Müller, Friedheim Bögelsack.\n\n13. dubna 1978 – Teplice\nBranky Československa: 2x Milan Nový, 2x Pavel Richter, Peter Šťastný, Jiří Novák , Jaroslav Pouzar, Vladimír Martinec.\nBranky NDR: nikdo\nRozhodčí: Frey (SUI) – Brunclík, Les (TCH)\nVyloučení: 10:7 (2:0)\n\nČSSR: Jiří Králík – Jiří Bubla, Milan Kajkl, František Kaberle, Jan Zajíček, Oldřich Machač, Miroslav Dvořák, Milan Chalupa – Pavel Richter, Jiří Novák, Jaroslav Pouzar – Eduard Novák, Milan Nový, Josef Augusta - Marián Šťastný, Peter Šťastný, Anton Šťastný – Vladimír Martinec, Bohuslav Ebermann.\n\nNDR: Roland Herzig – Frank Braun, Dieter Simon, Heinz Pöhland, Dietmar Peters, Klaus-Rüdiger Schröder, Dieter Frenzel – Schulz, Peter Slapke, Jürgen Franke – Frank Proske, Reiner Patschinski, Joachim Stasche – Roland Peters, Gerhard Müller, Friedheim Bögelsack.\n\n22. dubna 1978 – Praha\nBranky Československa: Jiří Bubla, Vladimír Martinec\nBranky Kanady: 2x Pat Hickey, Rick Hampton.\nRozhodčí: Dahlberg (SWE) – Šutka, Vrábel (TCH)\nVyloučení: 10:8 (1:2)\n\nČSSR: Jiří Holeček – Jiří Bubla, Milan Kajkl, František Kaberle, Jan Zajíček, Oldřich Machač, Miroslav Dvořák, Milan Chalupa - Vladimír Martinec, Jiří Novák, Bohuslav Ebermann - Eduard Novák, Milan Nový, Jaroslav Pouzar - Marián Šťastný, Peter Šťastný, Anton Šťastný.\n\nKanada: Daniel Bouchard – David Shand, Pat Ribble, Rick Hampton, Robert Picard, Brad Maxwell – Jean Pronovost, Marcel Dionne, Pat Hickey – Wilf Paiement, Thomas Lysiak, Robert McMillan – Glen Sharpley, Guy Charron, Don Lever – Dennis Maruk, Garry Unger, Michael Murphy – Young.\n\n23. dubna 1978 – Praha\nBranky Československa: 2x Pavel Richter, Marián Šťastný, Bohuslav Ebermann, Anton Šťastný, Jan Zajíček, Eduard Novák, Peter Šťastný \nBranky USA: 2x Steve Jensen\nRozhodčí: Zacharov (URS) – Šutka, Vrábel (TCH)\nVyloučení: 3:8 (3:0)\n\nČSSR: Jiří Králík – Jiří Bubla, Milan Kajkl, František Kaberle, Jan Zajíček, Milan Chalupa, Miroslav Dvořák – Vladimír Martinec, Jiří Novák, Bohuslav Ebermann – Eduard Novák, Milan Nový, Pavel Richter - Marián Šťastný, Peter Šťastný, Anton Šťastný.\n\nUSA: Peter Lopresti (21. Jim Warden, 41. Zimmerman – Craig Norwich, Glen Patrick, O‘Callahan, Dick Lamby, Don Jackson – Mike Eaves, Mark Johnson, Harvey Bennett – Phil Verchota, Dave Delich, Green –Jim Warner, Dave Debol, Mike Fidler – Thomas Younghans, Curt Bennett, Steve Jensen.\n\n\n"}
{"id": "661730", "url": "https://cs.wikipedia.org/wiki?curid=661730", "title": "Správní akt", "text": "Správní akt\n\nSprávní akt je konkrétní správní úkon (rozhodnutí), kterým vykonavatel veřejné správy v konkrétním případě řeší právní poměry jmenovitě určených osob (adresátů).\n\nUstanovení § 9 českého správního řádu obsahuje legální definici správního aktu, podle níž jde o rozhodnutí, jímž se v určité věci zakládají, mění nebo ruší práva anebo povinnosti jmenovitě určené osoby (\"konstitutivní akt\") nebo jímž se v určité věci prohlašuje, že taková osoba práva nebo povinnosti má anebo nemá (\"deklaratorní akt\").\n\nKaždý správní akt se vyznačuje tím, že:\n\n\n\n"}
{"id": "661732", "url": "https://cs.wikipedia.org/wiki?curid=661732", "title": "Uteodon", "text": "Uteodon\n\nUteodon (\"zub lidu Uteů\") byl rod býložravého ornitopodního dinosaura, který žil v období svrchní jury (asi před 150 miliony let). Jeho fosilní pozůstatky byly objeveny v Utahu (USA). Tento bazální iguanodont byl součástí fauny proslulého Morrisonského souvrství. Popsal jej Andrew T. McDonald v roce 2011 jako typový druh \"U. aphanocoetes\". Původně byl ale tento dinosaurus popsán jako \"Camptosaurus aphanocoetes\" v roce 2008. Jednalo se o poměrně robustního ornitopoda, jehož délka činila kolem 6 metrů a hmotnost se pravděpodobně blížila 2 tunám.\n\n"}
{"id": "661735", "url": "https://cs.wikipedia.org/wiki?curid=661735", "title": "Moše Bar'am", "text": "Moše Bar'am\n\nMoše Bar'am (: משה ברעם, žil 17. března 1911 - 5. prosince 1986) byl izraelský politik a poslanec Knesetu za strany Mapaj Ma'arach, Izraelská strana práce a opět Ma'arach.\n\nNarodil se ve městě Zdolbuniv v tehdejší Ruské říši (dnes Ukrajina). Vystudoval střední obchodní školu v Kaunasu. V roce 1931 přesídlil do dnešního Izraele. Jeho syn Uzi Bar'am se později také stal politikem. Další syn Chajim Bar'am se proslavil jako sportovní komentátor. Vnuk Nir Bar'am je spisovatelem.\n\nV mládí se angažoval v sionistickém hnutí he-Chaluc a \"Freiheit-Dror\" (hnutí napojené na stranu Po'alej Cijon). Po přesídlení do dnešního Izraele pracoval ve stavebnictví a byl aktivní v židovských jednotkách Hagana. Od roku 1934 pracoval pro Židovskou agenturu. Od roku 1938 byl členem sekretariátu strany Mapaj v regionu Jeruzaléma, kde se pak stal i tajemníkem strany. Od roku 1948 byl členem zaměstnanecké rady v Jeruzalémě a v letech 1955-1959 zasedal v jeruzalémské samosprávě.\n\nV izraelském parlamentu zasedl poprvé po volbách v roce 1959, do nichž šel za Mapaj. Pracoval v parlamentním výboru práce, výboru finančním a výboru House Committee. Znovu byl za Mapaj zvolen ve volbách v roce 1961. Předsedal parlamentnímu výboru práce a podvýboru pro prověření možností zvýšení pracovního nasazení a produkce. Byl členem výboru finančního a výboru House Committee. Ve volbách v roce 1965 kandidoval za Ma'arach. Během funkčního období ovšem dočasně přešel do poslaneckého klubu Izraelské strany práce, aby se pak opět vrátil do poslaneckého klubu Ma'arach. Byl předsedou výboru práce, podvýboru pro penze členů Knesetu a společného výboru pro zákon o Národním pojistném soudu. Byl také členem výboru finančního a výboru House Committee. Zároveň půsbil jako předseda frakce poslanců koaličních stran. Mandát za Ma'arach obhájil ve volbách v roce 1969, po nichž byl členem výboru práce, výboru finančního a výboru House Committee. Opětovně se zvolení dočkal na kandidátce Ma'arach ve volbách v roce 1973, po nichž se opět stal členem výboru práce, výboru finančního a výboru House Committee. Dále také usedl jako člen do výboru státní kontroly a výboru pro zahraniční záležitosti a obranu.\n\nZastával i vládní posty. V letech 1974-1977 byl ministrem práce, v roce 1977 také jako ministr sociální péče, přičemž toho roku byly oba resorty sloučeny.\n\n"}
{"id": "661841", "url": "https://cs.wikipedia.org/wiki?curid=661841", "title": "Mnichovská průrva", "text": "Mnichovská průrva\n\nMnichovská průrva je uměle vytvořený kanál sloužící jako propusť jednoho z napájení Novozámeckého rybníka z Bobřího potoka na Českolipsku v Libereckém kraji.\n\nMnichovská průrva se nachází se na katastru obce Zahrádky u České Lípy. Napájí nedaleký Novozámecký rybník z Bobřího potoka přes uměle vytvořený kanál v pískovcových skalách. Vpust do dříve několikanásobně většího rybníka zajišťovala hradidla. Přes průrvu po vrcholu skal byl v 18. století vybudován klenutý most, po němž dnes vede silnice I/9 od České Lípy do Doks, případně dále do Prahy přes křižovatku v Jestřebí. Poblíž mostu jsou ve skále vytesané schody, po kterých lze sestoupit až k hladině do skalní místnosti, která sloužila jako přístaviště loděk. Průrvu od Novozámeckého rybníka odděluje rozsáhlá oblast mokřin s rákosím.\nJméno získala průrva podle obce Mnichov, která stávala nedaleko a která zanikla v průběhu třicetileté války. Kromě uměle vytesaného kanálu u Novozámeckého rybníka někdejší ves Mnichov připomíná pouze osamocený kostelík sv. Barbory, stojící uprostřed hřbitova asi 600 m severozápadně od Mnichovské průrvy.\n\nZajímavou průrvu využili filmaři jako kulisu k pohádkovému filmu \"Nesmrtelná teta\".\n\nNovozámecký rybník je zařazen mezi významná středověká vodní díla a od roku 1933 je chráněn jako národní přírodní rezervace. Celé území včetně Bobřího potoka je součástí chráněných území ptačích oblastí, mokřadů Ramsarské úmluvy. Oba kanály, vytesané v pískovcích, Mnichovská i obdobná Novozámecká průrva u výtoku z rybníka, jsou zařazeny mezi technické památky rybničního stavitelství. Zmíněné technické památky jsou spolu s dalšími historickými, sakrálními a technickými stavbami na katastrálním území obcí Holany, Zahrádky, Stvolínky a Jestřebí součástí Krajinné památkové zóny Zahrádecko, zapsané od roku 1996 na ústředním seznamu kulturních památek České republiky.\n\n"}
{"id": "661843", "url": "https://cs.wikipedia.org/wiki?curid=661843", "title": "Den pí", "text": "Den pí\n\nDen pí slaví někteří matematici po celém světě 14. března. Datum vzniklo použitím prvních tří cifer zápisu π v desítkové soustavě. Tradičně se konzumuje kulatý koláč, jelikož anglické \"pie\" a π jsou homofony a π se používá k výpočtu obvodu kruhu.\n\nPodobným svátkem je Den přibližného pí, který se slaví 22. července, neboť π se dá aproximovat racionálním číslem formula_1.\n"}
{"id": "661848", "url": "https://cs.wikipedia.org/wiki?curid=661848", "title": "Rokytník skvělý", "text": "Rokytník skvělý\n\nRokytník skvělý (\"Hylocomium splendens\") se řadí k nejběžnějším druhům mechů v jehličnatých porostech, kde často doprovází smrk.\n\nJednotlivé lodyžky (kauloidy) bývají dlouhé 10-15 cm, mohou však dorůstat do výšky až 20 cm. Jsou vzpřímené, dvojnásobně či trojnásobně větvené, vždy poschoďovitě rozprostřené. Na lodyžkách si lze povšimnout hustých vláknitých červených výrůstků. Lístky (fyloidy) jsou k lodyžce přitisklé. Bývají zpravidla dlouhé 1-3 mm a mají vejčitý tvar. Na konci jsou zúžené v dlouhou, zprohýbanou špičku. Okraj mívají jemně pilovitý. Jejich žebro je velice krátké a dvojité. Z lodyžky lístky vyrůstají šroubovitě a vzájemně se překrývají.\n\nSporofyt tohoto dvoudomého mechu je tvořen štětem, který může být dlouhý až 4 cm. Červený štět vyrůstající z postranních lodyžek je silný. Nese oválnou, hnědě zbarvenou tobolku, jež je přikryta malým, krátce zobanitým víčkem. Uvnitř tobolky dozrává na jaře velké množství výtrusů.\n\nRokytník skvělý je ukazatelem středně dobrých půd. Charakteristický je zejména pro kyselá stanoviště s dobrým rozkladem humusu, s průměrnou zásobou živin a s dostatečnými vlhkostními podmínkami. Vyskytuje se od nížin až do vysokých horských poloh. Je průvodcem nejčastěji smrkových lesů, proto je jeho šíření podporováno pěstováním jehličnatých lesů. Můžeme ho však nalézt také v lesích dubohabrových nebo bukových. Chybí na pasekách, protože nesnáší přímé sluneční osvětlení, je tedy polostinný.\n\n\n\n"}
{"id": "661850", "url": "https://cs.wikipedia.org/wiki?curid=661850", "title": "Regularizace (migrace)", "text": "Regularizace (migrace)\n\nRegularizace je takové opatření státu (v rámci migrační politiky), které umožňuje cizincům bez oprávnění k pobytu legalizovat svůj pobytový status v hostitelské zemi, a to buď trvale nebo dočasně. Jinak bývá tento proces také nazýván „pobytovou amnestií“ či „normalizací“. Jednotná definice toho, co přesně regularizace je, v současnosti neexistuje a její vymezení se liší stát od státu.\n\nRegularizace mívá hromadný charakter. U některých regularizací bývá dopředu stanoven možný počet regularizovaných osob, u jiných toto omezení neexistuje. Regularizace bývá vyhlašována zejména\n\nCo do rozsahu lze jednotlivé regularizace rozdělit na \"generální\", tj. pro všechny nelegální cizince, a \"speciální\", tj. pouze pro určitou přesně vymezenou skupinu cizinců. Je však třeba podotknout, že zpravidla státy v několikaletém rozmezí uskutečnily či zavedly oba dva popsané druhy amnestií. \n\nDalší ze základních dělení regularizací je na \"jednorázové\" a \"permanentní\". Jednorázové regularizace probíhají během časově ohraničeného období (většinou v rozmezí několika měsíců) a často se k nim váží nějaké podmínky, které musejí splnit (např. prokázání pobytu na území daného státu před určitým datem, existence platné pracovní smlouvy atp.). Permanentní regularizace bývají přímo zakotveny v zákoně a probíhají po dobu platnosti daného (většinou cizineckého) zákona. Za stanovených podmínek si pak mohou cizinci, kteří pobývají v zemi bez povolení k pobytu, požádat o regularizaci statusu kdykoliv. \n\nRegularizace může být dále \"individuální\" či \"kolektivní\"; toto rozlišování se týká způsobu výběru beneficientů či způsobu posuzování žádosti. Při individuální regularizaci rozhodující orgán má jisté správní uvážení, zvláště pokud je regularizace zaměřena na ochranu cizinců. U kolektivní regularizace orgán jen mechanicky shledává splnění daných objektivních kriterií bez ohledu na jiné skutečnosti. V praxi neexistují čistě individuální či čistě kolektivní regularizace.\n\nRegularizace se dále dají dělit i podle jiných kritérií např. na \"organizované\" a \"neorganizované\", \"vyhlašované\" a \"utajované\", \"z humanitárních důvodů\" a \"z důvodu faktického pobytu\" a tak dále.\n\nNejnovější právní teorie identifikuje pouze dva široké a jasně odlišitelné druhy: regularizační programy a regularizační mechanizmy, v podstatných rysech korespondující s rozlišením regularizací na jednorázovou a permanentní. Pod tyto hlavní kategorie se podřazují všechna ostatní výše uvedená klasifikační hlediska. Tudíž, zatímco mechanizmy jsou součástí běžné migrační politiky státu, spíše menšího rozsahu a mají permanentní charakter se zaměřením na humanitární případy, programy představují specifická, výjimečná opatření přijatá na základě mimořádné legislativy, probíhají v omezeném časovém úseku a obvykle pokrývají větší množství osob – většinou pracující migranty v neregulérní situaci. Kritéria programů jsou jasně definovaná a relativně transparentní, nejčastěji mezi ně patří vymezená délka pobytu v zemi před určitým datem (de facto) a důkaz zaměstnání. Naopak kritéria a postupy mechanizmů jsou často definována obšírněji, což ponechává velký prostor pro správní uvážení při posuzování individuálních žádostí.\n\n"}
{"id": "661851", "url": "https://cs.wikipedia.org/wiki?curid=661851", "title": "Krpec", "text": "Krpec\n\nKrpec může být:\n\n\n"}
{"id": "661854", "url": "https://cs.wikipedia.org/wiki?curid=661854", "title": "Tabonovití", "text": "Tabonovití\n\nTabonovití (Megapodiidae) je čeleď zavalitých hrabavých ptáků, kteří si sami nevysedí svá vejce ani je nepodkládají k vysedění jiným ptákům. Čeleď tvoří 6 rodů, všechny mají stejné české jméno tabon.\n\nVyskytují se v Austrálii, na Filipínách, Nové Guineji, Sulawesi, Kalimantanu a dalších ostrovech v jihozápadním Tichomoří a jihovýchodní Asii. Obývají tam tropické pralesy, horské lesy i křovinaté oblasti.\n\nJsou to středně velcí pozemní ptáci o velikosti od 50 do 70 cm a váze až 3 kg. Létají jen málo, při útěku před predátorem nebo při hřadování, pohybují se většinou po zemi. Vyznačují se poměrně dlouhýma a velmi silnýma nohama. Hlavu mají v poměru k tělu malou. Jejich základní barvou je hnědá až černá s mnoha odstíny, např. do modra. Některé druhy mají na hlavě výrůstky v podobě helmice nebo hřebene, chrupavčité laloky nebo holou hlavu a krk s pestrobarevnou kůži nebo nafukovací vaky na krku. Všechny tyto zvláštnosti slouží k vizuální signalizaci, zbarvení i velikost se mění v  průběhu rozmnožovací aktivity. Většina druhů nemá pohlavní dimorfismus, u některých jsou ale samice menší nebo méně pestrobarevné. Na větší vzdálenosti komunikují kokrháním, např. shánění kontaktu před pářením nebo mohou kokrhat i v duetu.\n\nJsou to všežravci, kteří se živí rostlinami a malými bezobratlými a obratlovci. Rostlinná část potravy je tvořena semeny, bobulemi, lístky i květy. Bezobratlou část jídelníčku tvoří termiti, mravenci, švábi, kobylky, vážky, pavouci, vosy, stonožky, hlemýždi a červi, z drobných obratlovců pak žáby a ještěrky.\n\nU některých tabonů se pravděpodobně jedná o  monogamní páry, u jiných o  promiskuitní. Vzájemná vazba partnerů se projevuje většinou jen v období páření a snášení vajec. Rozmnožování tabonů je jedno z nejzvláštnějších v ptačím světě. Pro svá vejce si budují umělé líhně, ve kterých se budou zárodky vajec vyvíjet. Samec, někdy společně se samici, shromažďuje i několik let různé rostliny, listy, větvičky trávu, písek i kyprou hlínu na hromadu vysokou i několik metrů. Samice do takto připraveného hnízda snese do děr v několikadenních intervalech 3 až 35 velkých vajec o hmotnosti od 75 do 230 gramů, celé kladení vajec může trvat 2 až 4 měsíce.\n\nBěhem inkubační doby dlouhé v rozmezí 44 až 77 dnů udržuje samec postupným rozhrabování a zase přihrnováním tlející rostlinné hmoty v hnízdě konstantní teplotu, kterou měří vsunutím zobáku, čidlo má na patře nebo jazyku. Samice se po snůšce většinou o hnízdo již nestará. Kuřata se líhnou postupně jak byla snesena vejce, protože nemají vaječný zub rozlomí skořápku drápy a za jejich pomoci se v poloze na zádech vyhrabou z hromady na povrch. U mnoha druhů jsou značně vyspělá a samostatně od hnízda odcházejí bez nějaké další vazby na rodiče nebo sourozence. Jsou schopny se ihned samy živit i krátce létat, přestože ještě nemají ocasní péra. Odcházejí se ukrýt do křoví, teprve podějí se u nich objeví reakce na nepřítele. Snášet vejce začnou za 1 až 3 roky. Samec po vylíhnutí všech kuřat opět až do snůšky nahrabuje na hromadu novou hmotu místo zetlené a připravuje tak opět inkubátor na příští sezonu, ten většinou slouží po několik desetiletí i dalším generacím, někdy současně i více samicím. Největší doložené hnízdo mělo v průměru 16 m a bylo vysoké 5 m (300 m³ materiálu). U některých druhů samci budují hnízdo vždy nové.\n\nJiné druhy zvolily pro inkubaci vajec snazší metodu, samice zahrabává každé vejce samostatně do 30 až 60 cm hlubokých jam na osluněném místě do černého lávového písku, který slunce silně zahřívá. Druhá varianta spočívá ve využívání písčitých míst s geotermálním teplem. V obou případech se na příhodných místech schází i stovka samic ke společnému kladení vajec. Po snůšce se samice zpět vracejí do lesů a kuřata vylíhlá asi za 55 dnů se vyhrabou a odcházejí samostatně za nimi.\n\nOhrožení jsou nejvíce masožravými savci, jako jsou lišky, levharti, divocí psi, kočky a také hadi. Největší nebezpečí pro tabony přinášejí změny přirozeného prostředí ve kterém žijí např. kácení lesů, zdivočelá domácí zvířata a organizovaný sběr vajec, který domorodci praktikují odedávna.\n\nJak se zvětšuje poznání o jednotlivých druzích tabonů, tak se mění i jejich taxonomické zatřídění. Mimo zde uvedené rody a jejich druhy se ještě některé dále dělí do poddruhů.\n"}
{"id": "661858", "url": "https://cs.wikipedia.org/wiki?curid=661858", "title": "Mistrovství světa v šachu žen 1949/1950", "text": "Mistrovství světa v šachu žen 1949/1950\n\nOsmý turnaj mistrovství světa v šachu žen proběhl od 19. prosince 1949 do 19. ledna 1950 v Moskvě v Sovětském svazu. Turnaj uspořádala FIDE z cílem najít novou mistryni světa na trůn osiřelý po tragické smrti Věry Menčíkové. Zúčastnilo se 16 šachistek z 12 zemí (Sovětský svaz, NDR, Anglie, Francie, Nizozemsko, Itálie, Maďarsko, Kuba, Československo, USA, Dánsko a Polsko), které vybrala FIDE. Hrálo se systémem každá s každou. První čtyři místa v turnaji obsadily sovětské šachistky. Ziskem 11,5 bodu zvítězila Ljudmila Ruděnková s devíti výhrami, pěti remízami a jen jednou porážkou. Druhá skončila Olga Rubcovová s 10,5 body a o třetí a čtvrté místo se dělily Valentina Borisenková a Jelizaveta Bykovová.\n\n\n"}
{"id": "661867", "url": "https://cs.wikipedia.org/wiki?curid=661867", "title": "William Gullick", "text": "William Gullick\n\nWilliam Applegate Gullick (1858 – duben 1922) byl vydavatel a cejchovní inspektor v New South Wales, Austrálie. Byl průkopníkem australské fotografie a navrhl znak Nového Jižního Walesu.\n\nByl pokřtěn v Edingtonu ve Wiltshire v roce 1858. On a jeho rodina emigrovala do Sydney, kde jeho matka zemřela při porodu. Jeho otec, tiskař, ztratil všechny jeho peníze poté, co si vzal Sarah Dust a vyhlásil konkurs v roce 1869.\n\nGullick začal svou kariéru tiskaře prací pro tiskařskou společnost \"John Sands and Co\". Tato společnost vydávala adresáře a také pracovala na heraldice. Tato organizace vydala rejstřík úmrtí. Vzal si Mary Pierceovou, se kterou měli pět dětí – Chloe, Zoe, Marjory, Dorothy a Noel. Gullick byl požádán, zda by nenavrhl znak Nového Jižního Walesu. Jeho interpretace myšlenky byla publikována v roce 1907 a později vyšla v knize pečetí v roce 1914.\n\nGullick jako první experimentoval s barevnou fotografií v Austrálii.\n\nAutochromatický proces bratrů Lumièrových, který používal, byl založen na použití barevné mozaiky mikroskopických zrnek bramborového škrobu obarvených na červenou (oranžovou), zelenou a modrou barvu překrytých černobílou panchromatickou emulzí. Fotografie jeho manželky a dcer (Mary Gullick, Zoe Gullick, Marjory Gullick a Chloe Gullick) byl pořízen na autochrom asi v roce 1909, tedy pouze dva roky po komercionalizaci procesu. Tři základní barvy procesu Lumièrů byl důvod, proč má Gullickova rodina na sobě různě barevné šaty. Snímek byl pořízen u jejich domova v Killaře.\n\nPřekvapivě se jednalo o stejné tři barvy jako měla základní pečeť a celá řada heraldických znaků v celé Austrálii. Zoe Gullick (v červeném) pomáhala Gullickovi jako asistentka v laboratoři, když fotografie zpracovával.\n\nGullick zemřel náhle v dubnu 1922.\n"}
{"id": "661871", "url": "https://cs.wikipedia.org/wiki?curid=661871", "title": "Měřík čeřitý", "text": "Měřík čeřitý\n\nMěřík čeřitý \"(Plagiomnium undulatum)\" je druh mechu z rodu \"Plagiomnium\" patřící do čeledi měříkovité.\n\nMěřík čeřitý patří mezi mechy vrchoplodné. Jedná se o mech dvoudomý, stálé zelené barvy a menšího vzrůstu. Měří cca 5–10 cm, ale jeho výška může dosáhnout až 15 cm. Tělo je tvořeno stélkou, která se rozlišuje na lodyžku, lístky a rhizoidy.\n\nLodyžky sterilní jsou především poléhavé, plazivé a obloukovitě ohnuté. Lodyžky plodné rostou směrem vzhůru a mají stromečkovitý vzhled. Z lodyžek vyrůstají příchytná vlákna (rhizoidy).\n\nLístky jsou oválné, dlouze jazykovité, oddálené, s krátkou hrotitou špičkou a na okraji lemované 3–5 řadami ztloustlých buněk. Lem je jednovrstevný a ostře pilovitý. Za vlhka jsou listy především příčně vlnkaté a odstálé, za sucha svraskalé a kadeřavé. Buňky jsou především ztlustlé v rozích, jedná se tedy o buňky kolenchymatické, a rozprostřené uprostřed listu 10–15 µm široké. Žebro je ze spodu silné, směrem vzhůru slábne a končí spolu se špičkou nebo před ní.\n\nJeho rodozměna se neliší od ostatních mechů. Vytváří se tobolka, která je podlouhle oválná. Výtrusy v tobolce jsou nejčastěji 20–30 µm velké.\n\nJedná se o euroasijský a velmi hojný druh, který se vyskytuje v Evropě a v Asii od poloh s nižší nadmořskou výškou až do těch vyšších. Výjimkami jsou suché oblasti, kde se tato rostlina nevyskytuje.\n\nMěřík čeřitý se nachází především na zastíněných vlhkých místech. Tvoří porosty podél potoků a dále na okrajích cest. Může se objevit také na ztrouchnivělém dřevě nebo na kameni.\n\n\"Plagiomnium undulatum\" může být použit, podobně jako druh \"Plagiomnium affine\", pro jednoduché školní pokusy, mezi něž patří pozorování vlastních buněk a chloroplastů, u kterých lze nejlépe sledovat osmotický jev zvaný plazmolýza.\n\nDruhy z rodu \"Plagiomnium\" jsou si velmi podobné. Měřík čeřitý lze rozpoznat od ostatních mechů téhož rodu podle jazykovitě dlouhých lístků a čepelí, které jsou silně příčně vlnkaté.\n\n\n"}
{"id": "661872", "url": "https://cs.wikipedia.org/wiki?curid=661872", "title": "Okres Biała Podlaska", "text": "Okres Biała Podlaska\n\nOkres Biała Podlaska (polsky \"Powiat bialski\") je okres v polském Lublinském vojvodství. Rozlohu má 2753,67 km² a v roce 2009 zde žilo 112 846 obyvatel. Sídlem správy okresu je město Biała Podlaska, které však není jeho součástí, ale tvoří samostatný městský okres. Leží u hranic s Běloruskem.\n\nMěstské:\n\nVesnické:\n"}
{"id": "661878", "url": "https://cs.wikipedia.org/wiki?curid=661878", "title": "Profesor Neřád", "text": "Profesor Neřád\n\nProfesor Neřád (podtitul Konec tyrana, německy celým názvem \"Professor Unrat oder Das Ende eines Tyrannen\") je psychologický román Heinricha Manna napsaný roku 1904 a vydaný následujícího roku. Pojednává o maloměstském tyranovi, středoškolském profesoru Raatovi, kterému jeho žáci přezdívají Unrat (Neřád). Román byl několikrát zfilmován, nejslavnější adaptace pod názvem \"Modrý anděl\" pochází z roku 1930 (hlavní role Emil Jannings a Marlene Dietrichová).\n\nProfesor Raat, kterému nikdo neřekl jinak než Neřád (v něm. Unrat), je třídním kvinty na gymnáziu. Ve své třídě udržuje pořádek zákeřnými praktikami, za něž ho většina studentů nenávidí. Jeho bývalí studenti na něj pohlížejí spatra, s odstupem času však zaujímají postoj zbytku města, pro které je Neřád pouze zajímavým rozptýlením všedních dní.\n\nJednoho dne dá Neřád studentům napsat kompozici, přičemž téma zadá tak, aby úkol nebylo možné splnit. Proti tomuto jeho činu vystoupí trojice žáků – Lohman, Ertzum a Kieselack. Neřád zakročí a, jako obvykle, situaci vyřeší tak, že je pošle do „pelechu“, což je společná šatna třídy (v knize ale pojem „pelech“ slouží jako synonymum pro „\"odstranění ze společnosti / z očí\"“). Když pak jde domů opravovat písemky, narazí v Lohmanově práci na krátkou básničku, kterou věnoval jisté Rose Frohlichové. Na tom by nebylo nic tak závažného, nebýt posledního verše, kde stálo: „\"…a kdybys snad otěhotněla -\" “.\n\nNeřád se okamžitě pouští do hledání dané ženy. Po několika marných pokusech ji náhodou nachází v jednom z městských lokálů. Jde o umělkyni, která vystupuje – zpívá a všelijak se předvádí. Neřád v lokále načapá i studenty, ti však rychle utečou. Rosa si ho postupně omotá kolem prstu a Neřád za ní musí neustále chodit (nejprve pouze proto, aby odradil studenty, později ale zjistí, že se mu po Rose stýská, když s ní není). Je to pro něj něco zcela nového – Rosa (podle něj) převyšuje všechny ostatní lidi a nezaslouží si, aby ji kdokoli osočoval či ubližovat. Bere si ji (svým způsobem) pod svou ochranu a udělá si z ní něco jako modlu.\nTrojice studentů se na Neřáda zlobí, ale nemohou nijak zasáhnout – v lokále neměli co dělat, takže si nedovolí vystoupit proti Neřádovi. Ovšem ani Neřád zakročit nemůže, protože by to nenávratně pošramotilo jeho pověst (která je i tak dost pochybná). Navzájem se nějakou dobu ignorují. Jednoho dne ovšem vyplují napovrch jisté skutečnosti – Lohman s ostatními poničili jakousi kapličku a jsou proto potrestáni. Chtějí se však pomstít i Neřádovi, a proto obviní Rosu – Neřádovo slabé místo. Rosa vyvázne bez trestu, ale i přes to je Neřádova důvěra v ni otřesena. Rosa se vzdává a odhaluje Neřádovi své tajemství – malou dcerku.\n\nO dva roky později jsou už z Neřáda a Rosy manželé. Jejich vztah je ovšem přinejmenším zvláštní – Rosa Neřáda nemiluje, ale zvykla si na bezstarostný život, který ji profesor může poskytnout. Naproti tomu, Neřád Rosu využívá, aby se mstil svým bývalým studentům. Společně si u sebe doma založí salón, do kterého se chtějí podívat snad všichni lidé z města, ale o kterém panuje pochybná pověst spojená s pochybnými „hrami“, nekalými praktikami a pořádáním orgií. Dlouho si tohoto blahobytu užívat nemohou a brzy se zadluží.\n\nRosa má spousty milenců, nic z toho ale Neřádovi nevadí. Z jeho bývalé trojice žáků, se mu dva podaří zničit, zbývá už jenom Lohman, ten nejhorší. Rosa má však přísně zakázáno se s ním setkávat, protože Lohman je jediný člověk, ve kterém Neřád vidí konkurenci a nebezpečí. I přes to se potkají a Rosa pozve Lohmana k sobě domů. Neřád je zastihne (Rosa zpívá píseň, kterou jí před dvěma lety Lohman složil) a přestane se ovládat. Pokusí se Rosu uškrtit, ale Lohman zasáhne. Neřád v afektu ukradne Lohmanovi peněženku – Lohman zavolá policii a Neřád je odvezen i s Rosou do vězení…\n\nAutor se na první pohled staví na stranu společnosti, které je despota Neřád pro smích, ale jak se příběh vyvíjí, je Neřád nakonec lepší než ostatní\n\n- je zde kladen důraz na kritiku společnosti, která se jeví velmi pokrytecky\n-Neřád sice dostál svému „jménu“, ale nikdy se nebál postavit se za své názory\n\n- Rosa, ačkoli dříve možná ostatní převyšovala, sklouzla pod vlivem Neřáda na stejnou úroveň jako on, ne-li ještě níže\n\n- velmi výraznou osobou byl také Lohman, který Neřáda do jisté míry obdivoval\n\n- Neřádovi dlouho trvalo, než mu něco došlo, ale když zjistil, že trestat a ponižovat se dá i jinak, než vyloučením ze školy, stal se z něj umanutý stařec bažící po pomstě za všechno, čeho se na něj studenti za celý život dopustili\n\n- ačkoli Rosa své chování omlouvala tím, že to dělá pro svou dceru, aby pak nemusela skončit jako ona, bylo v jejím chování i něco samolibého, co chtělo s lidmi manipulovat\n\n- jediná společnost ze všeho vyvázla téměř bez úhony – jakmile Neřád zmizel, začali zase ovládat svůj chtíč a skrývat se za masky a pokračovali v běžném životě\n"}
{"id": "661879", "url": "https://cs.wikipedia.org/wiki?curid=661879", "title": "Defiant (Star Trek: Stanice Deep Space Nine)", "text": "Defiant (Star Trek: Stanice Deep Space Nine)\n\n„Defiant“ (v originále „Defiant“) je v pořadí devátá epizoda třetí sezóny seriálu \"\".\n\nNa majora Kiru doléhá množství povinností, a protože je unavená a přepracovaná, vyjede na doktora Bashira. Ten jí za „odměnu“ nařídí pro zbytek dne volno. Večer se v baru u Quarka seznámí s poručíkem Williamem Rikerem, který na stanici Deep Space Nine tráví dovolenou. Riker využije náklonnosti ke Kiře k prohlídce \"Defiantu\". Poté, co Kira odemkne můstek, ji Riker omráčí, komandéru Siskovi namluví, že došlo k protržení plazmového potrubí a žádá uvolnění lodi, aby s ní mohl od stanice odletět. Kotevní svorky jsou uvolněny a \"Defiant\" mizí warpovou rychlostí pryč.\n\nOdo informuje Siska a gula Dukata, že oním mužem není William Riker, ale jeho dvojník, který vznikl při poruše transportéru a říká si Tom Riker. Tom ale zběhl k Makistům a loď tak představuje vážnou hrozbu pro Cardassijskou unii a také mír mezi ní a Spojenou federací planet. Gul Dukat nesouhlasí se společnou operací, ale Sisko mu nabídne, že spolu poletí na Cardassii I přesvědčit Ústřední velení a pomůže \"Defiant\" zastavit nebo zničit.\n\n\"Defiant\" pod velením Rikera míří do systému Orias, aby zničil tajnou základnu, ve které se staví invazní flotila. Lodě gula Dukata se Siskovou pomocí pronásledují \"Defiant\", když se před nimi náhle objeví tři neznámé cardassijské lodě třídy Keldon. Nejsou to vojenské lodě, patří totiž Obsidiánskému řádu, který má přísný zákaz vlastnit jakékoliv vojenské vybavení. Gul Dukat by rád získal informace o nelegální činnosti řádu a proto nabízí Rikerovi obchod. Výměnou za informace ho neodsoudí k smrti, ale do pracovního tábora a zbytek posádky bude souzen Federací. Riker přijímá a Kira mu slibuje, že ho z tábora dostane.\n\n"}
{"id": "661880", "url": "https://cs.wikipedia.org/wiki?curid=661880", "title": "Olga Šišiginová", "text": "Olga Šišiginová\n\nOlga Vasiljevna Šišiginová ( ; * 23. prosince 1968, Almaty) je bývalá kazašská atletka, olympijská vítězka v běhu na 100 metrů překážek.\n\nPrvní velké úspěchy na mezinárodní scéně zaznamenala v roce 1995, kdy získala na halovém MS v Barceloně stříbrnou medaili v běhu na 60 metrů překážek a stříbro na světovém šampionátu v Göteborgu. V letech 1996 – 1998 si odpykala dvouletý trest za pozitivní dopingový nález. V roce 1999 se stala v japonském Maebaši halovou mistryní světa (60 m př.) a na MS v atletice v Seville doběhla ve finále v čase 12,51 s na 4. místě.\n\nV roce 2000 vybojovala na letních olympijských hrách v australském Sydney zlatou medaili. Ve finále trať zaběhla v čase 12,65 s. Stříbro získala Glory Alozieová, která byla o tři setiny pomalejší a bronz Američanka Melissa Morrisonová za 12,76 s. O rok později na halovém MS v Lisabonu doběhla na 4. místě a vybojovala bronzovou medaili na světovém šampionátu v Edmontonu.\n\nDvakrát získala zlatou medaili na Asijských hrách (1994, 1998).\n\n\n"}
{"id": "661882", "url": "https://cs.wikipedia.org/wiki?curid=661882", "title": "DVD region code", "text": "DVD region code\n\nDVD region code (regionální kód DVD) je technika \"DRM\" (\"Digital rights management\" – \"kontrola digitálních práv\") navržená k tomu, aby umožnila filmovým studiím kontrolovat aspekty ceny a vypuštění daného DVD na trh (co do data premiéry i obsahu) podle daného regionu. DVD disky s filmy vydané těmito studii mohou být opatřeny kódem, který omezí možnost přehrání na určitý region.\n\nAsociace DVDCCA (DVD Copy Control Association) se sídlem v Kalifornii v součinnosti s ACCC (australským vládním antimonopolním „watchdogem“) vyžaduje, aby výrobci DVD přehrávačů do nich zakomponovali \"RPC system\" (Regional Playback Control System), který toto rozdělení a toto omezení přehrávání implementuje.\n\nPodle tohoto rozdělení existuje šest regionů a dvě neformální variace. DVD disky mohou používat jeden kód nebo kombinaci více kódů (Multi-Region) nebo být bez omezení (což odpovídá hodnotě \"Region All\").\n\nVynucení této restrikce je implementováno v DVD přehrávačích – t.j. přehrávač určený pro prodej do země daného regionu si „pamatuje“ číslo svého regionu a disk, který pro něj není určen, odmítne přehrát. Toto platí pro drtivou většinu přehrávačů, existují ale tzv. \"region free\" přehrávače, které toto omezení nemají, popř. lze přehrávač hardwarově upravit tak, aby regionální omezení neuplatňoval.\n\n"}
{"id": "661884", "url": "https://cs.wikipedia.org/wiki?curid=661884", "title": "Generálka", "text": "Generálka\n\nGenerálka může být:\n\n"}
{"id": "661886", "url": "https://cs.wikipedia.org/wiki?curid=661886", "title": "Přehrada Grand Coulee", "text": "Přehrada Grand Coulee\n\nPřehrada Grand Coulee ( ) je přehradní hráz na řece Columbii v americkém státě Washington, která byla postavena za účelem výroby elektřiny a zavlažování půdy. Byla postavena mezi lety 1933 a 1942, původně se dvěma elektrárnami. Třetí elektrárna byla přidána v roce 1974, aby byla zvýšena produkce elektřiny. Jedná se o největšího výrobce elektrické energie ve Spojených státech a jednu z největších betonových struktur na světě.\n\nNávrh na výstavbu přehrady byl ve 20. letech minulého století předmětem ostré debaty dvou skupin, z nichž jedna chtěla zavlažování pro starobylé říční koryto Grand Coulee prostřednictvím gravitačního kanálu a druhá prostřednictvím vysoké přehrady s pumpou. Podporovatelé přehrady vyhráli spor v roce 1933, ale kvůli finančním problémům byla nejprve navrhována výstavba nízké, pouze 88metrové přehrady, která by produkovala elektřinu, ale nezajišťovala zavlažování. Americký úřad pro kultivaci půdy a konsorcium firem známé jako MWAK (Mason-Walsh-Atkinson Kier) začaly se stavbou už o rok později. Poté, co stavbu v srpnu 1934 navštívil prezident Franklin Delano Roosevelt, začal sám podporovat variantu vysoké přehrady, která by s výškou 168 metrů mohla vyrábět dost elektřiny, aby poskytovala zavlažování. V roce 1935 tento návrh schválil Kongres a v červnu 1942 protekla přelivem přehrady první voda.\n\nElektřina z přehrady zásobovala rostoucí průmysl severozápadu Spojených států při 2. světové válce, mezi lety 1967 a 1974 byla navíc přidána třetí elektrárna. Její konstrukci ovlivnila zvyšující se potřeba elektrické energie, Dohoda o řece Columbii s Kanadou a soutěžení se Sovětským svazem. Díky sérii dalších vylepšení a instalaci přečerpávacích pump nyní přehrada zásobuje hned čtyři elektrárny o celkové kapacitě 6 809 megawatt. Také se jedná o nejdůležitější část projektu Columbia Basin, jelikož zavlažuje 2 700 km² půdy.\n\nVodní nádrž, kterou přehrada vytváří, se jmenuje Rooseveltovo jezero po Franklinu Delanu Rooseveltovi, který byl prezidentem Spojených států v době její stavby. Její vytvoření si vynutilo přemístění 3 tisíc lidí, včetně původních obyvatel, jejichž dědičná půda byla částečně zaplavena. Přehrada také zablokovala migraci lososů a dalších ryb proti proudu řeky.\n\nGrand Coulee je starobylé říční koryto na Kolumbijské náhorní plošině vytvořené v pliocénu při ústupu ledovců a záplavách. Původně si geologové mysleli, že koryto vytvořil ledovec odklánějící řeku Columbii, ale v polovině minulého století bylo zjištěno, že většinu rokliny vyřezaly záplavy z Missoulského jezera. Nejstarší návrh na zavlažování půdy koryta pochází z roku 1892, kdy noviny \"Coulee City News\" a \"The Spokesman Review\" informovaly o návrhu Laughlina McLeana na postavení 305metrové přehrady přes řeku Columbii, což je dost metrů na to, aby se voda dostala do Grand Coulee. Přehrada takové velikosti by však vytvořila nádrž, která by zasahovala až na kanadské území, což by porušilo mezinárodní dohody. Krátce po založení Bureau of Reclamation byl zahájen průzkum, jak čerpat vodu k zavlažování půdy v částech středního Washingtonu. Pokus dotovat zavlažování v roce 1914 selhal, jelikož jej neschválili voliči ze státu Washington.\n\nV roce 1917 navrhl advokát William M. Clapp z nedalekého města Ephrata, aby byla betonová přehrada postavena pod Grand Coulee, což by jej kompletně zaplavilo, stejně jako to udělala kdysi dávno matka příroda. Ke Clappovi se později přidali právník James O'Sullivan a vydavatel novin \"Wenatchee World\" Rufus Woods. Společně byli známí jako Přehradní kolegium. Právě Woods svých novin využil, aby získal více podpory pro návrh, články o přehradě však často psal O'Sullivan. O rok později byl návrh mezi veřejností dobře znám, zastánci kultivace půdy ve středním Washingtonu se však rozdělili do dvou táborů. Jeden tábor byl znám jako „pumpaři“. Ti chtěli přehradu s pumpami (nebo čerpadly), které by zatopily Grand Coulee zvýšením hladiny řeky a o zavlažování by se postaraly kanály a potrubí. Druzí byli známí jako „kopáči příkopů“ a chtěli, aby byla voda ze severovýchodu Washingtonu, konkrétně z řeky Pend Oreille, odkloněna pomocí gravitačního kanálu (příkopu) k na zemědělskou půdu ve středním a východním Washingtonu, kterou by zavlažovala. Mnoho místních obyvatel, včetně Přehradního kolegia, patřili k první skupině, zatímco mnoho vlivných podnikatelů, především těch spojených se společností Washington Water and Power Company (WWPC), oddaně hájili druhou možnost. Hlavním argumentem „pumpařů“ bylo, že elektřina vyrobená přehradou pomůže zpětně její výstavbu dotovat a že jejich opozice se skládá z těch, kteří si chtějí udržet monopol na elektřinu v oblasti.\n\n„Kopáči příkopů“ učinili několik kroků k zajištění podpory pro svůj plán. V roce 1921 již zmíněná WWPC zakoupila povolení k výstavbě přehrady na Kettle Falls, asi 177 kilometrů proti proudu od Grand Coulee. Pokud by tam byla přehrada vybudována, místo pro vodní nádrž přehrady Grand Coulee by bylo zablokováno, což by znemožnilo její konstrukci. WWPC se také postarala o rozšíření různých fám prostřednictvím tisku, například že průzkumné kopání na místě přehrady Grand Coulee nenašlo žádnou žulu, na kterou by byla přehrada postavena, ale pouze hlínu a zlomky hornin. To později vyvrátilo skutečné kopání, jehož report sestavil Generál George Washington Goethals, bývalý dozorce stavby Panamského průplavu. Goethals tedy připravil report, který se však zastával „kopáčů příkopů“. Úřad pro kultivaci půdy s tím nebyl spokojen a prohlásil, že report je plný chyb. V červenci 1923 konstrukci navštívil tehdejší prezident Spojených států Warren G. Harding, který vyjádřil svou podporu celé akci, ale o měsíc později zemřel. Jeho nástupce, Calvin Coolidge, se o zavlažování tolik nezajímal. Úřad pro kultivaci půdy potřeboval tak velký projekt, jakým byla přehrada, aby si zvýšil reputaci, zároveň se ale pojistil projektem Boulder Canyon, na jehož konci stála Hooverova přehrada. V roce 1923 učinil úřad studii, která však zjistila, že potřebné finance nebudou vydány z federálních fondů lehce. Z východu se podpora pro washingtonské zavlažování neozývala, jelikož panoval strach, že by větší úroda stlačila ceny. Navíc se proti projektu postavil sám prezident Coolidge, a tak nebylo ani kde sehnat peníze na průzkum místa stavby.\n\nV roce 1925 však Kongres schválil průzkum řeky Columbie armádními techniky, který byl umožněn díky novému zákonu o řekách a přístavech. V dubnu 1926 zaslali technici první hlášení a s pomocí washingtonských senátorů Wesleyho Jonese a Clarence Dilla uvolnil Kongres dalších 600 tisíc dolarů na studie řek Columbia a Snake uskutečněné technickým sborem a Federální energetickou komisí. Za horní tok Columbie a řeku Snake byl zodpovědný armádní Major John Butler, jehož tisícistránkové hlášení bylo roku 1932 odesláno Kongresu. Ve hlášení se doporučovalo postavení přehrady Grand Coulee a devíti dalších přehrad na řece Columbii, včetně kanadské části jejího toku. Také bylo uvedeno, že náklady na stavbu může později splatit elektřina, kterou přehrada vyprodukuje. Úřad pro kultivaci půdy, jehož zájem postavit přehradu byl tímto hlášením obnoven, hlášení schválil.\n\nPřestože si nová přehrada získala své zastánce, spíše se v té době argumentovalo tím, že severozápad USA už nepotřebuje tolik elektřiny a zdejší úrody je i tak každý rok přebytek. Sbor armádních techniků si nemyslel, že by se mělo jednat o federální projekt a také viděl malou potřebu elektřiny. Úřad pro kultivaci půdy zatím tvrdil, že v době, kdy bude přehrada dokončena, bude potřeba elektřiny daleko větší. Ředitel úřadu, Elwood Mead, v té době oznámil, že úřad chce postavit přehradu za jakoukoli cenu. V březnu 1933 se stal novým prezidentem USA Franklin Delano Roosevelt, který projekt podporoval, jelikož viděl velký potenciál v zavlažování a energii, které by poskytl a v energii, trápila ho však cenovka 450 milionů dolarů, kterou přehrada měla. Právě kvůli ceně byl zastáncem nízké, 88metrové přehrady, namísto 168metrové vysoké přehrady. Projektu zajistil federální dotace ve výši 63 milionů dolarů, zatímco stát Washington zaplatil 377 milionů dolarů. Stejného roku washingtonský guvernér Clarence D. Martin vytvořil Komisi columbijské náhorní plošiny, která měla za úkol dohlížet na projekt. Na konstrukci přehrady však dohlížel úřad pro kultivaci půdy.\n\n16. července 1933 sledoval dav čítající 3 tisíce diváků zasazení první podpěry na místě přehrady, brzy poté začalo kopání. Jádrové vrtání bylo zahájeno v září téhož roku, zatímco úřad pro kultivaci půdy se intenzivně zabýval studiemi a designem přehrady. Přestože měla být přehrada nižší, než bylo plánováno, stále měla sloužit jako protipovodňová hráz a poskytovat jak elektřinu, tak zavlažování. Velice důležité bylo také to, že její vodní nádrž nesměla mít hladinu tak vysoko, aby byla zatopena náhorní plošina kolem Grand Coulee. Nakonec však design přehrady umožňoval budoucí úpravy či právě zvýšení hladiny.\n\nUž před konstrukcí, ale také v jejím průběhu, čekaly stavebníky a pracovníky problémy. Smlouvy se společnostmi, které měly postavit různé části přehrady, se daly udělit jen těžce, jelikož málo společností bylo schopno dostát tak velkého závazku. Nakonec si situace vynutila spojení různých společností. Navíc musely být přemístěny hroby původních obyvatel a zkonstruovány dočasné rybí přechody. Při konstrukci představovaly problém sesuvy půdy a potřeba chránit nově litý beton před mrazem. V květnu 1934 začala kousek po proudu od přehrady stavba mostu Grand Coulee Bridge, v srpnu téhož roku začalo přemísťování půdy. Kopání pro základnu přehrady vyžadovalo odstranění 17 milionů m³ hlíny a kamene. Aby byl snížen počet nákladních automobilů potřebných pro kopání, byl postaven více než 3 kilometry dlouhý pásový přepravník. A aby byla zajištěna bezpečnost základny přehrady, dělníci vyvrtali do žuly 270 metrové díry a různé štěrbiny a pukliny ucpali maltou. Občas hrozilo přetížení některých vykopaných míst, čemuž bylo předejito vložením tekutinou chlazených tyčí o průměru 76 mm do masy. Tyče zmrazily půdu kolem nich, což zabránilo jejímu pohybu.\n\nPoslední nabídka na kontrakt na výstavbu přehrady byla uskutečněna v červnu 1934 ve Spokanu, kde byly podány čtyři nabídky. Zatímco jednu podal podnikatel bez finančního zajištění a druhou herečka Mae West, která nabídla pouze báseň a slib, že bude tok řeky odkloněn, dvě seriózní nabídky přišly o něco později. Tu nižší podalo konsorcium společností Silas Mason Company z Louisvillu v Kentucky, Walsh Construction Company z Davenportu v Iowě a Atkinson-Kier Company ze San Francisca a San Diega. Toto konsorcium vystupovalo pod zkratkou MWAK a nabídlo téměř 30 milionů dolarů. To bylo však o 15 procent níže než nabídka konsorcia Six Companies, Inc., do kterého patřily společnosti z Kalifornie, Portlandu, Utahu a Idaha a které v té době stavilo Hooverovu přehradu. Toto konsorcium nabídlo 34,5 milionu dolarů.\n\nPro přehradu byly vybudovány dvě ochranné hráze a to souběžně s řekou, nikoli napříč jejího toku. Nemuselo se tedy vrtat do zdí kaňonu. Ke konci roku 1935 1 200 dělníků dokončilo stavbu obou ochranných hrází, z nichž ta západní byla 610 metrů dlouhá, 15 metrů tlustá a 34 metrů nad skalním podložím. Díky nim mohli dělníci vysušit části dna řeky a začít stavbu samotné přehrady, zatímco řeka tekla mezi ochrannými hrázemi. V srpnu 1936 byla dokončena základna západní části přehrady, takže západní ochranná hráz byla odstraněna a tok řeky se opět rozšířil. Ještě předtím, v únoru téhož roku konsorcium MWAK vybudovalo ochranné hráze nad i pod průlivem, který se nacházel mezi dvěma původními ochrannými hrázemi. Už v prosinci 1936 byl tok řeky Columbie odkloněn skrz základnu přehrady, která byla v místech původních ochranných hrází. Tehdy o odklonění toku informoval i tisk \"Wenatchee Daily World\" a již brzy v roce 1937 se přijely na bývalé dno řeky dívat davy lidí.\n\nV srpnu 1934 navštívil stavbu přehrady sám prezident USA Franklin D. Roosevelt, který byl s projektem i jeho účelem nadmíru spokojen. Dělníkům i divákům věnoval proslov, ve kterém prohlásil, že „odcházím s vědomím, že je tento projekt v dobrých rukou, že bude úspěšně pokračovat a že jednou přinese naší zemi prospěch.“ Krátce po jeho návštěvě dostal úřad pro kultivaci půdy povolení k pokračování v práci, ale narazil na problém v podobě změny designu a jednáním na smlouvě s konsorciem MWAK. Nakonec se v červnu 1935 rozhodla konsorcia MWAK a Six Companies, Inc. spojit v jedno konsorcium zvané Consolidated Builders, Inc., které by postavilo vysokou přehradu. Konsorcium Six Companies, Inc. mělo v té době za sebou stavbu Hooverovy přehrady a ještě dokončovalo konstrukci Parkerovy přehrady. Nový design, který vybralo a schválilo oblastní zastoupení úřadu pro kultivaci půdy v Denveru, obsahoval několik vylepšení, z nichž jedním bylo čerpadlo pro zavlažování.\n\nRoosevelt si představoval, že jeho přehrada skvěle zapadne do ekonomického programu zvaného New Deal, a to tím, že její stavba vytvoří pracovní místa, zemědělskou půdu a později činnost elektrárny stavbu samotnou zaplatí. Roosevelt také chtěl, aby elektřina nestála moc peněz, čehož chtěl dosáhnout omezením soukromého vlastnictví energetických společností, které by pak mohly za elektřinu požadovat větší částky. Mnozí byli proti tomu, aby byl projekt zhotoven federálně, včetně těch nejoddanějších podporovatelů, stát Washington však neměl na jeho dokončení dostatek zdrojů, a tak nebyla jiná možnost. V srpnu 1935 bylo za pomoci Roosevelta a nejvyššího federálního soudu dosaženo zakoupení státních pozemků a indiánských rezervací a Kongres jako část nového zákona o řekách a přístavech schválil větší dotace, aby mohla být postavena vysoká přehrada. Největší legislativní překážky měla tedy přehrada za sebou.\n\n6. prosince 1935 se odehrál ceremoniál prvního lití betonu, který řídil guvernér Washingtonu Clarence Martin. Při konstrukci se beton dostával k přehradě pomocí nákladních vlaků a než byl položen na místo, byl zpracován osmi velkými míchačkami. Beton byl lit do 4,6 m² rozlehlých sloupů velkými jeřábem zvedanými okovy, z nichž každý měl kapacitu osmi tun betonu. Aby byl beton chlazen a jeho umístění správně zformováno, skrz sušící se masu bylo nainstalována síť potrubí o celkové délce 3 200 kilometrů. Do trubek byla čerpána studená voda z řeky, která snižovala teplotu uvnitř betonové masy z 41 °C na pouhých 7 °C. Kvůli tomu se však přehrada smrskla o zhruba dva metry a vzniklé díry musely být ucpány maltou.\n\nNež projekt začal, část řeky, kde měla přehrada být postavena, postrádala most, což zavinilo ztížení přemístění lidí a materiálu přes řeku. Až v lednu 1936 byl otevřen Grand Coulee Bridge, trvalý silniční most, a to po mnohých zpožděních, která zavinily vysoké stavy vody. Do té doby existovaly tři dočasné mosty, po nichž se přes řeku přepravovala vozidla, lidé, písek i štěrk. V březnu 1938 dosáhlo konsorcium MWAK postavení spodní části přehrady, zatímco na tu vrchní část se spojilo s konsorciem Six Companies, Inc. v konsorcium Consolidated Builders, Inc. (viz sekce Změna designu). Západní elektrárna byla dokončena v prosinci 1939, v témže roce na stavbě pracovalo 5 500 dělníků. V letech 1940 a 1941 bylo postaveno jedenáct povodňových výpustí a v lednu 1941 byl do provozu uveden první generátor. V červnu 1942 byla vodní nádrž za přehradou naplněna a přelivem protekla první voda. Oficiálně byla práce na přehradě dokončena až 31. ledna 1943. Celkem měla přehrada původně 18 generátorů, z nichž ten poslední byl spuštěn až roku 1950.\n\nV roce 1933 začal úřad pro kultivaci půdy pracovat na zakoupení půdy za přehradou, a to až 243 kilometrů proti proudu řeky, kde měla být vodní nádrž přehrady. Ta byla později pojmenována Rooseveltovo jezero, její rozloha je 285 km² a úřad pro kultivaci půdy zakoupil ještě 47 km² navíc pro budoucí rozvoj pobřeží. V zatopené zóně se nacházelo jedenáct obcí, dvě železniční tratě, tři státní silnice, zhruba 250 kilometrů okresních silnic, čtyři pilařské závody, čtrnáct mostů, čtyři telegrafní a telefonní systémy, elektrické vedení a mnoho hřbitovů. To všechno muselo být zakoupeno úřadem pro kultivaci půdy nebo přemístěno, tak jako zhruba 3 tisíce obyvatel zdejšího území. V roce 1937 byl schválen zákon, který omezoval rozlohu pozemků, které mohl jeden farmář vlastnit, aby došlo k zamezení příliš velkých cen za půdu. Vláda pak zdejší půdu finančně ohodnotila a postiženým obyvatelům za ni nabídla peníze. Někteří však odmítli vládní nabídky a úřad pro kultivaci půdy musel na ně podat trestní oznámení. Mezi přemístěnými občany byli nakonec i indiáni z Colvillského kmene a kmene Spoukejnů. Jejich půda (celkem 85 km²) byla převedena na konto úřadu pro kultivaci půdy zákonem z června 1940. Do roku 1942 byla všechna půda v zatopené zóně zakoupena za tržní cenu, celkem 10,5 milionu, do nichž patřilo i přemístění statků, mostů, silnic a železnic. Přemístěným obyvatelům však nebylo nové bydlení zaplaceno, což bylo na americkém území normální až do změny zákonů v roce 1958.\n\nKe konci roku 1938 začala Administrace pracovního pokroku s mýcením stromů a rostlin v zatopené zóně, celkem na území 220 km². Pokácené dřevo bylo přepraveno po řece dolů, kde bylo prodáno společnosti Lincoln Lumber Company, která byla ochotna za něj zaplatit nejvíce, a to 2,25 dolaru za jednu stopu (30 cm) prkna. V dubnu 1941 muselo být mýcení zrychleno, jelikož se stalo projektem národní obrany. Poslední strom byl pokácen v červenci 1941 za slavnostního ceremoniálu dohlížejícím technikem úřadu pro kultivaci půdy, Frankem A. Banksem, a správcem státní pobočky Administrace pracovního pokroku, Carlem W. Smithem. Na projektu pracovalo celkem 2 626 lidí, kteří byli ubytováni v táborech na březích řeky Columbie. Celkem bylo dělníkům vyplaceno 4,9 milionu dolarů.\n\nDělníci pracující na stavbě přehrady měli průměrný plat 80 centů za hodinu, jelikož rozpočet stavby patřil k největším mezi americkými přehradami. Většinou pocházeli z blízkých oblastí, konkrétně z okresů Grant, Lincoln, Douglas a Okanogan. Na stavbě pracovali i ženy, ale pouze v kuchyních a táborech. Na celém projektu pracovalo až 8 tisíc lidí, stavbyvedoucím byl jmenován Frank A. Banks, zatímco hlavním inspektorem stavby byl Bert A. Hall a správcem dovozu a zpracování betonu Orin G. Patch. Jelikož pracovní podmínky byly nebezpečné, zemřelo při stavbě 77 dělníků.\n\nJeště před stavbou muselo být vybudováno ubytování pro dělníky a čtyři mosty po proudu řeky od přehrady, z nichž jeden, Grand Coulee Bridge, řeku stále přemosťuje. Ubytování poskytoval úřad pro kultivaci půdy, který vybudoval na západním břehu pod přehradou Engineer's Town, kde se nacházela i správní kancelář stavby. Na druhé straně řeky bylo roku 1934 vztyčeno konsorciem MWAK Mason City, kde se nacházela nemocnice a pošta a kde žilo 3 tisíce lidí. Dělníkům byly na místě pronajímány domy o třech ložnicích za 32 dolarů na měsíc. Lepší ubytování se však nacházelo v Engineer's Town. V okolí byla vybudována další malá města, jako například Shack Town, kde však nebyl spolehlivý přístup k elektřině a zdaleka ne takové městské vybavení jako ve dvou největších osadách. V roce 1935 se začlenilo nedaleké město Grand Coulee, které leželo na západním břehu a podporovalo dělníky. V roce 1937 bylo Mason City prodáno konsorciem MWAK úřadu pro kultivaci půdy a ten je v roce 1956 sloučil s Engineer's Town a přejmenoval na Coulee Dam. Město stále existuje a od února 1959 je začleněné.\n\nKvůli 2. světové válce dostala přednost před zavlažováním výroba elektrické energie. Až v roce 1943 Kongres schválil zavlažovací Columbia Basin Project, na jehož realizaci začal úřad pro kultivaci půdy pracovat v roce 1948. Západně od hlavní přehrady byla postavena Severní přehrada, která společně s přehradou Dry Falls vytvořila Banksovo jezero, jež nyní pokrývá severních 43 kilometrů Grand Coulee. V blízkosti různých potrubí a kanálů byly postaveny další přehrady, jako například O'Sullivanova přehrada. Tak byla vytvořena zavlažovací síť, která stála na konci projektu Columbia Basin. Zavlažování samotné začalo mezi lety 1951 a 1953, poté, co bylo nainstalováno šest ze dvanácti čerpadel a zaplaveno Banksovo jezero.\n\nPo druhé světové válce začala stoupat poptávka po elektrické energii, a tak se začalo plánovat vybudování třetí elektrárny na přehradě. Překážkou tomuto plánu však byla přílišná rozdílnost toku řeky v různých zimních obdobích. Dnes je však vodní tok kompletně spravován, a tak jeho sezonnost vymizela. V minulosti však proteklo 75 procent roční vody mezi dubnem a zářím a zatímco hodnoty nízkého průtoku činily mezi 1 400 a 2 300 m³/s, při vysokém průtoku to bylo až 14 000 m³/s. Jen devět z osmnácti generátorů, které elektrárna měla, mohly běžet po celý rok, zbytek to zvládl pouze necelý půlrok. Roku 1952 Kongres schválil dotaci 125 tisíc dolarů úřadu pro kultivaci půdy na studii vhodnosti třetí elektrárny, která byla dokončena o rok později a doporučila hned dvě vhodná místa pro její postavení. Dále bylo doporučeno devět identických 108megawattových generátorů, které by mohly pracovat pouze v dobách silného průtoku.\n\nAby byl provoz třetí elektrárny k něčemu užitečný, muselo se začít přemýšlet o regulaci toku řeky Columbie. Akumulace vody a regulace průtoku musela začít už na kanadské části toku, celou záležitost však doprovázelo mnoho politických a ekonomických otázek, které musely dvě největší severoamerické země vyřešit. Úřad pro kultivaci půdy a Sbor techniků Armády Spojených států amerických zkoumal alternativy, jak se jednání s Kanadou vyhnout, jako například zvýšením hladin Flatheadského nebo Pendorejského jezera, oběma návrhů však čelila silná místní opozice. Dohoda o řece Columbii, na které USA a Kanada jednaly už od roku 1944, se zdála být jediným řešením. Snaha postavit třetí elektrárnu byla také ovlivněna soutěží se Sovětským svazem, který v té době vybudoval na Volze elektrárnu větší, než byla ta v přehradě Grand Coulee. Dohoda byla podepsána oběma stranami v září 1964 a Kanada měla podle ní vybudovat Duncanovu přehradu, Keenleysidovu přehradu a Slídovou přehradu na horním toku Columbie. Krátce poté oznámil senátor za stát Washington, Henry M. Jackson, který měl vliv na stavbě třetí elektrárny, že úřad pro kultivaci půdy naplánuje projekt a pak jej představí Kongresu, který rozhodne o výši dotací. Aby Američané drželi krok v soutěži se Sověty a aby byla zvýšena generační kapacita elektrárny, mohly být generátory třetí elektrárny v budoucnu podle potřeby zvětšeny. Pro výběrové řízení na stavbu elektrárny byla nejprve vyhlášena mezinárodní soutěž, ale poté, co se o stavbu začali zajímat i Sověti, jež měli právě za sebou stavbu 500megawattového generátoru na řece Jenisej, byla účast mezinárodních zájemců zrušena, aby nedošlo k americké potupě. Kongres nakonec celý projekt schválil a prezident Lyndon Johnson podepsal dotaci v červnu 1966.\n\nMezi lety 1967 a 1974 probíhala expanze přehrady, aby se do ní třetí elektrárna vešla. V červenci 1967 začala demolice její severovýchodní strany přehrady, kde byla postavena nová sekce horní zdrže. Vykopávání téměř 17 milionů m³ hlíny a hornin muselo být uskutečněno před postavením nové, 526 metrů dlouhé části přehrady. Konečná délka přehrady po rekonstrukci tedy činila 1 300 metrů. Původní plány třetí elektrárny zahrnovaly instalaci dvanácti malých generačních jednotek, nakonec však byly změněny na instalaci šesti největších dostupných generátorů. Vodu k nim přivádělo nové tlakové potrubí o průměru 12 metrů. Ze šesti nových turbín a generátorů byly tři 600megawattové jednotky postaveny firmou Westinghouse a tři 700megawattové společností General Electric. Spuštění generátorů probíhalo mezi lety 1975 a 1980. Tři výkonnější jednotky byly později rekonstruovány v 805megawattové generátory společností Siemens.\n\nPo nedostatcích elektřiny na severozápadě USA v 60. letech minulého století bylo rozhodnuto, že šest zbývajících čerpadel, které teprve měly být nainstalovány, budou zároveň generovat elektřinu. Pokud je zrovna poptávka po elektřině vysoká, čerpací generátory ji mohou generovat pomocí vody z přiváděcího potrubí Banksova jezera. Tato elektrárna byla dokončena v roce 1973, kdy byly spuštěny první tři generátory. O deset let později byly spuštěny další dva, zatímco ten poslední čekal na své spuštění až do ledna 1984. Do celkové kapacity přehrady tyto generátory přidaly 314 megawattů. V květnu 2009 byla tato elektrárna oficiálně přejmenována na Čerpací elektrárnu Johna W. Keyse, který byl komisařem úřadu pro kultivaci půdy mezi lety 2001 a 2006.\n\nDůležitá renovace třetí elektrárny, která obsahuje generátory G19 až G24, začala v březnu 2008 a bude pokračovat po dobu mnoha let. Ještě než mohla renovace začít, muselo být dokončeno několik souvisejících projektů, jako bylo nahrazení podzemního 500kilovoltového olejového kabelu nadzemními dráty, které byly uvedeny do provozu v únoru 2009, instalace nových 236megawattových transformátorů pro generátory G19 a G20, která začala v listopadu 2006, a několik dalších projektů. Plánování, design, zásobování a příprava místa pro renovaci tří výkonnějších generátorů začalo v roce 2011, ale samotná renovace, která bude trvat zhruba rok, začne v roce 2013, respektive 2014 a 2016.\n\nPrimárním cílem přehrady bylo zajištění zavlažování, ale kvůli druhé světové válce muselo ustoupit potřebě elektřiny. Tu začala elektrárna produkovat přibližně v době, kdy Spojené státy vstoupily do války, a její výroba byla pro válčící zem životně důležitá. Mimo jiné zdejší energie putovala do tavíren hliníku v Longview a Vancouveru, továrny společnosti Boeing v Seattlu a Vancouveru a loděnice v Portlandu. V roce 1943 byla také užita k výrobě plutonia v Nukleárním komplexu Hanford, který spadal do přísně tajného projektu Manhattan. V témže roce byla navíc potřeba elektřiny tak velká, že přehrada dostala přednostně dva generátory, které měly původně skončit v Shastské přehradě.\n\nVoda pro zavlažování je čerpána tzv. čerpací elektrárnou a jejími trubkami o průměru 3,7 metrů, které jsou 85 metrů dlouhé a spojují Rooseveltovo jezero s 2,6 kilometru dlouhým zavlažovacím kanálem. Ten končí v Banksově jezeře, které má kapacitu 882 milionů m³. Čerpací elektrárna obsahuje dvanáct čerpadel o výkonu až 70 tisíc koní, které mohou přečerpávat 45 m³/s. Momentálně je v projektu zavlažováno 2 700 km² půdy, na které se pěstuje více než 60 plodin, které jsou pak distribuovány do celých Spojených států.\n\nV přehradě se nachází hned čtyři elektrárny, v nichž je celkem 33 hydroelektrických generátorů. V původních elektrárnách, které jsou označovány jako Pravá a Levá, je 18 generátorů, navíc Levá má k dispozici tři náhradní generátory. Jejich celková kapacita je 2 280 MW. První generátor byl nainstalován roku 1941, všech osmnáct běželo již v roce 1950. Třetí elektrárna má šest hlavních generátorů s celkovou kapacitou 4 215 MW. Tři z těchto šesti generátorů mohou však ve skutečnosti operovat s kapacitou o 90 MW větší, tedy o 690 MW, což zvyšuje celkovou kapacitu přehrady na 7 079 MW. Dalších šest generátorů se nachází v čerpací elektrárně, dohromady však mají kapacitu pouhých 314 MW. Navíc při čerpání vody do Banksova jezera využívají hned 600 MW elektřiny. Každý generátor získává vodu prostřednictvím vlastního potrubí. Ta největší směřují do Třetí elektrárny a jejich průměr činí 12 metrů a maximální průtok 990 m³/s. Původně byla kapacita přehrady pouhých 1 974 MW, postupné přídavné instalace ji však navýšily na 7 079 MW. V roce 2008 přehrada vyrobila 21 bilionů kWh elektřiny a její koeficient ročního využití činil 38,24 %.\n\nSplav přehrady je 500 metrů vysoký a jeho maximální kapacita činí 28 000 m³/s. V květnu a červnu 1948 postihla nížinu pod přehradou rekordní záplava, která zároveň upozornila na tehdejší malou protipovodňovou účinnost přehrady. Tehdejší průtok, který dosáhl 18 060 m³/s, byl pro turbíny a splav přehrady zatím největší v historii. Výsledná povodeň nejen poničila břeh řeky pod přehradou, ale také zhoršila kondici přední části přehrady samotné. Povodeň ale na druhou stranu urychlila podepsání Smlouvy o řece Columbii, která zajistila postavení přehrad na horním toku řeky, tedy především v Kanadě, čímž byla zajištěna regulace toku.\n\nV roce 1932 odhadoval Úřad pro kultivaci půdy cenu stavby přehrady bez Třetí přehrady na 168 milionů tehdejších dolarů. Ve skutečnosti však konstrukce stála 163 milionů dolarů, což se rovná 1,85 miliardy dolarů z roku 1998. Další náklady, které pokrývaly stavbu elektráren ve 40. a 50. letech, zvýšily cenu na 270 milionů dolarů, tedy 2,6 miliardy dolarů z roku 1998, což je o 33 procent více, než bylo plánováno. V roce 1967 měla být za odhadovaných 390 milionů dolarů zahájena stavba Třetí elektrárny. Dražší cena konstrukce a problémy s odbory stavařů však zvýšily celkovou cenu projektu v roce 1973 na 730 milionů dolarů, což ovšem činí jen 2,93 miliardy dolarů z roku 1998, tedy o 55 procent více, než se předpokládalo. Přestože stavba tedy stála daleko více, než se očekávalo, přehrada se stala ekonomickým úspěchem, především díky Třetí elektrárně, která již svou cenu dvakrát vrátila. I přes to, že úřad pro kultivaci půdy nakonec zavlažuje pouze poloviny plánované půdy, cena plodin se v konstantních dolarech mezi lety 1962 a 1992 zdvojnásobila, a to především díky obtížné farmářské práci a výběru plodin.\n\n"}
{"id": "661888", "url": "https://cs.wikipedia.org/wiki?curid=661888", "title": "Perlička", "text": "Perlička\n\nPerlička může znamenat: \n\n\n"}
{"id": "661895", "url": "https://cs.wikipedia.org/wiki?curid=661895", "title": "Dassault Mirage 5", "text": "Dassault Mirage 5\n\nDassault Mirage 5 je francouzský jednomístný nadzvukový útočný letoun vyvinutý v 60. letech 20. století Dassault Aviation. Vycházel z letounu Dassault Mirage III a jeho variantou je izraelský IAI Nešer. Letoun je také schopný nést jaderné zbraně.\n\nLetoun Mirage 5 byl zkonstruován na základě objednávky Chel Ha Avir z roku 1965, které požadovalo letoun Dassault Mirage IIICJ bez radiolokátoru pro útoky na pozemní cíle ve dne a za jasného počasí. Absence radaru ve zúžené přídi a přídavného raketového motoru dovolila navýšit zásobu pohonných hmot a zvětšit počet podvěsné výzbroje.\n\nPrototyp letounu poprvé vzlétl 19. května 1967 a společnost Dassault následně zahájila výrobu 50 kusové série, kterou Izrael objednal v září 1966. Po zákazu exportu zbraní do Izraele generálem Charlesem de Gaullem se Mirage dále vyráběly a Armée de l'Air převzalo 50 letounů označených Mirage 5F. Stroje měly instalován doplňkový radar Aida II. Dvoumístná varianta nesla označení Mirage 5D, průzkumná Mirage 5R. V roce 1968 byla serie kompletní a Izraelci poskytli konečné platby.\n\nNa konci roku 1969 měli Izraelci ve Francii piloty na testy letadel a požádali, zda by letadla nemohla být převedena na Korsiku, aby jim bylo teoreticky dovoleno pokračovat ve výcviku i v zimě. Francouzská vláda začala být podezíravá, když se Izraelci také pokusili získat přídavné palivové nádrže a přesun zrušili. Izraelci se nakonec vzdali snahy letadel dosáhnout a přijali náhradu. Některé zdroje tvrdí, že jejich spolupráce s Francií mimo oči veřejnosti pokračovala a Izrael dostal 50 ks Mirage 5 v bednách od francouzského letectva, které mezitím převzalo 50 letadel původně určených Izraeli jako Mirage 5F. Oficiálně Izrael prohlašoval, že letadla vyrobil po získání kompletních plánů jako IAI Nešer.\n\nPřes 500 kusů Mirage 5 bylo nakonec úspěšně exportováno do Spojených arabských emirátů (Mirage 5AD), Egypta (Mirage 5SDE), Libye, Gabonu, Pákistánu, Peru, Venezuely (Mirage 5COA) a Zaire (Mirage 5M). Dalších 106 Mirage 5BA a 5BR převzalo belgické letectvo. Část těchto strojů bylo vyrobených z dílů dodaných z Francie, zbytek byl kompletně vyroben v Belgii.\n\nVýkonnější pohonnou jednotku SNECMA Atar 9K-50 o tahu 70,82 kN s přídavným spalováním obdržela verze Mirage 50, sériově vyráběná od roku 1979. Na tento standard mohly být modernizovány i starší letouny Mirage III a 5, jako v případě Mirage 50EV/DV z Venezuely. Nejvýkonnější letouny tohoto typu provozovalo Chile, jehož Mirage 50CN byly modernizovány za pomoci Izraele na verzi \"Pantera\". Chilské letectvo provozovalo rovněž belgické „pětky“ modernizované na variantu \"MirRSIP\" a později \"Elkan\".\n\nJAR zakoupila pět cvičných Nešerů ke zkouškám pro svůj program stíhače \"Atlas Cheetah\". Všechny letouny byly nakonce modernizovány na standard Cheetah D.\n\n\n\n\n\n\n"}
{"id": "661909", "url": "https://cs.wikipedia.org/wiki?curid=661909", "title": "Živá tvorba", "text": "Živá tvorba\n\nŽivá tvorba byl český – dle podtitulu – literárně umělecký měsíčník z let 1942–1944.\n\nVznikl v roce 1942 sloučením dvou časopisů - \"Aktivisté\" a \"Úboj\". Vycházel v počtu deseti čísel ročně. Vyšly celkem tři ročníky v letech 1942-1944. První číslo vyšlo 19. října 1942; poslední 1. června 1944. Časopis řídili dr. Vladimír Kolátor a Jaroslav Janoušek, který vykonával i funkci odpovědného redaktora. Tiskla jej společnost Tempo Praha.\n\nOblastí divadelní tvorby a dramatické scenáristiky se ve svých článcích zabývali Dr. Vladimír Kolátor a A. F. Šulc. Literaturu a poezii recenzoval básník Jiří Suchánek. O výtvarném umění a uskutečněných výstavách a salónech Zlín referovali Miroslav Koutecký a Jaroslav Hlaváček. Na stránkách \"Živé tvorby\" vycházely literární příspěvky od Františka Kožíka, Antonína Veselého, Arnošta Vaněčka, básně Jiřího Šotoly. Příspěvky k problematice vztahu divadla a filmu psali Artuš Černík, Vladimír Čech a A. F. Šulc.\n\n\n"}
{"id": "661913", "url": "https://cs.wikipedia.org/wiki?curid=661913", "title": "Český lev 1998", "text": "Český lev 1998\n\nČeský lev 1998 je 6. ročník výročních cen České filmové a televizní akademie Český lev.\n\n"}
{"id": "661920", "url": "https://cs.wikipedia.org/wiki?curid=661920", "title": "Jicchak Ben Aharon", "text": "Jicchak Ben Aharon\n\nJicchak Ben Aharon (: יצחק בן אהרון, žil 17. červenec 1906 – 19. května 2006) byl izraelský politik a poslanec Knesetu za strany Mapam, Achdut ha-Avoda-Po'alej Cijon a Ma'arach.\n\nNarodil se v Bukovině v tehdejším Rakousku-Uhersku (později Rumunsko). V Rakousku-Uhersku vystudoval střední školu. Absolvoval také vyšší školu politických studií v Berlíně. V roce 1928 přesídlil do dnešního Izraele. V roce 1940 vstoupil do britské armády. Byl zajat Němci a vězněn v letech 1941–1945. Jeho syn Ješa'jahu Ben Aharon je izraelským filozofem.\n\nV mládí se angažoval v sionistickém hnutí ha-Šomer ha-Ca'ir a he-Chaluc v Rumunsku. Po přesídlení do dnešního Izraele se zapojil do hnutí ha-Kibuc ha-Me'uchad a od roku 1933 žil v kibucu Giv'at Chajim. V letech 1932–1938 byl tajemníkem zaměstnanecké rady v Tel Avivu. V letech 1938–1939 působil na postu tajemníka strany Mapaj. Po druhé světové válce vstoupil do strany Achdut ha-Avoda. Byl zatčen mandátními úřady během razie známé jako Černá sobota v roce 1946. Po roce 1948 se zapojil do činnosti levicové strany Mapam, po jejímž rozkolu se stal jedním z předáků strany Achdut ha-Avoda. V letech 1969–1973 byl generálním tajemníkem odborové centrály Histadrut.\n\nV izraelském parlamentu zasedl poprvé už po volbách v roce 1949, do nichž šel za Mapam. Pracoval v parlamentním výboru House Committee a výboru pro zahraniční záležitosti a obranu. Znovu byl za Mapam zvolen ve volbách v roce 1951. Opětovně nastoupil coby člen výboru House Committee a výboru pro zahraniční záležitosti a obranu. V průběhu volebního období přešel do poslaneckého klubu Achdut ha-Avoda-Po'alej Cijon. Za ni kandidoval úspěšně ve volbách v roce 1955. Byl členem parlamentního výboru House Committee, výboru pro zahraniční záležitosti a obranu, výboru finančního a výboru práce. Na kandidátce Achdut ha-Avoda-Po'alej Cijon pronikl do Knesetu i po volbách v roce 1959, po nichž byl členem výboru finančního a výboru pro záležitosti vnitra. Uspěl i ve volbách v roce 1961, opět za Achdut ha-Avoda-Po'alej Cijon. Stal se členem finančního výboru. Na mandát rezignoval v průběhu funkčního období, v květnu 1964. Po volbách v roce 1965 v Knesetu nezasedl. Znovu byl zvolen až ve volbách v roce 1969, nyní za formaci Ma'arach. Stal se členem výboru pro zahraniční záležitosti a obranu. Za Ma'arach obhájil mandát ve volbách v roce 1973, po nichž se stal členem výboru pro zahraniční záležitosti a obranu a výboru pro vzdělávání a kulturu. Po roce 1977 odešel z politiky.\n\nZastával i vládní posty. V letech 1959–1962 byl ministrem dopravy.\n\n"}
{"id": "661923", "url": "https://cs.wikipedia.org/wiki?curid=661923", "title": "Jehuda Dranicki", "text": "Jehuda Dranicki\n\nJehuda Dranicki nebo Jehuda Dranickij (: יהודה דרניצקי, žil 26. dubna 1910 - 14. června 2002) byl izraelský politik a poslanec Knesetu za strany Ma'arach, Mapam a opět Ma'arach.\n\nNarodil se ve městě Oděsa v tehdejší Ruské říši (dnes Ukrajina). V roce 1925 přesídlil do dnešního Izraele. Absolvoval střední školu a jeden rok studoval na London School of Economics.\n\nV mládí se angažoval v ilegálním sionistickém hnutí ha-Šomer ha-Ca'ir v Sovětském svazu. Po přesídlení do dnešního Izraele se zapojil do aktivit hnutí Po'alej Cijon. Byl jedním ze zakladatelů levicových skupin \"Marxistická studijní skupina\" a ha-Liga ha-soci'alistit (\"Socialistická liga\"), roku 1942 zasedal v zaměstnanecké radě v Tel Avivu. V roce 1949 se stal členem výkonného výboru odborové centrály Histadrut, od roku 1955 jako člen jejího organizačního výboru a od roku 1966 jako předseda jejího oddělení průmyslové demokracie. Přednášel také ve školícím středisku Histadrutu. Publikoval v listech Al ha-Mišmar a Davar.\n\nV izraelském parlamentu zasedl po volbách v roce 1973, do nichž šel za Ma'arach. Dočasně ale přešel do samostatného poslaneckého klubu strany Mapam, aby se pak opět vrátil do Ma'arach. Pracoval v parlamentním výboru pro ekonomické záležitosti a výboru práce. Byl místopředsedou Knesetu. Ve volbách v roce 1977 nebyl zvolen.\n\n"}
{"id": "661928", "url": "https://cs.wikipedia.org/wiki?curid=661928", "title": "Aharon Efrat", "text": "Aharon Efrat\n\nAharon Efrat (: אהרון אפרת, žil 20. březen 1911 - 16. května 1989) byl izraelský politik a poslanec Knesetu za strany Ma'arach, Mapam a opět Ma'arach.\n\nNarodil se ve městě Luck v tehdejší Ruské říši (pak Polsko, dnes Ukrajina). Absolvoval náboženskou židovskou základní školu a polskojazyčnou střední školu. V roce 1936 přesídlil do dnešního Izraele.\n\nV 16 letech se zapojil do sionistického hnutí ha-Šomer ha-Ca'ir. V letech 1933-1935 zasedal v jeho polském vedení, kde zodpovídal za židovskou emigraci, a od roku 1935 také zastával funkce v celosvětovém předsednictvu tohoto hnutí. V roce 1934 byl také členem vedení hnutí he-Chaluc v Polsku. Po přesídlení do dnešního Izraele v těchto aktivitách pokračoval. Roku 1944 byl tajemníkem ha-Šomer ha-Ca'ir a \"Socialistické ligy\" v Haifě. V letech 1954-1957 byl tajemníkem strany Mapam a od roku 1960 i tajemníkem jejího ústředního výboru. V letech 1964-1967 působil jako předseda odboru sociální péče odborové centrály Histadrut, v letech 1964-1974 také jako člen jejího koordinačního výboru. V letech 1972-1980 zastával post člena poradního výboru při izraelské centrální bance.\n\nV izraelském parlamentu zasedl po volbách v roce 1973, do nichž šel za Ma'arach. Dočasně ale přešel do samostatného poslaneckého klubu strany Mapam, aby se pak opět vrátil do Ma'arach. Pracoval v parlamentním výboru pro státní kontrolu a výboru finančním. Ve volbách v roce 1977 nebyl zvolen.\n\n"}
{"id": "661936", "url": "https://cs.wikipedia.org/wiki?curid=661936", "title": "Český lev 1999", "text": "Český lev 1999\n\nČeský lev 1999 je 7. ročník výročních cen České filmové a televizní akademie Český lev.\n\n"}
{"id": "661942", "url": "https://cs.wikipedia.org/wiki?curid=661942", "title": "Český lev 2000", "text": "Český lev 2000\n\nČeský lev 2000 byl 8. ročník výročních cen České filmové a televizní akademie Český lev.\n\n"}
{"id": "661943", "url": "https://cs.wikipedia.org/wiki?curid=661943", "title": "Kokořínský důl", "text": "Kokořínský důl\n\nKokořínský důl může znamenat:\n\n"}
{"id": "661948", "url": "https://cs.wikipedia.org/wiki?curid=661948", "title": "Abd ul Azíz az Zuabí", "text": "Abd ul Azíz az Zuabí\n\nAbd ul-Azíz az-Zuabí (: , v hebrejské transkripci 4. února 1926 – 14. února 1974) byl izraelský politik a poslanec Knesetu za strany Mapam a Ma'arach.\n\nNarodil se v Nazaretu, kde vystudoval střední školu. Absolvoval pak arabskou vysokou školu v Jeruzalémě. Pracoval jako daňový úředník pro mandátní správu. V letech 1948–1958 pak byl úředníkem v Izraelské pozemkové správě. Patřil do komunity izraelských Arabů. Mezi jeho příbuzné patřil další izraelskoarabský politik Sajfuddín az-Zuabí a jeho neteří je izraelskoarabská politička Hanín Zuabí.\n\nPůsobil jako tajemník odborového svazu státních zaměstnanců v Nazaretu. V roce 1956 byl jedním z organizátorů vzniku \"Židovsko-arabské asociace pro mír a rovná práva\". Zakládal také arabský institut při vzdělávacím komplexu Giv'at Chaviva. Od roku 1958 byl členem strany Mapam. Vydával měsíčník \"al-Fadžar\" a týdeník \"al-Mersad\". V letech 1961–1965 působil jako místostarosta Nazaretu, v letech 1965–1966 pak jako jeho starosta.\n\nV izraelském parlamentu zasedl poprvé po volbách v roce 1965, do nichž šel za Mapaj. V průběhu funkčního období přešel do formace Ma'arach. Pracoval v parlamentním výboru pro záležitosti vnitra, výboru pro ekonomické záležitosti a výboru práce. Mandát obhájil ve volbách v roce 1969 za Ma'arach. Nastoupil jako člen do výboru pro záležitosti vnitra a výboru práce. Opětovně byl na kandidátce Ma'arach zvolen ve volbách v roce 1973. Zasedl ve výboru pro vzdělávání a kulturu. Zemřel v průběhu funkčního období. V Knesetu ho nahradil Chaviv Šim'oni.\n\nZastával i vládní post. V letech 1971–1974 byl náměstkem ministra zdravotnictví Izraele. Šlo o prvního nežidovského člena širšího izraelského kabinetu.\n\n"}
{"id": "661952", "url": "https://cs.wikipedia.org/wiki?curid=661952", "title": "Plavuník zploštělý", "text": "Plavuník zploštělý\n\nPlavuník zploštělý (\"Diphasiastrum complanatum\") je drobná plavuňovitá rostlina vytvářející kolonie. Vzácně se vyskytuje i v Čechách.\n\nPlavuník zploštělý patří mezi plavuňovité rostliny. Charakteristický je zelenými větvemi, které jsou vidličnatě větvené a ploché. Vyrůstají z plazivé lodyhy. Listy jsou nestejně velké, šupinovité a na neplodných větévkách uspořádány ve čtyřech řadách. Výtrusné klásky vyrůstají po dvou až pěti, na dlouhých vidličnatě větvených stopkách. Stopky jsou 2–10 cm dlouhé, jen řídce porostlé čárkovitými listy. Výtrusné listy jsou hnědavé, vejčité, krátce a náhle zašpičatělé. Podzemní část rostliny tvoří dlouhý nezelený oddenek, který může dorůstat i více než jednoho metru. Plavuník vytváří kruhovité kolonie, dorůstající na periferiích.\n\nRoste většinou na kyselých půdách a to na vřesovištích, rašeliništích či řídkých většinou listnatých lesích a to v podhorských a horských oblastech.\n\nPlavuník je rozšířen na severní polokouli. Nalézt ho můžeme v Evropě, Severní Americe a Asii. V rámci České republiky byl nalezen například v západních Čechách (Rybníčky u Podbořánek), Orlických horách či na Šumavě.\n\nRostlina patří mezi ohrožené druhy. Podle českého značení skupina C3, podle mezinárodního IUCN: vulnerable, zkratka VU.\n\n\n\n \n"}
{"id": "661961", "url": "https://cs.wikipedia.org/wiki?curid=661961", "title": "Chaviv Šim'oni", "text": "Chaviv Šim'oni\n\nChaviv Šim'oni (: , 13. ledna 1933 – 13. července 1994) byl izraelský politik a poslanec Knesetu za stranu Ma'arach.\n\nNarodil se ve městě Dahúk v Iráku, respektive v iráckém Kurdistánu. V roce 1936 přesídlil do dnešního Izraele. Vystudoval politologii a blízkovýchodní studia na Hebrejské univerzitě.\n\nV roce 1951 vstoupil do strany Mapaj, zasedal v jejích ústředních orgánech i ve vedení strany v regionu Jeruzaléma. V letech 1965–1969 zasedal v zaměstnanecké radě v Jeruzalému a v letech 1969–1973 a 1978–1984 i v městské samosprávě Jeruzaléma. V letech 1964–1973 pracoval jako úředník na ministerstvu obchodu a průmyslu. V letech 1973–1979 byl předsedou vedení \"Izraelského centra pro produktový design\". Od roku 1963 zároveň zastával funkci generálního tajemníka \"Národní asociace kurdských Židů v Izraeli\".\n\nV izraelském parlamentu zasedl po volbách v roce 1973, do nichž šel za Ma'arach. Mandát ale získal až dodatečně, v únoru 1974, jako náhradník po smrti poslance Abd el-Azize el-Zu'abiho. Pracoval v parlamentním výboru pro vzdělávání a kulturu, výboru pro veřejné služby a výboru práce. Ve volbách v roce 1977 mandát neobhájil.\n\n"}
{"id": "661968", "url": "https://cs.wikipedia.org/wiki?curid=661968", "title": "Uzi Feinerman", "text": "Uzi Feinerman\n\nUzi Feinerman (: עוזי פיינרמן, žil 1924 – 8. dubna 1975) byl izraelský politik a poslanec Knesetu za stranu Ma'arach.\n\nNarodil se ve vesnici Kfar Jechezk'el. Absolvoval střední školu. V mládí se zapojil do židovských jednotek Hagana. Později sloužil v izraelské armádě, kde během války za nezávislost působil jako velitel praporu.\n\nV roce 1955 přijal výzvu premiéra Davida Ben Guriona a zapojil se do školení nových imigrantů ve vesnicích typu mošav. V letech 1958–1969 byl tajemníkem mošavového hnutí.\n\nV izraelském parlamentu zasedl poprvé po volbách v roce 1969, do nichž šel za Ma'arach. Byl členem parlamentního výboru pro ekonomické záležitosti a výboru finančního. Opětovně byl za Ma'arach zvolen ve volbách v roce 1973. Nastoupil do výboru pro ekonomické záležitosti, výboru finančního a výboru státní kontroly. Zemřel během funkčního období. V Knesetu ho nahradil Amos Hadar.\n\n"}
{"id": "661971", "url": "https://cs.wikipedia.org/wiki?curid=661971", "title": "Avraham Givelber", "text": "Avraham Givelber\n\nAvraham Givelber (: אברהם גיבלבר, žil 23. března 1910 – 2. srpna 2002) byl izraelský politik a poslanec Knesetu za stranu Ma'arach.\n\nNarodil se na území pozdějšího Polska. V roce 1941 přesídlil do dnešního Izraele. Usadil se v kibucu Afek.\n\nV letech 1937–1940 byl tajemníkem sionistického hnutí he-Chaluc v Polsku. V letech 1959–1963 a znovu 1966–1967 byl tajemníkem strany Achdut ha-Avoda-Po'alej Cijon. Byl členem předsednictva \"Světové federace polských Židů\". Zasedal ve vedení muzea ve vesnici Lochamej ha-Geta'ot a památníku Jad Vašem.\n\nV izraelském parlamentu zasedl po volbách v roce 1973, do nichž šel za Ma'arach. Byl členem parlamentního výboru pro záležitosti vnitra a výboru pro veřejné služby. Zároveň byl místopředsedou Knesetu. Ve volbách v roce 1977 mandát neobhájil.\n\n"}
{"id": "661973", "url": "https://cs.wikipedia.org/wiki?curid=661973", "title": "Hermann Scheer", "text": "Hermann Scheer\n\nHermann Scheer (29. dubna 1944, Wehrheim, Německo - 14. října 2010, Berlín) byl německý poslanec Spolkového sněmu, předseda Eurosolaru (Evropské asociace pro obnovitelné zdroje energie) a generální předseda Světové rady pro obnovitelné zdroje energie (WCRE). \n\nByl nositelem mnohých ekologických ocenění v rámci Světové ceny za solární energii, Světové ceny za bioenergii, Světové ceny za větrnou energii a také alternativní Nobelové ceny, která mu byla udělená za angažovanost v zájmu solární energie.\n\n"}
{"id": "661975", "url": "https://cs.wikipedia.org/wiki?curid=661975", "title": "Cvi Gueršoni", "text": "Cvi Gueršoni\n\nCvi Gueršoni (: צבי גרשוני, žil 1915 – 1. září 1976) byl izraelský politik a poslanec Knesetu za stranu Ma'arach.\n\nNarodil se ve městě Bălţi v tehdejší Ruské říši (pak Rumunsko, dnes Moldavsko). V roce 1936 přesídlil do dnešního Izraele. Studoval základní školu a hebrejské gymnázium v Rumunsku a ekonomii na Hebrejské univerzitě.\n\nV mládí se zapojil jako středoškolský student do sionistického hnutí Makabi a pak Gordonia, v jehož rumunském vedení zasedal. Zároveň byl členem ústředního výboru hnutí he-Chaluc v Rumunsku. Po příchodu do dnešního Izraele pracoval v sadech v Rechovotu, pak v letech 1937–1940 v haifském přístavu. V roce 1943 patřil mezi zakladatele kibucu Nir Am. Během války za nezávislost byl tajemníkem židovských vesnic v Negevu. V letech 1946–1947 působil jako vyslanec do židovských beženeckých táborů v Evropě, kde se soustřeďovali přeživší holokaustu. Angažoval se v hnutí Ichud ha-Kvucot ve-ha-Kibucim, kde působil i jako tajemník pro záležitosti vnitra.\n\nV izraelském parlamentu zasedl poprvé po volbách v roce 1969, do nichž šel za Ma'arach. Byl členem parlamentního výboru pro ekonomické záležitosti a výboru finančního. Opětovně byl za Ma'arach zvolen ve volbách v roce 1973. Nastoupil do výboru pro ústavu, právo a spravedlnost a výboru finančního. Zemřel v průběhu funkčního období. V Knesetu ho nahradila Senetta Joseftal.\n\n"}
{"id": "661978", "url": "https://cs.wikipedia.org/wiki?curid=661978", "title": "Cellular South Cup 2011", "text": "Cellular South Cup 2011\n\nTenisový turnaj WTA Cellular South Cup 2011 se konal ve dnech 13. – 20. února v americkém Memphisu v hale na kurtech s tvrdým povrchem. Turnaj patřil do kategorie WTA International Tournaments a byl součástí WTA Tour 2011. Odměny činily 220 000 USD.\n\n\n\n"}
{"id": "661982", "url": "https://cs.wikipedia.org/wiki?curid=661982", "title": "Andrea Elsnerová", "text": "Andrea Elsnerová\n\nAndrea Elsnerová (* 5. února 1977, Zábřeh) je česká divadelní a filmová herečka a dabérka.\n\nVystudovala herectví na pražské konzervatoři (1996) a nastoupila do angažmá v Městském divadle Mladá Boleslav, od roku 1999 je členkou souboru Vinohradského divadla. Úspěšně spolupracuje s filmem, televizí, rozhlasem a dabingem, největší popularitu jí zatím přinesla role hospodyně Anděly v televizním seriálu Četnické humoresky (2000, 2003).\n\n\n\n\n\n\n"}
{"id": "661983", "url": "https://cs.wikipedia.org/wiki?curid=661983", "title": "Senetta Joseftal", "text": "Senetta Joseftal\n\nSenetta Joseftal (: סנטה יוספטל, * 5. prosince 1912 – 26. července 2007) byla izraelská politička a poslankyně Knesetu za strany Mapaj a Ma'arach.\n\nNarodila se ve městě Fürth v Německu. Vystudovala tam střední školu a jeden rok na univerzitě (obor ekonomie a právo). V roce 1938 přesídlila do dnešního Izraele. Patřila mezi zakladatele kibucu Gal'ed. Jejím manželem byl izraelský politik Giora Joseftal.\n\nV mládí se od roku 1933 zapojila do sionistického hnutí ha-Bonim, v letech 1934–1938 pracovala v ústředí hnutí he-Chaluc v Berlíně. V letech 1956–1960 byla členkou organizačního výboru odborové centrály Histadrut. V letech 1960–1962 byla ředitelkou ekonomického oddělení hnutí ha-Kibuc ha-Me'uchad, v letech 1952–1965 a 1967–1970 i generální tajemnicí tohoto hnutí. V letech 1970–1972 byla ředitelkou vodárenské společnosti Mekorot.\n\nV izraelském parlamentu zasedla poprvé po volbách v roce 1955, do nichž šla za Mapaj. Byla členkou parlamentního výboru pro ekonomické záležitosti a výboru House Committee. V říjnu 1956 na mandát poslankyně rezignovala. Pak se nadlouho v Knesetu neobjevila. Znovu se poslankyní stala až po volbách v roce 1973, nyní za Ma'arach. Mandát ale získala až dodatečně, v září 1976, jako náhradnice po smrti poslance Cviho Gueršoniho. Nastoupila do výboru finančního. Ve volbách v roce 1977 mandát neobhájila.\n\n"}
{"id": "661992", "url": "https://cs.wikipedia.org/wiki?curid=661992", "title": "Matilda Guez", "text": "Matilda Guez\n\nMatilda Guez (: מטילדה גז, \"Matilda Gez\", 15. srpna 1918 – 3. května 1990) byla izraelská politička a poslankyně Knesetu za strany Rafi, Izraelská strana práce a Ma'arach.\n\nNarodila se ve městě Súse v Tunisku, kde navštěvovala francouzskojazyčnou střední školu. V roce 1957 přesídlila do Izraele.\n\nV letech 1948–1956 se zapojila do sionistického hnutí v Tunisku. V letech 1957–1964 byla členkou strany Mapaj, pak se přidala k nové formaci Rafi, kde byla členkou ústředního výboru. Od roku 1968 byla členkou Strany práce a zároveň členkou jejího ústředního výboru. Od roku 1959 zasedala v předsednictvu Světového židovského kongresu.\n\nV izraelském parlamentu zasedla poprvé po volbách v roce 1965, do nichž šla za Rafi. Byla členkou parlamentního výboru pro vzdělávání a kulturu, výboru pro záležitosti vnitra a výboru práce. V průběhu volebního období přešla do formace Izraelská strana práce a pak Ma'arach. Právě za Ma'arach obhájila mandát ve volbách v roce 1969. Nastoupila do výboru práce, výboru pro záležitosti vnitra a výboru pro veřejné služby. Znovu se poslankyní za Ma'arach stala po volbách v roce 1973. Nastoupila do výboru pro veřejné služby a výboru práce. Ve volbách v roce 1977 mandát neobhájila.\n\n"}
{"id": "661995", "url": "https://cs.wikipedia.org/wiki?curid=661995", "title": "Ploník chluponosný", "text": "Ploník chluponosný\n\nPloník chluponosný (\"Polytrichum piliferum\") je středně velký druh mechu a dosahuje výšky 3–5 cm.\n\nTvoří řídké modrozelené porosty, kterým šedé chlupy dávají nádech do šedozelena. Lístky jsou celokrajné, prodlouženě kopinaté a vyrůstají z široce pochvaté žlutavé báze. Za sucha jsou hustě přilehlé, za vlhka přímo odstávají. Okraje lístků jsou vehnuté a nezřetelně je vroubkují vystupující buněčné stěny.\n\nPětihranná lodyžka má výrazně ohraničen centrální provazec a žebro, které vybíhá v dlouhý bezbarvý chlup. Lístky vrcholové chocholky jsou červenavé až hnědavé. Štět, který je na bázi červenavý a u vrcholu žlutavý, dosahuje až 3 cm.\n\nTobolka je čtyřhranná, s málo vystupující epifragmou (blankou, která zakrývá ústí do tobolky). Chlupy na čepičce mají vybledle hnědou barvu a sahají až pod tobolku. Víčko je ploše kuželovitého tvaru. Výtrusy jsou světle zelené a velice malé, (jen 9–12 µm) a v tobolce jich je obsaženo cca 50 milionů.\n\nPloníku chluponosnému se daří na kyselých a suchých stanovištích, silikátových skalách a na písku.\n\nTento druh lze zaměnit jen těžko. Dobrým poznávacím znamením je právě bezbarvý chlup a červeně zbarvený obal antheridií.\n\nPloník je hojný od nížinného stupně až po lesní hranici. Kosmopolitně se vyskytuje až do sněžného stupně nad nadmořskou výškou 3000 m n. m.\n\n\n"}
{"id": "662005", "url": "https://cs.wikipedia.org/wiki?curid=662005", "title": "Slezština", "text": "Slezština\n\nSlezština může znamenat:\n\n"}
{"id": "662007", "url": "https://cs.wikipedia.org/wiki?curid=662007", "title": "Homoskedasticita", "text": "Homoskedasticita\n\nHomoskedasticita nebo homoskedastičnost ve statistice znamená, že rozptyl je nezávislý na parametru (je homogenní). \n\n"}
{"id": "662009", "url": "https://cs.wikipedia.org/wiki?curid=662009", "title": "Korektor", "text": "Korektor\n\nKorektor je člověk, který má v redakcích novin nebo i ve vydavatelských domech na starosti opravy gramatických, pravopisných či stylistických chyb v článcích nebo knihách, které napsal jiný autor. Současně musí korektor hledět nejen na pravopis nebo stylistiku, ale i na nesrovnalosti výtisku sazby a rukopisu a také na odbornou stránku daného textu, čili jsou-li všechna cizí slova a použité technické výrazy použity správně. Kompletní jazyková korektura zahrnuje opravu lexikálních, morfologických a syntaktických chyb.\n\nSlovo korektor pochází z latinského \"corriegere\", což v podstatě znamená opravovat; odtud je odvozeno i slovo korektura, což znamená \"oprava zjištěných chyb, nepřesností a nesrovnalostí\".\n\nPrimární a nezbytnou vlastností korektora je perfektní znalost daného jazyka, ve kterém je text psán. Mezi další vlastnosti, který dobrý korektor potřebuje, je vzdělanost. Musí být vzdělán natolik, aby byl schopen autora textu případně upozornit, zda vedle gramatické správnosti dodržuje také daný styl a používá přiměřenou terminologii. Stylistická úprava textu obnáší standardizaci neobvyklých větných vazeb, sjednocení nejednotně použitých jazykových prostředků v celém textu, úpravu slovosledu, předložkových vazeb, eliminace významově nadbytečných slov a tvarů (pleonazmů) apod. Jinou stylistickou formou bude psán beletrický román a jinou formou odborný článek. Stejně tak musí korektor brát zřetel také na termíny, které mohou být pro běžného čtenáře, jemuž je text určen, matoucí. Mimo jiné musí kvalitní korektor umět také porozumět logice sdělení. Musí dokázat porozumět obsahu textu, přestože jej autor formuloval chybně a text nedává smysl - ať již autor textu použil nevhodnou stavbu věty, či chybný výraz.\n\n\nPojmem korektor můžeme označit také software, který je určen pro opravu chyb (stejně jako u lidského korektora: pravopisných, gramatických i stylistických).\n\nV dřívějších dobách se korekce prováděla často pomocí porovnávání daného textu a rukopisu. Také se využívala forma náslechová. V tomto případě jeden korektor text četl, případně byl využíván diktafon a korektor prováděl opravu. Tyto formy se v současné době již prakticky neprovádí, jelikož většina autorů využívá ke své práci počítač a text je tak automaticky převeden do tiskové podoby na počítači. Korektoři při tom používají nejčastěji specifické korektorské značky, kterým se učí již během studia, případně si mohou vytvořit svůj vlastní systém.\n"}
{"id": "662012", "url": "https://cs.wikipedia.org/wiki?curid=662012", "title": "Heteroskedasticita", "text": "Heteroskedasticita\n\nHeteroskedasticita nebo heteroskedastičnost ve statistice dat znamená, že variance (rozptyl) je závislá na parametru (je nehomogenní).\n\n"}
{"id": "662021", "url": "https://cs.wikipedia.org/wiki?curid=662021", "title": "Liou-ťiang", "text": "Liou-ťiang\n\nLiou-ťiang () je řeka na jihu ČLR (Kuej-čou, Kuang-si). Je 724 km dlouhá. Povodí má rozlohu 57 900 km².\n\nPramení na Kuej-čouské hornatině. Na horním toku protéká vápencovými krasy a vytváří soutěsky s peřejemi. Je levou zdrojnicí řeky Čchien-ťiang, která je jednou z hlavních levých přítoků řeky Si-ťiang.\nZdrojem vody jsou převážně dešťové srážky.\n\nVodní doprava je možná do města Liou-čou.\n"}
{"id": "662025", "url": "https://cs.wikipedia.org/wiki?curid=662025", "title": "Copa Sony Ericsson Colsanitas 2011", "text": "Copa Sony Ericsson Colsanitas 2011\n\nTenisový turnaj WTA Copa Sony Ericsson Colsanitas 2011 se konal ve dnech 14. – 20. února v kolumbijském hlavním městě Bogotě venku na antukových dvorcích. Turnaj patřil do kategorie WTA International Tournaments a byl součástí WTA Tour 2011. Odměny činily 220 000 USD.\n\n\n\n"}
{"id": "662037", "url": "https://cs.wikipedia.org/wiki?curid=662037", "title": "Trioxidan", "text": "Trioxidan\n\nTrioxidan (HO) je jednou ze sloučenin vodíku a kyslíku. Je nestabilní, jeho rozpouštěním ve vodě vzniká kyselina trioxidanová, která tvoří soli trioxidy a je poněkud silnější kyselinou než peroxid vodíku, ovšem je ještě nestabilnější.\nRozkládá se na vodu a kyslík takto:\n\nHO → HO + O.\n\nPoločas tohoto rozpadu je 16 minut v organických rozpouštědlech, avšak jen několik milisekund ve vodě.\n\nDélka vazby mezi atomy kyslíku je 142,8 pm na rozdíl od 146,4 pm u peroxidu vodíku.\n\n"}
{"id": "662047", "url": "https://cs.wikipedia.org/wiki?curid=662047", "title": "Wesley Snipes", "text": "Wesley Snipes\n\nWesley Snipes (* 31. července 1962, Orlando, Florida, USA) je americký herec a producent. Jeho prvním filmem se stal snímek \"The Wildcats\" (česky \"Pumy\"), poté se dále začal objevovat častěji od \"Mo' Better Blues\" až po filmovou sérii \"Blade\". Od roku 2010 strávil tři roky ve vězení za daňové úniky.\n\n\n\n"}
{"id": "662053", "url": "https://cs.wikipedia.org/wiki?curid=662053", "title": "Polyvinylalkoholová vlákna", "text": "Polyvinylalkoholová vlákna\n\nPolyvinylalkoholová vlákna (mezinárodní zkratka VY, angl.: \"vinylal\", něm.: \"PVAL-Fasern\") jsou syntetická textilní vlákna vynalezená v roce 1931. Jejich celosvětová roční produkce se dá odhadovat (v roce 2008) na 200 000 tun (80 % Čína, 20% Japonsko).\nSurovina: Polyvinylacetát rozpuštěný v metanolu s následným zmýdelněním.\n\nVlákno se běžně vyrábí mokrým zvlákňováním. Z jedné trysky může vycházet až 200 000 jednotlivých filamentů (velmi nízkou) rychlostí 10-120 m/min., které se vedou do srážecí lázně s různým složením. (např. z lázně s obsahem aldehydů vychází vodonerozpustná vlákna). \n\nVlákna se dodávají v jemnostech 2-3 dtex jako filament nebo stříž 2-65 mm. \n\nVinylová vlákna s vysokou pevností se vyrábí technologií gelového zvlákňování.\nMěrná hmotnost 1,26-1,30 g/cm³, pevnost 3 cN/dtex (za mokra o 30% nižší), vysoká odolnost v oděru, tažnost 15-26 %, navlhavost 4-5%, dobrá odolnost proti UV záření a proti chemikáliím, hořlavost 19,7 LOI. \n\nTechnologií gelového zvlákňování se vyrábí (pro technické účely) vinylová vlákna s pevností nad 10 cN/dtex.\n\nVelká část (nerozpustných) se používá jako vláknová výztuž kompozitů pro stavebnictví a k výrobě lan a sítí\n\nRozpustná vlákna (např. \"Kuralon\") se používají hlavně k výrobě textilií pro oděvní nebo bytové účely (jádrová příze, leptané krajky aj.) \n\n"}
{"id": "662054", "url": "https://cs.wikipedia.org/wiki?curid=662054", "title": "Foire internationale d'art contemporain", "text": "Foire internationale d'art contemporain\n\nFoire internationale d'art contemporain, zkráceně FIAC (česky \"Mezinárodní veletrh současného umění\") je výstavní veletrh moderního umění, který se koná každoročně v říjnu v Paříži. První ročník se uskutečnil v roce 1974 v bývalém nádraží Bastilla. Veletrhu se účastní galeristé, sběratelé, kurátoři, ředitelé muzeí a osobnosti ze světa mezinárodního současného umění.\n\nMyšlenka na vytvoření francouzského veletrhu s uměním vznikla už v roce 1972 po vzoru existujících veletrhů ve Švýcarsku a Německu. V lednu 1974 se uskutečnil první ročník ve zrušeném nádraží Bastilla pod názvem \"Premier salon international d'art contemporain\". O rok později již pod svým současným názvem. Od roku 1976 byl veletrh přesunut na říjen a do Grand Palais, kde probíhal do roku 1993. Do paláce se vrátil opět po dokončení rekonstrukce v roce 2006. Od roku 1982 se na veletrhu vystavují i fotografie a od roku 2001 je zde prostor věnovaný videoartu.\n\n\n"}
{"id": "662059", "url": "https://cs.wikipedia.org/wiki?curid=662059", "title": "Eukleidova grupa", "text": "Eukleidova grupa\n\nEukleidova grupa je v matematice množina všech posunutí, rotací a zrcadlení Euklidova prostoru spolu s operací skládání. Je to tedy množina všech zobrazení, které zachovávají vzdálenosti, velikosti vektorů a úhly.\n\nPro \"n\" rozměrný Euklidův prostor se obvykle značí formula_1\n\nEuklidova grupa je polopřímý součin ortogonální grupy a komutativní grupy formula_2. Je nekompaktní a má dvě komponenty souvislosti. Její dimenze je formula_3, fundamentální grupa souvislé komponenty je formula_4 pro \"n=2\" a formula_5 pro \"n>2\".\n\nEukleidova grupa je grupa symetrie Newtonovské klasické fyziky. Vyskytuje se také jako grupa symetrií některých diferenciálních operátorů, například gradient, rotace, divergence a Laplaceův operátor.\n"}
{"id": "662060", "url": "https://cs.wikipedia.org/wiki?curid=662060", "title": "Palais de la découverte", "text": "Palais de la découverte\n\nPalais de la découverte (česky \"Palác objevů\") je muzeum vědy v Paříži se statutem grand établissement. Nachází se v západním křídle Grand Palais v 8. obvodu na \"Avenue Franklin-Delano-Roosevelt\".\n\nMuzeum bylo původně založeno v roce 1937 u příležitosti světové výstavy \"Exposition internationale Arts et Techniques dans la Vie moderne\" (Mezinárodní výstava umění a techniky v moderním životě). Muzeum založili fyzik a nositel Nobelovy ceny Jean Baptiste Perrin a biolog a spisovatel Jean Rostand.\n\nMuzeum je zaměřeno na přírodní vědy jako jsou fyzika, matematika, chemie, biologie, geografie, astronomie a astrofyzika a jejich přiblížení zejména mládeži. Muzeum má výstavní plochu 25 000 m a ročně jej navštíví zhruba 600 000 návštěvníků. Vedle stálé výstavy pořádá také mnoho dočasných výstav, kolokvií a přednášek. Součástí muzea je i planetárium.\n\nObdobně zaměřená muzea jsou v Paříži Musée des arts et métiers a Cité des sciences et de l'industrie, se kterým je Palais de la Découverte od roku 2009 spojen v jednom celku.\n"}
{"id": "662065", "url": "https://cs.wikipedia.org/wiki?curid=662065", "title": "Český lev 2001", "text": "Český lev 2001\n\nČeský lev 2001 je 9. ročník výročních cen České filmové a televizní akademie Český lev.\n\n"}
{"id": "662077", "url": "https://cs.wikipedia.org/wiki?curid=662077", "title": "Neoterikové", "text": "Neoterikové\n\nNeóterici byli sdružením avantgardních básníků působících v Římě v období pozdní římské republiky (1. století př. n. l.). Charakteristická pro ně byla kritičnost vůči archaizující tradici, jíž představovali řečtí i domácí klasikové. Inspiraci naopak hledali u řeckých hellénistických básníků. Neóterici představují první tvůrčí skupinu v dějinách římské literatury, již obohatili o nový rozměr. \n\n\"Noví básníci\", (latinsky poetae novi) tak tuto básnickou avantgardu kriticky označil proslulý řečník Cicero ve svém díle Orator. V jednom ze svých dopisů Attikovi je zase nazývá \"neoteroi\" (z řeckého νεώτεροι), tedy novátoři. Ačkoliv tato označení implikují touhu po inovacích a v dnešním pojetí je můžeme chápat také jako něco moderního, v tomto případě měla jednoznačně negativní konotace.  Být „novým“ básníkem neznamenalo v tehdejší římské společnosti ctící tradici nic dobrého. Přídavné jméno „novus“ v latině má totiž negativní ráz a poukazuje na odklon od zavedených konvencí. Spojení „usilovat o něco nového“ (novis rebus studere) dokonce v latině fungovalo jako označení pro pokus o převrat. To bylo důvodem, proč neměl tyto členy literární scény Cicero v lásce a proč jim uštědřil také jiné ironické označení, a to Cantores Euphorionis - Euforónovi zpěváčci. „Narážel tím na řeckého básníka Euforióna z Chalkidy (3. stol. př. n. l.), jenž se stal symbolem alexandrijské moderny, a který proslul hutností své poezie a velkou učeností.\" Cicero byl tedy prvním, kdo tyto básníky označil za skupinu a jehož pojmenování (původně sarkasticky myšlené) se používá dodnes. \n\nAčkoliv bývají neóterici často nazýváni také Mladořímskou básnickou školou, nepředstavovali žádnou oficiální školu ani kruh, neboť je navzájem nepojil žádný společný program. V jistém slova smyslu se tedy jednalo pouze o soudružnou skupinu modernistických násníků, které sbližovaly stejné literární tendence a vkus, poetické aspirace a v neposlední řadě přátelství a společný původ. Mnozí z nich totiž nebyli Římani, ale pocházeli z předalpské Galie (Gallia Cisalpina). Jejich provinciální původ měl patrně vliv na formování jejich postojů k politickému dění. Na rozdíl od svých vrstevníků, jež přicházeli do Říma angažovat se ve státních službách, neóterici o aktivní politiku v podstatě nejevili zájem a vůči římskému veřejnému životu byli zdrženliví. Místo toho dávali přednost soukromému životu (latinsky otium), což se odráželo také v jejich literární činnosti. Neóterici psali nejspíše pouze pro malý okruh přátel. Obraceli se tak pouze k úzké skupině vzdělaných lidí a širší veřejnosti byla jejich tvorba uzavřena. To, že byli nezávislými i ve společenském životě dokazuje fakt, že za nimi nestál nikdo, kdo by jejich činnost (finančně) podporoval, podobně jako to později činil např. Maecenas. Kvůli své apolitičnosti a autotelické tvorbě jim bylo vytýkáno, že odcizili poezii národu a způsobili tak, že přestala plnit svou výchovnou funkci. \n\nZa duchovního otce a vůdčí osobnost skupiny je považován gramatik a básník Publius Valerius Cato. Jediným členem celého okruhu, jehož dílo se dochovalo v rozsáhlejší podobě, je Gaius Valerius Catullus. Ten je zároveň považován za nejvýznamnějšího z těchto básníků.\n\nTendence neóteriků nebyly samy o sobě ničím zcela novým. Za průkopníky nového směru můžeme považovat již předchozí generaci literátů, jež bývají nazýváni preneóterikové. Patřili mezi ně epigramatikové (Porcius Licinius, Valerius Aedituus, Lutatius Catulus) a také básník Laevius. Neóterikové byli však ve svých postojích mnohem důslednější, a proto až oni představují zásadní rozchod s tradicemi ctěnými klasicisty.\n\nEstetické vzory neóterici nalézají v řecké alexandrijské moderně. Inspirací a učiteli se jim tak stali pozdně helénističtí básníci, z nichž řada pobývala v Římě. Jedním z nich byl například Partheniás z Níkaie, který do tohoto města zavítal koncem 70. či počátkem 80. let prvního století př. n. l. Existují názory, že tím, kdo tohoto básníka do Říma přivedl byl Helvius Cinna. To však nelze s jistotou potvrdit. \n\nDalšími inspirátory neóteriků byli Kallimachos z Kyrény, Aulus Licinius Archias či Filodémos. Helénistická tvorba inspirovala neóteriky nejen stylem a formou, ale také náměty a metrikou. Středem jejich zájmu byl život a pocity jednotlivce, poezie intimních citů a milostných prožitků, byť i stylizovaných. Po vzoru Kallimacha propagovali sevřenější kratší formy - epigram, epyllion, milostnou elegii, ale také jiné druhy příležitostné lyriky, jako např. svatební píseň (epithalamion) či píseň na cestu (propemptikon). V epice volili spíše exkluzivní náměty, často mytologické. Právě zmíněný epyllion (malý epos) dokonale umožňoval neóterikům ukázat vlastní učenost a zároveň umožňoval provádět sofistikované zásahy do stavby díla. Ačkoliv své výtvory neóterici sami nazývali hříčkami či drobnostmi (nugae), jednalo se o velmi propracované skladby. Usilovali o dosažení formální vytříbenosti a technické dokonalosti. Kromě tradičního hexametru, který se snažili technicky zdokonalit, zavádějí také jiné metrické útvary, a to například hendekasyllaby, sapfickou strofu a především jedenáctislabičný verš, tzv. verš Falaikův.\n\n\n\n\n\n\n\nGaius Valerius Catullus, Gaius Helvius Cinna a Gaius Licinius Calvus tvořili v rámci zmíněné skupiny menší kroužek, jednotný v přísném dodržování zásad básnické tvorby dle Kallimacha. Oproti tomu ostatní členové zaujímali spíše kompromisní postoj a skládali i básně tradiční.\n"}
{"id": "662078", "url": "https://cs.wikipedia.org/wiki?curid=662078", "title": "Grand Palais", "text": "Grand Palais\n\nGrand Palais (česky \"Velký palác\") je výstavní pavilon v Paříži, který byl postaven pro světovou výstavu v roce 1900 stejně jako protilehlý Petit Palais a Pont Alexandre III. Dnes slouží státním muzeím pro dočasné výstavy.\n\nGrand Palais byl postaven v letech 1897-1900 na nově vytvořené \"Avenue Nicolas II\" (dnešní Avenue Winston Churchill), která tvořila spojnici od Avenue des Champs-Élysées přes Pont Alexandre III k Invalidovně. Původně stál na tomto místě Průmyslový palác postavený pro světovou výstavu roku 1855.\n\nV roce 1896 byla vyhlášena architektonická soutěž omezená jen na francouzské architekty, ve které zvítězili Henri-Adolphe-Auguste Deglane (1855-1931), Louis-Albert Louvet (1860-1936), Albert-Félix-Théophile Thomas (1847-1907) a Charles-Louis Girault (1851-1932), přičemž posledně jmenovaný stál v čele skupiny. 1. května 1900 francouzský prezident Émile Loubet palác slavnostně otevřel.\n\nV roce 1975 byla loď paláce zapsána mezi historické památky. Od roku 2000 je chráněn celý Grand Palais.\n\nV letech 1993-2005 prošel celý palác nákladnou rekonstrukcí.\n\nBudova pavilónu má samonosnou ocelovou konstrukci se skleněnými výplněmi na křížovém půdorysu velkých hal. K ní je přistavena z kamene a z cihel palácová část se schodišti a zázemím. Palác je dlouhý 240 metrů a vysoký 44 metrů. Hlavní průčelí má zdůrazněný střední portál a je členěné jónskými sloupy. Kromě hlavního portálu do \"Avenue Winstona Churchilla\" má boční přístavby se vstupy na obou koncích křídel. Atika je zdobená monumentálními bronzovými sousošími čtyřspřeží, tzv. kvadrigami, další alegorické sochy jsou v nikách. Ve vstupním nádvoří jsou tři kamenná sousoší, usazená na zábradlí oválného bazénku i v něm.\n\nInteriér budovy má 77000 m výstavní plochy, z čehož je 13500 m v prosklené hale.\n\nOd skončení výstavy je palác stále využíván k nejrůznějším expozicím a akcím, jako jsou knižní a starožitnické veletrhy, výstavy zemědělských strojů, módní přehlídky, koncerty nebo cirkusová turné. V letech 1901-1961 se zde konal Pařížský autosalón. V letech 1901-1957 zde probíhaly jezdecké závody. Od roku 1976 se zde pořádá FIAC. Mezi nejúspěšnější výstavy uspořádané v paláci patřila Renoirova retrospektiva v roce 1985, kterou navštívilo 868 600 návštěvníků a Manetova výstava v roce 1983 s 808 700 návštěvníky.\n\nV paláci má rovněž sídlo muzeum vědy Palais de la découverte.\n\nKe zvláštnostem paláce patří, že v jedné části budovy je policejní stanice.\n\n"}
{"id": "662086", "url": "https://cs.wikipedia.org/wiki?curid=662086", "title": "Pařížský autosalon", "text": "Pařížský autosalon\n\nMondial de l'automobile de Paris (česky \"Světová výstava automobilů v Paříži\"), známý též jako Pařížský autosalon je mezinárodní autosalon, který se koná každé dva roky okolo září v Paříži.\n\nPrvní výstava se konala z podnětu Francouzského automobilového klubu (\"Automobile Club de France\") v roce 1898 v Jardin des Tuileries. Vystavené automobily musely nejprve ujet trasu Paříž-Versailles a zpět, aby prokázaly, že jsou schopny jízdy. Bylo vystaveno 232 modelů, které si prohlédlo 140 000 návštěvníků.\n\nV roce 1901 se výstava přesunula do Grand Palais. Kromě aut zde byly vystavovány i jízdní kola, lodě a letadla. Výstava se nekonala v letech 1914-1918 kvůli první světové válce.\n\nDo roku 1976 se výstava konala každoročně, od té doby se organizuje jen jednou za dva roky. Zvyšující se počet vystavovaných modelů i návštěvníků vedl k tomu, že se od roku 1962 autosalon přesunul na výstaviště Parc des expositions de la porte de Versailles, kde se výstava koná v osmi halách.\n\nV roce 1988 se název změnil ze \"Salon de l'automobile\" na současný \"Mondial de l'automobile\".\n\nV roce 2002 bylo vystaveno 559 značek z celého světa. V roce 2004 navštívilo autosalón rekordních 1 461 000 návštěvníků, v roce 2008 jich bylo 1 432 972. V roce 2010 přišlo 1 263 467 osob.\n\n"}
{"id": "662119", "url": "https://cs.wikipedia.org/wiki?curid=662119", "title": "Kostel Narození Panny Marie (Lipovec)", "text": "Kostel Narození Panny Marie (Lipovec)\n\nKostel Narození Panny Marie v Lipovci je římskokatolický chrám v okrese Blansko. Je chráněn jako kulturní památka České republiky. Je farním kostelem farnosti Lipovec u Blanska.\n\nKostel byl založen pravděpodobně již po vzniku obce, první písemná zmínka pochází z roku 1437, kdy se na holštejnském panství uvádí kostely v Jedovnicích, Lipovci, Ostrově a Housku. Původní lipovecký kostel vyhořel roku 1600 a o padesát let později byl obnoven. I tento kostel potkala pohroma, když roku 1822 při velkém požáru obce Lipovce vyhořel.\n\nTehdejší majitel rájeckého panství Hugo František Salm, který byl farním patronem, rozhodl o výstavbě nového kostela na jiném místě, ležícího několik desítek metrů jihozápadně od vyhořelého objektu. Základní kámen byl slavnostně položen roku 1828, stavba však byla pro finanční obtíže rájeckého panství v roce 1830 na devět let pozastavena. Práce byly obnoveny až roku 1839 a trvaly do roku 1842. Kostel byl vysvěcen dne 8. září 1843 na svátek Narození Panny Marie. V roce 1850 byl zakoupen obraz Narození Panny Marie od autora Matěje Šťastného, který je na hlavním oltáři.\n\nV Lipovci působil jako farář známý národní buditel Jan Nepomuk Soukop.\n\nLipovecký kostel postihly dvě světové války, při nichž byly zkonfiskovány zvony. Od roku 1947 jsou v Lipovci tři zvony, které jsou vzájemně sladěny.\nRoku 1983 byla do kostela pořízena nová křížová cesta od akademické malířky Sabiny Kratochvílové.\n\nJedná se o podélnou jednolodní neorientovanou stavbou s příčnou lodí a pětibokým závěrem, která je postavena v pseudogotickém slohu. Představuje doklad poměrně časného historismu v moravské architektuře.\n\nLipovecká farnost se v roce 2015 přihlásila do soutěže o nejlépe opravenou kulturní památku Jihomoravského kraje v roce 2014. V tomto roce totiž farnost pokračovala ve třetí etapě opravy kostela, která se týkala opravy presbytáře a oken severozápadní strany. Farnost získala v hlasování 1304 hlasů a zvítězila v kategorii velké stavby.\n\n"}
{"id": "662122", "url": "https://cs.wikipedia.org/wiki?curid=662122", "title": "Hilmand (provincie)", "text": "Hilmand (provincie)\n\nProvincie Hilmand ( , ) je jedna z afghánských provincií nacházející se v jihozápadní části země. Provincie se dělí na 13 krajů. Hlavním městem je Laškar Gáh. Provincií protéká řeka Hilmand. Po invazi amerických jednotek do Afghánistánu v roce 2001 se provincie Hilmand stala největším producentem opia na světě.\n"}
{"id": "662147", "url": "https://cs.wikipedia.org/wiki?curid=662147", "title": "Kapraď podobná", "text": "Kapraď podobná\n\nKapraď podobná (\"Dryopteris expansa\") je druh kapradiny z čeledi kapraďovité (\"Dryopteridaceae\"), poprvé popsaný v Německu. Dává přednost vlhku, smíšeným nebo jehličnatým lesům a skalním štěrbinám například na alpských svazích. Často roste na kmenech padlých stromů a pařezů.\n\nKapraď podobná je trsnatá bylina s oddenkem přímým nebo vystoupavým, až 25 cm dlouhým a 3cm až 8 cm silným, hustě plevinatým.\nListy zpravidla nepřezimující 15 cm až 50 cm. Mírně obkloukovitě prohnuté, na spodní straně roztroušeně žláznaté, nejčastěji světle zelené.\n\nČepel může být vejčitá, široce vejčitá a až vejčitě trojúhelníkovitá. Zpravidla však je 1–2x delší než široká, na vrcholu v obrysu špičatá, 3× až 4× zpeřená s 15 až 25 lístky po každé straně. Hlavní vřeteno je pletivnaté. Lístky jsou zpravidla ploché, vejčité, široce vejčité až vejčitě trojúhelníkovité, navzájem se dotýkají nebo až překrývají. Nejdolejší lístečky bazálního lístku asi tak dlouhé nebo o málo delší než polovina délky celého nejdolnějšího lístku, okraje lístků i lístečků pilovitě zubaté. Řapík je asi tak dlouhý jako čepel, hustě tmavohnědě až kaštanově hnědě plevinatý. Pleviny často dosahují délky více než 1 cm, s úzkým tmavým středem a světlejším okrajem, který však nedosahuje do dlouze zašpičatělého vrcholu.\n\nVýtrusnicové kupky mají 0,5mm až 1mm v průměru, kryté ledvinitou až okrouhle ledvinitou žlaznatě chlupatou ostěrou. Výtrusy jsou elipsoidní ostny na vrcholu tupé nebo špičaté, na bázi svými základy nesplývají.\n\nObsahuje , který paralyzuje tasemnice a další vnitřní parazity.\n\nPřirozeně se vyskytuje v chladných subarktických oblastech na severní polokouli, na jihu ve vyšších nadmořských výškách. Na horách ve Španělsku a Řecku v jižní Evropě, v Japonsku ve východní Asii a ve střední Kalifornii v Severní Americe.\n\n\n\n \n"}
{"id": "662174", "url": "https://cs.wikipedia.org/wiki?curid=662174", "title": "SS America", "text": "SS America\n\nNázev SS America nesly tyto lodě:\n\n"}
{"id": "662187", "url": "https://cs.wikipedia.org/wiki?curid=662187", "title": "Nangarhár", "text": "Nangarhár\n\nProvincie Nangarhár ( ) je jednou z 34 afgánských provincií nacházející se na východě země poblíž hranice s Pákistánem. Hlavním městem je Džalálábád někdy známý pod názvem Džalálkót. Provincie se dělí na 22 krajů. Hlavním etnikem jsou Paštúnové.\nProvincie Nangarhár profituje především z obchodu se sousedním Pákistánem. Díky tomu je možné platit v obchodech i pákistánkou rupií.\n"}
{"id": "662196", "url": "https://cs.wikipedia.org/wiki?curid=662196", "title": "Bernard II. Saský", "text": "Bernard II. Saský\n\nBernard II. Saský, \"něm. Bernhard II.\" (990 – 29. června 1059), byl saský vévoda z dynastie Billungů. Během svého života byl ve sporu s císařem Jindřichem II. a bojoval se Slovany na severu Německa.\n\nByl starším synem saského vévody Bernarda I. a Hildegardy ze Stade. Vévodský titul převzal po otcově skonu a původně byl císařovým stoupencem. Roku 1018 se zúčastnil výpravy proti Polsku a vyjednal smlouvu v Budyšíně. V letech 1019–1020 měl stejně jako otec neshody s císařem ohledně uplatňování vévodských práv.\n\nPoté, co se usmířil s císařem a získal od něj uznání svých práv, se vrátil ke svým bojům s Lutici a Obodrity. Zdařilo se mu je pokořit a více je připoutat k říši, což mu vyneslo uznání nového císaře Konráda II. Od roku 1043 byl v závažném sporu s brémským arcibiskupem Vojtěchem, kterého vinil ze smrti svého mladšího bratra Thietmara. Po Vojtěchově smrti se výbušná situace zklidnila a poklid vydržel až do Bernardovy smrti roku 1059.\n"}
{"id": "662204", "url": "https://cs.wikipedia.org/wiki?curid=662204", "title": "’O Sole Mio", "text": "’O Sole Mio\n\n’O Sole Mio (\"Moje slunce\") je známa neapolská píseň, kterou roku 1898 složil italský skladatel Eduardo di Capua (1865–1917) na slova básníka Giovanniho Capurry (1859–1920).\n\nText písně je napsán v neapolštině, kde \"„o“\" znamená určitý člen, takže se skutečně jmenuje \"Moje slunce\" (a ne \"Ó moje slunce\"). Di Capua jí napsal při svém pobytu v Oděse a prý k ní byl inspirován nádherným východem slunce nad Černým mořem. Zpívá se v ní o tom, že slunce je nádherné, ale že zpěvák zná ještě jedno mnohem krásnější slunce, své slunce, a to je ve tváři jeho milé.\n\nPíseň se brzy rozšířila do celého světa a mnohdy je omylem považována za lidovou. Proslavil ji zejména Enrico Caruso a dodnes patří do repertoáru proslulých tenorů (např. Benjamino Gigli, Mario Lanza, Giuseppe Di Stefano, Peter Dvorský, Luciano Pavarotti, Andrea Bocelli a další). Velký úspěch s její moderní úpravou (s anglickým textem \"It's Now or Never\") měl Elvis Presley. Českou coververzi nazpíval pod názvem \"Za rok se vrátím\" Milan Chladil.\n\n<poem>\nChe bella cosa e' na jurnata'e sole\nn'aria serena doppo na tempesta\npe'll'aria fresca pare gia' na festa\nche bella cosa na jurnata'e sole.\n\nLuceno 'e llastre d'a fenesta toia;\n'na lavannara canta e se ne vanta\ne pe' tramente torce, spanne e canta\nluceno'e llastre d'a fenesta toia.\n\nQuanno fa notte e 'o sole se ne scenne\nme vene quase 'na malincunia;\nsott' a fenesta toia restarria\nquanno fa notte e 'o sole se ne scenne.\n\n</poem>\n\nPíseň česky otextovala Jiřina Fikejzová pro Milana Chladila s názvem \"Za rok se vrátím\".\n\nV roce 2002 rozhodl soud v Turíně, že Alfredo Mazzucchi (1878–1972), do té doby považovaný pouze za di Capuova asistenta a zapisovatele, je spoluautorem písně a tudíž třetím oprávněným nositelem autorských práv k písni. Píseň je tak nyní chráněna autorským zákonem do roku 2042.\n\n"}
{"id": "662218", "url": "https://cs.wikipedia.org/wiki?curid=662218", "title": "Chóst (provincie)", "text": "Chóst (provincie)\n\nProvincie Chóst ( , ) je jednou z 34 afghánských provincií nacházející se na východě země. Tato provincie vznikla oddělením východní části provincie Paktíja. Hlavním městem je Chóst.\n"}
{"id": "662225", "url": "https://cs.wikipedia.org/wiki?curid=662225", "title": "Ben Cijon Chalfon", "text": "Ben Cijon Chalfon\n\nBen Cijon Chalfon (: בן-ציון חלפון, žil 1930 – 21. září 1977) byl izraelský politik a poslanec Knesetu za stranu Ma'arach.\n\nNarodil se ve městě Tripolis v tehdejším Italském Tripolsku (dnes Libye). V roce 1947 emigroval ilegálně do Itálie, byl zadržen Brity v iternačním táboře na Kypru. V roce 1948 přesídlil do Izraele. Vystudoval střední školu. Zapojil se do jednotek Palmach. Během války za nezávislost bojoval v izraelské armádě v brigádě Jiftach na severu státu. Byl jedním ze zakladatelů mošavu Chacav.\n\nV mládí se zapojil jako do sionistického hnutí. Od roku 1949 pomáhal v absorpci židovských imigrantů z Libye. Byl aktivní v mošavovém hnutí a zastupoval tuto organizaci ve Straně práce.\n\nV izraelském parlamentu zasedl poprvé po volbách v roce 1969, do nichž šel za Ma'arach. Byl členem parlamentního výboru finančního a výboru pro vzdělávání a kulturu. Opětovně byl za Ma'arach zvolen ve volbách v roce 1973. Nastoupil do výboru finančního. Ve volbách v roce 1977 mandát neobhájil. Zemřel krátce poté při dopravní nehodě poblíž Gedery.\n\nZastával i vládní post. V letech 1969–1974 byl náměstkem ministra zemědělství.\n\n"}
{"id": "662234", "url": "https://cs.wikipedia.org/wiki?curid=662234", "title": "Bernard I. Saský", "text": "Bernard I. Saský\n\nBernard I. Saský, \"něm. Bernhard I.\" (950 - 9. února 1011 Corvey) byl saský vévoda z dynastie Billungů.\n\nByl synem vévody Heřmana a po jeho smrti roku 973 převzal vévodství. Během svého života třikrát bojoval proti dánské invazi a po smrti císaře Oty III. podporoval kandidaturu míšeňského markraběte Ekkerharda. Po Ekkerhardově smrti společně s dalšími Sasy přijal Jindřicha II. jako svého pána a poté, co král složil slib, že nezkrátí jejich práva, předal mu Bernard posvátné kopí. Zemřel roku 1011 a byl pohřben v kostele sv. Michala v Lüneburgu.\n\n"}
{"id": "662236", "url": "https://cs.wikipedia.org/wiki?curid=662236", "title": "Avi'ad Jafe", "text": "Avi'ad Jafe\n\nAvi'ad Jafe (: אביעד יפה, žil 12. září 1923 - 19. května 1977) byl izraelský politik a poslanec Knesetu za stranu Ma'arach.\n\nNarodil se v Rechovotu. Od roku 1936 byl členem židovských jednotek Hagana. Absolvoval humanitní studia na Hebrejské univerzitě a diplomatickou školu. V letech 1942-1945 učil na střední škole a v učitelském semináři. Během války za nezávislost v roce 1948 bojoval v izraelské armádě při obraně Jeruzaléma.\n\nZapojil se do sionistického mládežnického hnutí Makabi, v němž byl jedním z jeho předáků. Po vzniku státu Izrael pracoval v tajné službě v arabském oddělení, roku 1949 se zapojil do diplomatických služeb. V letech 1953-1956 byl prvním tajemníkem na velvyslanectví v Kanadě. V letech 1957-1962 pak pracoval na postu konzula v New Yorku se zodpovědností za Izraelské informační centrum v USA. V období let 1962-1965 potom byl ředitelem informačního oddělení na ministerstvu zahraničních věcí. V letech 1965-1972 působil coby politický tajemník v úřadu předsedy vlády (za Leviho Eškola a Goldy Meirové). V roce 1977 byl generálním ředitelem Židovské agentury a Světové sionistické organizace.\n\nV izraelském parlamentu zasedl poprvé po volbách v roce 1969, do nichž šel za Ma'arach. Byl členem parlamentního výboru pro ekonomické záležitosti a výboru House Committee. Mandátu se vzdal během funkčního období v lednu 1974. Opětovně byl za Ma'arach zvolen ve volbách v roce 1973. Nastoupil do výboru státní kontroly, výboru House Committee, výboru pro ekonomické záležitosti a výboru pro vzdělávání a kulturu. Ve volbách v roce 1977 mandát neobhájil.\n\n"}
{"id": "662237", "url": "https://cs.wikipedia.org/wiki?curid=662237", "title": "Československá hokejová reprezentace v sezóně 1976/1977", "text": "Československá hokejová reprezentace v sezóně 1976/1977\n\n Československo - Finsko 7:2 (2:0, 1:1, 4:0)\n\n23. srpna 1976 – Plzeň\nBranky Československa: 2x Bohuslav Ebermann, 2x Josef Augusta, Jiří Holík, Peter Šťastný, Jiří Novák\nBranky Finska: Pertti Koivulahti, Pekka Rautakallio.\nRozhodčí: Carlsson (SWE) – Filip, Šubrt (TCH)\nVyloučení: 2:7 (4:0)\n\nČSSR: Jiří Holeček – Oldřich Machač, František Pospíšil, Jiří Bubla, Milan Kajkl, František Kaberle, Vladimír Šandrik, Milan Chalupa, Miroslav Dvořák – František Černík, Milan Nový, Josef Augusta – Bohuslav Ebermann, Ivan Hlinka, Jiří Holík – Vladimír Martinec, Jiří Novák, Bohuslav Šťastný – Marián Šťastný, Peter Šťastný\n\n24. srpna 1976 – Plzeň \nBranky Československa: 2x Ivan Hlinka, Peter Šťastný, František Černík\nBranky Finska: Hannu Kapanen\nRozhodčí: Carlsson (SWE) – Filip, Šubrt (TCH)\nVyloučení: 1:4 (0:0)\n\nČSSR: Vladimír Dzurilla – Oldřich Machač, František Pospíšil, Jiří Bubla, Milan Kajkl, Milan Chalupa, Miroslav Dvořák - František Černík, Milan Nový, Josef Augusta – Bohuslav Ebermann, Ivan Hlinka, Jiří Holík – Marián Šťastný, Peter Šťastný, Jaroslav Pouzar.\n\nFinsko: Marcus Mattsson – Tapio Flinck, Tapio Levo, Pekka Rautakallio, Heikki Riihiranta, Timo Nummelin, Timo Saari, Lasse Litma, Jouni Peltonen – Jouni Rinne, Tapio Koskinen, Matti Rautiainen – Juhani Tamminen, Veli-Pekka Ketola, Esa Peltonen – Hannu Kapanen, Matti Hagman, Seppo Repo – Lasse Oksanen, Pertti Koivulahti, Harri Linnonmaa.\n\n30. srpna 1976 – Montreal\nBranky Československa: Vladimír Martinec, Ivan Hlinka, Bohuslav Šťastný, Peter Šťastný \nBranky Kanady: 2x Lafleur, Martin, Barber, Hull, P. Esposito, Watson.\nRozhodčí: Lee (USA)\nVyloučení: 3:4 (3:0)\n\nČSSR: Jiří Holeček (15. Vladimír Dzurilla) – Oldřich Machač, František Pospíšil, Jiří Bubla, Milan Kajkl, Milan Chalupa, Miroslav Dvořák – František Černík, Milan Nový, Josef Augusta – Bohuslav Ebermann, Ivan Hlinka, Jiří Holík – Vladimír Martinec, Jiří Novák, Bohuslav Šťastný - Marián Šťastný, Peter Šťastný, Jaroslav Pouzar.\n\n12. listopadu 1976 – Praha\nBranky Československa: 12. Jaroslav Pouzar, 15. Jiří Novák, 26. Marián Šťastný, 38. Marián Šťastný, 38. Jiří Novák \nBranky SSSR: 13. Vjačeslav Anisin, 37. Vladimir Petrov, 58. Viktor Šalimov.\nRozhodčí: Lindgren (SWE) - Westreicher, Wiesner (AUT)\nVyloučení: 4:6 (1:0)\n\nČSSR: Jiří Holeček – Oldřich Machač, František Pospíšil, Milan Chalupa, František Kaberle, Jiří Bubla, Milan Kajkl – František Černík, Milan Nový, Josef Augusta – Vladimír Martinec, Jiří Novák, Bohuslav Šťastný – Marián Šťastný, Peter Šťastný, Jaroslav Pouzar.\n\nSSSR: Vladislav Treťjak – Vladimir Lutčenko, Alexandr Gusev, Gennadij Cygankov, Jurij Ljapkin, Valerij Vasiljev, Zinetula Biljaletdinov, Vladimir Krikunov – Boris Michajlov, Vladimir Petrov, Vjačeslav Anisin – Viktor Šalimov, Vladimir Šadrin, Alexandr Jakušev – Alexandr Malcev, Pjotr Prirodin, Alexandr Golikov – Vladimir Repněv, Sergej Kapustin.\n\n13. listopadu 1976 – Praha\nBranky Československa: 37. Oldřich Machač, 53. Jiří Bubla, 58. Jiří Bubla \nBranky SSSR: 17. Boris Michajlov, 19. Helmuts Balderis, 28. Sergej Kapustin, 31. Vladimir Repněv, 32. Vladimir Petrov, 58. Boris Michajlov.\nRozhodčí: Lindgren (SWE) – Westreicher, Wiesner (AUT)\nVyloučení: 6:13 (1:0, 0:1) z toho Chalupa – Žluktov a Cygankov na 5 min. a Petrov na 10 min.\n\nČSSR: Jiří Crha (32. Jiří Holeček) – Oldřich Machač, František Pospíšil, Jiří Bubla, Vladimír Šandrik, Milan Chalupa, Jan Neliba, František Kaberle, – Bohuslav Ebermann, Milan Nový, Jiří Holík – Marián Šťastný, Peter Šťastný, Jaroslav Pouzar – František Černík, Libor Havlíček, Josef Augusta – Vladimír Martinec, Jiří Novák, Bohuslav Šťastný.\n\nSSSR: Vladislav Treťjak – Gennadij Cygankov, Jurij Ljapkin, Sergej Babinov, Vladimir Krikunov, Valerij Vasiljev, Vladimir Lutčenko – Boris Michajlov, Vladimir Petrov, Vjačeslav Anisin – Helmuts Balderis, Vladimir Repněv, Sergej Kapustin – Vladimir Vikulov, Viktor Žluktov, Boris Alexandrov.\n\n11. prosince 1976 – Praha\nBranky Československa: Bohuslav Šťastný \nBranky Švédska: Lars Lindgren, Lars Gunnar Lundberg, Per-Olov Brasar.\nRozhodčí: Zacharov (URS) – Erhardt (GER), Mathis (SUI)\nVyloučení: 2:4 (0:0)\n\nČSSR: Jiří Holeček – Jiří Bubla, Milan Kajkl, Oldřich Machač, Rudolf Tajcnár, Milan Chalupa, Miroslav Dvořák – Bohuslav Ebermann, Ivan Hlinka, Vladimír Veith – Vladimír Martinec, Jiří Novák, Bohuslav Šťastný – František Černík, Libor Havlíček, Josef Augusta – Vincent Lukáč.\n\nŠvédsko: Hardy Åström – Lars-Erik Esbjörs, Ulf Weinstock, Stefan Persson, Jan-Erik Silfverberg, Lars Lindgren, Lars Zetterström – Mats Åhlberg, Per-Olov Brasar, Lars-Erik Ericsson – Martin Karlsson, Stefan Canderyd, Lars Gunnar Lundberg – Nils-Olov Olsson, Rolf Edberg, Bengt Lundholm – Andersson, O. Karlsson, Kent Nilsson.\n\n12. prosince 1976 – Praha\nBranky Československa: 2x Ivan Hlinka, Vladimír Martinec, Miroslav Dvořák, Libor Havlíček, František Černík, Bohuslav Ebermann\nBranky Švédska: 2x Martin Karlsson, Lars-Erik Ericsson.\nRozhodčí: Zacharov (URS) – Erhardt (GER), Mathis (SUI)\nVyloučení: 8:8 (2:0)\n\nČSSR: Jiří Králík – Jiří Bubla, Milan Kajkl, Miroslav Dvořák, Jan Zajíček, Rudolf Tajcnár – Vincent Lukáč, Ivan Hlinka, Vladimír Veith – Vladimír Martinec, Jiří Novák, Bohuslav Šťastný – Karel Holý, Pavel Richter, Bohuslav Ebermann – František Černík, Libor Havlíček, Josef Augusta.\n\nŠvédsko: Göran Högosta – Lars-Erik Esbjörs, Ulf Weinstock, Stefan Persson, Jan-Erik Silfverberg, Lars Lindgren, Jan Asplund, Lars Zetterström – Mats Åhlberg, Per-Olov Brasar, Lars-Erik Ericsson – Martin Karlsson, Stefan Canderyd, Lars Gunnar Lundberg – Nils-Olov Olsson, Rolf Edberg, Bengt Lundholm – Andersson, Kent Nilsson, Anders Kallur.\n\n4. ledna 1977 – Teplice \nBranky Československa: 3x Milan Nový, 3x Marián Šťastný, Peter Šťastný, Vincent Lukáč, Rudolf Tajcnár, Bohuslav Ebermann, Jiří Holík \nBranky SRN: Martin Hinterstocker, Franz Reindl\nRozhodčí: Zagorski (POL) – Koval, Němec (TCH)\nVyloučení: 0:1 (0:0)\n\nČSSR: Miroslav Krása – František Kaberle, František Pospíšil, Jiří Bubla, Vladimír Šandrik, Jan Neliba, Rudolf Tajcnár – Vincent Lukáč, Milan Nový, Jiří Holík – Bohuslav Ebermann, Ivan Hlinka, Miloš Tarant - Marián Šťastný, Peter Šťastný, Jaroslav Pouzar.\n\nNěmecko: Anton Kehle – Josef Völk, Ignaz Berndaner, Werner Klatt, Klaus Auhuber - Martin Hinterstocker, Lorenz Funk, Reiner Phillipp – Franz Reindl, Vladimir Vacatko, Hermann Hinterstocker – Adelmaier, Hans Zach, Nilsson.\n\n5. ledna 1977 – Ústí nad Labem\nBranky Československa: Peter Šťastný, Jiří Bubla, Rudolf Tajcnár\nBranky SRN: Franz Reindl.\nRozhodčí: Zagorski (POL) – Koval, Němec (TCH)\nVyloučení: 3:7 (1:0)\n\nČSSR: Jiří Crha (21. Miroslav Krása) – František Kaberle, František Pospíšil, Jiří Bubla, Vladimír Šandrik, Jan Neliba Rudolf Tajcnár – Vladimír Martinec, Jiří Novák, Bohuslav Šťastný - Vincent Lukáč, Ivan Hlinka, Bohuslav Ebermann - Marián Šťastný, Peter Šťastný, Jaroslav Pouzar – Jiří Holík, Milan Nový.\n\nNěmecko: Erich Weishaupt – Ignaz Berndaner, Werner Klatt, Klaus Auhuber, Peter Scharf – Martin Hinterstocker, Lorenz Funk, Reiner Phillipp – Franz Reindl, Josef Wünsch, Hermann Hinterstocker – Adelmaier, Hans Zach, Nilsson – Marcus Kuhl.\n\n16. února 1977 – Helsinky\nBranky Československa: Vincent Lukáč, Milan Nový \nBranky Finska: Jukka Alkula, Hannu Haapalainen (Čs. sport: Seppo Ahokainen).\nRozhodčí: Fransson - Wigh, Nilsson (SWE)\nVyloučení: 2:0 (0:0)\n\nČSSR: Jiří Holeček – Oldřich Machač, František Pospíšil, Jiří Bubla, Milan Kajkl, František Kaberle, Miroslav Dvořák – Vincent Lukáč, Milan Nový, Bohuslav Ebermann – Vladimír Martinec, Jiří Novák, Bohuslav Šťastný – Marián Šťastný, Peter Šťastný, Jaroslav Pouzar – Ivan Hlinka, Pavel Richter.\n\nFinsko: Urpo Ylönen – Seppo Lindström, Seppo Suoraniemi, Risto Siltanen, Hannu Haapalainen, Antero Lehtonen, Timo Saari, Timo Nummelin, Tapio Levo – Jukka Porvari, Pertti Koivulahti, Esa Peltonen – Jukka Alkula, Martti Jarkko, Seppo Ahokainen – Lalli Partinen, Veli-Matti Ruisma, Kari Makkonen – Auvo Väänänen, Timo Sutinen, Matti Rautiainen.\n\n17. února 1977 – Oulu \nBranky Československa: 2x Pavel Richter, 2x Peter Šťastný, Vladimír Martinec, Jiří Bubla, Jaroslav Pouzar\nBranky Finska: Antero Lehtonen.\nRozhodčí: Fransson – Wigh, Nilsson (SWE)\nVyloučení: 2:2 (0:0)\n\nČSSR: Jiří Crha – Oldřich Machač (František Kaberle), František Pospíšil, Jiří Bubla, Milan Kajkl, Jan Zajíček, Miroslav Dvořák – Vincent Lukáč (Pavel Richter), Milan Nový, Bohuslav Ebermann – Vladimír Martinec, Ivan Hlinka, Pavel Richter (Jiří Novák) - Marián Šťastný, Peter Šťastný, Jaroslav Pouzar.\n\nFinsko: Antti Leppänen (41. Urpo Ylönen) – Seppo Suoraniemi, Hannu Haapalainen, Tapio Flinck, Timo Nummelin, Timo Saari, Tapio Levo – Antero Lehtonen, Jukka Porvari, Pertti Koivulahti - Jukka Alkula, Martti Jarkko, Risto Siltanen - Tommi Salmelainen, Veli-Matti Ruisma, Kari Makkonen - Auvo Väänänen, Timo Sutinen, Matti Rautiainen.\n\n14. dubna 1977 – Praha\nBranky Československa: 2x Ivan Hlinka, Oldřich Machač, Jaroslav Pouzar, Jiří Holík, Marián Šťastný, František Kaberle \nBranky USA: Warren Williams\nRozhodčí: Vailancourt (CAN) – Koval, Němec (TCH)\nVyloučení: 3:6 (3:0)\n\nČSSR: Jiří Holeček – Oldřich Machač, František Pospíšil, Jiří Bubla, Milan Kajkl, Miroslav Dvořák Milan Chalupa, František Kaberle, – Eduard Novák, Milan Nový, Bohuslav Ebermann - Vincent Lukáč, Ivan Hlinka, Jiří Holík – Marián Šťastný, Peter Šťastný, Jaroslav Pouzar – Vladimír Martinec, Jiří Novák, Bohuslav Šťastný.\n\nUSA: Mike Curran (29. Dave Reece) – James McElmury, Robert Paradise, Joseph Micheletti, Walter Olds, B. Miller – Robert Krieger, Thomas Younghans, Steve Jensen – Thomas Rowe, David Debol, David Hynes – Heasley, Bobby Sheehan, Warren Williams – Buzz Schneider, Thomas Vannelli, Warren Miller.\n\n16. dubna 1977 – Praha\nBranky Československa: 2x Marián Šťastný, Jaroslav Pouzar, Jiří Novák, Bohuslav Ebermann, Milan Chalupa, Jiří Bubla \nBranky Kanady: Eric Vail, Pierre Larouche.\nRozhodčí: Neagels (USA) – Exner, Sládeček (TCH)\nVyloučení: 8:10 (1:0) navíc Holík na 10 min.\n\nČSSR: Vladimír Dzurilla – Oldřich Machač, František Pospíšil, František Kaberle, Miroslav Dvořák, Jiří Bubla, Milan Chalupa, Milan Kajkl – Eduard Novák, Milan Nový, Bohuslav Ebermann - Marián Šťastný, Peter Šťastný, Jaroslav Pouzar – Vladimír Martinec, Jiří Novák, Bohuslav Šťastný – Vincent Lukáč, Ivan Hlinka, Jiří Holík.\n\nKanada: Tony Esposito (31. Jim Rutherford) – Carol Vadnais, Dallas Smith, Rick Hampton, Phil Russell, Dennis Kearns, Greg Smith – Jean Pronovost, Phil Esposito, Ralph Klassen – Wilf Paiement, Pierre Larouche, Eric Vail – Glen Sharplay, Guy Charron, Alan MacAdam – Mark Napier, Walt McKechnie, Don Lever.\n\n18. dubna 1977 – Praha \nBranky Československa: 2x Vincent Lukáč, Ivan Hlinka, Jiří Holík \nBranky Kanady: Dennis Ververgaert\nRozhodčí: Neagels (USA) – Exner, Sládeček (TCH)\nVyloučení: 14:17 (2:0, 1:0)\n\nČSSR: Vladimír Dzurilla – Oldřich Machač, František Pospíšil, Jiří Bubla, Milan Kajkl, Miroslav Dvořák, František Kaberle, Milan Chalupa, Jan Neliba – Eduard Novák, Milan Nový, Bohuslav Ebermann – Vincent Lukáč, Ivan Hlinka, Jiří Holík - Marián Šťastný, Peter Šťastný, Jaroslav Pouzar – Holý, Jiří Novák, Bohuslav Šťastný.\n\nKanada: Gilles Meloche (21. John Davidson, 41. John Garrett) – Dennis Kearns, Greg Smith, Carol Vadnais, Dave Maloney, Ron Greschner, Dallas Smith, Rick Hampton, Phil Russell – Dennis Ververgaert, Wayne Merrick, Don Lever – Ron Ellis, Phil Esposito, Ralph Klassen – Rod Gilbert, Walt McKechnie, Guy Charron – Murdoch, Dennis Maruk, Alan MacAdam.\n\n\n"}
{"id": "662242", "url": "https://cs.wikipedia.org/wiki?curid=662242", "title": "Puniša Račić", "text": "Puniša Račić\n\nPuniša Račić (v srbské cyrilici Пуниша Рачић; 12. června 1886, Slatina - říjen 1944 Bělehrad) byl politik v dobách království Jugoslávie, původem z Černé Hory. Proslavil se hlavně účastí na přestřelce v jugoslávském parlamentu 20. června 1928, během které zastřelil předsedu Chorvatské selské strany, Stjepana Radiće a dva další poslance téže partaje, za což byl odsouzen na 20 let vězení.\n\nSoudní proces s Račićem se stal sporem mezi Chorvaty a Srby, zdali má být popraven, či doživotně odsouzen. Otázkou se hlavně stala skutečnost, zdali střílel Račić na chorvatské poslance v afektu, nebo se jednalo o předem připravený čin. Pokud by byla skutečností druhá možnost, otevřela by dveře početným spekulacím. V lednu 1929 totiž král Alexandr I. Karađorđević převzal vládu v zemi, vida, že národní shromáždění již není schopné stát řídit. Takový názor měl však jugoslávský vládce již delší dobu, po střelbě ale svůj plán na převrat odložil, aby s ní nebylo nastolení nového režimu spojováno.\n"}
{"id": "662244", "url": "https://cs.wikipedia.org/wiki?curid=662244", "title": "Karapax", "text": "Karapax\n\nKarapax je hřbetní část krunýře želvy. Také se tak označuje vnější ochrana těla překrývající hlavohruď některých korýšů a pavoukovců. U některých živočichů se na něm projevuje pohlavní dvojtvárnost.\n\nU želv může být různě tvarovaný a zabarvený, většinou slouží pro větší bezpečnost jedince. Představuje jednak pevnou ochranu před predátory, z nichž někteří si s ním ale dovedou poradit - například shozením želvy z velké výšky na skálu (draví ptáci). U některých druhů umožňuje maskování v prostředí (mimikry).\n\nU mnohých želv byla také zaznamenána změna provázaná změnou prostředí (např. jiné zabarvení při pobytu venku oproti chovu v teráriu), obecně jej mívají želvy žijící v zajetí méně zabarvený oproti želvám žijícím v přírodě.\n\nNa zdravém růstu karpaxu se podílí správná strava, přísun vitamínů, vápníku a také pobyt na slunci, tedy dostatek UV záření. Pokud zvíře nemá dostatek tohoto, nastane změknutí krunýře a může dojít k jeho trvalému zdeformování-křivici. Tento problém se objevuje zejména u zvířat mladých, která rostou a krunýř se jim teprve vyvíjí.\n\nKrunýř hlavohrudi korýše ústí ve své přední části do nápadného čelního hrotu \"rostrum\". Postranní výběžky karapaxu poskytují zespodu otevřenou žaberní dutinu, která ukrývá žábry na hrudních nožkách a na hrudní stěně. Zabarvením a svou pevností chrání karapax živočicha. Jeho chemické složení je odlišné od samotné pokožky, 46,7 % chitinu, 46,3 % uhličitanu vápenatého a 7 % fosforečnanu vápenatého. Krunýř raků obsahuje dvě základní barviva; blankytnou modř \"cyanokrystalin\" a červenou \"crustaceorubin\".\n"}
{"id": "662248", "url": "https://cs.wikipedia.org/wiki?curid=662248", "title": "Cvi Alderoti", "text": "Cvi Alderoti\n\nCvi Alderoti (: צבי אלדרוטי, narozen 9. května 1934 – 13. dubna 2018) byl izraelský politik a poslanec Knesetu za stranu Ma'arach.\n\nNarodil se v Tel Avivu. Studoval na střední zemědělské škole v Ajanot. Absolvoval obor politologie a veřejná správa na Haifské univerzitě. Sloužil v izraelské armádě, ze které odešel roku 1957 s hodností plukovníka (Aluf Mišne).\n\nOd roku 1949 byl členem strany Mapaj, přičemž od roku 1965 zasedal v jejím ústředním výboru. V letech 1971–1977 v rámci strany předsedal křídlu zastupujícímu zájmy izraelského severu. V letech 1959–1977 byl starostou města Migdal ha-Emek. V letech 1972–1975 byl ředitelem stavební firmy Amidar. V letech 1975–1977 se podílel na založení několika obytných čtvrtí v regionu Galileji. V letech 1977–1979 řídil \"Development and Independence Loan Project\" v Argentině, v letech 1979–1985 řídil firmu \"Housing for the Immigrant\", pak podnik \"H.R.C. Investments\". V letech 1988–1990 předsedal správní radě deníku Davar. Za Jicchaka Rabina a Šimona Perese byl ředitelem úřadu premiéra.\n\nV izraelském parlamentu zasedl jen krátce po volbách v roce 1977, do nichž šel za Ma'arach. Mandát získal až dodatečně, v květnu 1977, jako náhradník za Aharona Jariva. Během několika týdnů zbývajících do konce funkčního období Knesetu se již do činnosti Knesetu výrazněji nezapojil. Ve volbách v roce 1977 mandát neobhájil.\n\n"}
{"id": "662251", "url": "https://cs.wikipedia.org/wiki?curid=662251", "title": "Kúnar", "text": "Kúnar\n\nProvincie Kúnar ( , ) je jednou z 34 afghánských provincií ležící v severovýchodní části země. Kúnar hraničí s provinciemi Nangarhár na jihu, Núristán na jihu, Laghman na severu a na západě s Pákistánem. Hlavním městem je Asadábád. Provincie má rozlohu 4339 km 2. Většinu povrchu tvoří hory, čehož využívají především povstalecké skupiny.\n"}
{"id": "662254", "url": "https://cs.wikipedia.org/wiki?curid=662254", "title": "And I Love Her", "text": "And I Love Her\n\nAnd I love her je píseň, kterou v roce 1964 napsal Paul McCartney pro svou tehdejší dívku Jane Asherovou. Přesto je však připisována dvojici Lennon/McCartney.\n\nSkladbu poprvé nahrála skupina Beatles a vyšla na jejím albu A Hard Day's Night. Od té doby vzniklo mnoho jejích coververzí.\n\nPod názvem „Přijď co nejdřív“ s textem Zdeňka Borovce ji v roce 1975 nazpíval Karel Černoch\n\nPaul McCartney: zpěv, baskytara\n\nJohn Lennon: akustická kytara\n\nGeorge Harrison: akustická kytara, ozvučná dřívka\n\nRingo Starr: konga\n"}
{"id": "662258", "url": "https://cs.wikipedia.org/wiki?curid=662258", "title": "Marit Larsen", "text": "Marit Larsen\n\nMarit Elisabeth Larsen (* 1. července 1983, Lørenskog, Akershus) je norská textařka a zpěvačka.\n\nM2M bylo popové duo s Marit Larsen, která hrála na kytaru a Marion Raven hrající na klávesy, obě zpívaly a skládaly si skoro všechny písně samy. S Marion Ravn se znala již od pěti let. Roku 1999 se objevil jejich první singl \"Don't say you love me\". Singl byl vybrán jako soundtrack k filmu \"Pokémon the First Movie: Mewtwo Strikes Back\" (1999). Jejich první album \"Shades of Purple\" vyšlo v roce 2000. Roku 2002 vyšlo jejich druhé album \"The Big Room\", které nebylo moc úspěšné. Nahrávací společnost Atlantic Records s M2M ukončila smlouvu v roce 2002. Po rozpadu skupiny Marion Raven začala svou sólovou kariéru a rozhodla se dokončit vysokou školu.\n\nV říjnu roku 2004 představila v NRK radiu tři své písně \"This Time Tomorrow\", \"Recent Illusion\" a \"Walls\" předvádějící její dovednosti ve hře na kytaru a klavír. Také vystoupila živě v hudebním festivalu by Larm v únoru roku 2005.\n\nV roce 2005 vydala své první sólové album \"Under The Surface\" s jedenácti skladbami. První singl tohoto alba \"Don't save me\" se rychle vyšplhal do nejlepších desítek žebříčků mnohých norských hitparád. V oficiální norské hitparádě se tento singl udržel pět týdnů na prvním místě. K dalšímu singlu \"Under the Surface\" se natočil klip v květnu roku 2006 a během měsíce se stal nejvíce přehrávaným v Norském rádiu. Třetím a čtvrtým singlem alba byly \"Only a fool\" a \"Solid ground\".\n\nAlbum \"Under the surface\" získalo v březnu roku 2006 zlatou desku za 20 000 prodaných kopií, v lednu roku 2007 se alba prodalo již přes 40 000 kopií a získalo platinovou desku. V květnu roku 2007 pak album dosáhlo dvojité platinové desky. S tímto albem vyhrála hned několik cen, a to Best Norwegian Act (nejlepší norský výkon) v MTV Europe Music Awards a v Spellemannprisen (norská Grammy) ceny za Best female artist (nejlepší umělkyně) a Best video (nejlepší video). V NRK P3 Radiu byla Marit nejvíce hranou umělkyní roku 2006 se singly \"Don't Save Me\", \"Under the Surface\", a \"Only A Fool\".\n\nSoučasně s vydáním alba se zúčastnila charitativního koncertu \"Lyd i mørket\" na začátku března 2006.\n\nAlbum \"Under the surface\" bylo vydáno i v Indii a Thajsku roku 2006 a v listopadu se začala píseň \"Don't save me\" hrát na MTV Asia.\n\nDruhé sólové album \"The Chase\" bylo vydáno v Norsku 13. října 2008 a ve Švédsku 19. listopadu 2008. Jako \"Under the surface\" bylo kritiky dobře přijato. V říjnu bylo album označeno kritiky v norském bulvárním plátku Dagbladet jako nejlepší album roku.\n\nPrvní singl alba \"If a song could get me you\" vyletěl v norské singlové hitparádě na první místo již v prvním týdnu prodeje v září 2008. Později byl singl nominován na cenu Spellmannprisen jako „Hit of the year“ (hit roku). Píseň \"Steal my heart\" byla vybrána v soundtracku k norskému filmu \"I et speil, i en gåte\".\n\nNa začátku roku 2009 se připojila k Jasonu Mrazovi jako předskokan na jeho jarním Evropském turné. Jason Mraz ji pozval poté, co se potkali na koncertě Nobelovy ceny míru roku 2008.\n\nVydala \"If a song could get me you\" jako její první singl mimo Norsko v Německu, Rakousku, Švýcarsku a na Islandu. V Německu a v Rakousku se stal singlem číslo jedna. Ve Švýcarsku pak dosáhl druhého místa a v Islandě skončil na devatenáctý místě. V listopadu 2009 se Marit vydala na své první Německo-Švýcarské turné.\n\nNahrála duet \"Out of my hands\" s belgickým zpěvákem Milow. Píseň byla z Milowova alba \"Coming of age\" vydaného v Belgii roku 2008. Duet byl vydán dvanáctého února 2010 na MySpace Milow a YouTube Marit.\nV červenci roku 2010 Marit vydala remake singlu \"Don't save me\".\n\n\n"}
{"id": "662259", "url": "https://cs.wikipedia.org/wiki?curid=662259", "title": "Želva uhlířská", "text": "Želva uhlířská\n\nŽelva uhlířská (\"Chelonoidis carbonaria\") je suchozemská želva obývající vlhké savany Jižní Ameriky. Nejsou známy žádné její oficiální poddruhy, vyvinuly se však některé drobné rozlišovací znaky (např. zbarvení plastronu) v závislosti na místech výskytu. V zimním období nehibernuje, jen snižuje aktivitu.\n\nMá černý karapax se žlutými, naoranžovělými nebo načervenalými skvrnami na každém štítku dlouhý asi 50 cm . Plastron je žlutohnědý. Hlava a končetiny jsou zbarveny do béžova s jasnými žlutými nebo oranžovými skvrnami . Díky svému příjemnému zbarvení je častým druhem chovaným uměle v zoologických zahradách. Objevuje se u nich nepatrný pohlavní dimorfismus. Samci mívají delší krunýř a bývají těžší , mají vyklenutý plastron. U starších samců se častěji objevuje také malé zaškrcení krunýře do tvaru přesýpacích hodin a mají delší a širší ocas než samice .\n\nNejsou známé žádné poddruhy . Obývá především vlhké savany , méně okolí močálů tropických deštných lesů. Přirozeně se vyskytuje nejčastěji v Panamě, Paraguayi, Kolumbii, Peru, Brazílii, Bolívii, Venezuele a Argentině . Byla uměle vysazena na mnohých ostrovech v Karibském moři, např. na Barbadosu, Trinidad nebo na Svaté Lucii . Pohybuje se většinou ve stínu, kde je dostatečně teplo a vlhko .\n\nMláďata želvy uhlířské se živí především masožravě, hledají v půdě červy a hmyz . Dospělí jedinci jsou z většiny býložraví , živí se trávou a různými plody a listy, nepohrdnou však ani drobnou živočišnou potravou nebo zbytky živočichů . Často se zdržují v okolí stromů, na nichž roste jejich oblíbené ovoce.\n\nPáří se, když dorostou velikosti asi 25 cm. Samice snáší 2-15 vajec v letním období. Většinou je zahrabává do hlíny, ale byly vypozorovány i příklady, kdy je nakladla do hnízd ve směsici listí. Mláďata se líhnou za 4-6 měsíců a jsou velká 4-4,5 cm . V zajetí bývají samice schopné snášet vejce kdykoli v průběhu roku.\n\nV tomto období jsou důležité zápasy mezi samci, které začínají charakteristickým postranním trháním hlavou. Tyto pohyby hlavy jsou u různých druhů želv různé, a prosto jsou považovány za jeden ze způsobů rozeznávání jednotlivých druhů. Pak pokračuje souboj, kdy se samci snaží otočit toho druhého na krunýř – obvykle bývá nejúspěšnější ten největší .\n\nŽelva uhlířská potřebuje prostorné terárium s dostatečně vysokou teplotou (minimálně 22 °C) a vlhkostí, které lze dosáhnout umístěním rostlin do terária . Jako substrát je nejlepší použít jemný písek nebo třísky některých listnatých stromů, které udržují vlhkost při stále suchém povrchu, což zabraňuje tvorbě plísní. Želva musí mít stále k dispozici velkou misku s vodou a stinná místa k odpočinku . V teráriu by měl být také zdroj světla, tepla a UV záření, kterého by se jí v přírodě dostávalo. Uhlířky by měly být krmeny rostlinami bohatými na vápník (pampelišky, vinné lístky), ovocem (nejlépe jahody, broskev, ananas, mango nebo kiwi), zeleninou, květinami a malým množstvím živočišných bílkovin .\n\nNejvětší hrozbou pro tuto želvu je nadměrný lov pro konzumaci v místech přírodního výskytu, ke kterému přispívá fakt, že vydrží dlouhou dobu bez příjmu potravy. Želvy uhlířské jsou sbírány ve velkém množství a posílány do měst Jižní Ameriky, kde jsou považovány za velkou lahůdku.\nTato želva je ohrožena také úbytkem životního prostředí, které je často upravováno pro zemědělské účely, a neposkytuje tak vhodné podmínky pro její výskyt .\nDalší hrozbou, ač ne tak podstatnou jako lov a úbytek přirozeného prostředí, je odchyt želv pro domácí chov.\nJe chráněna přílohou II Washingtonské úmluvy .\n\n"}
{"id": "662263", "url": "https://cs.wikipedia.org/wiki?curid=662263", "title": "Jisra'el Ješa'jahu", "text": "Jisra'el Ješa'jahu\n\nJisra'el Ješa'jahu (: , plným jménem , Jisra'el Ješa'jahu Šar'abi, žil 20. dubna 1908 – 20. června 1979) byl izraelský politik a poslanec Knesetu za strany Mapaj, Ma'arach, Izraelská strana práce a Ma'arach.\n\nNarodil se ve městě Sa'da v Jemenu. V roce 1929 přesídlil do dnešního Izraele. Získal náboženské vzdělání. Sekulární studium pak absolvoval formou kurzů z ekonomie, literatury a sociologie.\n\nV mládí se v Jemenu angažoval v židovském hnutí Dor Daim. Po přesídlení do dnešního Izraele působil v letech 1934–1948 jako předseda oddělení pro imigraci a pro východní Židovstvo v rámci odborové centrály Histadrut. Zasedal v zaměstnanecké radě v Tel Avivu. V letech 1948–1952 se podílel na organizování imigrace Židů z Jemenu. letech 1971–1972 byl generálním tajemníkem Strany práce.\n\nV izraelském parlamentu zasedl poprvé už po volbách v roce 1949, do nichž šel za Mapaj. Mandát ale získal až dodatečně, v únoru 1951, jako náhradník. Znovu byl za Mapaj zvolen ve volbách v roce 1951. Nastoupil coby člen výboru pro veřejné služby, výboru pro záležitosti vnitra a výboru pro jmenování rabínských soudců. Za Mapaj kandidoval úspěšně i ve volbách v roce 1955. Byl členem parlamentního výboru pro záležitosti vnitra, výboru pro veřejné služby a výboru pro ústavu, právo a spravedlnost. Působil jako místopředseda Knesetu. Na kandidátce Mapaj pronikl do Knesetu i po volbách v roce 1959, po nichž zůstal místopředsedou Knesetu. Zastával funkci člena výboru pro záležitosti vnitra a výboru pro vzdělávání a kulturu. Uspěl i ve volbách v roce 1961, opět za Mapaj. Kromě postu místopředsedy Knesetu držel i funkci člena parlamentního výboru pro jmenování rabínských soudců, výboru pro vzdělávání a kulturu, výboru pro záležitosti vnitra, výboru pro ústavu, právo a spravedlnost a výboru pro zahraniční záležitosti a obranu. Po volbách v roce 1965 v Knesetu zasedl, nyní za formaci Ma'arach. Pokračoval v držení postu místopředsedy parlamentu. Byl členem výboru pro zahraniční záležitosti a obranu a výboru pro ústavu, právo a spravedlnost. V průběhu funkčního období odešel do poslaneckého klubu Strany práce, aby se pak znovu vrátil do klubu Ma'arach. Znovu byl za Ma'arach zvolen ve volbách v roce 1969. Stal se předsedou Knesetu. Dále byl členem výboru pro jmenování rabínských soudců, výboru překladatelského a výboru pro zahraniční záležitosti a obranu. Předsedal výboru House Committee. V čele Knesetu zůstal jako opětovně zvolený poslanec i po volbách v roce 1973, do nichž šel znovu na kandidátce Ma'arach.\n\nZastával i vládní posty. V letech 1967–1969 byl ministrem poštovních služeb.\n\n"}
{"id": "662268", "url": "https://cs.wikipedia.org/wiki?curid=662268", "title": "Orúzgán", "text": "Orúzgán\n\nProvincie Orúzgán ( , ) je jedna ze 34 afghánských provincií. Tato provincie se nachází v jižní části Afghánistánu a dělí se na 6 krajů. Hraničí s provinciemi Kandahár, Hilmand, Daikondi a Ghazní.\n"}
{"id": "662269", "url": "https://cs.wikipedia.org/wiki?curid=662269", "title": "Nuzhat Kacav", "text": "Nuzhat Kacav\n\nNuzhat Kacav (: נוזהת קצב, narozena 1. dubna 1932) je izraelská politička a bývalá poslankyně Knesetu za stranu Ma'arach.\n\nNarodila se v Bagdádu v Iráku. V roce 1951 přesídlila do Izraele. Vystudovala arabskojazyčnou dívčí školu v Bagdádu a pak politologii a blízkovýchodní studia na Hebrejské univerzitě.\n\nV letech 1954-1970 byla členkou sekretariátu ženské organizace Na'amat, od roku 1955 byla členkou strany Mapaj. V roce 1970 byla ředitelkou \"Úřadu na obranu spotřebitele\" a v letech 1970-1974 vedla \"Oddělení arabských a drúzských žen\". V roce 1978 byla členkou organizačního výboru odborové centrály Histadrut a ústředního výboru strany Mapaj. Předsedala \"Asociaci pro studium a kulturu iráckých imigrantů\".\n\nV izraelském parlamentu zasedla po volbách v roce 1977, do nichž šla za Ma'arach. Pracovala jako členka v parlamentním výboru pro ekonomické záležitosti a výboru finančním. Ve volbách v roce 1977 mandát neobhájila.\n\n"}
{"id": "662272", "url": "https://cs.wikipedia.org/wiki?curid=662272", "title": "1999 ve filmu", "text": "1999 ve filmu\n\n\n\n\n"}
{"id": "662273", "url": "https://cs.wikipedia.org/wiki?curid=662273", "title": "Ghazní (provincie)", "text": "Ghazní (provincie)\n\nProvincie Ghazní ( , ) je jedna ze 34 afghánských provincií nacházející se východě země. Provincie se dělí na 19 krajů. Hlavním městem je Ghazní.\nHlavními etnickými skupinami jsou Paštúnové, Tádžikové a Hazárové.\nV roce 2009 při geologických průzkumech bylo v provincii Ghazní objeveno bohaté naleziště lithia a dalších surovin v odhadované hodnotě 600 miliónů USD.\n"}
{"id": "662274", "url": "https://cs.wikipedia.org/wiki?curid=662274", "title": "Střední odborná škola a Střední odborné učiliště Jindřichův Hradec", "text": "Střední odborná škola a Střední odborné učiliště Jindřichův Hradec\n\nStřední odborná škola a Střední odborné učiliště Jindřichův Hradec (SOŠ&SOU J. Hradec), je vzdělávací institucí v jihočeském městě Jindřichův Hradec. Od 26.7.1888, kdy byla škola ustavením Ministerstva orby ve Vídni založena, několikrát změnila název i zaměření. Od roku 2008 je tvořena dvěma pracovišti a to pracovištěm Jáchymova (SOŠ) a Miřijovského (SOU).\n\nPoskytuje vzdělání jako střední odborná škola, tedy úplné střední odborné vzdělání zakončené maturitní zkouškou a jako střední odborné učiliště poskytující střední vzdělání, zakončené závěrečnou učňovskou zkouškou. Délka studia činí zpravidla čtyři roky. Kromě toho může nabízet i dvouleté či tříleté studium v oborech učňovských, poskytujících střední odborné vzdělání.\n\nFacebook školy na adrese www.sosu.cz … navštivte nás.\n"}
{"id": "662275", "url": "https://cs.wikipedia.org/wiki?curid=662275", "title": "Jisra'el Kargman", "text": "Jisra'el Kargman\n\nJisra'el Kargman (: ישראל קרגמן, žil 23. prosince 1906 – 17. listopadu 1987) byl izraelský politik a poslanec Knesetu za strany Mapaj, Ma'arach, Izraelská strana práce a Ma'arach.\n\nNarodil se ve městě Berdyčiv v tehdejší Ruské říši (dnes Ukrajina). V roce 1929 přesídlil do dnešního Izraele. Získal náboženské i civilní vzdělání.\n\nV mládí se v Jemenu angažoval v sionistickém hnutí he-Chaluc, které bylo nuceno za Sovětského svazu pracovat v ilegalitě. Pracoval v přípravné židovské skupině na Krymu. V letech 1925–1929 byl ve vyhnanství na Sibiři. Po přesídlení do dnešního Izraele pracoval jako předseda zaměstnanecké rady v textilní továrně Ata.\n\nV izraelském parlamentu zasedl poprvé po volbách v roce 1955, do nichž šel za Mapaj. Mandát ale získal až dodatečně, v říjnu 1956, jako náhradník. Byl členem parlamentního výboru práce a výboru finančního. Předsedal podvýboru pro textilní průmysl, podvýboru pro penze úředníků v soudnictví a podvýboru pro kompenzaci z reparačního fondu pro zdravotně postižené přeživší holokaustu. Na kandidátce Mapaj pronikl do Knesetu i po volbách v roce 1959, po nichž zastával funkci člena výboru finančního. Uspěl i ve volbách v roce 1961, opět za Mapaj. Držel funkci člena parlamentního výboru práce a výboru finančního. Předsedal podvýboru pro revizi rozpočtu elektrického podniku. Po volbách v roce 1965 v Knesetu zasedl za formaci Ma'arach. V průběhu funkčního období sice dočasně přešel do poslaneckého klubu Strany práce, ale nakonec se vrátil pod střechovou platformu Ma'arach. Byl předsedou finančního výboru. Znovu byl za Ma'arach zvolen ve volbách v roce 1969. Zůstal předsedou finančního výboru. Opětovně byl zvolen poslancem i po volbách v roce 1973, do nichž šel znovu na kandidátce Ma'arach. Stále byl předsedou finančního výboru, navíc byl členem výboru pro státní kontrolu. Ve volbách v roce 1977 mandát neobhájil.\n\n"}
{"id": "662280", "url": "https://cs.wikipedia.org/wiki?curid=662280", "title": "David Koren", "text": "David Koren\n\nDavid Koren (: דוד קורן, žil 8. června 1917 – 14. ledna 2011) byl izraelský politik a poslanec Knesetu za stranu Ma'arach.\n\nNarodil se v Jeruzalému, kde vystudoval střední školu a učitelský seminář. Jeden rok studoval na univerzitě. Pracoval v podniku Dead Sea Works v Sodomě. Patřil mezi zakladatele kibucu Bejt ha-Arava. V roce 1946 byl zatčen mandátními úřady v Latrunu. Sloužil v izraelské armádě, kde působil jako velitel administrativní sekce vojenského letectva a jako instruktor u jednotek Nachal. Byl členem kibucu Gešer ha-Ziv.\n\nByl starostou Oblastní rady Sulam Cur a předsedou akademie Sde Boker. V izraelském parlamentu zasedl poprvé po volbách v roce 1969, do nichž šel za formaci Ma'arach. Působil jako člen výboru pro vzdělávání a kulturu, výboru pro záležitosti vnitra, výboru překladatelského a výboru finančního. Opětovně byl na kandidátce Ma'arach zvolen poslancem i po volbách v roce 1973. Byl členem výboru pro záležitosti vnitra a životního prostředí a výboru finančního. Ve volbách v roce 1977 mandát neobhájil.\n\n"}
{"id": "662285", "url": "https://cs.wikipedia.org/wiki?curid=662285", "title": "Santa Maria de Belém", "text": "Santa Maria de Belém\n\nSanta Maria de Belém, běžně pouze Belém (v portugalštině \"„Betlém“\"), je významná čtvrť Lisabonu. Leží na samém jihozápadě území hlavního města na břehu řeky Tejo. S rozlohou 3,39 km² patří mezi větší čtvrtě. Žije zde 9700 obyvatel (2001). Sousedí se čtvrtěmi Alcântara, Ajuda a São Francisco Xavier a s obcí Oeiras. V letech 1852 až 1885 byl Belém samostatnou obcí.\n\nS centrem Lisabonu je čtvrť spojena tramvajemi; nachází se zde také stanice příměstské trati Lisabon – Cascais.\n\nVe čtvrti je mnoho zelených ploch a také stavebních památek, včetně specifického manuelského stylu.\n\n\n"}
{"id": "662287", "url": "https://cs.wikipedia.org/wiki?curid=662287", "title": "Peter Elfelt", "text": "Peter Elfelt\n\nPeter Elfelt (1. ledna 1866 Kodaň - 18. února 1931 Kodaň) byl dánský portrétní fotograf a filmový režisér. Byl známý jako první filmový průkopník v Dánsku, začal dělat dokumentární filmy v roce 1897.\n\nPeter Elfelt se narodil jako Peter Lars Petersen 1. ledna 1866 v Dánsku. Své jméno změnil na Elfelt, když začal točit filmy. \n\nUmění fotografie se začal učit v Hillerødu v roce 1893 u fotografa Carla Rathsacka. Studoval také u konstruktéra fotoaparátů Jens Poula Andersena. V roce 1893 si Elfelt otevřel vlastní ateliér v Kodani se svými dvěma bratry jako asistenty. Studovala u něho fotografka Johanne Hesbeck, která pracovala v jeho podniku v letech 1905 - 1914. Elfeltovy fotografické dovednosti byly ceněny, jeho podnikání vzkvétalo a v roce 1901 byl jmenován královským fotografem (Royal Court Fotograf).\n\nBěhem své cesty do Paříže v roce 1896, získal soubor podrobných plánů \"Cinematographu\" od francouzského vynálezce Julese Carpentiera. Filmovou kameru mu postavil Jens Poul Andersen. Na začátku roku 1897 natočil první dánský film - jednominutovou sekvenci s názvem \"Kørsel med Grønlandske Hunde\" (\"Cestování s grónskými psy\") . Během následujících 15. letech, natočil krátké filmy o přírodě a novinky o dánské královské rodině. Natočil téměř 200 krátkých filmů. \n\nElfelt byl průkopníkem ve výrobě a promítání diapozitivů. Byl prvním komerčním fotografem/filmařem - v roce 1904 nasnímal reklamu \"Bock beer\" pro pivovar Svendborg Bryggeri. V roce 1901 si otevřel biograf \"København Kinoptikon\".\n\nAčkoli byl Elfelt prvním filmařským průkopníkem v Dánsku, je to vedlejší ve srovnání jeho kvalitní práce fotografa. S nadšením se účastnil organizační práce a byl významným předsedou Dánské fotografické společnosti (Dansk Fotografisk Forening) od roku 1906 až do roku 1918, která se vyvinula pod jeho vedením v silnou organizaci. Byl také zvolen rytířem Řádu Dannebrogu (1909), členem správní rady Cechu řemeslníků 1918-23 a ředitelem A/S Kinografen od roku 1906.\n\nElfelt zemřel 18. února 1931 a je pohřben na hřbitově \"Assistens Kirkegård\".\n\n\n\n"}
{"id": "662288", "url": "https://cs.wikipedia.org/wiki?curid=662288", "title": "Šalom Levin", "text": "Šalom Levin\n\nŠalom Levin (: שלום לוין, žil 1916 – 14. dubna 1995) byl izraelský politik a poslanec Knesetu za stranu Ma'arach.\n\nNarodil se ve městě Rakaw v tehdejší Ruské říši (pak Polsko, dnes Bělorusko). V roce 1937 přesídlil do dnešního Izraele. Vystudoval učitelský seminář ve Vilniusu a obor literatura a dějiny na Hebrejské univerzitě, kde získal v roce 1976 doktorát.\n\nV mládí byl aktivní v sionistickém hnutí he-Chaluc v Polsku. V letech 1955–1980 působil jako generální tajemník Svazu učitelů, pak i jeho předseda. V letech 1963–1968 zastával post prezidenta Mezinárodní federace učitelských odborů. Zasedal v ústředním výboru strany Mapaj a Strany práce.\n\nV izraelském parlamentu zasedl poprvé po volbách v roce 1969, do nichž šel za formaci Ma'arach. Působil jako člen výboru pro vzdělávání a kulturu. Opětovně byl na kandidátce Ma'arach zvolen poslancem i po volbách v roce 1973. Byl členem výboru pro vzdělávání a kulturu, výboru pro zahraniční záležitosti a obranu a výboru pro ústavu, právo a spravedlnost. Ve volbách v roce 1977 nekandidoval. V letech 1977–1981 byl členem organizačního výboru odborového svazu Histadrut.\n\n"}
{"id": "662292", "url": "https://cs.wikipedia.org/wiki?curid=662292", "title": "Moskytiéra", "text": "Moskytiéra\n\nMoskytiéra je vzdušná textilie, která se používá k ochraně před komáry a jiným hmyzem. Moskytiéra bývá průhledná nebo průsvitná. Mechanickým způsobem brání pronikání hmyzu. Je častým doplňkem lůžek v jižních zemích, kde je mnoho hmyzu.\n\n"}
{"id": "662294", "url": "https://cs.wikipedia.org/wiki?curid=662294", "title": "Balch (provincie)", "text": "Balch (provincie)\n\nProvincie Balch ( , ) je jedna ze severních afghánských provincií. Provincie se nachází nedaleko tádžických a uzbeckých hranic. Na severovýchodě sousedí s provincií Kundúz, na východě s provincií Samangán, na jihovýchodě s provincií Sar-e Pol a jihozápadě s provincií Džuzdžán. Hlavním městem je Mazár-e Šaríf. Provincie je rozdělena na 15 krajů.\n"}
{"id": "662295", "url": "https://cs.wikipedia.org/wiki?curid=662295", "title": "McLaren F1", "text": "McLaren F1\n\nMcLaren F1 je supersportovní automobil, navržený a vyráběný firmou McLaren Automotive mezi lety 1992 a 1998. Původní koncept navrhl Gordon Murray a také přesvědčil Rona Dennise aby projekt podpořil a přibral k němu Petera Stevense pro návrh vnějšího vzhledu vozu. Nakonec bylo vyrobeno 6 prototypů a 100 sériových vozů všech verzí. 31. března 1998 stanovil rekord pro nejrychlejší silniční automobil na světě, když dosáhl 391 km/h. V září 2019 je McLaren F1 stále nejrychlejším nepřeplňovaným vozem na světě.\n\nVůz byl navržen a postaven tak, aby bez kompromisů kopíroval původní představy Gordona Murraye a používá proto převratnou konstrukci a technologie. Je lehčí a aerodynamičtější než většina jeho soudobých konkurentů i přes to, že uveze 3 pasažéry. Řidič sedí vpředu uprostřed (má dobrý výhled) a spolujezdci sedí po stranách za ním. Výkonný motor je závodně laděný, ale ne natolik, aby omezoval každodenní použití a komfort. Projekt byl pojat jako kreativní cvičení s cílem sestrojit nekompromisní silniční auto. Navzdory tomu, že nebyl navržen jako okruhový vůz, upravené vozy vyhrály několik závodů včetně 24 hodin Le Mans v roce 1995, kde soupeřily s účelově postavenými závodními prototypy.\n\nBritský magazín \"AutoCar\" po silničním testu v roce 1994 napsal o vozu F1: \"McLaren F1 je nejlepším automobilem, co byl dosud vyroben pro veřejné silnice\" a že \"F1 bude vzpomínána jako jedna z velkých událostí v historii automobilu a je možná nejrychlejším sériovým silničním vozem, jaký svět kdy uvidí.\".\n\nKoncept hlavního inženýra Gordona Murraye nijak nevynikal mezi koncepty ostatních konstruktérů vysokovýkonných aut: nízká váha a vysoký výkon. Bylo toho dosaženo použitím špičkových a drahých materiálů jako uhlíkových vláken, titanu, hořčíku, kevlaru a zlata. F1 bylo prvním sériovým vozem které mělo monokok z uhlíkových vláken.\n\nGordon Murray nad třímístným supersportem přemýšlel již od mládí, ale až když čekal na let domů z Grand Prix Itálie v roce 1988, nakreslil náčrtek třísedadlového sportovního vozu a předvedl ho Ronu Dennisovi jako koncept, který by byl silně ovlivněn zkušenostmi a technologiemi McLarenu z formule 1 a odrážely se v něm dovednosti a znalosti napříč týmem McLaren.\n\nPozději byly dva kit car vozy Ultima MK3 (čísla podvozku 12 a 13, poslední vyrobené vozy MK3), přezdívané \"Albert\" a \"Edward\", využity jako \"muly\" k testování různých komponent a konstrukcí před postavením prvního vozu. Číslo 12 bylo použito k testování převodovky (s motorem Chevrolet V8 o objemu 7,4 litru k napodobení točivého momentu uvažovaného motoru) a dalších komponent jako sedadel a brzd. Číslo 13 testovalo motor BMW V12 a výfukový a chladicí systém. Když měl McLaren testy hotové, obě muly zničil, aby udržel stranou odborný tisk a protože nechtěl, aby byl McLaren F1 spojován s kit cary.\n\nAutomobil byl poprvé představen 28. května 1992 na Velké ceně Monaka. Sériový vůz zůstal stejný jako původní prototyp, XP1, kromě vnějších zrcátek, která byla na XP1 namontována na horní část A sloupku. Tento prototyp nemohl legálně na silnice, protože vpředu chyběla směrová světla. McLaren proto musel udělat pár změn, ale několik McLarenů F1 odeslali majitelé (mimo jiné i Ralph Lauren) zpět do továrny, aby jim předělali zpětná zrcátka na podobná těm z prototypu XP1. Původní prototypová zrcátka v sobě měla směrová světla, s čímž ostatní automobilky přišly o pár let později.\n\nBezpečnost vozu byla poprvé prověřena, když během testů v Namibii v dubnu 1993 testovací jezdec, oblečený jen do šortek a trička, narazil do kamene a první prototyp několikrát převrátil. Jezdec však vyvázl bez zranění. Později toho roku byl postaven prototyp XP2 speciálně pro crash test a úspěšně jím prošel.\n\nGordon Murray trval na tom, že motor musí být nepřeplňovaný kvůli zvýšení spolehlivosti a lepší odezvě motoru. Murray nejprve oslovil Hondu s požadavkem na motor o výkonu 410 kW, vážící 250 kg a s blokem o délce 600 mm, který měl být odvozen z motoru formule jedna v tehdy vítězných vozech McLaren/Honda.\n\nKdyž Honda odmítla, Isuzu, tehdy plánující vstup do šampionátu formule 1, testovalo motor V12 o objemu 3,5 litru na podvozku Lotusu. Isuzu velmi stálo o využití jejich motoru pro McLaren F1, ale inženýři McLarenu chtěli motor ověřené konstrukce se závodnickým rodokmenem.\n\nNakonec projevilo zájem BMW a motorsportová divize BMW M vedená expertem Paulem Rosche navrhla a postavila 6,1 L dvanáctiválec s válci do V v úhlu 60° nazvaný BMW S70/2.\nS 468 kW a 266 kg byl motor od BMW o 14 % výkonnější a o 16 kg těžší než s jakým počítal původní návrh, ale měl stejnou délku. Má blok motoru a hlavu válců z hliníkové slitiny se zdvihovým poměrem 86 mm × 87 mm, čtyřmi vačkovými hřídeli rozvodu DOHC s variabilním časováním ventilů (tehdy relativně nová a nevyzkoušená technologie) pro maximální flexibilitu kontroly nad čtyřmi ventily každého válce a s řetězovým pohonem rozvodů pro maximální spolehlivost. Motor má suchou vanu klikového hřídele.\n\nSilniční verze má kompresní poměr 11:1 a produkuje nejvyšší výkon 468 kW při 7400 otáčkách a nejvyšší moment 651 N·m při 5600 otáčkách. Maximální otáčky motoru jsou omezeny na 7500 min.\n\nLépe o vlastnostech vozidla však vypovídá poměr váhy ku výkonu. Standardní McLaren F1 má 403 kW na tunu (550 koní na tunu). Ferrari Enzo má 314 kW/t, Bugatti Veyron 395 kW/t a SSC Ultimate Aero TT 747,9 kW/t.\n\nNěkteré komponenty motoru jsou vyrobeny z hořčíku. Sání je ovládáno dvanácti nezávislými škrticími klapkami a výfukový systém má čtyři katalyzátory, každý je řízen nezávislými lambda sondami.\nVačky jsou neustále variabilní pro zvýšení výkonu za použití systému, který je velmi blízký systému BMW VANOS, variabilnímu časování ventilů vozu BMW M3.\n\nAby se palivo plně rozprášilo, motor používá dva vstřikovače Lucas pro každý válec, kdy je první umístěn blízko sacímu ventilu a vstřikuje palivo v nízkých otáčkách, zatímco druhý je dále v sacím potrubí a pracuje ve vyšších otáčkách. Dynamický přechod mezi dvěma vstřikovači je řízen řídící jednotkou motoru.\n\nKaždý válec má svou vlastní malou zapalovací cívku. Vstřikování paliva s uzavřeným regulačním obvodem je sekvenční. Motor nemá senzor klepání motoru protože při navržených spalovacích podmínkách se tyto problémy nepředpokládaly. Písty byly kovány z hliníku.\n\nKaždý válec má vnitřní povlak z nikasilu který válcům dodal velkou odolnost proti opotřebení.\n\nNa vývoj motoru mělo BMW krátký čas, což způsobilo, že konstruktéři použili jen osvědčené konstrukce, s nimiž měli zkušenosti. Motor proto nedostal ventily ani ojnice z titanu. Variabilní geometrie sacího potrubí byla také zvažována, ale byla zamítnuta jako zbytečná komplikace.\n\nPrůměrná spotřeba je 15 l/100 km, nejhorší 25 l/100 km a nejlepší 10 l/100 km.\n\nMezi lety 1998 a 2000 používaly podobné motory i vítězné vozy 24 hodin Le mans – BMW V12 LMR.\n\nMcLaren F1 byl prvním sériovým silničním automobilem, který měl monokok z laminátu vyztuženého uhlíkovými vlákny (CFRP). Hliníkové a hořčíkové díly, tvořící úchytné body zavěšení, byly zality přímo do CFRP.\n\nŘidič sedí ve vozidle uprostřed před palivovou nádrží a před motorem. Sedadla pro spolucestující jsou po stranách mírně vzad. Dveře se vyklápí ven a nahoru, připomínají motýlí křídla.\n\nMotor se při plném výkonu ohřívá na vysoké teploty a to způsobuje velké teplotní rozdíly v motorovém prostoru mezi běžným a plným zatížením motoru. CFRP špatně snáší tepelné namáhání a vysoké teploty a proto bylo rozhodnuto, že motorový prostor nebude vyroben z CFRP.\n\nKoeficient celkového odporu vzduchu standardního McLarenu F1 je 0,32. Pro porovnání: nejrychlejší Bugatti Veyron dosahuje koeficientu 0,36 a SSC Ultimate Aero TT, což bylo nejrychlejší sériové auto v letech 2007 až 2010, má tento koeficient 0,357. Čelní plocha vozidla je 1,79 m a celkové Cx je 0,57. Protože F1 má \"aktivní\" aerodynamiku, tyto hodnoty jsou pro nejaerodynamičtější nastavení.\n\nBěžný McLaren F1 neměl žádné přítlačné křídlo (na rozdíl od verzí LM a GTR), nicméně design spodku karoserie McLarenu kromě difuzoru používá dynamického přízemního efektu (podobně jako ekranoplány) k zlepšení přítlaku, který je ještě zlepšován dvěma elektrickými ventilátory z kevlaru které nasávají vzduch do motorového prostoru na přídavné chlazení a snižují tak tlak pod automobilem. Mód s vysokým přítlakem může řidič zapínat i vypínat. Na střeše vozidla je vstup vzduchu do sání s nízkotlakým výstupem části vzduchu na zádi střechy vozu. Pod každými dveřmi je malý vstup vzduchu k zajištění chlazení oleje a části elektroniky. Vpředu jsou potrubí s pomocnými ventilátory z kevlaru pro chlazení předních brzd.\n\nNa zádi je malý dynamický spoiler, který se automaticky nastavuje tak, aby vyvažoval těžiště vozu při brždění – při brždění se vzpřímí. Po vzpřímení před ním vznikne zóna vysokého tlaku vzduchu a tento tlak je využit k chlazení zadních brzd – spoiler odkryje dva kanály ženoucí vzduch k zadním brzdám. Spoiler zároveň funguje jako aerodynamická brzda, protože zvýší koeficient odporu vzduchu z 0,32 na 0,39. Je aktivován při rychlostech nad 64 km/h tlakem brzdové kapaliny.\n\nSteve Randle, který byl v projektu odborníkem na dynamiku, měl odpovědnost za návrh zavěšení kol McLarenu F1. Bylo rozhodnuto, že vůz by měl být komfortní i přes to, že je orientovaný na výkon. Neměl mít tvrdý a nízký podvozek jako pravověrné okruhové vozy, protože to by omezilo praktické využití a pohodlí a zároveň zvýšilo hlučnost a vibrace, což by bylo proti původní filozofii, vytvořit nekompromisní silniční vůz.\n\nOd počátku byl vývoj vozu F1 silně zaměřen na vyvážení vozu. Hmotnost byla soustředěna doprostřed například rozsáhlou manipulací s umístěním motoru, řidiče a palivové nádrže. Díky tomu má vozidlo malý polární moment setrvačnosti při zatáčení. F1 má 42 % své hmotnosti vpředu a 58 % vzadu, přičemž změny rozložení vlivem množství paliva v nádrži jsou menší než 1 %.\nBylo zvažováno i počítačem řízené dynamické zavěšení kol, ale nebylo použito, protože by zvýšilo hmotnost, složitost a ztratila by se předvídatelnost chování vozidla.\n\nZavěšení se dvěma příčnými rameny má neobvyklou konstrukci. Podélné vedení kola je zajištěno bez ztráty kontroly, což umožňuje kolu posuv dozadu, pokud narazí na překážku a tím zvyšuje jízdní komfort.\n\nPři vývoji zavěšení byly jako porovnávací vozy použity Jaguar XL16 Porsche 928S a Honda NSX.\n\nDíly podvozku jsou z hliníkové slitiny, trojúhelníková ramena jsou vyrobena z jednoho kusu pomocí CNC obrábění.\n\nMcLaren F1 používá přední pneumatiky o rozměru 235/45 Z R17 a zadní mají rozměr 315/45 Z R17. Jedná se o pneumatiky vyvinuté speciálně pro McLaren F1 společnostmi Goodyear a Michelin. Jsou obouvány na pětipaprskové ráfky rozměru 9x17 palců a 11,5x17 palců z hořčíkové slitiny opatřené ochranným lakem.\n\nObrysová kružnice otáčení má průměr 13 m.\n\nF1 má kotoučové kapalinové brzdy bez asistenčních systémů. Větrané, vrtané brzdové kotouče pocházejí od společnosti Brembo. Přední mají průměr 332 mm a zadní 305 mm. Pevné třmeny jsou čtyřpístkové a jsou vyrobeny z hliníku. Zadní třmeny nejsou uzpůsobeny pro ruční brzdu, ale je zde mechanicky ovládaný, počítačem řízený třmen, který slouží jako ruční brzda.\n\nPro zvýšení tuhosti třmenů jsou vyrobeny z jednoho kusu (na rozdíl od běžnější konstrukce ze dvou dílů). Zdvih brzdového pedálu je lehce přes 25 milimetrů. Vztyčený spoiler (zároveň aerodynamická brzda) nažene vzduchu do chladicích kanálů vedoucích k brzdám. Vstupy do těchto kanálů jsou v klidovém stavu skryty pod spoilerem.\n\nBrzdy s posilovačem a ABS byly zvažovány, ale následně zamítnuty, protože znamenaly zvýšení hmotnosti a složitosti a omezení odezvy brzdového pedálu. Cenou za to jsou vyšší požadavky na zkušenost řidiče.\n\nGordon Murray chtěl pro vůz použít karbonové brzdy, ale zjistil, že tehdejší technologie ještě nebyly dost vyspělé. Jedním z hlavních důvodů byla přímá úměra mezi teplotou karbonových brzdových kotoučů a koeficientem tření. Brzdy měly poměrně slabý výkon pokud nebyly před použitím zahřáté.\nKarbonové brzdy mají snazší aplikaci pro čistě závodním prostředí, díky tomu měla závodní edice vozu, \"F1 GTR\", karbon-keramické brzdy.\n\nStandardní McLaren F1 má napříč uloženou šestistupňovou manuální převodovku a třílamelovou karbonovou spojku od AP Racing v hliníkové skříni. Druhá generace edice GTR má skříň z hořčíku. Standardní McLaren a 'McLaren F1 LM' mají následující převodové poměry: 3,23:1, 2,19:1, 1,71:1, 1,39:1, 1,16:1, 0,93:1, se stálým převodem 2,37:1. Převodovka je vlastní a byla vyvinuta společností Weismann.\nVozidlo má samosvorný diferenciál Torsen.\n\nVůz má hliníkový setrvačník, který má pouze rozměry a hmotnost absolutně nezbytnou k přenosu točivého momentu. Důvodem je zmenšení momentu setrvačnosti a zvýšení citlivosti systému, což umožňuje rychlejší řazení a lepší odezvu plynu. To je možné díky tomu, že motor F1 postrádá sekundační vibrace a má torzní tlumič kmitů od BMW.\n\nStandardní výbava McLarenu F1 obsahuje klimatizaci, raritu u tehdejších sportovních vozů. Zásluhy na návrhu systému přiznává Murray Hondě NSX, vozu, který Murray vlastnil a řídil 7 let, a, podle oficiálních stránek F1, nikdy nepotřeboval upravit automatické nastavení klimatizace. Další komfortní výbava obsahovala elektricky vyhřívaná a odmrazovaná čelní a boční okna SeKurit, elektrické stahování oken, centrální zamykání s dálkovým ovládáním, KENWOOD stereo systém s měničem na 10 CD, odkládací přihrádky, výkonné čtyřlampové světlomety, zadní mlhová světla, čtecí lampičky, světýlko na čtení mapy, pozlacené titanové nářadí Facom a lékárničku (obojí uložené ve voze). Ve standardní výbavě byly kromě toho také na míru vyrobená zavazadla pasující do úložných prostor vozu včetně golfového bagu, každý zákazník navíc dostal hodinky TAG Heuer 6000 Chronometer ze speciální edice, se sériovým číslem vozu napsaným pod středem hodinek. Airbagy nebyly do vozu montovány.\n\nOzdobné kovové plátky v interiéru jsou silné 0,5 mm kvůli úspoře hmotnosti. Sedadlo řidiče je vyrobeno podle přání zákazníka pro optimální posez a pohodlí. Sedadla jsou ručně vyrobena z uhlíkových vláken a pokrytá světlou kůží od firmy Connolly Leather. Sloupek řízení vozu není nastavitelný, ale protože si každý majitel vozu před výrobou specifikoval nastavení volantu, je pozice volantu nastavena přesně pro tyto majitele. To samé platí pro pedály, které také nejsou nastavitelné, ale každý vůz opustil továrnu nastaven pro konkrétního zákazníka.\n\nBěhem předprodukční fáze kontaktoval McLaren společnost Kenwood Electronics, aby pro vůz vyrobila lehký audiosystém. KENWOOD mezi lety 1992 a 1998 používal F1 k propagaci svých výrobků v tištěných reklamách, katalozích a kalendářích. Každý audiosystém byl individuálně navržen podle hudebního vkusu zákazníka, nicméně neobsahoval rádio, protože Murray nikdy neposlouchal rádio.\n\nKaždý standardní vůz má také modem, který umožňuje zákaznické péči dálkově načítat informace z řídící jednotky motoru vozu, aby mohla pomoci v případě poruchy vozidla.\n\nBylo vyrobeno pouze 106 vozů, 64 z nich bylo standardních silničních (F1), 5 bylo upravených LM, 3 vozy verze GT, 5 prototypů (XP), 28 závodních vozů (GTR) a 1 prototyp LM (XP LM). Výroba začala v roce 1992 a skončila roku 1998. Výroba každého vozu trvala přibližně 3,5 měsíce.\n\nDo roku 1998, kdy McLaren vyráběl a prodával standardní F1, činila cena vozu přibližně 970 000 dolarů. Dnes se vozy mohou díky výkonu a exkluzivitě prodávat za téměř dvojnásobek původní ceny, očekává se přitom stálý nárůst cen.\n\nI když výroba skončila v roce 1998, McLaren stále udržuje rozsáhlou podporu a servisní síť pro vůz F1. Po celém světě je osm autorizovaných servisních center a McLaren občas posílá k zákazníkům nebo do těchto servisních center svého technika. Všichni technici prošli rozsáhlým školením přímo u McLarenu. V případech rozsáhlých poškození vozu se automobil vrací na opravu do automobilky.\n\n29. října 2008 byl vůz F1 (číslo podvozku 065) prodán na aukci RM Automobiles of London za 2 530 000 liber (přibližně 4 100 000 dolarů). Byl to vůz z autosalonu McLarenu na Park Lane v Londýně. S najetými pouhými 484 kilometry stanovil tento exemplář světový rekord pro nejvyšší cenu jakou kdy kdo zaplatil za standardní vůz F1.\n\nF1 zůstává jedním z nejrychlejších sériových vozů, jaké kdy byly vyrobeny. Vozy, které F1 překonaly, používají přeplňované motory, což z F1 dělá nejrychlejší sériový automobil s atmosféricky plněným motorem na světě.\n\n\n\n\nTitul \"Nejrychlejší sériové silniční auto na světě\" je sporný, hlavně proto, že není přesně definován termín \"sériové auto\".\n\nMcLaren F1 má nejvyšší rychlost 372 km/h, určenou omezovačem otáček nastaveným na 7500 ot./min. Skutečná maximální rychlost byla dosažena v dubnu roku 1998 pět let starým prototypem XP5. Závodník Andy Wallace s ním jel po 9 km rovince na testovací trati Volkswagenu v Ehra-Lessien v Německu a stanovil nový světový rekord 391 km/h při 8300 ot./min. Jak poznamenal Mario Andretti v porovnávacím testu, F1 je plně schopný mít i 7. rychlostní stupeň s vyšším převodovým poměrem a díky němu dosáhnout ještě vyšší maximální rychlosti, protože maximální rychlost je dosažena při 7800 ot./min a přitom je nejvyššího výkonu dosaženo při 7400 ot./min.\n\nSilniční McLaren F1, kterých bylo původně prodáno 64, prošel v průběhu výroby několika modifikacemi, které byly značeny jako odlišné modely. Jeden ze standardních modelů zůstal v McLarenově autosalonu v Londýně jedno desetiletí, než byl nabídnut k prodeji jako nový v roce 2004. Tento vůz se stal 65 prodaným vozem. Autosalon, který byl na luxusní Londýnské ulici Park Lane, byl od té doby uzavřen.\n\nPřed prodejem prvního kusu McLarenu F1 bylo postaveno 5 prototypů, nesoucích označení XP1 až XP5. Tyto vozy se od sebe v detailech lišily a lišily se i od produkčních vozů. XP1 byl prvním veřejně odhaleným vozem a později byl zničen při nehodě v Namibii. XP2 byl postaven pro crash test a při crash testu byl zničen. XP3 dělal životnostní zkoušky, XP4 byl postaven pro zátěžové testy převodovky a XP5 bylo prezentační vozidlo. Všechny prototypy vlastnil McLaren. Bývaly také používány pro novinářské testy a focení pro veřejnost. Každý vůz byl lakován do jiné barvy a každý měl na boku nalakováno své označení. XP4 mohli vidět diváci motoristického pořadu \"Top Gear\" kde byl testován Tiffem Needellem v polovině 90. let a XP5 byl použit pro rychlostní rekord.\n\nAmerický model McLarenu F1, \"Ameritech McLaren F1\" je upravený standardní McLaren F1 tak, aby splňoval americké předpisy. V souladu s těmito předpisy musela auta splňovat přísnější emisní požadavky, což zvýšilo hmotnost a snížilo výkon. Vzhledem k chybějícím airbagům pro pasažéry má Ameritech pouze sedadlo pro řidiče.\n\nPouze pět vozů McLaren F1 LM (LM je zkratka pro Le Mans) bylo postaveno, aby oslavilo pět vozů McLaren F1 GTR které v roce 1995 úspěšně dokončily závod 24 hodin Le Mans (obsadily první, třetí, čtvrté, páté a třinácté místo).\n\nVozy mají jinou převodovku, speciálně navržené 18\" ráfky z hořčíku, vylepšenou převodovku a prodělaly úpravy aerodynamiky. F1 LM mají stejný motor jako F1 GTR z roku 1995, ale bez, pro závod povinných, restriktorů, o výkonu 507 kW (680 koní). Mají maximální rychlost 362 km/h, což je méně než dosahuje standardní verze. Rychlost snižuje vyšší aerodynamický odpor. LM je o 76 kg lehčí než standardní F1, váží 1062 kg. Vozy totiž nemají odhlučnění interiéru, audio systém, mají velmi skromný interiér, nemají ventilátory generující přízemní efekt a nemají dynamický zadní spoiler. Místo něho je větší pevné křídlo z uhlíkových vláken.\n\nLM má následující parametry: maximální kroutící moment 705 Nm při 4500 ot./min a maximální výkon 507 kW při 7800 ot./min. Maximální otáčky motoru jsou omezeny na 8500 ot./min.\n\nOficiálně zaznamenaná zrychlení jsou z 0-97 km/h za 2,9 sekund a 0-161 km/h za 5,9 sekund. LM také drželo rekord za zrychlení z 0 na 161 a zpět na 0 km/h, což se podařilo za 11,5 sekundy.\n\nVozy F1 LM se dají poznat podle odstínu oranžového laku s názvem Papaya Orange. Tato barva byla zvolena k uctění památky Bruce McLarena, jehož závodní barvou byla Papaya Orange.\n\nAčkoliv bylo prodáno pouze pět vozů, existuje šestý vůz v podobě prototypu XP1 LM. Tento vůz je také nalakován v odstínu Papaya Orange a je vlastněn McLarenem. Tento vůz v ceně 4 milionů dolarů byl ředitelem McLarenu, Ronem Dennisem, slíben jezdci Lewisi Hamiltonovi, pokud vyhraje další dvě mistrovství světa Formule 1.\n\nPoslední inkarnací silničního vozu byl F1 GT, což byl homologační speciál. Kvůli zvýšené konkurenci homologovaných sportovních vozů od Porsche a automobilky Mercedes-Benz v tehdejší BPR Global GT Series a novém FIA GT Championship, potřeboval McLaren provést rozsáhlé úpravy vozu F1 GTR aby zůstal konkurenceschopný. Tyto úpravy byly tak velké, že McLaren musel postavit sériové silniční auto, na jehož základě měly vzniknout nové závodní vozy.\n\nF1 GT má stejnou karoserii s prodlouženou zádí pro zvýšení přítlaku a snížení odporu vzduchu, jako GTR ale postrádal přítlačné křídlo, které měl F1 LM. Přítlak vytvářený prodlouženou zádí se ukázal být dostatečný i bez křídla. Přední část je také podobná závodním vozům s přídavnými lamelami a rozšířenými blatníky, ve kterých jsou větší kola. Interiér byl upraven a byl v něm závodní volant namísto běžného.\n\nF1 GT byly stavěny ze standardních vozů F1 a zachovaly jejich výrobní čísla. Prototyp GT, známý jako XPGT měl číslo podvozku #056 a zůstal ve vlastnictví McLarenu. Společnost potřebovala postavit pouze jeden vůz a ani ho nemusela prodat, ale pro poptávku ze strany zákazníků byly vyrobeny dva sériové vozy, které byly prodány. Tyto vozy mají sériová čísla #054 a #058.\n\nPo představení silniční verze několik závodních týmů přesvědčilo McLaren, aby začal stavět závodní verze F1 pro mezinárodní okruhové závody. Mezi lety 1995 až 1997 byly vyvinuty tři odlišné verze závodního vozu F1 GTR.\n\nMnoho vozů F1 GTR bylo poté, co se staly nezpůsobilými pro mezinárodní závody, přestavěno pro silniční provoz. Po namontování tlumičů výfuku, sedadel spolujezdců, přenastavení zavěšení a odstranění restriktorů bylo možné automobily přihlásit pro silniční provoz.\n\nMcLaren F1 GTR byl zakázkově stavěný závodní automobil pro závody BPR Global GT Series. Vůz měl upravený systém řízení motoru, který zvýšil jeho výkon. Nicméně díky použití povinných restriktorů v sání byl redukován zpět na 447 kW při 7500 ot./min. Vnější úpravy vozu zasáhly panely karoserie, zavěšení kol, aerodynamiku a interiér. Vozy F1 GTR dosáhly největšího úspěchu, když získaly první, třetí, čtvrté, páté a třinácté místo v závodě 24 hodin Le Man v roce 1995, když porazily na zakázku stavěné závodní prototypy.\n\nCelkem bylo postaveno devět vozů F1 GTR ve specifikaci pro rok 1995.\n\nPro navázání na úspěch F1 GTR i v roce 1996 rozvíjel McLaren model '95, což vedlo k zvětšení vozu ale i snížení hmotnosti. Bylo postaveno devět vozů ve specifikaci 1996 a za privátní týmy závodily i některé vozy specifikace 1995. Oproti vozům specifikace '95 byla váha snížena asi o 100 kg a motor zůstal přiškrcen na 600 koní, aby vyhověl pravidlům. Zajímavý je vůz výrobního čísla #14R, který se stal prvním nejaponským vozem, který vyhrál závod v All-Japan Grand Touring Car Championship (JGTC). Vůz pilotovali David Brabham a John Nielsen.\n\nS homologovaným F1 GT mohl McLaren vyvíjet vůz F1 GTR pro sezónu 1997. Váha byla dále snížena na 910 kg a přibyla sekvenční převodovka. Motoru byl lehce snížen objem z 6,1 l na 6,0 l. Díky velmi modifikované karoserii je F1 GTR '97 často nazýván \"Longtail\" pro svou výrazně prodlouženou zadní část za účelem zvýšení přítlaku. Celkem bylo postaveno deset vozů F1 GTR '97.\nMcLaren F1 vlastnil herec Rowan Atkinson, podnikatel Elon Musk anebo slavný jezdec Formule 1 Michael Schumacher.\n\n\n"}
{"id": "662299", "url": "https://cs.wikipedia.org/wiki?curid=662299", "title": "GStreamer", "text": "GStreamer\n\nGStreamer je otevřený multiplatformní multimediální framework se strukturou založenou na grafu filtrů. Je napsán nad objektovým systémem GLib 2.0 a primárně jej využívají aplikace pro desktopové prostředí GNOME. Framework je napsán v jazyce C, ale existují napojení (\") pro několik dalších programovacích jazyků. GStreamer je uvolněn pod licencí LGPL.\n\nZákladním stavebním kamenem grafů jsou elementy, tj. filtry. Ty mohou být vzájemně propojeny pomocí přípojných bodů. Takové rozhraní (přípojný bod) se nazývá '. Data vždy tečou ze zdrojového (') do cílového (') padu. Typy dat, které je daný pad schopen pojmout nebo vyslat, určují tzv. ' (také pomocí typu MIME). Elementy tedy nelze propojit libovolným způsobem. Celý graf (\") lze uložit a později načíst do/ze souboru XML.\n\nPro jednoduchou editaci grafů byl vytvořen grafický editor \"gst-editor\". Poskládat a spustit graf z příkazové řádky umožňuje nástroj \"gst-launch\" a k získání informací o dostupných elementech slouží příkaz \"gst-inspect\".\n\nNásledující příkaz vypíše informace o modulu \"vorbisdec\".\n\nTento příkaz spojí modul \"videotestsrc\" (testovací obrazec) přímo s \"ximagesink\".\n\n\n"}
{"id": "662302", "url": "https://cs.wikipedia.org/wiki?curid=662302", "title": "Eduard Guščin", "text": "Eduard Guščin\n\nEduard Viktorovič Guščin ( ; 27. července 1940, Motygino, Krasnojarský kraj – 14. března 2011, Moskva) byl sovětský atlet ruské národnosti, jehož specializací byl vrh koulí.\n\nPrvní mezinárodní úspěch zaznamenal v roce 1965 na světové letní univerziádě v Budapešti, kde vybojoval výkonem 18,45 metru bronzovou medaili. O rok později na evropském šampionátu v témže městě skončil ve finále na 12. místě. V roce 1967 získal na druhých evropských halových hrách v Praze stříbrnou medaili (18,96 m).\n\nNa následujících EHH 1968 v Madridu obsadil 8. místo. V témže roce vybojoval na letních olympijských hrách v mexickém Ciudad de México bronzovou medaili. Jeho nejdelší pokus z první série měřil 20,09 m. Stříbro získal Američan George Woods (20,12 m) a zlato jeho krajan Randy Matson (20,54 m). Na Mistrovství Evropy v atletice 1969 v Athénách se umístil na 6. místě (18,91 m). V roce 1970 na prvním ročníku halového ME ve Vídni skončil na 5. místě.\n\n"}
{"id": "662304", "url": "https://cs.wikipedia.org/wiki?curid=662304", "title": "Adrien Deghelt", "text": "Adrien Deghelt\n\nAdrien Deghelt (* 10. května 1985, Namur) je belgický atlet, jehož specializací jsou krátké překážkové běhy.\n\nJeho největším dosavadním úspěchem je bronzová medaile, kterou vybojoval v roce 2011 na halovém ME v Paříži v běhu na 60 metrů překážek. Ve finále zaběhl trať v novém osobním rekordu 7,57 s.\n\nV roce 2007 na evropském šampionátu do 22 let v Debrecínu získal stříbrnou medaili v běhu na 110 metrů překážek. V témže roce na MS v atletice v japonské Ósace doběhl v prvním semifinálovém běhu na 7. místě a do finále nepostoupil. Před branami finále zůstal rovněž na halovém MS 2008 ve Valencii, na světovém šampionátu v Berlíně i na halovém MS 2010 v katarském Dauhá.\n"}
{"id": "662306", "url": "https://cs.wikipedia.org/wiki?curid=662306", "title": "Jodid fosforečný", "text": "Jodid fosforečný\n\nJodid fosforečný je anorganická sloučenina se vzorcem PI.\n\nJedná se sice o homolog jiných fosforečných halogenidů (fluoridu, chloridu a bromidu), avšak liší se od nich tím, že nemá pětistěnnou bipyramidální strukturu. V roztoku se chová jako addukt jodidu fosforitého (PI) a jodu (I). V tuhé fázi se jedná o kokrystalizát těchto dvou látek.\n\nJodid fosforečný se připravuje reakcí jodidu sodného s chloridem fosforečným za přítomnosti methyljodidu.\n"}
{"id": "662307", "url": "https://cs.wikipedia.org/wiki?curid=662307", "title": "Delray Beach International Tennis Championships 2011", "text": "Delray Beach International Tennis Championships 2011\n\nTenisový turnaj ATP Delray Beach International Tennis Championships 2011 se konal ve dnech 21. - 27. února v americkém Delray Beach venku na kurtech s tvrdým povrchem. Turnaj patřil do kategorie ATP World Tour 250 series a byl součástí ATP World Tour 2011. Odměny činily 442 500 USD.\n\n\n\n"}
{"id": "662308", "url": "https://cs.wikipedia.org/wiki?curid=662308", "title": "Abierto Mexicano Telcel 2011 – muži", "text": "Abierto Mexicano Telcel 2011 – muži\n\nTenisový turnaj ATP Abierto Mexicano Telcel 2011 se konal ve dnech 21. - 26. února v mexickém Acapulcu venku na antukových dvorcích. Turnaj patřil do kategorie ATP World Tour 500 series a byl součástí ATP World Tour 2011. Odměny činily 955 000 USD.\n\n\n\n"}
{"id": "662309", "url": "https://cs.wikipedia.org/wiki?curid=662309", "title": "Kostel svaté Kateřiny Alexandrijské (Velvary)", "text": "Kostel svaté Kateřiny Alexandrijské (Velvary)\n\nŘímskokatolický kostel sv. Kateřiny Alexandrijské ve Velvarech, dříve děkanský, vznikl přestavbou původního gotického kostela, poprvé zmiňovaného v roce 1337. Asymetricky umístěná věž kostela čtvercového půdorysu o výšce 45 metrů je dominantou města. Jediná loď má obdélníkový tvar a je z vnitřní strany 17,5 metru dlouhá a přes 9 metrů široká. Její zadní třetinu zabírá renesanční kruchta, která po stranách vybíhá svými dvěma rameny do prostoru lodi. Odsazený presbytář má z vnitřní strany délku 11,5 metru a šířku 7 metrů. Na vyvýšeném prostranství kolem kostela se dříve nacházel hřbitov.\n\nNejstarší částí kostela je přízemní místnost ve věži, která původně sloužila patrně jako soukromá kaple a nyní se využívá jako sakristie. V roce 1487 byl kostel upravován mistrem Linhartem, při té příležitosti zřejmě došlo ke zvýšení lodi. Dne 19. dubna 1580 došlo zásahem blesku k poškození věže, jejíž horní část vyhořela. Kolem roku 1600 byla dokončena klenba kostela a vybudována kruchta, v roce 1604 došlo k opravě věže. V roce 1610 (podle jiných pramenů až v roce 1620) však byla věž opět poškozena zásahem blesku při bouřce. V letech 1692 až 1694 opravil chátrající kostel stavitel Pavel Ignác Bayer, v roce 1701 došlo k znovuvysvěcení kostela světícím biskupem Janem Seiplem. Další oprava proběhla v roce 1785. Počátkem 20. století byl kostel regotizován. Poslední velká oprava se uskutečnila v 90. letech 20. století; při ní byly také zrestaurovány nástěnné malby, jejichž fragmenty byly objeveny v 70. letech 20. století.\n\nKostel je chráněn jako kulturní památka České republiky.\n\nSeverně od kostela stojí renesanční zděná zvonice s dřevěným patrem, která v minulosti plnila i obrannou funkci. Její zděná část má zdi až 1, 7 m silné. Dřevěné patro ukrývá vzpěradlovou konstrukci, nesoucí zvony ze 17. a 18. století. Zvonice byla postavena pravděpodobně v 16. století. Na zvonici i na kostelní věži viselo před třicetiletou válkou devět zvonů. Osm z nich bylo roku 1639 zničeno císařskými vojáky a jejich zvonovina byla spolu s devátým zvonem další rok odvezena do Prahy. Další zvon byl pořízen roku 1660, který je zde osazen dodnes a roku 1755, který byl rekvírován ve 2. svět. válce.\n\n\n\n\n\n\nK 1. lednu 2006 byla zdejší farnost sloučena do farnosti Kralupy nad Vltavou.\n"}
{"id": "662310", "url": "https://cs.wikipedia.org/wiki?curid=662310", "title": "Dubai Tennis Championships 2011 – muži", "text": "Dubai Tennis Championships 2011 – muži\n\nTenisový turnaj ATP Barclays Dubai Tennis Championships 2011 se konal ve dnech 21. – 27. února v Dubaji ve Spojených arabských emirátech venku na kurtech s tvrdým povrchem. Turnaj patřil do kategorie ATP World Tour 500 series a byl součástí ATP World Tour 2011. Odměny činily 1 619 500 USD.\n\n\n\n"}
{"id": "662312", "url": "https://cs.wikipedia.org/wiki?curid=662312", "title": "BNP Paribas Open 2011 – muži", "text": "BNP Paribas Open 2011 – muži\n\nTenisový turnaj ATP BNP Paribas Open 2011 se konal ve dnech 7. - 20. března v Indian Wells ve Spojených státech amerických venku na kurtech s tvrdým povrchem. Turnaj patřil do kategorie ATP World Tour Masters 1000 a byl součástí ATP World Tour 2011. Odměny činily 3 645 000 USD.\n\nV závorce je kolo, ve kterém hráč vypadl. Všichni nasazení hráči měli v 1. kole volný los.\n\n\n"}
{"id": "662313", "url": "https://cs.wikipedia.org/wiki?curid=662313", "title": "Davis Cup 2011", "text": "Davis Cup 2011\n\nDavis Cup 2011, oficiálně se jménem sponzora Davis Cup by BNP Paribas 2011, byl jubilejní 100. ročník nejdůležitější týmové soutěže mužů v tenise, která odstartovala prvním kolem 4. – 6. března a skončila finálovým zápasem 2. – 4. prosince ve španělské Seville. \n\nLos se uskutečnil v září 2010 v belgickém hlavním městě Bruselu. \n\nVítězem se stalo Španělsko, které ve finále na sevillské antuce zdolalo Argentinu 3–1. Jednalo se o stejné finalisty jako v roce 2008.\n\nOsm týmů, které prohrály v 1. kole Světové skupiny hrálo 16.–18. září 2011 o udržení s osmi vítězi druhého kola jednotlivých 1. skupin zón. Vítězové si zajistili účast ve Světové skupině Davisova poháru 2012. \n\nNasazené týmy:\n\nNenasazené týmy:\n\nNasazené týmy:\n\nNenasazené týmy:\n\n\n\nNasazené týmy:\n\nNenasazené týmy:\n\nNasazené týmy:\n\nNenasazené týmy:\n\n\n\nNasazené týmy:\n\nNenasazené týmy:\n\nNasazené týmy:\n\nNenasazené týmy:\n\n"}
{"id": "662326", "url": "https://cs.wikipedia.org/wiki?curid=662326", "title": "Bürgerliches Gesetzbuch", "text": "Bürgerliches Gesetzbuch\n\nBürgerliches Gesetzbuch (zkr. BGB) je německým občanským zákoníkem. Přijat byl v roce 1896, v účinnosti je od 1. ledna 1900 až do současnosti. Představuje základní právní předpis německého občanského práva.\n\nZásadním způsobem byl novelizován v roce 2002, a to v oblasti závazkového práva.\n\nBGB ovlivnil kodifikace občanského práva v řadě zemí – mj. v Řecku a Japonsku.\n\n\n"}
{"id": "662331", "url": "https://cs.wikipedia.org/wiki?curid=662331", "title": "Baghlán", "text": "Baghlán\n\nProvincie Baghlán ( , ) je jedna z 34 provincií v Afganistanu. Nachází se na severu Afghánistánu. Hlavním městem této provincie je Pol-e Chumrí. Provincie vznikla v roce 1964 rozdělením bývalé provincie Qataghán.\n"}
{"id": "662335", "url": "https://cs.wikipedia.org/wiki?curid=662335", "title": "Núristán", "text": "Núristán\n\nProvincie Núristán ( , ) je provincie v Afghánistánu nacházející se na úpatí pohoří Hindúkuš. Oblast je hornatá a na rozdíl od většiny ostatních oblastí Afghánistánu sem zasahují jihoasijské monzuny, takže je tu dostatek vegetace. Hlavním městem je Párún. Oblast byla v minulých staletí známá pod názvem \"Káfiristán\" (\"Země Nevěřících\"). Poté co obyvatelé v roce 1886 přijali islám, byla oblast přejmenována na \"Núristán\" (\"Země Světla\").\n"}
{"id": "662341", "url": "https://cs.wikipedia.org/wiki?curid=662341", "title": "Vrátný od Maxima", "text": "Vrátný od Maxima\n\nVrátný od Maxima (francouzsky: \"Le Chasseur de chez Maxim's\") může být:\n\n\n"}
{"id": "662342", "url": "https://cs.wikipedia.org/wiki?curid=662342", "title": "Český lev 2002", "text": "Český lev 2002\n\nČeský lev 2002 je 10. ročník výročních cen České filmové a televizní akademie Český lev.\n\n"}
{"id": "662353", "url": "https://cs.wikipedia.org/wiki?curid=662353", "title": "Český lev 2003", "text": "Český lev 2003\n\nČeský lev 2003 je 11. ročník výročních cen České filmové a televizní akademie Český lev.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "662358", "url": "https://cs.wikipedia.org/wiki?curid=662358", "title": "Český lev 2004", "text": "Český lev 2004\n\nČeský lev 2004 je 12. ročník výročních cen České filmové a televizní akademie Český lev.\n\n"}
{"id": "662359", "url": "https://cs.wikipedia.org/wiki?curid=662359", "title": "Odo z Bayeux", "text": "Odo z Bayeux\n\nOdo z Bayeux ( \"Odon de Conteville\" řečený \"Odon de Bayeux\", 1037 -1097 Sicílie) byl biskup z Bayeux, hrabě z Kentu a nevlastní bratr Viléma Dobyvatele. Dočasně hrál významnou roli ve správě anglického království, dvakrát byl obviněn ze spiknutí proti panovníkovi a byl pravděpodobně objednavatelem tapisérie z Bayeux. Zemřel při cestě k osvobození Božího hrobu během zimování na Sicílii.\n\nByl synem Herlevy z Falaise a Herluina z Conteville. Jeho matka bývala konkubínou normandského vévody Roberta a z tohoto vztahu se narodil Odonův starší bratr Vilém, který Odonovi již v jeho nízkém věku zajistil biskupský stolec v Bayeux. Odo se naopak zúčastnil Vilémovy invaze do Anglie a bitvy u Hastingsu. Přímého boje se pravděpodobně nezúčastnil, ale dodával bojovníkům odvahy bohoslužbou a pomáhal řazení oddílů. V bratrově novém království získal titul hraběte z Kentu a v době jeho pobytu na kontinentu býval regentem. Roku 1082 upadl pro podezření ze spiknutí v bratrovu nemilost a po obvinění z pokusu o zradu skončil v žaláři.\nNa svobodu se dostal až po pěti letech po smrti Viléma Dobyvatele, získal zpět své rozsáhlé statky a postavil se do čela vzpoury proti čerstvě korunovanému Vilémovi, svému synovci.\n\nCílem vzbouřenců mělo být svržení panovníka, vzpoura však byla potlačena, Odo definitivně přišel o své anglické statky a byl nucen opustit ostrovní království. Nikdy se nedočkal Vilémova odpuštění. Uchýlil se na své normandské panství a v druhé polovině roku 1096 vyslyšel společně s druhým synovcem Robertem, s nímž ho zřejmě pojily přátelské vztahy, papežovu výzvu ke křížové výpravě do Svaté země. Zemřel počátkem roku 1097 při zimování na Sicílii a byl pohřben v katedrále v Palermu.\n"}
{"id": "662363", "url": "https://cs.wikipedia.org/wiki?curid=662363", "title": "Národní park Denali", "text": "Národní park Denali\n\nNárodní park Denali (Denali National Park and Preserve) se nachází ve vnitrozemí Aljašky a zahrnuje Denali (Mount McKinley), nejvyšší horu Severní Ameriky. Park má spolu s okolní chráněnou oblastí rozlohu 24 585 km.\n\nSlovo „Denali“ znamená v původním athabaském jazyku „velký“ a vztahuje se k hoře, v minulosti známé jako Mount McKinley. Ta byla pojmenovaná v roce 1897 podle 25. prezidenta USA Williama McKinleyho, a to přesto, že sám McKinley nemá s touto oblastí nic společného.\n\nPřestože se park jmenuje Denali, důvodem jeho vzniku byla ochrana místních živočichů a nikoliv stejnojmenný vrch. Přírodovědec, myslivec a ochránce přírody Charles Sheldon se po své první návštěvě této oblasti v roce 1906 začal zajímat o zdejší ovce aljašské. Jelikož v té době byl lov zvěře na Aljašce oblíbený, hrozilo ovcím, ale i dalším savcům žijícím v této oblasti, úplné vyhubení. Po dalších dvou návštěvách v letech 1907 a 1908 oficiálně požádal obyvatele Aljašky a Kongres Spojených států amerických o zřízení rezervace pro ovce aljašské. Park byl založen 26. února 1917 pod názvem Národní park Mount McKinley (Mount McKinley National Park). Ironií je, že do rozlohy parku původně spadala jen část hory, dokonce sem nepatřil ani její vrchol. V roce 1976 byl park označen za mezinárodní biosférickou rezervaci. Prezident Jimmy Carter vyhlásil 1. prosince 1978 oblast okolo Mount McKinley za samostatnou chráněnou přírodní oblast Denali.\n\nUž od vzniku parku byl jeho název, Národní park Mount McKinley, předmětem kritiky místního obyvatelstva. 2. prosince 1980 byl Národní park Mount Kinley sloučen s chráněnou oblastí Denali v Národní park Denali. Ve stejné době aljašská rada pro geografické názvy změnila název hory zpět na Denali, a to navzdory tomu, že rada pro geografické názvy USA zachovávala název Mount McKinley.\n\nNa území parku se v nižších nadmořských výškách nachází zejména lesy, včetně listnatých tajg, ve středních nadmořských výškách převládá tundra a ve vysokých nadmořských výškách ledovec, skály a sníh. V současnosti park navštíví ročně více než 400 000 návštěvníků. K oblíbeným letním aktivitám patří pozorování divokých zvířat, turistika a horolezectví. V zimě je možné se svést na psím spřežení, sněžném skútru nebo si zaběhat na běžeckých lyžích.\n\nV Denali žijí mnozí aljašští ptáci a savci. Je zde možné spatřit stáda soba polárního (karibu), vyskytuje se zde také populace medvěda grizzlyho a medvěda baribala. Na horských svazích žije ovce aljašská, při jezírkách a mokřinách zase los aljašský krmící se vodními rostlinami. Navzdory lidským zásahům je možné v této oblasti stále najít nory vlka obecného. V hojných počtech je možné pozorovat i menší zvířata, jako například sviště aljašského, sysla Parryova, bobra kanadského, pišťuchu piku a zajíce měnivého. V parku také žijí lišky, rysové, sobolové američtí a rosomáci sibiřští.\n\nPark je známý i svou populací ptáků. Mnohé migrující druhy se v parku zdržují koncem jara a v létě. Je možné zde zpozorovat brkoslavy, bělořity, budníčka severního, hýla křivčího a taktéž bělokury a labuť malou. Z dravců jmenujme různé druhy sov a sokolů, například raroha loveckého či orla skalního.\n\nV místních vodách žije 10 druhů ryb včetně pstruhů, lososů a lipanů severních (\"thymallus arcticus\"). Protože jsou ale mnohé řeky a jezera v Denali napájeny vodou z ledovců, ledovcové nánosy a chlad zpomalují metabolizmus ryb a ty tak nedorůstají své obvyklé velikosti. V parku Denali se vyskytuje jen jeden druh obojživelníka, skokan lesní (\"rana sylvatica\"), který žije v blízkosti jezer.\n\nZaměstnanci parku se neustále snaží, aby „divoká zvěř zůstala opravdu divoká“, což v praxi znamená omezení lidského vlivu na minimum. Krmení zvířat je přísně zakázáno, neboť by mohlo způsobit změnu jejich stravovacích návyků. Návštěvníci jsou též žádáni, aby zvířata pozorovali z bezpečné vzdálenosti. Ač žije v parku mnoho medvědů, díky seznamování návštěvníků s preventivními opatřeními a používání speciálních nádob na potraviny se podařilo výrazně snížit počet nebezpečných střetnutí. Některé části parku, hlavně oblasti vlčích a medvědích nor a zóny lovu těchto šelem, bývají často uzavřené kvůli zvýšené aktivitě zvířat; uzávěry se v průběhu roku mění. Díky společné snaze zaměstnanců a návštěvníků parku se Národní park Denali stal vyhledávaným místem pro pozorovaní divoké přírody.\n\nAljašský hřbet, který se táhne celým územím parku, vytváří v Denali zajímavé ekosystémy. Protože se tektonický stupeň (pomyslná čára dělící pevninské skalní podloží od pobřežních naplavenin) v této oblasti nachází jen ve výšce asi 760 metrů nad mořem, je lesní porost v parku dosti řídký. Minerální složení půdy, její teplota a celkový nedostatek půdní hmoty způsobují, že na úpatích hor nejsou vhodné podmínky pro růst stromů, a tak většina místních stromů a keřů nedosahuje plné velikosti. Vyskytují se zde zejména smrky a vrby.\n\nVětšinu území parku pokrývá tundra. Na vrstvě rozdrobených skal, které se po tisíce let hýbaly spolu s ledovci, se usazují vrstvy ornice. Tu rychle pokrývají mechy, houby, kapradí a tráva; v místech, kde je tundra mokrá, se na chomáčích trávy často uchytí i řasy. Dobře se zde také daří borůvkám a šeferdiím (\"Shepherdia canadensis\"), které tvoří hlavní složku potravy zdejších medvědů.\n\nV parku je možné najít více než 450 druhů kvetoucích rostlin. Pohled na údolí plné kvetoucích zlatobýlů, zvonků, hořců, vlčího bobu a typické vrbovky úzkolisté (\"Epilobium angustifolium\") je oblíbeným motivem pohlednic a uměleckých děl.\n\n"}
{"id": "662381", "url": "https://cs.wikipedia.org/wiki?curid=662381", "title": "Josef Hendrich (filolog)", "text": "Josef Hendrich (filolog)\n\nJosef Hendrich (1. května 1920 Střížovice – 9. dubna 2012 Praha) byl český filolog mezinárodního významu a vysokoškolský pedagog. Byl předsedou a později čestným předsedou Mezinárodní federace učitelů živých jazyků.\n\nJosef Hendrich studoval od roku 1931 na reálném gymnasiu v Turnově, kde v roce 1939 maturoval. Téhož roku začal studovat na Filosofické fakultě UK obor angličtina a francouzština. V souvislosti s uzavřením českých vysokých škol byl 17. listopadu 1939 zatčen a později pro nízký věk propuštěn. Za okupace byl členem odbojové organizace Obrana národa. V květnovém povstání se zúčastnil bojů v Příšovicích a při tom zabránil lynčování zajatých německých vojáků z vlakového transportu na Prahu. Ve vysokoškolském studiu pokračoval od roku 1945 a ukončil je v březnu 1949.\n\nV letech 1949 až 1966 učil na Jazykové škole v Praze. V té době se zabýval především strukturou a fonetikou francouzštiny a ve svých článcích klasifikoval některé lingvistické jevy ještě před Noamem Chomskym. Začátkem 60. let napsal s kolegy učebnici \"Francouzština běžná a hospodářská\", která se stala nepřekonanou českou učebnicí francouzštiny po dobu více než třiceti let. Od roku 1966 učil francouzštinu na Pedagogické fakultě UK. Přestože v roce 1973 obhájil svoji habilitační práci, nebyl jmenován docentem, protože odmítal vstoupit do KSČ. Od roku 1974 do odchodu do důchodu v roce 1985 vedl oddělení postgraduální jazykové výuky vysokoškolských odborníků (JASPEX). Do aktivní činnosti se vrátil v roce 1990, kdy byl jmenován docentem. Zabýval se především koncepcí jazykové výuky. V letech 1991 až 2000 byl šéfredaktorem časopisu \"Cizí jazyky\" a mezi roky 1995 a 2001 také předsedou Kruhu moderních filologů. V devadesátých letech byl zvolen do vedení Českého svazu bojovníků za svobodu.\n\nJeho mezinárodní aktivity se soustředily především na práci v Mezinárodní federaci učitelů živých jazyků (FIPLV), kde byl po několik funkčních období místopředsedou a v letech 1978 až 1980 jejím předsedou. V roce 1995 byl jmenován důstojníkem Řádu akademických palem.\n\n\n"}
{"id": "662389", "url": "https://cs.wikipedia.org/wiki?curid=662389", "title": "David z Dinantu", "text": "David z Dinantu\n\nDavid z Dinantu (asi 1160 – asi 1217) byl středověký panteistický filosof, působící v Paříži, vyučoval na artistické fakultě pařížské univerzity. Byl zřejmě ovlivněn jiným panteistou a pařížským profesorem Amalrikem z Bène, ale též Aristotelem, kterého vykládal ve smyslu materialistického panteismu. Pro Davida je Bůh první hmotou, potencialitou všech věcí, a všechny věci – tělesné, duchovní i věčné – jsou v podstatě mody jediné božské substance.\n\nZa své názory byl David z Dinantu roku 1210 církevně odsouzen a nucen prchnout z Paříže. O jeho životě není mnoho známo, rovněž jeho názory se většinou dochovaly pouze jako citace v dílech Davidových odpůrců, zejména Tomáše Akvinského a Alberta Velikého, neboť Davidovy spisy byly odsouzeny ke zničení ohněm. Skutečnost, že Albert Veliký a Tomáš Akvinský považovali za žádoucí vyrovnat se s Davidovými tezemi, dokládá, jak velký byl jeho vliv.\n\nVe 30. letech 20. století byly objeveny dosud neznámé rukopisy, obsahující úryvky z jeho \"Sešitů\" (Quaternuli, Quaternulorum fragmenta). Tyto texty ukazují Davida též jako přírodovědce, zabývajícího se otázkami meteorologie, optiky, botaniky, biologie, fyziologickými procesy probíhajícími v lidském organizmu.\n\n"}
{"id": "662393", "url": "https://cs.wikipedia.org/wiki?curid=662393", "title": "Městečko Holštejn", "text": "Městečko Holštejn\n\nMěstečko Holštejn se rozkládalo v údolí potoka Bílá voda pod hradem Holštejnem. První písemná zmínka o této lokalitě je z roku 1349, kdy se uvádí dvorce pod hradem Holštejnem, který koupil Vok I. z Holštejna. Když roku 1437 získal holštejnské panství Hynek z Valdštejna a Židlochovic, uvádí se městečko pod hradem. Poslední zmínka o hradu a městečku Holštejnu jako osedlých pochází z roku 1511. Hrad i městečko ztratily svůj význam a začaly postupně pustnout, roku 1550 je městečko Holštejn uvedeno jako pusté. V průběhu staletí zůstal osídlený pouze mlýn pod hradem. \n\nRoku 1717 byl zbudován severně od bývalého městečka panský dvůr a v roce 1791 byla založena nová ves Holštejn. Místu, kde stálo podhradní městečko, se říká „Na městečku.“\n\n"}
{"id": "662398", "url": "https://cs.wikipedia.org/wiki?curid=662398", "title": "Čitose Hadžime", "text": "Čitose Hadžime\n\nČitose Hadžime (jap. 元ちとせ, * 5. leden 1979 Setouči, Amami Óšima, Japonsko) je japonská zpěvačka.\n\nRoku 2001 vydala svůj první minialbum pojmenovaný jejím jménem v nezávislém vydavatelství Office Augusta. Byly na něm Cover verze starších folkových písní. Album bylo dobře přijato a tak v srpnu toho stejného roku vydala druh0 minialbum, kde už bylo také 5 jejích původních písní.\nZ jejího alba \"Hainumikaze\" se prodalo 800 000 kopií, v žebříčcích hitparád se udržel 57 týdnů a bylo 16. nejprodávanější album roku v Japonsku.\n\n\n\n"}
{"id": "662399", "url": "https://cs.wikipedia.org/wiki?curid=662399", "title": "Callan McAuliffe", "text": "Callan McAuliffe\n\nCallan McAuliffe (* 24. ledna 1995 Sydney, Nový Jižní Wales) je australský herec. Hrál v amerických filmech \"Flipped\" a \"I Am Number Four\", americko-australském filmu \"Resistance\" a australských seriálech.\n\nCallan McAuliffe je rodák z předměstí Sydney Clontarf, a navštěvuje The Scots College, all-boy day a internátní školu. Byl hlavní choralista ve škole a trumfl zkoušky londýnské Trinity musical theatre. McAuliffe začal hrát ve věku 8 let, objevil se v australském televizním seriálu 'Comedy Inc.\" a \"Blue Water High\", a měl periodickou roli v \"Packed to the Rafters\". Hrál v australském nezávislém krátkém filmu \"Fransua Šárl\", v roce 2009, a měl roli (Terrence Green) v \"Resistance\", USA / Austrálie celovečerní film, 2010.\n\nMcAuliffe dělal jeho americký celovečerní debut ve filmu společnosti Warner Bros., \"Flipped\" (Má mě rád, nemá mě rád), režie Rob Reiner, role Bryce Loskiho. \"Vyzkoušel\" tento film, během dovolené ve Spojených státech a získal v roli Bryce cenu za \"romantické vedení\".\n\nV květnu 2010, McAuliffe byl obsazen do hlavní role ve sci-fi filmu \"I Am Number Four\" (Jsem číslo čtyři), produkoval Steven Spielberg a Michael Bay. Hrál Sama, nejlepšího přítele Alexe Pettyfera, hlavního hrdiny titulu, tedy Čísla Čtyři. D.J. Caruso, který režíroval film, začal výrobu v Pittsburghu v květnu 2010 a ve Spojených státech vyšel 18. února, 2011.\nMcAuliffe natočil také australské TV minisérie, Cloudstreet (2011), založený na svazku stejného jména od Tim Winton. McAuliffe hraje hlavní roli mladého teenagera, Quick Lamb.\n"}
{"id": "662403", "url": "https://cs.wikipedia.org/wiki?curid=662403", "title": "Rohozub nachový", "text": "Rohozub nachový\n\nRohozub nachový (\"Ceratodon purpureus\") je druh mechu řadící se k čeledi útlovláskovitých.\n\nPatří mezi plevelné mechy rozšířené hlavně u lidských sídlišť, na narušených lokalitách ale i na spálené půdě.\n\nRohozub nachový je hojně rozšířený, plevelný, krátký mech tvořící husté chomáčky nebo polštářky. Lodyžka je vzpřímená, dlouhá až 3 cm. Vidličnatě se větví.\n\nŠtět vybíhající z lodyžky je zelený. Začátkem jara dosáhne maximální výšky a barva se změní ze zelené na červenou. Výjimečně se může zbarvit do oranžova. Válcovitá tobolka je přímá až horizontální s podélnou brázdou a náznakem volátka na krku.\n\nTento druh je kosmopolitně rozšířen. Vyskytuje se na všech typech substrátů – štěrkové i písčité půdy, dřevo, skály, ale i na starých střechách a v prasklinách chodníků. Toleruje širokou škálu pH i mnohem vyšší úroveň znečištění než jiné mechy.\n\nNajdeme ho i na narušených lokalitách, kde jeho hojnost přispívá k nahromadění organických látek v půdě a tím i k vývinu a rozvoji bezobratlých živočichů.\n\nSpolu s rohozubem nachovým můžeme na takových místech nalézt i vrbovku úzkolistou (\"Chamerion angustifolium\") a \"Anaphalis margaritacea\".\n\nRozmnožování může probíhat vegetativně nebo výtrusy (sporami). Hlavní metodou rozšiřování spor je vítr. Napomáhají tomu však i změny vlhkosti, které způsobují kroucení a ohýbání štětu s tobolkou což vede k lepšímu roznesení výtrusů.\n\nKlíčení spor je dvoufázový proces. Nejprve spory nabobtnají a posléze se roztáhnou a vyklíčí. Pokud jsou výtrusy rohozubu udržovány v suchu, zůstanou životaschopné i po několik (až šestnáct) let.\n\nV polovině léta se štět s tobolkou rozpadá a láme.\n\n\n\n"}
{"id": "662407", "url": "https://cs.wikipedia.org/wiki?curid=662407", "title": "Siger z Brabantu", "text": "Siger z Brabantu\n\nSiger z Brabantu (asi 1235–1240, Brabantské vévodství – asi 1280–1284, Orvieto) byl středověký filosof působící v Paříži na artistické fakultě, tehdy čelný stoupenec aristotelismu v Averroově interpretaci.\n\nZastával názor, že existuje jediný nesmrtelný nadindividuální rozum, který se projevuje ve všech lidech, zatímco duše je smrtelná; že svět je věčný, a nikoli stvořený, a že nadpřirozené děje (zázraky) jsou nemožné. Přes tyto nauky odporující křesťanské ortodoxii, za něž byl kritizován soudobými církevními autoritami, Dante Sigera ve své \"Božské komedii\" umístil do ráje (Ráj 10,133–138).\n\nZ dochovaných pramenů se zdá, že Siger zemřel násilnou smrtí rukou svého zešílevšího sekretáře.\n\n\n"}
{"id": "662409", "url": "https://cs.wikipedia.org/wiki?curid=662409", "title": "Markéta Vydrová", "text": "Markéta Vydrová\n\nMarkéta Vydrová (* 18. července 1968 Praha) je česká výtvarnice a ilustrátorka.\nPracuje na volné noze jako ilustrátorka a svou tvorbu zaměřuje především na knihy pro děti. V současné době žije v Brně. Začínala prvotinou napsanou jejím manželem Danielem Vydrou a vydanou nakladatelstvím Sursum v roce v roce 2004 s názvem \"Na co hrají varani\". V roce 2009 získala za ilustrace ke knize \"Draka je lepší pozdravit, aneb O etiketě\" prestižní ocenění – cenu SUK a výroční cenu Mladé fronty. Známé jsou například knihy s jejími ilustracemi: \"Josífkův pekelný týden\", \"Strašibraši aneb tajemství věže v Kamsehrabech\" nebo \"Modrý Poťouch\". Kniha \"Strašibraši, aneb Tajemství věže v Kamsehrabech\" získala prestižní ocenění White Raven 2011, které každý rok zveřejňuje Internationalen Jugendbibliothek v Mnichově. \n\nNěkolik let byla „dvorní ilustrátorkou“ časopisu Pojď si hrát, pro který vytvořila ústřední trojici postav – Vítka, Elišku a pejska Čenišku.\n\nV roce 2016 Ilustrovala pro nakladatelství Triton knihu Antoine de Saint-Exupéryho \"Malý princ\". Jedná se v pořadí teprve o třetí vydání této knihy v českém jazyce s novými ilustracemi, které nepocházejí od Exupéryho.\n\nAutorské knihy:\n\nIlustrace:\n\n\n\n\n\n\n\n\n\n\n\n\n\n\n\n\n\n"}
{"id": "662416", "url": "https://cs.wikipedia.org/wiki?curid=662416", "title": "Mystérium (literatura)", "text": "Mystérium (literatura)\n\nMystérium v rámci středověké literatury představuje typ divadelní hry. Ve středověku divadlo příliš nekvetlo, toto byl kromě pouličního hraní jediný způsob, jak se dostat k herectví. Mystéria se obvykle hrála v kostelech a byla zaměřena na převyprávění biblických příběhů. Obvykle také byla doprovázena zpěvem. Nejvíc se hrála se mezi desátým a šestnáctým stoletím našeho letopočtu a největší rozkvět zažila v patnáctém století, než byla postupně vytlačena světským divadlem.\n"}
{"id": "662418", "url": "https://cs.wikipedia.org/wiki?curid=662418", "title": "Cristian Zaccardo", "text": "Cristian Zaccardo\n\nCristian Zaccardo (* 21. prosince 1981, Formigine, Itálie) je italský fotbalista, který naposled hrál za maltský klub Ħamrun Spartans FC. Mimo Itálii působil na klubové úrovni v Německu.\nCelkem sedmnáctkrát oblékl dres italského reprezentačního A-týmu, s nímž vyhrál mistrovství světa 2006 konané v Německu.\n\n\n\n\n Zlatý límec pro sportovní zásluhy (23. 10. 2006)\n\nCristian Zaccardo nastupoval v mládežnických reprezentacích Itálie od kategorie do 16 let. Hrával i za reprezentaci do 21 let, kde vstřelil dva góly.\n\nZaccardo debutoval v A-mužstvu 17. listopadu 2004 během domácího přátelského zápasu s Finskem, který Itálie vyhrála 1:0.\n\nSvůj první gól za seniorskou reprezentaci Itálie vstřelil 8. října 2005 v kvalifikaci na Mistrovství světa 2006 v domácím utkání proti Slovinsku. Zaccardo vstřelil v 78. minutě jediný gól utkání a zajistil tak svému mužstvu výhru 1:0.\n\nCristian Zaccardo pak vyhrál s Itálií Mistrovství světa v roce 2006, které se konalo v Německu.\n\n"}
{"id": "662419", "url": "https://cs.wikipedia.org/wiki?curid=662419", "title": "Brložský potok", "text": "Brložský potok\n\nNázev Brložský potok má více vodních toků:\n\n"}
{"id": "662420", "url": "https://cs.wikipedia.org/wiki?curid=662420", "title": "Avraham Ofer", "text": "Avraham Ofer\n\nAvraham Ofer (: אברהם עופר, rodným jménem Avraham Hirsch, žil 1922 – 3. ledna 1977) byl izraelský politik a poslanec Knesetu za stranu Ma'arach.\n\nNarodil se ve městě Chorostkiv v Polsku (dnes Ukrajina). V roce 1933 přesídlil do dnešního Izraele. Vystudoval střední školu a Hebrejskou univerzitu. Roku 1942 patřil mezi zakladatele kibucu Chamadija. V roce 1937 se zapojil do židovských jednotek Hagana, ve válce za nezávislost bojoval v izraelské armádě v izraelském námořnictvu s hodností podplukovníka (Sgan Aluf). Byl prvním velitelem námořní základny v Ejlatu.\n\nRoku 1944 patřil mezi předáky mládežnické organizace strany Mapaj. Spoluzakládal mládežnickou vesnici ha-Kfar ha-Jarok, jejímž byl i prvním ředitelem. Roku 1952 byl zvolen tajemníkem strany Mapaj v regionu Tel Avivu. Od roku 1958 pracoval na izraelském ministerstvu zemědělství. V roce 1964 vedl izraelskou delegaci, jež vyjednávala s představiteli EHS. Koncem téhož roku byl jmenován generálním ředitelem firmy \"Ashdod Company\". Roku 1965 byl zvolen do městské samosprávy v Tel Avivu a v letech 1965–1967 zde působil jako místostarosta. Roku 1967 se stal ředitelem firmy Šikun Ovdim.\n\nV izraelském parlamentu zasedl poprvé po volbách v roce 1969, do nichž šel za formaci Ma'arach. Působil jako člen výboru pro ústavu, právo a spravedlnost a výboru House Committee. Opětovně byl na kandidátce Ma'arach zvolen poslancem i po volbách v roce 1973. Byl členem výboru pro ústavu, právo a spravedlnost. V letech 1974–1977 také zastával vládní post, konkrétně byl ministrem bydlení. Zemřel během funkčního období. Spáchal totiž sebevraždu kvůli stresu způsobenému vyšetřováním podezření ze zpronevěry peněz z podniku Šikun Ovdim. Tato podezření se po jeho smrti neprokázala.\n\nJeho jméno nese čtvrť Tel Avivu Neve Ofer.\n\n"}
{"id": "662423", "url": "https://cs.wikipedia.org/wiki?curid=662423", "title": "Maria Rosalia Bonheur", "text": "Maria Rosalia Bonheur\n\nBonheurová se narodila v Bordeaux 22. března 1822. Její otec jí už od dětských let vštěpoval lásku k přírodě a v 17 letech mladá Rosa již přispívala do rodinného rozpočtu malováním kopií v Louvru. Zpočátku však nebyla jako malířka vůbec uznávána. Zlom přišel až v roce 1845, kdy dostala medaili za práci vystavenou v Salonu. Poté už její kariéra stoupala strmě nahoru, v roce 1848 dostala zlatou medaili Salonu, v roce 1849 se jí dostalo čestné zakázky od francouzské vlády, a v roce 1853 způsobila v Salonu senzaci svým obrazem \"Koňský trh\", jehož variantu si zakoupila dokonce i královna Viktorie, s níž měla malířka velmi dobré vztahy. V roce 1865 ji císařovna Evžénie vyznamenala Řádem čestné legie. Během francouzsko-pruské války roku 1870 nařídila německá vláda svým vojákům, aby opustili ateliér malířky a nechali jej nedotčený. Rosa Bonheur zemřela v květnu 1899 ve Fontaineblau.\n\n\n\n"}
{"id": "662424", "url": "https://cs.wikipedia.org/wiki?curid=662424", "title": "Mnichov u Zahrádek", "text": "Mnichov u Zahrádek\n\nMnichov u Zahrádek byla vesnička na Českolipsku, zaniklá po roce 1450. Zůstalo po ní několik kulturních památek a místních pojmenování. Jsou všechny na katastru obce Zahrádky poblíž Bobřího potoka a mimo nich zde žádný dům nezůstal.\n\nJe zaznamenána existence vladyckého rodu pánů z Mnichova v letech 1376 – 1556, kteří byli u vzniku nedaleké obce a Zahrádek. U vsi byla rozhodnutím krále Karla IV. zbudována tzv. Mnichovská průrva. Ve vsi měli tvrz i vlastnický kostel. Vesnička zanikla po roce 1450. O 100 let později byl na jejich místě postaven nový kostel svaté Barbory se hřbitovem a samostatnou zvonicí. Přesná poloha vsi není spolehlivě doložena, mimo lokality s existujícím kostelem je možných několik dalších variant v okolí Zahrádek.\n\nKostel byl postaven na místě někdejšího kostela a tvrzi po roce 1550.\nJe přístupný od Zahrádek silničkou v polích, po které je vedena i mezinárodní turistická trasa (červeně značená \"Máchova cesta\") E10. Před kostelem je místo k parkování. V kostele není elektrická přípojka, díky dobré akustice se zde pořádají často koncerty. V kostele je hrobka rodu Kouniců.\nV těsném blízkosti kostela je jednak hřbitov a též robustní stavba zvonice, naposledy zrenovovaná po roce 1970. U zdi kostela a ve zvonici jsou zazděny kameny s letopočty 1582 a 1609.\n\nNa červené odbočce od kostela svaté Barbory se dostane pěší turista k Mnichovské průrvě. Předtím je barokní socha vousaté svaté Starosty, kterou sem nechali postavit Kounicové v roce 1705. Tehdy jim zdejší krajina patřila.\nStředověká stavba Mnichovské průrvy ve skalách pro vody Bobřího potoka napájející Novozámecký rybník.\n\nNejbližší spojení vlakem (Trať 087) či autobusy je v obci Zahrádky. Po hřebeni Mnichovské průrvy vede úzká frekventovaná silice I/9 od České Lípy směrem na Doksy či Prahu, nejsou zde parkovací místa. Ze Zahrádek kolem kostela vede červená turistická cesta E10, z níž je vytyčena krátká odbočka kolem zmiňované sochy k Mnichovské průrvě.\n\n"}
{"id": "662428", "url": "https://cs.wikipedia.org/wiki?curid=662428", "title": "Jechi'el Leket", "text": "Jechi'el Leket\n\nJechi'el Leket (: יחיאל לקט, narozen 12. července 1941) je izraelský politik a bývalý poslanec Knesetu za stranu Ma'arach.\n\nNarodil se v Haifě. Vystudoval Hebrejskou univerzitu, obor filozofie a politologie.\n\nV letech 1965–1969 byl mluvčím ministerstva školství, v letech 1969–1975 působil jako předseda mládežnické organizace při Straně práce. V letech 1975–1976 byl vyslancem pro podporu imigrace v USA. V izraelském parlamentu zasedl po volbách v roce 1973, do nichž šel za formaci Ma'arach. Mandát ale získal až dodatečně, v lednu 1977, poté co spáchal sebevraždu dosavadní poslanec Avraham Ofer. Během několika měsíců zbývajících do konce funkčního období se zapojil do parlamentního výboru práce. Ve volbách v roce 1977 mandát neobhájil.\n\nV letech 1978–1982 byl generálním tajemníkem Světové labouristické sionistické organizace a v letech 1982–1989 i jejím předsedou. Pak při ní působil jako ředitel jejího osidlovacího odboru až do roku 1992. V letech 1992–1996 byl ředitelem odboru pro mladé přistěhovalce při Židovské agentuře, přičemž roku 1994 byl úřadujícím předsedou této agentury a také Světové sionistické organizace.\n\n"}
{"id": "662432", "url": "https://cs.wikipedia.org/wiki?curid=662432", "title": "Kapraď rezavá", "text": "Kapraď rezavá\n\nKapraď rezavá (\"Dryopteris affinis\") je druh kapradiny z čeledi kapraďovité (\"Dryopteridaceae\"). Tato kapradina zastupuje druhově bohatý rod, kam patří například i kapraď samec (\"Dryopteris filix-mas\").\n\nKapraď rezavá je vytrvalá, velká kapradina se vzpřímenými nebo mírně povislými, až 120 cm dlouhými listy. Svým vzhledem je velmi podobná kapradi samci, s kterou jí lze velmi snadno zaměnit. Čepel je matná, tmavě zelená a dvakrát zpeřená a dokáže přezimovat. Řapík je hodně posetý čárkovitými tmavými plevinami. Úkrojky jsou pravoúhlé, celokrajné nebo jen na špičce trochu pilovité, skoro stejně velké, na okrajích se trochu překrývají.\n\nTato kapradina se vyskytuje v atlantické západní Evropě, v Maroku, na Madeiře a v Německu ve vyšších středohorách.\n\nTato kapradina se dekorativně uplatňuje zejména na jaře, kdy se listové čepele se svými zlatohnědými plevinami spirálovitě rozvíjí. Patří mezi dlouholetou a vytrvalou zahradní kapradinu, snadno pěstovatelnou a značně nenáročnou.\n\n\n \n"}
{"id": "662433", "url": "https://cs.wikipedia.org/wiki?curid=662433", "title": "Eli'ezer Ronen", "text": "Eli'ezer Ronen\n\nEli'ezer Ronen (: אליעזר רונן, rodným jménem אליעזר רוזנפלד, Eliezer Rosenfeld, * 24. září 1931 – 17. března 2016) byl izraelský politik a poslanec Knesetu za strany Ma'arach, Mapam a opět Ma'arach.\n\nNarodil se v Ciudad de México v Mexiku. V roce 1952 přesídlil do Izraele. Navštěvoval židovskou školu v Mexiku a francouzskou školu \"Marlos\". Vystudoval Hebrejskou univerzitu, obor ekonomie, politologie a management.\n\nV mládí se v Mexiku stal koordinátorem tamní odbočky sionistického mládežnického hnutí ha-Šomer ha-Ca'ir. Zasedal v předsednictvu \"Federace sionistické mládeže v Mexiku\". Po přestěhování do Izraele pracoval v letech 1952–1962 ve výzkumném oddělení izraelské centrální banky. V roce 1966 působil ve vodárenské společnosti \"Tahal\". V letech 1966–1972 zasedal v městské samosprávě v Jeruzalému. V letech 1972–1981 předsedal firmě \"Carta\" zaměřené na rozvoj centra Jeruzaléma. Roku 1965 se stal členem ústředního výboru strany Mapam, roku 1968 i jejího sekretariátu.\n\nV izraelském parlamentu zasedl po volbách v roce 1973, do nichž šel za formaci Ma'arach. V průběhu funkčního období dočasně přešel do samostatného poslaneckého klubu strany Mapam, aby se pak opět vrátil do Ma'arach. Byl členem výboru pro ústavu, právo a spravedlnost, výboru pro záležitosti vnitra a životního prostředí a výboru finančního. Ve volbách v roce 1977 mandát neobhájil. V roce 1993 se stal předsedou strany Mapam.\n\n"}
{"id": "662436", "url": "https://cs.wikipedia.org/wiki?curid=662436", "title": "Kubásek", "text": "Kubásek\n\nPříjmení Kubásek nosí více různých osobností:\n\n"}
{"id": "662440", "url": "https://cs.wikipedia.org/wiki?curid=662440", "title": "Ja'akov Frank", "text": "Ja'akov Frank\n\nJa'akov Frank (: אליעזר רונן, žil 12. března 1913 – 10. července 1993) byl izraelský politik a poslanec Knesetu za stranu Ma'arach.\n\nNarodil se v Jeruzalémě. Vystudoval střední školu. Byl předsedou Svazu řemeslníků.\n\nV izraelském parlamentu zasedl po volbách v roce 1973, do nichž šel za formaci Ma'arach. Mandát ale získal až dodatečně, v srpnu 1975, jako náhradník za zesnulého poslance Pinchase Sapira. Byl členem výboru pro ekonomické záležitosti a výboru pro státní kontrolu. Ve volbách v roce 1977 mandát neobhájil.\n\n"}
{"id": "662449", "url": "https://cs.wikipedia.org/wiki?curid=662449", "title": "Vítězný oblouk (rozcestník)", "text": "Vítězný oblouk (rozcestník)\n\nVítězný oblouk může být:\n\n\n"}
{"id": "662450", "url": "https://cs.wikipedia.org/wiki?curid=662450", "title": "Moše Wertman", "text": "Moše Wertman\n\nMoše Wertman (: , narozen 20. února 1924 – 2. říjen 2011) je izraelský politik a bývalý poslanec Knesetu za strany Ma'arach, Izraelská strana práce a opět Ma'arach.\n\nNarodil se ve městě Tomaszów Lubelski v Polsku. V roce 1947 přesídlil do dnešního Izraele. Zapojil se do židovských jednotek Hagana a ve válce za nezávislost bojoval v izraelské armádě v západní Galileji.\n\nV letech 1936–1939 byl v Polsku členem sionistické mládežnické organizace ha-Šomer ha-Ca'ir, Dror a později byl v hnutí Po'alej Cijon. Roku 1948 se vstoupil do strany Mapaj. Byl tajemníkem odborové organizace v Haifě v letech 1949–1955. V letech 1955–1959 byl ředitelem jednoho z oddělení při zaměstnanecké radě v Haifě, v jejímž sekretariátu zasedal v letech 1959–1969. V letech 1964–1974 byl tajemníkem strany Mapaj v regionu Haify, později (v letech 1969–1981) zasedal v ústředním výboru strany.\n\nV izraelském parlamentu zasedl poprvé po volbách v roce 1965, do nichž šel za formaci Ma'arach. Mandát ovšem získal až dodatečně, v lednu 1966, jako náhradník. V průběhu volebního období dočasně přešel do samostatného poslaneckého klubu Strany práce, aby se pak opět vrátil do Ma'arach. Působil jako člen výboru pro záležitosti vnitra a výboru práce. Opětovně byl na kandidátce Ma'arach zvolen poslancem i ve volbách v roce 1969. Byl členem výboru pro ekonomické záležitosti, výboru pro záležitosti vnitra a výboru práce. Opětovně byl zvolen na kandidátce Ma'arach ve volbách v roce 1973. Nastoupil jako člen do parlamentního výboru pro záležitosti vnitra a životního prostředí, výboru pro zahraniční záležitosti a obranu, výboru House Committee, výboru finančního, výboru pro ústavu, právo a spravedlnost a výboru práce. Byl zároveň předsedou klubu koaličních poslanců a klubu poslanců Ma'arach. Ve volbách v roce 1977 mandát neobhájil.\n\n"}
{"id": "662452", "url": "https://cs.wikipedia.org/wiki?curid=662452", "title": "Český lev 2005", "text": "Český lev 2005\n\nČeský lev 2005 je 13. ročník výročních cen České filmové a televizní akademie Český lev.\n\n"}
{"id": "662454", "url": "https://cs.wikipedia.org/wiki?curid=662454", "title": "Vítězný oblouk (film)", "text": "Vítězný oblouk (film)\n\nVítězný oblouk je britský romantický film režiséra Warise Husseina z roku 1984, natočený podle stejnojmenné předlohy E. M. Remarque.\n\n"}
{"id": "662455", "url": "https://cs.wikipedia.org/wiki?curid=662455", "title": "Avraham Zilberberg", "text": "Avraham Zilberberg\n\nAvraham Zilberberg (: אברהם זילברברג, žil 15. prosince 1915 – 19. června 1980) byl izraelský politik a poslanec Knesetu za stranu Ma'arach.\n\nNarodil se na území pozdějšího Polska. Druhou světovou válku strávil na Sibiři. V roce 1948 přesídlil do Izraele. Patřil mezi zakladatele mošavu Bejt El'azari.\n\nByl předákem mošavového hnutí a zástupcem jeho generálního tajemníka. V Straně práce předsedal frakci zastupující zájmy mošavů.\n\nV izraelském parlamentu zasedl poprvé po volbách v roce 1969, do nichž šel za formaci Ma'arach. Působil jako člen výboru pro záležitosti vnitra, výboru pro ekonomické záležitosti a výboru House Committee. Opětovně byl na kandidátce Ma'arach zvolen poslancem ve volbách v roce 1973. Nastoupil jako člen do parlamentního výboru pro ekonomické záležitosti, výboru House Committee a výboru pro státní kontrolu. Ve volbách v roce 1977 mandát neobhájil.\n\n"}
{"id": "662456", "url": "https://cs.wikipedia.org/wiki?curid=662456", "title": "Marty Turco", "text": "Marty Turco\n\nMarty Turco (* 13. srpna 1975, Sault Ste. Marie, Ontario, Kanada) je bývalý kanadský hokejový brankář, který mimo jiné hrával dlouhá léta v NHL. Kariéru ukončil v roce 2012.\n\nNa rozdíl od většiny kanadských hokejistů, kteří hrají v NHL, Turco nehrál v žádné z hlavních kanadských juniorských lig a místo toho hrál v juniorském věku na univerzitě v Michiganu, se kterou dvakrát vyhrál šampionát NCAA.\n\nOd dětství hrál v rodném městě Sault Ste. Marie a poté co nebyl vybrán v draftu juniorské ligy Ontario Hockey League, tak podepsal v 17 letech smlouvu s týmem Cambridge Winterhawks z druhořadé juniorské ligy OJHL. S týmem hrál dva roky a poté obdržel stipendium NCAA na Univerzitě v Michiganu (CCHA). Během čtyř sezón na univerzitě získal Turco mnohá ocenění (Nováček roku v roce 1995, Nejplatnější hráč turnaje v roce 1998, 1. All-Star Team v roce 1997, 2. All-Star Team v roce 1998, All-Tournament Team v letech 1996 a 1998).\n\nV roce 1994 byl vybrán ve Vstupním draftu NHL v pátém kole na 124. místě celkově týmem Dallas Stars a pokračoval na farmě Dallasu v lize International Hockey League za tým Michigan K-Wings. V roce 1999 byl jmenován Nováčkem roku v IHL.\n\nPo dvou letech co hrál za K-Wings dostal Turco příležitost v Dallasu Stars, když začal dělat náhradníka Edu Belfourovi. Další dva roky Turco získával zkušenosti v NHL jako záložní brankář Belfoura a po sezóně 2001-02 Stars povýšili Turca na prvního brankáře, poté co Ed Belfour podepsal smlouvu s Torontem Maple Leafs.\n\nVe svém prvním ročníku 2002-03 v pozici prvního brankáře Dallasu vytvořil rekord moderní historie NHL v nejnižším průměru obdržených branek na zápas, který o rok později překonal Miikka Kiprusoff. Turco byl během sezóny zvolen do utkání hvězd (NHL All-Star Game). Na konci sezóny byl jmenován do druhého All-Star Týmu NHL. V hlasování trofeje Vezina Trophy skončil druhý za Martinem Brodeurem a získal Roger Crozier Saving Grace Award. V playoff vypadli v semifinále západní konference s Mighty Ducks of Anaheim.\n\nV sezóně 2003-04 pokračoval v kvalitních výkonech a byl opět zvolen do NHL All-Star Game. V playoff, ale vypadli už v prvním kole s Coloradem Avalanche po pěti-zápasové bitvě.\n\nV sezóně 2005-06 si Turco vytvořil osobní rekord v počtu vychytaných vítězství (41). V playoff vypadli po pěti zápasech v prvním kole, stejně jako v předešlé sezóně opět s Coloradem Avalanche.\n\n13. dubna 2007 vychytal Turco své vůbec první čisté konto v playoff, proti Vancouveru Canucks. V tehdejší sérii vychytal ještě další 2 čistá konta, přesto byli Stars vyřazeni. Nicméně třemi čistými konty v jedné sérii playoff vyrovnal rekord NHL, který drží společně s Martinem Brodeurem, Jeanem-Sébastienem Giguèrem a Michaelem Leightonem.\n\nV sezóně 2007-08 Turco zaznamenal 32 vítězných zápasů a v playoff pomohl porazit držitele Stanley Cupu tým Anaheim Ducks a San José Sharks, před tím, než vypadli s Detroitem Red Wings ve finále západní konference.\n\n15. ledna 2009 Turco odehrál za Dallas Stars celkově 421. zápas a překonal tak 33 let starý rekord Cesara Maniaga. 29. ledna 2009 překonal další Maniagův klubový rekord v počtu odehraných minut a 9. února překonal Maniagův klubový rekord v počtu po sobě odchytaných zápasů, poté co odchytal 24 zápasů v řadě. Dallas Stars se nedokázali kvalifikovat do playoff. 13. dubna 2010 Turco řekl pro média, že s Dallasem Stars neprodlouží smlouvu a ukončí tak devítileté působení v tomto týmu.\n\n2. srpna 2010 Turco podepsal jako volný hráč jednoletou smlouvu s držitelem Stanley Cupu Chicagem Blackhawks, aby nahradil odcházejícího Anttiho Niemiho na pozici prvního brankáře. Během sezóny byl, ale z pozice prvního brankáře vytlačen nováčkem Corey Crawfordem. Po tom co se Bostonu ke konci základní části 2012 zranil náhradní golman Tuuka Rask podepsali smlouvu právě s Martym Turcem\n\n\n\n"}
{"id": "662459", "url": "https://cs.wikipedia.org/wiki?curid=662459", "title": "Josef Danda", "text": "Josef Danda\n\nJosef Danda (2. ledna 1906 – 15. března 1999, Horní Počernice) byl český architekt, jeden z autorů nové budovy pražského hlavního nádraží.\n\nAbsolvoval Fakultu architektury ČVUT v Praze, poté prošel praxí několika významných ateliérů, načas pracoval i v Paříži u Le Corbusiera a většinu profesní dráhy věnoval návrhům dopravních, především železničních staveb. Po válce se fakticky stává nejvýznamnějším expertem na železniční architekturu v Československu. V třicátých letech navrhl funkcionalistické nádraží v Teplicích nad Bečvou, nádražní budovu v Třinci vytvořil v roce 1957.\n\nRoku 1958 ve spolupráci s Karlem Řepou vyprojektoval hlavní nádraží v Pardubicích (od roku 1987 památkově chráněno), dnes interpretované jako poslední záchvěv předválečného funkcionalismu.\n\nNádražní budovu v Klatovech vyprojektoval roku 1959.\n\nMezi lety 1956–1962 se stal autorem novostavby chebského nádraží. Stavba vznikla na místě vybombardované původní secesní budovy jako výrazná vertikála navazující na předválečný funkcionalismus ovlivněný soudobým bruselským stylem, inspirovaným výstavou Expo 58 v Bruselu (dvě mozaiky v hale Jaroslava Moravce, vstupní vitráž Zdeňka Holuba a kovová plastika Jaroslava Šajna na průčelí budovy). Nové chebské nádraží vznikalo, kromě dopravní potřeby, i jako výkladní skříň socialismu na naší západní hranici, navzdory tomu je jeho špičková architektura ozdobou a určujícím městotvorným prvkem do současné doby.\n\nV šedesátých letech projektoval nádraží Ostrava-Vítkovice (1967), 1968 nádražní budovu v Lovosicích a interiér nádraží v Mostě.\n\nV letech 1972–1979 vznikla nová odbavovací hala pražského hlavního nádraží. Byl jejím spoluautorem vedle Jana Bočana a Aleny a Jana Šrámkových.\n\n\n"}
{"id": "662461", "url": "https://cs.wikipedia.org/wiki?curid=662461", "title": "Český lev 2006", "text": "Český lev 2006\n\nČeský lev 2006 je 14. ročník výročních cen České filmové a televizní akademie Český lev.\n\n"}
{"id": "662464", "url": "https://cs.wikipedia.org/wiki?curid=662464", "title": "Zalman Abramov", "text": "Zalman Abramov\n\nZalman Abramov (: זלמן אברמוב, plným jménem שניאור זלמן אברמוב, Šni'or Zalman Abramov; 6. května 1908 – 5. března 1997) byl izraelský politik a poslanec Knesetu za strany Všeobecní sionisté, Liberální strana, Gachal a Likud.\n\nNarodil se v Minsku v tehdejší Ruské říši (dnes Bělorusko). V roce 1920 přesídlil do dnešního Izraele. Vystudoval gymnázium Herzlija v Tel Avivu a Case Western Reserve University v USA. Získal doktorát z práva.\n\nV letech 1931-1933 byl viceprezidentem sdružení sionistických studentů v USA. V letech 1950-1964 předsedal \"Lize izraelsko-amerického přátelství\". Zastával významné stranické posty v straně Všeobecných sionistů i v Liberální straně. Roku 1970 byl předsedou výkonného výboru \"Veřejné rady pro sovětské Židovstvo\". V letech 1963-1972 byl zástupcem Knesetu v Radě Evropy ve Štrasburku.\n\nV izraelském parlamentu zasedl poprvé po volbách v roce 1959, do nichž šel za Všeobecné sionisty. V průběhu funkčního období ale přešel do poslaneckého klubu Liberální strany. Pracoval v parlamentním výboru pro ústavu, právo a spravedlnost a ve výboru práce. Ve volbách v roce 1961 mandát obhájil za Liberální stranu. Nastoupil do parlamentního výboru pro ústavu, právo a spravedlnost, výboru House Committee a výboru pro ekonomické záležitosti. Během volebního období přešel do formace Gachal. Za ni byl opětovně zvolen ve volbách v roce 1965. Byl členem výboru pro ústavu, právo a spravedlnost, výboru House Committee a výboru finančního. Na kandidátce Gachal se do Knesetu dostal i ve volbách v roce 1969. Stal se členem výboru pro ústavu, právo a spravedlnost, výboru pro zahraniční záležitosti a obranu a výboru pro ekonomické záležitosti. Zvolení se dočkal i ve volbách v roce 1973, nyní za novou pravicovou formaci Likud. Stal se místopředsedou Knesetu a členem výboru pro ústavu, právo a spravedlnost a výboru pro zahraniční záležitosti a obranu.\n\n"}
{"id": "662482", "url": "https://cs.wikipedia.org/wiki?curid=662482", "title": "Kreton", "text": "Kreton\n\nKreton (angl.: \"sheeting\", něm.: \"Kretonne\") je tkanina v plátnové vazbě s matným vzhledem a tvrdým omakem. Tyto charakteristické znaky jsou způsobené silně zakroucenou přízí v osnově a zvláštní úpravou na lícní straně. Kretonu pestře tkanému (z barvené příze) se obvykle říká kanafas. Tká se nejčastěji z jednoduché bavlněné příze 33 tex v osnově i v útku a v dostavě 24 x 24 nití na cm. Použití: ložní prádlo, zástěry, halenky. \n\nJméno pochází od francouzského textilního podnikatele \"Paula Cretona\", který tuto tkaninu v roce 1640 uvedl na trh.\n\nPodle jiné verze se jedná o bavlněnou tkaninu, která se nejčastěji používá potiskovaná na závěsy, nábytkové potahy, košile a dámské šaty. Původně se měla zhotovovat v keprové vazbě ze lněné osnovy a konopného útku. Název tkaniny je údajně odvozen od jména vesnice \"Cretonne\".\n"}
{"id": "662483", "url": "https://cs.wikipedia.org/wiki?curid=662483", "title": "Jochanan Bader", "text": "Jochanan Bader\n\nJochanan Bader (: יוחנן בדר, žil 19. srpna 1901 – 16. června 1994) byl izraelský politik a poslanec Knesetu za strany Cherut, Gachal a Likud.\n\nNarodil se v Krakově v tehdejším Rakousku-Uhersku (dnes Polsko). Vystudoval státní gymnázium a Jagellonskou univerzitu v Krakově, kde získal doktorát z práva. Pracoval pak jako advokát. V září 1939 uprchl na východ státu, do oblasti pod kontrolou Sovětského svazu. Byl zde zatčen a odsouzen k nuceným pracím v severním Rusku. Roku 1941 byl na základě sovětsko-polské dohody propuštěn, v srpnu 1942 se přidal k polské Armiji Krajowe, v prosinci 1943 dorazil do dnešního Izraele a zapojil se do židovských jednotek Irgun. Roku 1945 ho zatkly mandátní úřady a byl až do května 1948 vězněn v Latrunu.\n\nV mládí byl aktivní v židovské levicové straně Bund a v sionistickém mládežnickém hnutí ha-Šomer ha-Ca'ir. Od roku 1925 se angažoval v revizionistických pravicových organizacích. Vydával polskojazyčný list \"Tribuna Narodna\".\n\nV dnešním Izraeli patřil roku 1948 mezi zakladatele strany Cherut a vydával stejnojmenné stranické periodikum. Patřil mezi stranické ekonomické experty. V izraelském parlamentu zasedl poprvé už po volbách v roce 1949, do nichž šel za Cherut. Pracoval v parlamentním výboru pro ústavu, právo a spravedlnost, výboru finančním, výboru pro přechodnou ústavu a výboru pro procerurální pravidla. Ve volbách v roce 1951 mandát obhájil za Cherut. Nastoupil do parlamentního výboru pro ústavu, právo a spravedlnost, výboru finančního, výboru pro zahraniční záležitosti a obranu a výboru překladatelského. Za Cherut byl opětovně zvolen ve volbách v roce 1955. Byl členem výboru pro ústavu, právo a spravedlnost, výboru House Committee a výboru finančního. Na kandidátce Cherut se do Knesetu dostal i ve volbách v roce 1959. Stal se členem výboru finančního, výboru pro zahraniční záležitosti a obranu a výboru House Committee. Zvolení se dočkal i ve volbách v roce 1961, opět za Cherut. Během volebního období ovšem přešel do nové formace Gachal. Stal se členem výboru pro zahraniční záležitosti a obranu a výboru finančního. Mandát obhájil za Gachal ve volbách v roce 1965. Působil jako člen finančního výboru parlamentu. Opět na kandidátce Gachal byl zvolen ve volbách v roce 1969, po nichž zastával post člena výboru pro ekonomické záležitosti, výboru finančního a výboru překladatelského. Dalšího prodloužení mandátu se dočkal ve volbách v roce 1973, tentokrát za novou pravicovou formaci Likud. Byl členem výboru finančního a předsedou výboru pro státní kontrolu.\n\n"}
{"id": "662495", "url": "https://cs.wikipedia.org/wiki?curid=662495", "title": "Robert C. Merton", "text": "Robert C. Merton\n\nRobert Carhart Merton (* 31. července 1944 New York) je americký ekonom a univerzitní profesor, který v roce 1997 získal spolu s Myronem Scholesem Cenu Švédské národní banky za rozvoj ekonomické vědy na památku Alfreda Nobela za „novou metodu určování hodnoty derivátů“. Doktorát z ekonomie získal v roce 1970 na MIT pod dohledem Paula A. Samuelsona. Je to syn sociologa Roberta K. Mertona.\n\n"}
{"id": "662497", "url": "https://cs.wikipedia.org/wiki?curid=662497", "title": "Robert Merton", "text": "Robert Merton\n\nRobert Merton může být:\n"}
{"id": "662499", "url": "https://cs.wikipedia.org/wiki?curid=662499", "title": "Jedidja Be'eri", "text": "Jedidja Be'eri\n\nJedidja Be'eri (: ידידיה בארי, žil 30. ledna 1931 – 1. července 2004) byl izraelský politik a poslanec Knesetu za stranu Likud.\n\nNarodil se v Bytomi v Německu (dnes Polsko). V roce 1938 přesídlil do dnešního Izraele. Zapojil se do židovských jednotek Irgun. Bojoval ve válce za nezávislost. Vystudoval střední školu v Tel Avivu a právo na Telavivské univerzitě.\n\nByl aktivní v revizionistickém sionistickém hnutí Bejtar a v mládežnickém křídle strany Všeobecní sionisté. Od roku 1965 byl členem vedení Liberální strany. Zasedal také ve vedení Hnutí za Velký Izrael. Byl právním poradcem a předsedou správní rady firmy \"Malraz\".\n\nV izraelském parlamentu zasedl po volbách v roce 1973, do nichž šel za Likud. Pracoval v parlamentním výboru pro záležitosti vnitra a životního prostředí a výboru pro veřejné služby. Ve volbách v roce 1977 mandát neobhájil.\n\n"}
{"id": "662507", "url": "https://cs.wikipedia.org/wiki?curid=662507", "title": "Matitjahu Drobles", "text": "Matitjahu Drobles\n\nMatitjahu Drobles (: מתתיהו דרובלס, neformálně Matis Drobles, 20. dubna 1931 – 21. října 2018) je izraelský politik a bývalý poslanec Knesetu za strany Gachal a Likud.\n\nNarodil se ve Varšavě v Polsku. Za druhé světové války žil ve varšavském ghettu. V letech 1946–1950 žil v Argentině, kde vystudoval střední školu. V roce 1950 přesídlil do Izraele. Patřil mezi zakladatele vesnice Mevo Bejtar.\n\nV Argentině byl aktivní v revizionistickém sionistickém hnutí Bejtar. Byl členem jeho celostátního vedení a angažoval se v \"Radě sionistické mládeže\" v Argentině. Angažoval se ve straně Cherut a působil v osidlovací organizaci Miškej Cherut Betar, za kterou byl vyslancem u nových imigrantských vesnic v Galileji a Jeruzalémském koridoru a v roce 1967 i jejím předsedou. V letech 1962–1973 byl místostarostou Oblastní rady Mate Jehuda. Podílel se v letech 1974–1977 na budování izraelských osad v regionu Chevel Jamit a v Jordánském údolí.\n\nV izraelském parlamentu zasedl po volbách v roce 1969, do nichž šel za Gachal. Mandát ale získal dodatečně, v únoru 1972, jako náhradník. Pracoval v parlamentním výboru pro záležitosti vnitra a výboru práce. Opětovně byl zvolen ve volbách v roce 1973, nyní za novou pravicovou formaci Likud. Stal se členem výboru práce, výboru pro ekonomické záležitosti a výboru pro veřejné služby. Ve volbách v roce 1977 mandát neobhájil. Od roku 1978 Byl členem správní rady Židovské agentury a Světové sionistické organizace. Ve Světové sionistické organizaci působil v letech 1978–1992 jako předseda jejího osidlovacího odboru, později se zabýval sionistickými archivy. Je spojen s tzv. Droblesovým plánem, který v roce 1978 nastínil koncepci masivní výstavby izraelských osad, zejména na Západním břehu Jordánu.\n\n"}
{"id": "662511", "url": "https://cs.wikipedia.org/wiki?curid=662511", "title": "Myron Scholes", "text": "Myron Scholes\n\nMyron Samuel Scholes (* 1. července 1941 Timmins) je americký ekonom narozený v Kanadě, který v roce 1997 získal spolu s Robertem C. Mertonem Cenu Švédské národní banky za rozvoj ekonomické vědy na památku Alfreda Nobela za „novou metodu určování hodnoty derivátů“. Bakalářský titul z ekonomie získal na McMaster University v Kanadě, pak se rozhodl přestoupit na Chicagskou univerzitu, kde nakonec roku 1969 získal titul Ph.D.\n\n"}
{"id": "662516", "url": "https://cs.wikipedia.org/wiki?curid=662516", "title": "Li'on Dici'an", "text": "Li'on Dici'an\n\nLi'on Dici'an nebo Leon Dycian (: ליאון דיציאן, žil 17. listopadu 1911 – 1. března 1984) je izraelský politik a bývalý poslanec Knesetu za stranu Likud.\n\nNarodil se ve městě Janów v pozdějším Polsku. Vystudoval univerzitu, získal osvědčení pro výkon profese právníka. V roce 1935 přesídlil do dnešního Izraele.\n\nByl členem ústředního výboru Liberální strany a výkonného výboru odborové centrály Histadrut. V izraelském parlamentu zasedl po volbách v roce 1973, do nichž šel za Likud. Pracoval v parlamentním výboru pro veřejné služby a výboru práce. Ve volbách v roce 1977 mandát neobhájil.\n\n"}
{"id": "662522", "url": "https://cs.wikipedia.org/wiki?curid=662522", "title": "Methylester kyseliny mravenčí", "text": "Methylester kyseliny mravenčí\n\nMethylester kyseliny mravenčí (též mravenčan methylnatý), vzorec HCOOCH, je ester kyseliny mravenčí s methanolem. Je nerozpustný ve vodě, ale rozpustný v organických rozpouštědlech.\n"}
{"id": "662524", "url": "https://cs.wikipedia.org/wiki?curid=662524", "title": "Menachem Jedid", "text": "Menachem Jedid\n\nMenachem Jedid (: מנחם ידיד, žil 15. ledna 1918 – 5. května 2013) byl izraelský politik a poslanec Knesetu za strany Gachal a Likud.\n\nNarodil se ve městě Aleppo v tehdejší Osmanské říši (dnes Sýrie). V roce 1935 přesídlil do dnešního Izraele. Vystudoval ješivu a střední školu.\n\nOd roku 1935 byl aktivní v sionistickém hnutí Bejtar. Zapojil se do židovských jednotek Irgun. V letech 1939 a 1946 byl zatčen mandátními úřady. Byl aktivním členem odborové centrály Histadrut ha-ovdim ha-le'umit, v jejímž vedení zasedal. Od založení strany Cherut byl jejím členem, založil její organizaci v telavivské čtvrti Šchunat ha-Tikva. Pracoval na telavivské radnici v letech 1950–1965. Byl tajemníkem organizace Židů ze Sýrie a Aleppa.\n\nV izraelském parlamentu zasedl po volbách v roce 1965, do nichž šel za Gachal. Pracoval v parlamentním výboru pro záležitosti vnitra, výboru pro veřejné služby, výboru pro vzdělávání a kulturu a výboru práce. Opětovně byl zvolen ve volbách v roce 1969, opět za Gachal. Stal se členem výboru práce, výboru pro vzdělávání a kulturu a výboru pro záležitosti vnitra. Zvolen byl i ve volbách v roce 1973, tentokrát už za novou pravicovou formaci Likud. Nastoupil do výboru pro jmenování rabínských soudců, výboru pro veřejné služby, výboru pro státní kontrolu a výboru House Committee. Ve volbách v roce 1977 mandát neobhájil.\n\nV roce 2001 vydal paměti nazvané \"Jedid nefeš\". Symbolicky se zúčastnil ještě voleb do Knesetu roku 2006, kdy kandidoval na 112. (nevolitelném) místě kandidátní listiny Likudu. Zemřel 5. května 2013 ve věku 95 let.\n\n"}
{"id": "662531", "url": "https://cs.wikipedia.org/wiki?curid=662531", "title": "Avraham Jofe", "text": "Avraham Jofe\n\nAvraham Jofe též Avraham Joffe (: אברהם יפה, žil 25. října 1913 – 11. dubna 1983) byl izraelský generál, politik a bývalý poslanec Knesetu za stranu Likud.\n\nNarodil se ve vesnici Javne'el. Vystudoval školu v Mikve Jisra'el. Ve věku 16 let se zapojil do židovských jednotek Hagana, během arabského povstání v Palestině v roce 1936 sloužil v nočních přepadových jednotkách Plugot ha-Lajla ha-Mejuchadot, jimž velel Orde Wingate. V letech 1940–1944 sloužil v britské armádě v dělostřeleckých jednotkách. V roce 1947 velel pěšímu praporu v Jordánském údolí. Během války za nezávislost v roce 1948 už působil v izraelské armádě a byl velitelem praporu v Brigádě Golani, pomáhal při dobývání Bejtše'anského údolí a města Nazaret. Během Suezské krize roku 1956 už velel 9. brigádě. V letech 1957–1958 pak byl velitelem důstojnické školy a velitel výcvikového oddělení s hodností generálmajora (Aluf). V letech 1958–1962 byl velitelem Jižního velitelství, v roce 1962 velel Severnímu velitelství. Z armády odešel roku 1964. Od roku 1964 byl ředitelem Správy přírodních rezervací. Během šestidenní války v roce 1967 ale znovu velel divizi.\n\nPatřil k jednomu ze zakladatelů frakce Hnutí za Velký Izrael v rámci Strany práce. Z této levicové strany pak odešel do formace La'am a pak do Likudu. V izraelském parlamentu zasedl po volbách v roce 1973, do nichž šel za Likud. Pracoval v parlamentním výboru pro záležitosti vnitra a životního prostředí a výboru pro zahraniční záležitosti a obranu. Ve volbách v roce 1977 mandát neobhájil.\n\n"}
{"id": "662537", "url": "https://cs.wikipedia.org/wiki?curid=662537", "title": "Kotěhůlky", "text": "Kotěhůlky\n\nKotěhůlky (někdy též Kotěhulky) jsou jedním z tradičních českých fiktivních názvů vesnic. Jsou symbolem pro malou „\"zastrčenou obec, kde dávají lišky dobrou noc\"“, podobně jako např. obecnější a expresivnější označení Zapadákov. Kotěhůlky bývají uváděny (podobně jako Horní Dolní) jako obecný příklad obce ve vzorově vyplněných tiskopisech. Jakýmsi stupňováním bezvýznamnosti jsou fiktivní názvy Horní Kotěhůlky a Dolní Kotěhůlky. „\"Obě jmenovaná místa lze pokládat za jakési druhé odmocniny Kotěhůlek. Tedy za zmenšeniny, které dodávaly obyvatelům kompaktních Kotěhůlek pocit důležitosti a neváhám říci i velikosti.\"“\n\nHana Chmelíková z jazykové poradny Ústavu pro jazyk český AV ČR nenašla reálné místo s takovým názvem ani informaci o původu jména v místopisných či etymologických příručkách ani ve slovnících frazeologie a idiomatiky, ani se ničeho nedopátrala při konzultaci s kolegy z onomastického úseku či dialektologického oddělení v Brně.\n\nBohemista PhDr. Milan Jelínek z Masarykovy univerzity v Brně soudí, že „\"v první části složeniny je slovo kutě – kotě = lože, dům, v druhé hůlky. Pak by složenina měla význam hůlky pro chalupu a dostali bychom se do blízkosti významu »zápecnictví«.\"“ \n\nŽertovný význam by mohl být také „hůlky, které se (s)kácely“ (kátět – porážet, kácet).\n\nPodle představy fejetonisty Rudolfa Křesťana se v typických Kotěhůlkách nachází jedna malá útulná hospoda, náves a boží muka a v dávných časech tam žil jeden obecní písmák, jeden obecní blázen, jeden obecní donchuán, jeden obecní rozumbrada, jeden obecní vožungr, jeden obecní držgrešle, jeden obecní dobrák a jeden obecní fanfarón. Muzikanti případně dva, aby jim to obecně ladilo. A ve znaku by mohly mít kotě a hůlky, přičemž kotě nářečně znamená soudek piva…\n\n\n Jiří Žáček\n\nJiž nedostupné:\nJméno Kotěhůlky bývá uváděno jako obecný příklad obce ve vzorových tiskopisech, právních výkladech atd., kde bývá nahodile kombinováno s dalšími údaji, které mají podobný zástupný účel.\nJiž nedostupné:\n\n"}
{"id": "662548", "url": "https://cs.wikipedia.org/wiki?curid=662548", "title": "Ben Cijon Kešet", "text": "Ben Cijon Kešet\n\nBen Cijon Kešet (: בן-ציון קשת, žil 1914 – 8. srpna 1984) byl izraelský politik a bývalý poslanec Knesetu za strany Gachal a Likud.\n\nNarodil se v Rize v tehdejší Ruské říši (dnes Lotyšsko), kde vystudoval hebrejskou střední školu. V roce 1934 přesídlil do dnešního Izraele. V letech 1942–1943 byl členem generální štábu jednotek Irgun. Britské mandátní úřady ho vyhostily v letech 1944–1948 do Eritreji.\n\nV mládí byl aktivní v sionistickém hnutí Bejtar, v roce 1932 patřil mezi zakladatele Bejtaru v sousedním Estonsku. V letech 1935–1937 byl členem vedení Bejtaru v dnešním Izraeli. Po roce 1948 se zapojil do vedení strany Cherut, předsedal její samosprávní sekci. Byl členem \"Veřejné rady pro sovětské Židovstvo\". Působil jako člen auditorského výboru na ministerstvu bydlení.\n\nV izraelském parlamentu zasedl po volbách v roce 1969, do nichž šel za Gachal. Pracoval v parlamentním výboru pro záležitosti vnitra, výboru pro veřejné služby a výboru pro vzdělávání a kulturu. Předsedal podvýboru pro policii a vězeňství. Opětovně byl zvolen ve volbách v roce 1973, nyní na kandidátce Likudu. Byl členem výboru pro záležitosti vnitra a životního prostředí, výboru pro veřejné služby a výboru House Committee. Předsedal podvýboru pro vězeňství, stráže a policii. V letech 1969–1977 byl místopředsedou Knesetu. Ve volbách v roce 1977 mandát neobhájil. V letech 1982–1984 předsedal správní radě \"Institutu Ze'eva Žabotinského\".\n\n"}
{"id": "662552", "url": "https://cs.wikipedia.org/wiki?curid=662552", "title": "Josef Kremerman", "text": "Josef Kremerman\n\nJosef Kremerman (: יוסף קרמרמן, žil 1926 – 12. listopadu 1981) byl izraelský politik a bývalý poslanec Knesetu za strany Cherut, Gachal a Likud.\n\nNarodil se v Haifě. Absolvoval střední školu v Tel Avivu a vystudoval právo, management a lesnictví. Byl členem židovských jednotek Irgun. Po druhé světové válce působil jako vyslanec do Evropy mezi přeživší holokaustu. Do Izraele se vrátil na lodi Altalena.\n\nOd roku 1957 byl aktivní v hnutí Cherut, předsedal jeho organizaci v Tel Avivu. Byl jedním z vydavatelů listu ha-Jom. V izraelském parlamentu zasedl po volbách v roce 1961, do nichž šel za Cherut. Mandát ale získal až dodatečně, v srpnu 1964, jako náhradník. Byl členem výboru pro ekonomické záležitosti. Během volebního období přešel do nové formace Gachal. Za ni byl opětovně zvolen ve volbách v roce 1965. Stal se předsedou finančního výboru. Zvolení za Gachal se dočkal i ve volbách v roce 1969. Byl členem výboru pro ekonomické záležitosti. Na kandidátce Likudu pak do Knesetu pronikl i po volbách v roce 1973, po nichž zůstal členem výboru pro ekonomické záležitosti. Ve volbách v roce 1977 mandát neobhájil.\n\n"}
{"id": "662561", "url": "https://cs.wikipedia.org/wiki?curid=662561", "title": "Take No Prisoners", "text": "Take No Prisoners\n\nTake No Prisoners může znamenat:\n"}
{"id": "662566", "url": "https://cs.wikipedia.org/wiki?curid=662566", "title": "Elimelech Rimalt", "text": "Elimelech Rimalt\n\nElimelech Rimalt (: אלימלך רימלט, plným jménem אלימלך-שמעון רימלט, Elimelech Šim'on Rimalt, žil 1. listopadu 1907 – 5. listopadu 1987) byl izraelský politik a dlouholetý poslanec Knesetu za strany Všeobecní sionisté, Liberální strana, Gachal a Likud. V letech 1969 až 1970 zastával v izraelské vládě post ministra poštovních služeb.\n\nNarodil se v Haliči v tehdejším Rakousku-Uhersku. Vystudoval židovskou náboženskou základní školu a ješivu, hebrejskou střední školu v Krakově, rabínský seminář ve Vídni a filozofii na Vídeňské univerzitě. Získal osvědčení pro výkon profese rabína. V roce 1939 přesídlil do dnešního Izraele.\n\nByl jedním ze zakladatelů židovské mládežnické organizace \"Akiva\" v Polsku. Angažoval se v sionistické organizaci v Rakousku a předsedal skupině sionistických studentů ve Vídni. Zastával post ve vedení židovské náboženské obce ve Vídni. V letech 1939–1943 po přesídlení do dnešního Izraele byl ředitelem základní školy v Ramat Ganu, v letech 1943–1952 pak v tomto městě vedl odbor vzdělávání. V letech 1955–1959 zasedal v samosprávě Ramat Ganu a byl místostarostou města. V letech 1952–1965 předsedal odborové organizaci napojené na stranu Všeobecní sionisté, v letech 1965–1971 byl předsedou předsednictva Liberální strany, kde pak v letech 1971–1975 působil jako předseda. V letech 1966–1968 se podílel na činnosti \"Organizace základních a následných škol v Izraeli\".\n\nV izraelském parlamentu zasedl poprvé po volbách v roce 1951, do nichž šel za Všeobecné sionisty. Byl členem parlamentního výboru House Committee, výboru pro vzdělávání a kulturu, výboru práce a výboru pro zahraniční záležitosti a obranu. V roce 1952 napadl dojednávanou dohodu o reparacích mezi Izraelem a Západním Německem. Za Všeobecné sionisty byl opětovně zvolen ve volbách v roce 1955. Stal se členem výboru pro zahraniční záležitosti a obranu a výboru práce. Na kandidátce Všeobecných sionistů byl zvolen i ve volbách v roce 1959. Nastoupil jako předseda do výboru pro vzdělávání a kulturu, dále byl členem výboru pro zahraniční záležitosti a obranu. Během funkčního období přešel do poslaneckého klubu Liberální strany. Za ni se dočkal dalšího mandátu ve volbách v roce 1961. Byl členem výboru pro vzdělávání a kulturu, výboru práce a výboru pro zahraniční záležitosti a obranu. Během funkčního období pak přešel do poslaneckého klubu formace Gachal. Za ni byl zvolen ve volbách v roce 1965. Stal se předsedou výboru pro vzdělávání a kulturu a členem výboru pro zahraniční záležitosti a obranu. Předsedal podvýboru pro emigraci atletů, zvláštnímu výboru pro prověření systému základního a sstředního školství v Izraeli, společnému výboru pro školné v institucích vyššího vzdělávání, společnému podvýboru pro zřízení studijního centra pro habitat, a společnému výboru pro přesun školy Mikve Jisra'el. Za Gachal se dočkal zvolení ve volbách v roce 1969. Po nich byl opět předsedou výboru pro vzdělávání a kulturu a členem výboru pro zahraniční záležitosti a obranu. Na kandidátce Likudu pak do Knesetu pronikl po volbách v roce 1973, po nichž zůstal členem výboru pro zahraniční záležitosti a obranu. Byl předsedou poslaneckého klubu Likudu. Ve volbách v roce 1977 nekandidoval.\n\nV letech 1969–1970 zastával i vládní post. Konkrétně šlo o ministra poštovních služeb.\n\n"}
{"id": "662568", "url": "https://cs.wikipedia.org/wiki?curid=662568", "title": "Take No Prisoners (album, Molly Hatchet)", "text": "Take No Prisoners (album, Molly Hatchet)\n\nTake No Prisoners je čtvrté studiové album americké southern rockové skupiny Molly Hatchet. Album bylo vydané v roce 1981.\n\n\n\n"}
{"id": "662569", "url": "https://cs.wikipedia.org/wiki?curid=662569", "title": "Československá hokejová reprezentace v sezóně 1975/1976", "text": "Československá hokejová reprezentace v sezóně 1975/1976\n\nK = ČSSR – Polsko 7:1, pro pozitivní dopingový test Františka Pospíšila bylo vítězství i vstřelené góly týmu Československa odebrány.\n\n Československo – SSSR 3:5 (1:2, 2:1, 0:2)\n\n11. listopadu 1975 – Praha\nBranky Československa: 3:52 Jaroslav Pouzar, 20:15 Milan Nový, 33:58 Bohuslav Šťastný \nBranky SSSR: 2:10 Vladimir Šadrin, 17:22 Alexandr Malcev, 29:44 Vladimir Šadrin, 46:11 Vladimir Šadrin, 50:27 Jurij Ljapkin.\nRozhodčí: Sczepek (POL), Sepponen (FIN)\nVyloučení: 2:4 (0:2)\n\nČSSR: Jiří Holeček – Oldřich Machač, František Pospíšil, Jiří Bubla, Miroslav Dvořák, Milan Kajkl, Jaroslav Šíma – Eduard Novák, Milan Nový, Jaroslav Pouzar – Bohuslav Ebermann, Ivan Hlinka, Jiří Holík – Vladimír Martinec, Jiří Novák, Bohuslav Šťastný.\n\nSSSR: Vladislav Treťjak – Vladimir Lutčenko, Valerij Vasiljev, Jurij Ljapkin, Sergej Korotkov, Gennadij Cygankov, Viktor Kuzněcov – Boris Michajlov, Vladimir Petrov, Alexandr Malcev – Viktor Šalimov, Vladimir Šadrin, Alexandr Jakušev – Boris Alexandrov, Viktor Žluktov, Vladimir Vikulov – Helmuts Balderis, Alexandr Golikov.\n\n13. listopadu 1975 – Praha\nBranky Československa: 24:02 Eduard Novák\nBranky SSSR: 7:33 Alexandr Jakušev, 25:59 Sergej Korotkov, 30:19 Alexandr Golikov, 34:36 Viktor Žluktov.\nRozhodčí: Sczepek (POL), Sepponen (FIN)\nVyloučení: 2:4 (0:1)\n\nČSSR: Jiří Crha – Oldřich Machač, František Pospíšil, Jiří Bubla, Miroslav Dvořák, Milan Chalupa, Jaroslav Šíma – Eduard Novák, Milan Nový, Jaroslav Pouzar – Vladimír Martinec, Jiří Novák, Bohuslav Šťastný – František Černík, Václav Honc, Pavel Richter (v průběhu zápasu zasáhl do hry Jiří Holík).\n\nSSSR: Alexandr Sidělnikov – Vladimir Lutčenko, Valerij Vasiljev, Jurij Ljapkin, Sergej Korotkov, Gennadij Cygankov, Sergej Babinov – Boris Michajlov, Vladimir Petrov, Alexandr Malcev – Viktor Šalimov, Vladimir Šadrin, Alexandr Jakušev – Alexandr Golikov, Viktor Žluktov, Helmuts Balderis.\n\n15. listopadu 1975 – Tampere\nBranky Československa: 17. Jaroslav Pouzar, 37. Marián Šťastný, 49. Jiří Novák, 52. Ivan Hlinka \nBranky Finska: 6. Pekka Marjamäki, 9. Henry Leppä.\nRozhodčí: Hanqvist, Nilsson (SWE)\nVyloučení: 3:1 (1:0)\n\nČSSR: Jiří Holeček – Oldřich Machač, František Pospíšil, Jiří Bubla, Milan Kajkl, Milan Chalupa, Miroslav Dvořák – Eduard Novák, Milan Nový, Jaroslav Pouzar – Marián Šťastný, Ivan Hlinka, Jiří Holík – Vladimír Martinec, Jiří Novák, Bohuslav Šťastný.\n\nFinsko: Antti Leppänen – Pekka Marjamäki, Seppo Lindström, Reijo Laksola, Timo Nummelin, Timo Saari, Hannu Haapalainen – Jukka Alkula, Martti Jarkko, Matti Rautiainen - Henry Leppä, Matti Murto, Seppo Ahokainen – Tapio Koskinen, Matti Hagman, Esa Peltonen – Juhani Boström.\n\n16. listopadu 1975 – Helsinky\nBranky Československa: 2. Bohuslav Šťastný, 9. Jiří Novák, 55. František Černík \nBranky Finska: 47. Jorma Vehmanen.\nRozhodčí: Handqvist, Nilsson (SWE)\nVyloučení: 3:2 (0:0)\n\nČSSR: Jiří Crha – Jiří Bubla, Milan Kajkl, Milan Chalupa, Miroslav Dvořák, Oldřich Machač, Jaroslav Šíma – Bohuslav Ebermann, Ivan Hlinka, Jiří Holík – Vladimír Martinec, Jiří Novák, Bohuslav Šťastný – Marián Šťastný, Václav Honc, Pavel Richter – 41. František Černík.\n\nFinsko: Ylönen – Hannu Haapalainen, Pekka Marjamäki, Seppo Lindström, Reijo Laksola, Timo Nummelin, Tapi Levo – Jukka Alkula, Pertti Koivulahti, Jorma Vehmanen – Henry Leppä, Matti Murto, Seppo Ahokainen – Juhani Boström, Matti Hagman, Esa Peltonen – Matti Rautiainen, Timo Saari, Tapio Koskinen.\n\n14. prosince 1975 – Göteborg\nBranky Československa: 2x Ivan Hlinka, Eduard Novák, Milan Nový, Vladimír Martinec \nBranky Švédska: 2x Roland Eriksson, Lars-Erik Ericsson, Jan-Olof Svensson, Per-Olov Brasar.\nRozhodčí: Szczepek, Korczyk (POL)\nVyloučení: 1:2 (0:0)\n\nČSSR: Jiří Holeček – Oldřich Machač, František Pospíšil, Milan Chalupa, Miroslav Dvořák, Jiří Bubla, Milan Kajkl – Eduard Novák, Milan Nový, Josef Augusta – Vladimír Martinec, Jiří Novák, Bohuslav Šťastný – Bohuslav Ebermann, Ivan Hlinka, Jiří Holík.\n\nŠvédsko: Willy Löfqvist – Roland Bond, Björn Johansson, Stig Östling, Jan-Olof Svensson, Stig Salming, Ulf Weinstock – Dan Söderstrom, Mats Åhlberg, Dan Labraaten – Per-Olov Brasar – Anders Kallur, Roland Eriksson, Hans Jax.\n\n15. prosince 1975 – Stockholm\nBranky Československa: 18. Milan Nový, 49. Vladimír Martinec\nBranky Švédska: 35. Jan-Olof Svensson.\nRozhodčí: Szczepek, Korczyk (POL)\nVyloučení: 3:1 (0:0)\n\nČSSR: Jiří Crha – Oldřich Machač, František Pospíšil, Vladimír Šandrik, Jan Neliba, Milan Chalupa – Eduard Novák, Milan Nový, Josef Augusta – Vladimír Martinec, Jiří Novák, Bohuslav Šťastný – Marián Šťastný, Václav Sýkora, Jaroslav Pouzar – Ivan Hlinka, Jiří Holík od 41. min.\n\nŠvédsko: Göran Högosta – Lars-Erik Esbjörs, Björn Johansson, Stig Östling, Jan-Olof Svensson, Stig Salming, Mats Waltin – Dan Söderstrom, Mats Åhlberg, Dan Labraaten – Martin Karlsson, Lars-Erik Ericsson, Per-Olov Brasar – Tord Lundström, Thomas Gradin, Hans Jax.\n\n24. ledna 1976 – Pardubice\nBranky Československa: 3. Bohuslav Ebermann, 23. Milan Nový, 29. Bohuslav Ebermann, 32. Josef Augusta, 53. Jiří Novák\nBranky NDR: 20. Joachim Stasche.\nRozhodčí: Baťa – Koval, Němec (TCH)\nVyloučení: 4:5 (1:1)\n\nČSSR: Jiří Crha – Oldřich Machač, František Pospíšil, Jiří Bubla, Milan Kajkl, Miroslav Dvořák, Milan Chalupa – Eduard Novák, Milan Nový, Josef Augusta – Bohuslav Ebermann, Ivan Hlinka, Jiří Holík – Vladimír Martinec, Jiří Novák, Bohuslav Šťastný.\n\nNDR: Roland Herzig – Frank Braun, Dieter Simon, Dieter Frenzel, Bernd Engelmann, Reinhardt Fengler, Harald Felber – Joachim Stasche, Reiner Patschinski, Rüdiger Noack - Rolf Bielas, Gerhard Müller, Friedhelm Bögelsack – Jürgen Franke, Ralf Thomas, Peter Slapke. \n\n25. ledna 1976 – Praha\nBranky Československa: 1. Milan Nový, 1. Milan Nový, 8. Jaroslav Pouzar, 13. Milan Kajkl, 15. Jiří Holík, 22. Bohuslav Šťastný, 29. Oldřich Machač, 53. Ivan Hlinka, 54. Bohuslav Šťastný, 55. Jiří Novák \nBranky NDR: Jürgen Franke\nRozhodčí: Filip – Aubrecht, Budínský (TCH)\nVyloučení: 5:5 (1:0)\n\nČSSR: Jiří Holeček – Oldřich Machač, František Pospíšil, Milan Chalupa, Miroslav Dvořák, Milan Kajkl – Jaroslav Pouzar, Milan Nový, Josef Augusta – Vladimír Martinec, Jiří Novák, Bohuslav Šťastný – Bohuslav Ebermann, Ivan Hlinka, Jiří Holík – Eduard Novák.\n\nNDR: Roland Herzig – Reinhardt Fengler, Harald Felber, Frank Braun, Dieter Simon, Dieter Frenzel, Bernd Engelmann – Jürgen Breitschuh, Reiner Patschinski, Joachim Stasche – Jürgen Franke, Ralf Thomas, Rüdiger Noack – Rolf Bielas, Gerhard Müller, Friedhelm Bögelsack.\n\n30. března 1976 – Pardubice\nBranky Československa: Jiří Novák, Peter Šťastný, Vladimír Martinec, Ivan Hlinka, Milan Kajkl \nBranky Finska: Tapio Flinck.\nRozhodčí: Schweiger (GDR), Erhardt (GER)\nVyloučení: 2:0 (0:0)\n\nČSSR: Jiří Holeček – František Kaberle, Miroslav Dvořák, Jiří Bubla, Milan Kajkl, Milan Chalupa, Vladimír Šandrik – Vladimír Martinec, Jiří Novák, Jaroslav Pouzar – Karel Holý, Ivan Hlinka, Jiří Holík – Marián Šťastný, Peter Šťastný, František Černík.\n\nFinsko: Jorma Valtonen – Timo Nummelin, Timo Saari, Seppo Suoraniemi, Timo Hirsimäki, Tapio Levo, Tapio Flinck - Hannu Kapanen, Matti Murto, Henry Leppä – Jorma Vehmanen, Timo Sutinen, Lasse Oksanen – Tapio Koskinen, Matti Hagman, Esa Peltonen.\n\n31. března 1976 – Praha \nBranky Československa: 18. Jaroslav Pouzar, 22. František Pospíšil, 31. Ivan Hlinka, 39. Milan Chalupa, 40. Eduard Novák, 50. Jiří Holík.\nBranky Finska: nikdo\nRozhodčí: Schweiger (GDR), Erhardt (GER)\nVyloučení: 2:4 (0:)\n\nČSSR: Vladimír Dzurilla – Oldřich Machač, František Pospíšil, Jiří Bubla, Milan Kajkl, Milan Chalupa, Vladimír Šandrik – Eduard Novák, Milan Nový, Jaroslav Pouzar – Karel Holý, Ivan Hlinka, Jiří Holík – Marián Šťastný, Peter Šťastný, František Černík.\n\nFinsko: Jorma Valtonen – Timo Nummelin, Timo Saari, Seppo Suoraniemi, Timo Hirsimäki, Tapio Levo, Tapio Flinck - Hannu Kapanen, Matti Hagman, Esa Peltonen – Jorma Vehmanen, Timo Sutinen, Lasse Oksanen – Kari Makkonen, Tapio Koskinen, Jouni Rinne.\n\n Československo – Winnipeg Jets 6:1 (1:1,3:0,2:0)\n\n25. září 1975 – Praha \nBranky: 07:35 Jiří Holík, 23:20 Ebermann, 24:28 M. Šťastný, 34:12 Hlinka, 54:47 Kochta, 55:12 Martinec - 19:00 Hedberg.\nRozhodčí: Baťa - Pražák, Kořínek (TCH)\nVyloučení: 6:9 (1:0) + Nilsson na 10 minut.\n\nČSSR: Jiří Holeček - Jiří Bubla, Milan Kajkl, František Kaberle, Miroslav Dvořák, Oldřich Machač, František Pospíšil - Bohuslav Ebermann, Ivan Hlinka, Jiří Holík - Marián Šťastný, Jiří Kochta, Jaroslav Pouzar - Vladimír Martinec, Jiří Novák, Bohuslav Šťastný.\n\nWinnipeg Jets: Joe Daley - Ted Green, Lars-Erik Sjöberg, Thommie Bergman, Larry Hornung, Mike Ford, Larry Hillman - Anders Hedberg, Ulf Nilsson, Bobby Hull - Norm Beaudin, Mats Lindhh, Bill Lesuk - Heikki Riihiranta, Veli-Pekka Ketola, Perry Miller.\n\n26. září 1975 – Praha \nBranky: 06:06 B. Šťastný, 24:34 Hlinka, 29:43 Kochta - 34:07 Hedberg.\nRozhodčí: Filip - Šubrt, Barnet (TCH)\nVyloučení: 5:6 (1:1)\n\nČSSR: Jiří Crha - Oldřich Machač, František Pospíšil, Jiří Bubla, Karel Horáček, Milan Chalupa, Miroslav Dvořák - Eduard Novák, Milan Nový, Josef Augusta - Bohuslav Ebermann, Ivan Hlinka, Jiří Holík - Vladimír Martinec, Jiří Novák, Bohuslav Šťastný - Marián Šťastný, Jiří Kochta, Jaroslav Pouzar.\n\nWinnipeg Jets: Joe Daley - Ted Green, Lars-Erik Sjöberg, Thommie Bergman, Larry Hornung, Randy Legge, Larry Hillman - Anders Hedberg, Ulf Nilsson, Bobby Hull - Norm Beaudin, Bill Lesuk - Freeman Asmundson, Veli-Pekka Ketola, Perry Miller - Mike Ford.\n\n\n"}
{"id": "662572", "url": "https://cs.wikipedia.org/wiki?curid=662572", "title": "Světový židovský kongres", "text": "Světový židovský kongres\n\nSvětový židovský kongres (: \"World Jewish Congress\", \"WJC\") je mezinárodní organizace a federace židovských komunit a organizací. Byl založen roku 1936 v Ženevě s cílem „sjednotit židovský lid a mobilizovat svět proti nacismu“ a jedním z jeho proklamovaných cílů je „bránit práva, status a zájmy Židů a židovských komunit.“ Sídlí v New Yorku, kromě něhož však má zastoupení v mnoha světových metropolích. Jeho prezidentem je od června 2007 Ronald Lauder.\n\n"}
{"id": "662576", "url": "https://cs.wikipedia.org/wiki?curid=662576", "title": "Santa Lucia", "text": "Santa Lucia\n\nSanta Lucia je světově proslulá neapolská píseň, která oslavuje malebný neapolský rybářský přístav Borgo Santa Lucia a rybář v ní zve kolemjdoucí na nádherný večerní výlet lodí po Neapolském zálivu pod zářícími hvězdami. \n\nPůvodní text v neapolštině napsal roku 1776 baron Michele Zezza, pravděpodobně na melodii lidové písně.. Roku 1849 pak píseň jako \"Barcarolu\" uveřejnil italský skladatel a hudební vydavatel Teodoro Cottrau (1827-1879) (a je proto někdy považován za jejího tvůrce). Cottrau pak během prvních let risorgimenta vytvořil italskou verzi písně (šlo o vůbec první překlad neapolské písně do italštiny) a v tomto jazyce se píseň většinou zpívá.. K nejslavnějším jejím interpretům patří Enrico Caruso, roku 1965 ji ve svém albu \"Elvis for Everyone!\" nazpíval Elvis Presley. Populární je ve Švédsku pod názvem \"Luciasången\". V české verzi je známá pod názvem \"Krásná je Neapol\" v podání Waldemara Matušky. \n\nPíseň byla také použita jako filmová hudba, například Elvisem Presleym v muzikálu \"Viva Las Vegas\" (1964) nebo v komedii bratří Marxů \"A Night at the Opera\" (1935, Noc v opeře)\n\n"}
{"id": "662578", "url": "https://cs.wikipedia.org/wiki?curid=662578", "title": "Avraham Šechterman", "text": "Avraham Šechterman\n\nAvraham Šechterman (: אברהם שכטרמן, žil 3. prosince 1910 – 7. prosince 1986) byl izraelský politik a bývalý poslanec Knesetu za strany Gachal a Likud.\n\nNarodil se ve městě Oděsa v tehdejší Ruské říši (dnes Ukrajina). V roce 1924 přesídlil do dnešního Izraele. Absolvoval střední školu v Rusku a v Tel Avivu a vystudoval strojírenství na Gentské univerzitě v Belgii.\n\nV roce 1927 zapojil do mládežnické sionistické organizace Bejtar. Byl jedním z jejích velitelů v mandátní Palestině. Během studií v Gentu předsedal organizaci židovských studentů. V roce 1932–1934 patřil mezi zakladatele vesnice Kfar Ja'bec. Od roku 1936 se zapojil do židovských jednotek Irgun. V letech 1943–1946 vedl továrnu na potaš u Mrtvého moře. Patřil mezi průkopníky aviatiky v Izraeli, v letech 1939–1945 vedl telavivský pilotní klub. V letech 1955–1965 byl členem samosprávy města Tel Aviv a v letech 1957–1959 místostarostou.\n\nV izraelském parlamentu zasedl poprvé po volbách v roce 1969, do nichž šel za Gachal. Byl předsedou výboru pro ekonomické záležitosti a členem finančního výboru. Na kandidátce Likudu pak do Knesetu pronikl po volbách v roce 1973, po nichž se stal předsedou výboru pro vzdělávání a kulturu a předsedou společného výboru pro zajištění dobrých vztahů mezi židovskou a drúzskou populací. Ve volbách v roce 1977 mandát neobhájil.\n\n"}
{"id": "662580", "url": "https://cs.wikipedia.org/wiki?curid=662580", "title": "Gagarin (město)", "text": "Gagarin (město)\n\nGagarin ( ), do roku 1968 Gžatsk ( ), je ruské město, administrativní centrum Gagarinského rajónu Smolenské oblasti. Má 25,8 tisíce obyvatel.\n\nMěsto leží na řece Gžatsk, v jižní části Gžatsko-vazuzské nížiny, 180 km na jihozápad od Moskvy a 239 km severovýchodně od Smolenska.\n\n"}
{"id": "662581", "url": "https://cs.wikipedia.org/wiki?curid=662581", "title": "Zita Linker", "text": "Zita Linker\n\nZita Linker (: ציטה לינקר, žila 1. března 1917 - 26. ledna 2009) byla izraelská politička a poslankyně Knesetu za stranu Likud.\n\nNarodila se ve Vídni v tehdejším Rakousku-Uhersku (dnes Rakousko). Vystudovala střední školu ve Vídni a Londýnskou univerzitu. V roce 1934 přesídlila do dnešního Izraele.\n\nAngažovala se ve straně Všeobecní sionisté, později v Liberální straně, kde byla členkou ústředního výboru a výkonného stranického výboru. Předsedala \"Liberální akademii\".\n\nV izraelském parlamentu zasedla po volbách v roce 1973, do nichž šla za Likud. Mandát ale získala až dodatečně, v lednu 1977, po rezignaci poslance Šmu'ela Tamira. Po několik měsíců zbývajících do voleb se zapojila do činnosti parlamentního výboru pro veřejné služby. Ve volbách v roce 1977 mandát neobhájila.\n\n"}
{"id": "662584", "url": "https://cs.wikipedia.org/wiki?curid=662584", "title": "AmphiCoach GTS-1", "text": "AmphiCoach GTS-1\n\nAmphiCoach GTS-1 je obojživelný autobus, navržený na platformě Irisbusu Skotem Georgem Smithem a vyrobený na ostrově Malta. Délka autobusu je 12 metrů, šířka 2,5 metrů. Prototyp vozidla, ručně vyráběný mezi lety 2004 a 2007, byl testovaný v \"Marsaxlokk Bay\" na Maltě. Cena AmphiCoache GTS-1 se pohybuje okolo 280 000 liber. Funkční vozidla jsou již použita v maďarské metropoli Budapešti, v nizozemském Rotterdamu a severoirském Belfastu.\n\n"}
{"id": "662586", "url": "https://cs.wikipedia.org/wiki?curid=662586", "title": "Vrátný od Maxima (film, 1976)", "text": "Vrátný od Maxima (film, 1976)\n\nVrátný od Maxima (francouzsky: \"Le chasseur de chez Maxim's\") je francouzská situační komedie z roku 1976 režiséra Claude Vitala, která byla natočena podle stejnojmenné divadelní frašky z roku 1918 s Michelem Galabruem v hlavní roli. V kontextu francouzské kinematografie jde celkově o pátou filmovou verzi tohoto námětu. Film byl natočen v době, kdy vrcholila popularita francouzských filmových komedií o četnících, zde si zahrála hned trojice herců známá z těchto snímků: Claude Gensac, Jean Lefebvre a Michel Galabru.\n\n\n"}
{"id": "662587", "url": "https://cs.wikipedia.org/wiki?curid=662587", "title": "Dwayne Roloson", "text": "Dwayne Roloson\n\nAlbert Dwayne Roloson (* 12. října 1969, Simcoe, Ontario, Kanada) je bývalý kanadský hokejový brankář hrající v severoamerické lize NHL.\n\nNa Massachusettské univerzitě v Lowellu byl nominovaný na Hobey Baker Memorial Award a byl nominován do NCAA All-American Teamu. Přes tyto úspěchy nebyl nikdy draftován týmem NHL. V roce 1994 podepsal jako volný hráč smlouvu s klubem NHL Calgary Flames. Poté střídal tým Calgary s jejich farmářským týmem Saint John Flames hrajícím v nižší severoamerické lize AHL. V roce 1998 podepsal jako volný hráč s Buffalem Sabres, aby dělal záložního brankáře Dominiku Haškovi. Po dvou letech u Sabres byl Roloson vybrán v rozšiřovacím draftu NHL v roce 2000 Columbusem Blue Jackets. Poté, ale podepsal smlouvu s týmem AHL Worcesterem IceCats.\n\nRoloson se rozhodl ještě jednou zkusit prorazit v NHL a v roce 2001 podepsal smlouvu s Minnesotou Wild. V Minnesotě se stal prvním brankářem a společně s Mannym Fernandezem dovedl Wild v sezóně 2002-03 do playoff. V prvním kole porazili Colorado Avalanche a ve druhém Vancouver Canucks. I přes to, že v tehdejší sezóně se o zápasy dělil pravidelně s Fernandezem, tak byl ve 34 letech poprvé zvolen do Utkání hvězd NHL 2004 a po sezóně vyhrál Roger Crozier Saving Grace Award za nejvyšší procento chycených střel.\n\nBěhem výluky NHL v sezóně 2004-05 hrál v SM-liize za Lukko Raumu.\n\n8. března 2006 byl Roloson vyměněn do Edmontonu Oilers za výběr v prvním kole vstupního draftu NHL 2006, který později Minnesota vyměnila do Los Angeles Kings, kteří si v draftu vybrali útočníka Trevora Lewise. Zpočátku byl generální manažer Oilers Kevin Lowe tvrdě kritizován v médiích za to, že za stárnoucího brankáře Rolosona pustil první kolo draftu diviznímu soupeři.\n\nKritiku postupně umlčely kvalitní výkony Rolosona, který v playoff pomohl Oilers až do finále Stanley Cupu a spolu s Chrisem Prongerem byl považován za favorita na Conn Smythe Trophy v případě že Edmonton vyhraje Stanley Cup, ale během prvního zápasu finále proti Carolině Hurricanes utrpěl zranění kolene, když na něj spadl spoluhráč Marc-André Bergeron, kterého strčil carolinský Andrew Ladd. Po zápase trenér Oilers Craig MacTavish oznámil, že Roloson nebude moci pokračovat v dalších zápasech finále. Výsledkem těchto událostí bylo to, že brankář Ty Conklin, který v prvním zápase finále Rolosona nahradil v zápase společně se spoluhráči prohrál a v dalších zápasech playoff jej nahradil švédský brankář Jussi Markkanen. Oilers nakonec s Hurricanes prohráli v sedmi zápasech. Po měsících intenzívní rehabilitace se Roloson stihl uzdravit do začátku sezóny 2006-07. Roloson podepsal 1. července 2006 smlouvu na další tři roky.\n\nNa mistrovství světa 2007 byl členem kanadského národního týmu, se kterým vyhrál zlatou medaili po vítězství 4:2 nad Finskem ve finále.\n\nSezónu 2007-08 začal Roloson bez formy a na začátku ledna se stal jedničkou týmu Mathieu Garon. 13. března 2008 se Garon zranil a tak dostal možnost opět Roloson. Na počátku sezóny 2008-09 byl v Edmontonu přetlak na pozici brankářů. Kromě Rolosona byl u týmu Mathieu Garon a mladý Jeff Deslauriers. Zpočátku se zdálo, že prvním brankářem bude Garon, ale po špatných výkonech se rozhodl trenér MacTavish, že bude všechny tři brankáře pravidelně střídat. Nakonec se tým zbavil Garona, kterého vyměnili do Pittsburghu Penguins. Poté se Roloson stal týmovou jedničkou, chytal 36 zápasů po sobě a stal se nejstarším brankářem, který odchytal více než 60 zápasů v jedné sezóně.\n\nPouze pár dní po posledním zápase sezóny Rolosona společně s jeho spoluhráčem Shawnem Horcoffem pozval trenér kanadského národního týmu do reprezentace pro mistrovství světa a chytal ve finále, ve kterém prohráli s Ruskem 1:2.\n\n1. července 2009 se stal Roloson po odmítnutí jednoleté smlouvy na 3 miliony dolarů (asi 60 miliónů kč) volným hráčem bez omezení. Roloson podepsal dvouletou smlouvu na 5 miliónů USD (asi 100 miliónů kč) s New York Islanders. Islanders také podepsali smlouvu s Martinem Bironem, který měl v týmu zastávat pozici záložního brankáře Rolosona v době, kdy byl Rick DiPietro zraněný. Roloson nakonec v sezóně 2009-10 odchytal 50 zápasů.\n\n1. ledna 2011 byl Roloson vyměněn do Tampy Bay Lightning za obránce Tye Wisharta. První zápas za Tampu Bay vyhrál s týmem 1:0 v prodloužení a proti Washingtonu Capitals, tak vychytal čisté konto. Nicméně další den proti Pittsburghu Penguins obdržel v prvních deseti minutách 3 góly a byl vystřídán Danem Ellisem. Ve druhé třetině se sice vrátil do zápasu, ale na začátku třetí třetiny byl po dalších dvou obdržených gólech opět vystřídán a zápas skončil porážkou 1:8. Ve svých prvních 11 zápasech za Lightning vychytal 4 čistá konta.\n\n\n\nKlubový rekord Worcester IceCats\n\n"}
{"id": "662588", "url": "https://cs.wikipedia.org/wiki?curid=662588", "title": "Tabon oranžovonohý", "text": "Tabon oranžovonohý\n\nTabon oranžovonohý (\"Megapodius reinwardt\") je druh hrabavých ptáků z čeledě tabonovitých.\n\nObývá Indonésii (Malé Sundy, Moluky), jih Nové Guineji, D'Entrecasteauxovy ostrovy a Austrálii (ostrovy Torres Strait a východ státu Queenslandu). Nejvíce je rozšířený v nížinách, lze jej ale pozorovat i v nadmořské výšce 1800 m. Žije v zalesněných oblastech okolo pobřeží, v mangrovech, lužních lesích, ve vyprahlých křovinatých územích i horských deštných pralesích.\n\nTento pták bývá velký 35 až 47 cm a váží od 850 do 1200 gramů, nižší míry platí pro samici. Menší velikost, váha a kratší drápy jsou jediné na prvý pohled viditelné rozdíly mezi pohlavími. Peří svou barvou, která je kombinaci barvy hnědé a různých odstínů šedé, dokonale splývá s okolím. Horní část těla včetně křídel a krátkého ocasu je kaštanově hnědá, na břichu, hlavě, krku a hrudi je peří tmavě šedé s modravým nádechem. Na hlavě tabonovi oranžovonohému vyrůstá krátký hnědý hřeben, má hnědé oči obklopené holou kůži bez peří a silný, špičatý, žlutě zbarvený zobák. Robustní nohy i prsty jsou oranžové, červené nebo narůžovělé, prsty jsou zakončeny silnými, dlouhými černými drápy.\n\nPřevažuje u něj nelétavý způsob života, pohybuje se převážně po zemi. Cítí-li se znepokojen, kývá hlavou nahoru a dolů, v případě potenciálního nebezpečí odběhne se ukrýt do křoví nebo odletí na větev blízkého stromu, kde je díky ochrannému hnědavému zbarvení peří téměř k nenalezení. Poměrně krátké a těžkopádné odlety do úkrytu jsou jeho jediným létáním.\n\nTento druh žije většinou v párech, které se scházejí dohromady jen v období páření a snůšky vajec. Někdy se projevuje jako teritoriální, jindy v místech dostatku potravy se pohybuje současně více párů. Tabon oranžovonohý se ozývá krákavými zvuky, pravděpodobně pro nalezení partnera nebo vymezení svého území, a v době párového života i v duetech.\n\nJe to všežravec, svou potravu si vyhledává výhradně na zemi, kde silnýma nohama intenzivně hrabe ve spadaném listí i kypré půdě. Živí se semeny a plody rostlin, hmyzem a dalšími bezobratlými živočichy.\n\nTabon oranžovonohý používá originální způsob inkubace vajec. Samec s pomáhající samici nashromáždí na stinném, rovném nebo mírně svažitém terénu hromadu listí, trávy a větviček promísenou s hlínou, což jim zabere i tři roky času. Tato hromada může být používána každoročně buď jen jedním párem nebo v případě dostatečných potravinových zdrojů v okolí společně několika páry. Po vylíhnutí vajec samec opět hromadu až do příští snůšky nepřetržitě opravuje a zvětšuje, vznikají hromady nevídaných rozměrů které slouží i po mnoho desetiletí. Největší zdokumentována měla v průměru 16 m a byla vysoká 5 m.\n\nSamice naklade do tohoto inkubátoru asi 12 vajec v dlouhých intervalech 9 až 20 dnů, každé do zvlášť vyhrabané díry, což může trvat i 20 týdnů. Nezačne klást vejce dříve, dokud není hromada v důsledku tlení rostlinné hmoty dostatečně prohřátá a teplota uvnitř nedosahuje 30 až 35 °C; inkubační doba je rozličně dlouhá. Samec se do vylíhnutí posledního vejce o hromadu stará, měří zobákem její vnitřní teplotu a podle potřeby hromadu rozhrabává nebo nahrnuje zpět. Mládě vylíhlé v hloubi hromady se samo vyhrabe na povrch a odchází bez jakékoliv rodičovské péče. Reguluje si ihned samo tělesnou teplotu, je až na ocas plně opeřeno, schopno létat na krátké vzdálenosti i vyhledat si potravu. Stává se pro svou nezkušenost častou kořistí.\n\nTabon oranžovonohý má dost přirozených nepřátel, od divokých prasat rozrývající hromady a hledající vejce přes lišky, psy, hady a lidi měnící jeho přirozeny biotop. Početní stavy tohoto druhu vyskytujícího se na poměrně rozlehlém území nicméně neklesají, a proto je podle IUCN zařazen mezi druhy málo dotčené.\n\nPři posledních výzkumech rodu \"Megapodius\" došla část vědců k názoru, že tabon oranžovonohý se dělí do 7 poddruhů.\n\n"}
{"id": "662593", "url": "https://cs.wikipedia.org/wiki?curid=662593", "title": "Menachem Mazuz", "text": "Menachem Mazuz\n\nMenachem Mazuz (: מני מזוז, narozen 30. dubna 1950) je izraelský právník, který v letech 2004 až 2010 zastával funkci Generálního prokurátora.\n\nNarodil se na tuniském ostrově Džerba do rodiny rabína, jako čtvrté z devíti dětí. Společně s rodinou podnikl aliju do Izraele, kde se usadili v rozvojovém městě Netivot v Negevské poušti. Po absolvování středních škol v Jeruzalémě nastoupil na povinnou vojenskou službu v izraelské armádě, kde sloužil u obrněného sboru. Následně vystudoval právo na Hebrejské univerzitě a jeho specializací se stalo veřejné a správní právo. Po studiích pracoval na ministerstvu spravedlnosti a řadu let též působil při úřadu státního prokurátora, kde měl na starosti stížnosti k Nejvyššímu soudu. V první polovině se podílel na koordinování právních aspektů izraelských jednání s Jordánskem a palestinskými Araby. V letech 1995 byl jmenován zástupcem Generálního prokurátora, kterým byl až do roku 2004, kde ve funkci Generálního prokurátora vystřídal Eljakima Rubinsteina.\n\nŽije v Jeruzalémě, je ženatý a má dvě děti.\n\n"}
{"id": "662597", "url": "https://cs.wikipedia.org/wiki?curid=662597", "title": "Sabine Azéma", "text": "Sabine Azéma\n\nSabine Florence Azéma (* 20. září 1949, Paříž) je francouzská filmová a divadelní herečka, dvojnásobná držitelka Césara.\n\nPochází z rodiny právníka. Herectví se amatérsky věnovala již od dětství, posléze jej vystudovala na Pařížské státní konzervatoři a v roce 1973 začala vystupovat v pařížských divadlech.\n\nOd roku 1975 se objevuje i ve filmu a v televizi, jejím filmovým debutem byl komediální snímek \"Vrátný od Maxima\" z roku 1976. Ve své kariéře často spolupracuje s režisérem Alainem Resnaisem, například ve snímcích \"Mélo\" (1986), \"Stará známá písnička\" (1997) nebo \"Zbloudilá srdce\" (2006).\n\nVýjimečně se věnuje také filmové režii.\n\nJejím prvním manželem byl od roku 1973 dramatik Michel Lengliney, se kterým se ale po několika letech rozvedli. V roce 1998 se vdala za Alaina Resnaise.\n\n\n"}
