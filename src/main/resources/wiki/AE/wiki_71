{"id": "701220", "url": "https://cs.wikipedia.org/wiki?curid=701220", "title": "Plavby Čeng Chea", "text": "Plavby Čeng Chea\n\nPlavby Čeng Chea (; doslova „Čeng Cheovy plavby do Západního oceánu“) je označení pro sedm výprav čínského loďstva do jihovýchodní Asie a Indického oceánu vypravených mingskými císaři Jung-lem a Süan-tem. Plavby proběhly v letech 1405–1433. V čele výprav stál eunuch Čeng Che, v některých společně s dalším eunuchem Wang Ťing-chungem. Pozornost historiků i veřejnosti vzbuzuje především údajná výjimečná velikost Čeng Cheova loďstva. Plaveb se podle čínských kronik účastnily desítky a stovky lodí, největší z nich rozměry převyšovaly soudobá evropská plavidla a snad dokonce byly i větší než největší evropské dřevěné plachetní lodě 18. – počátku 19. století.\n\nExpedice byly součástí expanzivní zahraniční politiky císaře Jung-leho, zahrnující rozeslání diplomatických a obchodních misí do „všech čtyř stran světa“. Jejich cílem bylo pozvednutí prestiže říše Ming demonstrací její moci a vynucení si uznání nadřazeného postavení říše Ming všemi blízkými i vzdálenými státy. Zatímco země odmítající poslat tribut mingskému císaři byly potrestány válkou a Vietnam dokonce na dvě desítky let okupován, země respektující mingské nároky se mohly těšit z dovozu žádaného čínského zboží.\n\nPlavby Čeng Chea byly největší a nejdelší z námořních výprav vypravených mingskou vládou v první třetině 15. století. Čínští námořníci při nich sledovali hlavní obchodní trasy jihovýchodní a jižní Asie. V prvních třech výpravách dopluli do jižní Indie, s obchodním centrem v Kalikatu, v dalších čtyřech do perského Hormuzu, přičemž samostatné eskadry navštívily mnohé přístavy Arabského poloostrova a východní Afriky.\n\nVýpravy přinesly potlačení pirátství a růst obchodu v jihovýchodní Asii, provázené šířením čínského kulturního i politického vlivu. Po zastavení zámořských expedic v polovině 30. let 15. století však moc mingské říše v zámoří postupně upadala. Začátkem 16. století už na přítomnost Číňanů v Indickém oceánu zbyly jen nejasné vzpomínky a v jihovýchodní Asii nebyla schopna mingská vláda jakkoliv zasáhnout proti agresivitě Portugalců.\n\nTřetina století (1402–1435), během které v čele čínské říše Ming stáli císařové Jung-le a jeho vnuk Süan-te, byla z řady hledisek neobyčejným obdobím v téměř třísetleté historii mingské říše. Ve srovnání jak se svými předchůdci, tak i nástupci, se režim Jung-leho a do značné míry i Süan-teho odlišovaly energickou (a nákladnou) vojenskou i diplomatickou aktivitou, zaměřenou na rozšíření vlivu „říše středu“ – to jest říše Ming – do všech čtyř světových stran. Za o něco více než dvacet let vlády Jung-leho jeho vyslanci navštívili prakticky všechny blízké i vzdálené sousedy mingské Číny, snažíce se zajistit, byť i jen formální, uznání nadřazenosti čínského císaře a čínské svrchovanosti.\n\nMezi příčinami vedoucími k vypravení námořních expedic navštěvujících vzdálené země bylo jak Jung-leho přání získat mezinárodní uznání pro dynastii Ming, která nahradila v čele Číny mongolskou dynastii Jüan, jako nové vládnoucí dynastie „říše středu“, tak i potvrzení zákonnosti jeho vlastní vlády, uzurpované od synovce Ťien-wena. Tomuto důvodu pravděpodobně přidávaly váhu zvěsti kolující mezi lidmi, že Ťien-wen nezahynul roku 1402 při požáru císařského paláce během dobývání hlavního města – Nankingu, ale uprchl a skrývá se někde v Číně nebo mimo její hranice. Oficiální \"Dějiny Mingů\", sestavené o téměř tři století později, uvádějí hledání nezvěstného císaře mezi cíli výprav.\n\nDalším důležitým motivem, který pobídnul Jung-leho k vypravení mohutných námořních expedic a oživení kontaktů s cizími státy, bylo přání oživit zahraniční obchod Číny, upadnuvší během izolacionistického režimu Chung-wua. Jung-le považoval obchod se zahraničím za zdroj dodatečného příjmu pro císařskou pokladnu, potřebný a užitečný vzhledem k tehdejšímu dosti těžkému daňovému zatížení rolníků. Navíc v prvních letech vlády Jung-leho vedla tažení Tímura Lenka k přerušení tradičních obchodních spojení se střední Asií. Proto jedním z prvotních cílů vypravení vyslanců po moři do Indického oceánu mohlo být hledání potenciálních spojenců proti říši Tímura Lenka. Tento cíl ale záhy ztratil význam, protože Tímur Lenk roku 1405, brzy po začátku tažení do Číny, zemřel. S jeho nástupcem, Šáhruchem, navázala mingská říše korektní vztahy.\n\nAť už z jakýchkoli důvodů, z geografického úhlu pohledu byla politika Jung-leho vlády skutečně všestranná. Na východě početná čínská i korejská poselstva překračovala Žluté moře, aby potvrdila vazalskou závislost Koreje na říši Ming. Na západě vyslanci mingského císaře přicházeli ke dvoru Tímura Lenka i jeho nástupce Šáhrucha v Samarkandu a Herátu, a tibetský karmapa Dešin Šegpa přijal pozvání k návštěvě Nankingu.\n\nNa severu císař Jung-le ve snaze o podřízení si Mongolů uskutečnil pět vojenských tažení a organizoval výměnný obchod s těmi, kteří se podřídili. Navíc eskadra eunucha-admirála Išichy doplula po proudu Amuru až téměř k jeho ústí (do Tyru), přičemž zdejší Džürčeny prohlásila za poddané mingské říši.\n\nKromě zahraničněpolitických cílů bylo úkolem Čeng Cheových expedic také zmapování navštívených zemí a měly do určité míry i naučný charakter. Za zvláště důležité Číňané považovali vyhledání a přivezení exotických živočichů a rostlin, o které se zajímali kvůli použití v medicíně.\n\nVýstavba korábů pro expedice Čeng Chea, byla s největší pravděpodobností jen částí rozsáhlého programu výstavby loďstva rozvrhnutého počátkem éry Jung-le. Podle konzervativních odhadů historika Edwarda Dreyera, Čeng Che na výpravy vyplouval s přibližně 250 loděmi, z toho 40–60 velikými „loděmi pokladů“ (\"pao-čchüan\", ) a kolem dvěma sty loděmi běžných velikostí.\n\nStavba lodí pokladů probíhala v loděnici Lung-ťiang (doslova „Dračí řeka“). Loděnice se rozkládaly přímo pod hradbami Nankingu – tehdejšího hlavního města Číny, na řece Čchin-chuaj-che () blízko jejího soutoku s Jang-c’-ťiang. Spolehlivých informací o těchto korábech se zachovalo velmi málo, nicméně podle tradice uvedené v \"Dějinách Mingů\" největší z těchto lodí byly opravdu obrovské, s 44 čangy (ne méně než 117 m) délky a 18 čangy (ne méně než 48 m) šířky. O ponoru těchto lodí mingské zdroje nic neříkají, nicméně historikové se domnívají, že byl blízký maximálně možnému pro plavbu po Jang-c’-ťiang z Nankingu na moře (a možná po řece Musi do Palembangu na Sumatře), to jest kolem 6–7,5 metrů.\n\nI když historikové stále debatují, do jaké míry lze věřit údajům o velikosti lodí pokladů uvedených v \"Dějinách Mingů\", mnozí autoři jak v Číně, tak mimo ni (včetně výše vzpomenutého Dreyera), předpokládají, že mohou odpovídat skutečnosti. Pokud mají pravdu, pak čínské lodě pokladů svými rozměry několikanásobně převyšovaly tehdejší evropská plavidla. Měly by dvakrát větší délku a několikrát větší výtlak než největší evropské plachetní dřevěné lodě 18. a počátku 19. století – řadové lodě 1. třídy. Délkou se vyrovnaly největším kdy existujícím plachetním lodím, například velkým plachetnicím počátku 20. století jako byl německý \"Preußen\" (které ale měly ocelový trup a pomocné parní stroje pro ovládání plachet). Ponor lodí pokladů byl zřejmě jen o málo menší než ponor \"Preußenu\" (8,26 m), ale šířka mingských gigantů byla trojnásobkem 16,3 m německé lodě.\n\nHistorikové se domnívají, že lodě Čeng Chea, postavené s využitím tradičních konstrukčních principů čínského lodního stavitelství počítajících s plavbou v pobřežních mořích, byly především určeny k cestám v relativně klidných pobřežních vodách a estuáriích východní a jižní Asie. Jejich nejdelší plavby v otevřeném moři byly přes Jihočínské moře (z Číny do jihovýchodní Asie), Bengálský záliv (mezi severním cípem Sumatry a Cejlonem) a Arabské moře (mezi Cejlonem nebo jižní Indií a Perským zálivem, Arábií a Africkým rohem) – tedy po tradičních obchodních trasách s dobře známým a více či méně předvídatelným režimem stabilních monzunových větrů, kde se v příznivých podmínkách loďstvo pohybovalo rychlostí do 2,5 uzlů. Ovšem takové lodě sotva mohly plout např. v řvoucích čtyřicítkách, nebo kolem mysu Horn.\n\nVýprav se účastnilo kolem 27–28 tisíc lidí. V některých expedicích se loďstvo rozdělovalo na několik eskader, které pluly samostatně.\n\nKromě rozdílu ve velikosti korábů, jejich množství a konstrukci se čínské a evropské expedice 15. století lišily i cíli. V kontrastu k Evropanům Číňané nebyli zainteresováni na dobytí nových území – od místních vládců požadovali pouze formální uznání čínské svrchovanosti a posílání vyslanců s tributem k čínskému dvoru, což mingská vláda oplácela dary v odpovídající hodnotě. Také se, na rozdíl od Evropanů, nesnažili zakládat faktorie nebo základny a tím méně šířit svou víru. Základním cílem čínských mořeplavců bylo šíření slávy mingské říše a ustavení řádu ve světě. Prostředkem k tomu bylo navázání přátelských diplomatických vztahů podle výše uvedeného modelu, přičemž zbraně Číňané použili pouze v případě otevřeného nepřátelství. Kdežto motivací evropských plaveb byla snaha o dosažení zisku jakýmkoliv způsobem, ať už obchodem s kořením, otroky či otevřenou loupeží. Cizí země byly Evropany okupovány za doprovodu rozsáhlých masakrů (např. při dobytí Malakky roku 1511 Portugalci pozabíjeli dvě třetiny obyvatel města).\n\nMingská vláda obchod držela pod svou kontrolou, a prezentovala ho jako výměnu tributu a darů. Konfuciánské vidění světa totiž chápalo Čínu jako vzor civilizace napodobovaný více pro svou správnost a morální kvality než pro vojenskou či ekonomickou sílu. Volné obchodování konfuciáni zavrhovali jak kvůli nepřijatelné rovnosti čínské a cizí strany směny, tak pro kupecké upřednostňování zisku před morálkou.\n\nSrovnávaje expedice Vasco da Gamy a Čeng Chea, americký historik Robert Finlay napsal:\nNe všichni jsou tak skeptičtí. Singapurský historik Geoff Wade považuje mingské námořní expedice za významný prvek historie jihovýchodní Asie s dlouhodobými důsledky. Jejich prostřednictvím říše Ming získala dominanci v jihovýchodní a částečně i jižní Asii, která trvala nejméně do poloviny 15. století. Místní státy zapojila do jednotného mocenského systému, ve kterém byla neposlušnost trestána, ale ostatním přinesl \"pax Ming\" („mingský mír“) – mocenskou rovnováhu a bezpečnost na obchodních cestách. Pro mingskou formu dominance nad jihovýchodní Asií a přilehlými oblastmi, která se neopírala o kolonie a vojenské základny, ale o silné loďstvo a protežované spojence, používá termín „námořní protokolonialismus“ ().\n\nPrvní výprava začala na podzim 1405; podle rozšířené verze odhadů počtů lodí se jí zúčastnilo 317 plavidel; podle realističtější pouze 255, včetně 62 lodí pokladů. Po vyplutí z Nankingu se loďstvo přesunulo do přístavu Liou-ťia-kang v ústí Jang-c’-ťiang. Potom pokračovalo podél čínského pobřeží na jih do přístavu Tchaj-pching v ústí řeky Min-ťiang, blízko Fu-čou, v provincii Fu-ťien. Zde námořníci opravili lodě a vyčkali na příznivý vítr.\n\nPrvní zámořskou zemí navštívenou loďstvem Čeng Chea byla Čampa ležící na jihu dnešního Vietnamu. Tou dobou už mingská říše zahájila válku proti Vietnamu (který tehdy zahrnoval jen sever dnešního státu), proto Čampa, po staletí s Vietnamem znepřátelená, byla přirozeným spojencem Číny. Jak hlavní město Čampy, tak i nedaleký přístav, navštěvovaný čínskými loďstvy, byly později zničeny Vietnamci; na místě přístavu se dnes nalézá město Quy Nhon.\n\nLoďstvo potom navštívilo Jávu a sultanát Palembang na jihovýchodě Sumatry. Mingská politika se už v dobách prvního mingského císaře Chung-wua tradičně zaměřovala na podporu nezávislosti Palembangu na jávské říši Madžapahit. Vztahy Číny s Madžapahitem byly špatné už od roku 1377, kdy čínské vyslance, poslané do Palembangu se zprávou o uznání jeho nezávislosti, tehdejší madžapahitský vládce Hajam Wuruk uvěznil.\n\nČínské loďstvo pokračovalo v cestě po staré obchodní trase z Indonésie do jižní Indie. Po návštěvě Malakky a nevelkých sultanátů na severu Sumatry přeplulo Bengálský záliv a připlulo na Cejlon. Zde se, podle čínských kronik, setkalo s chladnou arogancí. Z Cejlonu už nebylo daleko k hlavnímu cíli výpravy – jihoindickému městskému státu Kalikat. Zamorin (tj. vládce) Kalikatu podporoval námořní obchod, a tak pobyt v jeho městě nechal v Číňanech ten nejpříznivější dojem. V Kalikatu se Číňané mimo jiné dozvěděli o existenci Mojžíše, přičemž ho považovali za hinduistické božstvo.\n\nPoté, co bylo prodáno zboží přivezené čínskými koráby a nakoupeny místní produkty, vyplulo loďstvo v dubnu 1407 na zpáteční cestu. Jistý Š’ Ťin-čching obvinil Čchena Cu-i, pána Starého přístavu u Palembangu z protimingskéno spiknutí. Čeng Che Čchena Cu-i v bitvě porazil a zajal, Š' Ťin-čching byl mingským císařem postaven na Čchenovo místo.\nV Jihočínském moři zasáhl loďstvo tajfun. Když se zoufalí námořníci modlili o záchranu k ochránkyni námořníků Ma-cu, objevilo se na stožárech lodí čarovné světlo (pravděpodobně Eliášův oheň), načež se moře uklidnilo. Sám Čeng Che považoval záchranu vlastní i loďstva za zázrak, kterým se projevila milost bohyně. Zbytek plavby byl krátký a proběhl bez dalšího dobrodružství.\n\nV kronikách mingské říše se zachoval zápis o popravě Čchena Cu-i a jeho stoupenců v Nankingu (2. října 1407) a vyznamenání Čeng Chea a dalších účastníků výpravy (císařským výnosem z 29. října 1407). Zhruba ve stejnou dobu byli císařem přijati vyslanci z Kalikatu, Kollamu, států severní Sumatry, Malakky a dalších zámořských zemí, které přivezlo Čeng Cheovo loďstvo. V souladu s obyčeji čínské diplomacie, zahraniční návštěvníci představili čínskému císaři produkty svých zemí a byli štědře odměněni mingskými papírovými penězi i měděnými mincemi, za které mohli nakupovat čínské zboží.\n\nBrzy po návratu expedice císař Jung-le přikázal znovu vyplout, tentokrát s úkolem dopravit zahraniční vyslance do jejich domovských zemí. Není jisté, zda se Čeng Che účastnil této výpravy, nebo zda nezůstal v Číně, zaujat řízením oprav chrámu bohyně Ma-cu na jejím domovském fuťienském ostrově Mej-čou. V případě platnosti hypotézy o neúčasti Čeng Chea v plavbě vedli druhou expedici eunuchové Wang Ťing-chung a Chou Sien.\n\nTehdy (roku 1407) byl v Číně založen Úřad překladatelů (\"S’-i-kuan\", , doslova Úřad cizinců čtyř [stran světa]), kde se připravovali tlumočníci do jazyků mnohých asijských národů. Zřízení úřadu podtrhuje význam, který vláda dávala zahraniční politice.\n\nLodě vypluly na moře koncem roku 1407 nebo začátkem následujícího roku. Přesné údaje o složení loďstva neexistují. Mnozí autoři usuzují, že celkem bylo lodí 68, méně než v předešlé výpravě, se zdůvodněním, že vláda nepovažovala za vhodné posílat s vyslanci velký vojenský doprovod. Nicméně v \"Pravdivých záznamech éry Jung-le\" (\"Tchaj-cung š’-lu\") existuje k říjnu 1407 zápis o přestavbě 249 lodí na oceánské koráby. Dreyer logicky předpokládá, že se jedná o přípravu loďstva k plavbě přibližně ve stejné sestavě jako v první výpravě.\n\nV zásadě se druhá plavba držela trasy výpravy předešlé – lodě navštívily Ajutthaju (dnešní Thajsko), Jávu, severní Sumatru, Kóčin a Kalikat. Tato plavba měla spíše politický charakter, Číňané se vměšovali do sporu mezi Ajutthajou a Khmérskou říší a také se účastnili výběru nového zamorina Kalikatu, stal se jím Mana Vikranam.\n\nZatímco se čínské loďstvo pohybovalo v mořích jihovýchodní a jižní Asie, do Číny roku 1408 připlul brunejský sultán Abdul Madžíd Hassan. Stal se prvním ze všech vládců jihovýchodní Asie, který osobně přicestoval k mingskému dvoru, aby vyjádřil svoji úctu císaři, který o tři roky dříve uznal nezávislost Bruneje na Madžapahitu. Během návštěvy Číny sultán onemocněl a zemřel, pochován byl s královskými poctami u Nankingu, a na jeho počest byla vztyčena stéla na kamenné želvě, jak odpovídalo jeho postavení.\n\nTřetí plavbu zahájil Čeng Che roku 1409. Podle historických záznamů se jí účastnilo 48 lodí. Dreyer ale, jako vždy, konstatuje, že záznamy popisují zmíněná plavidla jako lodě pokladů, tedy velké koráby, a domnívá se, že součástí loďstva bylo i značné množství menších pomocných lodí. Početnost loďstva proto odhaduje na zhruba 250 lodí, přibližně stejně jako v prvních dvou výpravách.\n\nV čele výpravy stanuli společně Čeng Che, Wang Ťing-chung a Chou Sien.\nMezi vojáky, kteří se účastnili expedice byl i Fej Sin (později člen i páté a sedmé výpravy), autor knihy o plavbách čínského loďstva.\n\nPo krátké zastávce v Tchaj-pchingu čínské koráby pluly do Čampy a pak Temaseku (dnešního Singapuru). Další zastávkou byla Malakka. Číňané byli zainteresováni v udržování rovnováhy sil mezi Malakkou, Ajutthajou a Jávou – tato rovnováha garantovala stabilitu a pořádek v oblasti. O několik let dříve (1405) zakladatel malackého sultanátu Paramešvara navštívil říši Ming a dostal od Číňanů pečeť jako symbol uznání nezávislosti jeho sultanátu. Ale při návratu mu pečeť sebrali Ajutthajci, kteří neuznávali samostatnost Malakky. Nyní Čeng Che přivezl Paramešvarovi novou pečeť, čímž demonstroval čínskou podporu suverenity Malakky.\n\nLoďstvo Čeng Chea pokračovalo do severosumaterského sultanátu Samudera Pasai, odkud odpluli k Cejlonu. Zde Číňané vztyčili stélu k poctě Buddhy, Alláha a jednoho z hinduistických božstev, demonstrujíce tak svou úctu k místním zvykům. Kromě toho chrámy všech tří božstev bohatě obdarovali, přičemž dbali na rovnost darů co do množství i hodnoty. Obelisk byl nalezen roku 1911 u města Galle; nyní je umístěn ve Státním muzeu v Kolombu.\n\nNa ostrově se tou dobou v boji o moc svářilo několik skupin – na severu hinduističtí Tamilové, muslimský uzurpátor a nakonec v Kotte zákonný sinhálský buddhistický vládce Vidžaja Bahu VI. V této neklidné době Sinhálci nedůvěřovali cizincům. Jeden z místních vůdců Alakešvara (též Alagakkonara) odmítl čínské požadavky na placení tributu a zakázal vztyčení stély. Vystoupil proti Číňanům silou a po krátkém boji je přinutil ustoupit na lodě.\n\nLoďstvo pokračovalo v cestě do Kollamu, Kóčinu a Kalikatu. Na zpáteční cestě se Čeng Che rozhodl potrestat Sinhálce. Následující události jsou nejasné a dodnes sporné. Lze-li věřit čínským pramenům, Alakešvara požadoval po Číňanech odvedení daně, byl odmítnut a reagoval vysláním trestné expedice o síle 50 tisíc vojáků, kteří admirála Čeng Chea, doprovázeného pouze dvěma tisíci muži, odřízli od pobřeží. Čeng Che pochopil, že cestu k lodím mu odřízly takřka všechny dostupné nepřátelské síly a provedl neočekávaný manévr – zaútočil na hlavní město. Metropoli obsadil a Alakešvaru zajal. Následný návrat na pobřeží proběhl bez problémů. Alakešvara byl odvezen do Nankingu, kde byl omilostněn s odkazem na jeho „nevědomost“, přičemž mu bylo přikázáno odevzdat moc některému z moudřejších následovníků. Žádné další detaily čínské prameny neuvádějí a kvůli jejich nepochopení mocenské struktury ostrova není ani zřejmé koho Čeng Che přivezl do Nankingu – zda Alakešvaru, Vidžaja Bahu VI. nebo oba.\n\nSinhálské prameny tvrdí, že Čeng Che měl v úmyslu svrhnout vládce Vidžaja Bahu VI. a prohlásit se samostatným vládcem v Kotte. Alakešvara, také plánující svržení vládce, se podle nich spojil s Číňany. Ti Vidžaja Bahu VI. odvezli do Číny, po návratu na Cejlon ho Alakešvara nechal tajně zabít a sám se prohlásil panovníkem.\nNicméně všechny prameny se shodují, že svatou relikvii opatrovanou na ostrově – Buddhův zub – Číňané odvezli do své vlasti. Čínské prameny mlčí o tom, jak a proč se to stalo. Sinhálci se domnívali, že Číňané si chtěli relikvii přisvojit; což by ale nebylo v souladu s úctou, kterou jinak prokazovali místním vírám. Historikové předpokládají, že král Vidžaja Bahu VI. dobrovolně postoupil relikvii Číňanům, aby tak demonstroval čínskému císaři svůj status suverénního vládce, nebo že chtěl zabránit upadnutí relikvie do rukou Alakešvary. Ať tak, či tak, když se Vidžaja Bahu VI. vrátil na Cejlon, přivezl Buddhův zub s sebou.\n\nLoďstvo se vrátilo do Nankingu v červnu 1411. Roku 1412 za peníze, získané prodejem dovezeného zboží, začala stavba Porcelánové pagody, vysoké téměř 80 metrů. Kolem pagody byly postaveny parky osazené rostlinami a živočichy dovezenými Čeng Cheovými výpravami. Pagoda stála čtyři století, dokud nebyla roku 1856 zničena během povstání tchaj-pchingů.\n\nK momentu začátku čtvrté plavby považoval Jung-le obchodní výměnu s jihovýchodní Asií za dostatečnou, proto přikázal loďstvu vypravit se do Perského zálivu, k břehům Arábie a východní Afriky – na místa Číňanům sice známá, ale dosud systematicky neprobádaná. Podle mínění mnohých autorů se v tomto novém a nemálo ambiciózním projektu projevilo císařovo velikášství.\n\nNehledě na to, že příkaz k vypravení expedice byl vydán v prosinci 1412, loďstvo Čeng Chea zřejmě z Nankingu vyplulo až na podzim 1413; jako obvykle se zastavilo ve Fu-ťienu a opustilo čínské břehy až v prosinci 1413, nebo lednu 1414. Podle \"Pravdivých záznamů éry Jung-le\" se loďstvo skládalo ze 63 korábů s 28 560 lidmi na palubách.\n\nProtože, na rozdíl od předešlých expedic končících v Indii, čtvrtá výprava mířila k břehům Persie a arabských zemí, přibral Čeng Che skupinu čínských muslimů, znalými jazyků a kultury Blízkého východu. Nejznámějším z nich je hlavní tlumočník expedice a znalec arabštiny Ma Chuan, který později napsal knihu, nejzevrubnější dílo z pramenů popisujících plavby Čeng Chea. Před plavbou Čeng Che také navštívil Si-an, jedno z hlavních středisek čínského islámu, a vzal s sebou Hasana (Cha-san, ), imáma tamní Velké mešity ve funkci překladatele a poradce. Jsou známi i další muslimští členové této i následujících Čeng Cheových výprav, například Pchu Che-ž' (; také znám jako Pchu Ž’-che, ), účastnící se i páté plavby.\n\nLoďstvo postupovalo tradiční cestou do Indie, se zastávkami v Čampě, Jávě, Sumatře, Malajsii, Cejlonu a nakonec v Indii a Maledivách. Část loďstva, pod velením eunucha Jang Mina (), se oddělila a vypravila se do Bengálska.\nOd maledivských ostrovů loďstvo zamířilo do Hormuzu – ostrovního městského státu, který udivil Číňany svým bohatstvím. Tam se admirál setkal s vyslanci afrických států a přesvědčil je, aby se nalodili na jeho koráby a předali uctivé dopisy císaři Jung-lemu.\n\nTou dobou (1414) se eskadra pod velením Jang Mina vrátila do Číny, přičemž s ní přicestoval sultán Bengálska Saifuddin Hamza Šah. Panovník přivezl pro mingského císaře exotický dar – žirafu (kterou Bengálci pravděpodobně získali z východoafrického Malindi). Číňané považovali žirafu za \"čchi-lina\" – legendárního tvora, objevujícího se pouze ve šťastných a mírových dobách. Císař uznal žirafu za božské znamení, dokazující, že Nebesa i bohové příznivě shlíží na jeho vládu. Řada dvořanů, včetně Jang Mina, začala vychvalovat císaře, kterému se dostalo tak jasné znamení přízně Nebes, ale polichocený císař raději odpověděl, že hlavní zásluhy má jeho předchůdce Chung-wu. Kromě \"čchi-lina\" expedice přivezly do Číny také jiná exotická zvířata, „nebeské koně“ (zebry) a „nebeské jeleny“ (antilopy).\n\nPři obvyklé návštěvě sultanátu Samudera Pasai na severu Sumatry, patrně na zpáteční cestě z Hormuzu do Číny, se Čeng Che a jeho lidé vmísili do boje mezi sultánem Zajn al-Abidínem a jeho soupeřem Sekanderem. Číňané přivezli jménem císaře dary Zajn al-Abidínovi, ale ne Sekanderovi, který s hněvem Číňany napadl. Čeng Che dokázal obrátit situaci ve svůj prospěch, když rozbil Sekanderovo vojsko, jeho samotného zajal a odvezl do Číny.\n\nV létě 1415 se Čeng Che s hlavní částí loďstva vrátil do Číny, přičemž do Nankingu přivezl zajatého Sekandera, kterého císař přikázal popravit. Vyslanci z Malindi, kteří připluli s Čeng Cheem, také s sebou přivezli žirafu. Ministr rituálů okamžitě požádal císaře o schválení zvláštních oslav u příležitosti objevení se druhého \"čchi-lina\", ale císař i tentokrát odmítl.\n\nPříkaz k přípravě nové expedice vydal císař 28. prosince 1416. Admirál Čeng Che měl znovu za úkol dopravit zámořské vyslance do jejich domovských zemí a dál plout k africkému pobřeží, s úkolem navázat obchodní vztahy s tamějšími státy. Kromě toho měl za úkol přivézt státní pečeť (což symbolizovalo čínské uznání a podporu) panovníkovi Kóčinu, aby tak podpořil rovnováhu sil mezi Kóčinem a Kalikatem, konkurenčním obchodním centrem malabárského pobřeží.\n\nLoďstvo se zdrželo v Čchüan-čou, kde naložilo náklad porcelánu, a na podzim 1417 vyplulo na otevřené moře. Pohybovalo se po přibližně stejné trase jako v předešlých výpravách – Čampa, Jáva, Palembang a Samudera Pasai na Sumatře, Pahang a Malakka v Malajsii, potom Cejlon, Maledivy, Kóčin a Kalikat v Indii. Číňané znovu navštívili Hormuz a poprvé připluli do Adenu, jehož moc se prostírala na celém jihu Arabského poloostrova až k Mekce. Adenský sultán al-Malik an-Násir Salláh-ad-dín Ahmad z dynastie Rasúlovců Číňany přijal pohostinně, snad s nadějí na spojenectví proti mamlúckému Egyptu, s kterým vedl boj o, pro muslimy svatá, města Mekku a Medínu.\n\nZ Adenu čínské koráby zamířily na jih, poprvé dorazivši k africkému pobřeží. S nimi se do vlasti vrátili vyslanci z Mogadiša, Barawy a Malindi. Obyvatelstvo východoafrického pobřeží bylo smíšené, pocházející ze sňatků mezi příchozími obchodníky (Afričany, Araby, Peršany a Indy) s místními domorodci a mluvilo svahilsky. Strádajíce častými nájezdy, přijalo Čeng Cheovo loďstvo dost nepřátelsky, což mu u Fej Sina vyneslo nálepku „rebelů“.\n\nO tom, co se stalo ve městě nazvaném Číňany La-sa (ležícím podle názorů historiků buď v Somálsku, nebo v jižním Jemenu), jsou informace nejasné. V románu Luo Mao-tenga Čeng Che přikázal ostřelování města katapulty nebo děly, umístěnými na obléhacích věžích, dokud se obyvatelé nevzdali. Nicméně tato informace u většiny historiků nevzbuzuje důvěru: přestože Lou Mao-teng ve své práci využíval zápisky jednoho z důstojníků Čeng Chea (Kung Čenga), je třeba připomenout, že jde o román s fantastickými prvky a popis střetnutí odporuje obvyklé politice Čeng Chea. Navíc, jak poznamenává Dreyer, v poušti není dřevo, ze kterého by Číňané mohli stavět popisované obléhací věže.\n\nLoďstvo Čeng Chea se vrátilo do Číny 15. července 1419. Přibyvší vyslanci zámořských států vyvolali svým exotickým zjevem velký zájem dvora. Přivezli s sebou také ještě jednoho \"čchi-lina\" (žirafu).\n\nHistorické údaje o šesté plavbě loďstva Čeng Chea jsou velmi skrovné a umožňují různé výklady, dokonce i co se týče načasování plavby. Na jedné straně, \"Pravdivé záznamy éry Jung-le\" uvádějí k 3. březnu 1421, že velvyslanci cizích zemí byli obdarováni císařem (také papírovými penězi, za které si mohli koupit čínské zboží), a Čeng Che a jeho kolegové dostali příkaz odvézt je do jejich zemí. Na druhou stranu, tytéž záznamy se ke 14. květnu zmiňují o zastavení plaveb lodí pokladů (a také o zastavení obchodní výměny s národy za severní a západní hranicí Číny).\n\nNejasnost pramenů se promítá do rozporných mínění historiků o době, kdy začala šestá plavba. Na jedné straně je rozumné předpokládat, že příkaz o přerušení námořních expedic nezabránil šesté výpravě, protože k 14. květnu 1421 už bylo loďstvo na moři; to by dalo expedici dostatečný čas na splnění úkolu a návrat do Číny 3. září 1422, kdy je v \"Pravdivých záznamech\" poznámka o návratu Čeng Chea. Na druhou stranu, čínské lodě zpravidla odplouvaly od fuťienských břehů na otevřené moře v pozdním podzimu nebo zimě, s příznivým zimním monzunem. Navíc se v knize Kung Čenga, Čeng Cheova spolupracovníka, připomíná císařský výnos o vyslání expedice datovaný 10. listopadu 1421; na základě toho nizozemský sinolog Duyvendak předpokládal, že se Čeng Che tou dobou ještě zdržoval v Číně.\n\nLevanthesová řeší chronologické problémy předpokladem, že se loďstvo rozdělilo už v Samudře-Pasaji na Sumatře; další eunuch, Čou Man, vedl velkou část loďstva do Adenu a Afriky a sám Čeng Che se vrátil do Číny už v listopadu 1421, přičemž se mohl účastnil oslav přenosu hlavního města do Pekingu a zahájení provozu tamějšího Zakázaného města. Podle jiného názoru, i kdyby se loďstvo v Samudře-Pasaji rozdělilo na tři eskadry, všechny dopluly alespoň do Indie. V každém případě, eskadra Čou Mana doplula do Adenu a pravděpodobně i dalších přístavů v Arábii a Africe.\n\n\"Pravdivé záznamy éry Jung-le\" a následně i \"Dějiny Mingů\" uvádějí, že roku 1424 byl Čeng Che vyslán do sumaterského Palembangu. Číňan Š’ Ťin-čching spravující Starý přístav totiž zemřel a císař Jung-le povolil jeho synovi zaujmout pozici otce. Když se admirál vrátil do Číny, zjistil, že i císař mezitím zemřel.\n\nJelikož tyto prameny chybně sjednocují druhou a třetí plavbu Čeng Cheova loďstva do Indického oceánu, tuto poměrně krátkou výpravu roku 1424 chápou jako šestou plavbu (aby dosáhly „správného“ počtu sedmi plaveb). Protože zdroje považované historiky za důvěryhodnější, především nápisy na stélách, vztyčených samotným admirálem v Liou-ťia-kangu a Tchaj-pchingu, nezahrnují tuto výpravu mezi sedm plaveb uskutečněných loďstvem Čeng Chea, existují mezi historiky různá mínění na to, plul-li Čeng Che roku 1424 někam nebo ne. Duyvendak, který publikoval texty stél, tvrdil, že dokazují, že se žádná plavba roku 1424 nekonala. Dreyer naproti tomu usuzuje, že se rutinní cesta na Sumatru jistě stala, ale obvykle nebyla počítaná mezi sedm velkých plaveb do Západního oceánu, i v souvislosti s jejím mnohem menším rozsahem. Podle Hok-lam Chana se sice Čeng Che připravoval na cestu, ale po smrti císaře Jung-leho byl úkol přidělen jinému vyslanci.\n\nNehledě na to, že v té době Čína nesporně dominovala Jihočínskému moři a velké části Indického oceánu, z mnohých důvodů padlo rozhodnutí ukončit velké plavby lodí pokladů. Už \"Pravdivé záznamy éry Jung-le\" připomínají k 14. květnu 1421 rozhodnutí přerušit jak plavby lodí pokladů, tak nákup koní a dalšího zboží od národů za severní a západní hranicí Číny.\n\nDůležitým faktorem v zastavení výprav už roku 1421 byly vysoké náklady na vybavení loďstva, tíživé vzhledem k velmi vysokým výdajům na současně probíhající válku ve Vietnamu, boje s Mongoly a dlouholetou výstavbu Pekingu, včetně Zakázaného města. Kromě rad finančních expertů císař Jung-le reagoval i na znamení shůry – požár v právě dostavěném Zakázaném městě (9. května 1421) způsobený bleskem. Požár byl vnímán jako příznak císařovy ztráty mandátu Nebes, ukazující císařovi na nezbytnost změn politiky.\n\nPo smrti císaře Jung-le 12. srpna 1424 nastoupil na trůn jeho starší syn Chung-si. Vlády se oficiálně ujal 7. září 1424 a týž den nahradil starší výnos o dočasném přerušení plaveb rozhodnutím o stálém zákazu zámořských expedic:\nSoučasně nový císař zastavil i další obchodní operace na okrajích říše, totiž výměnu čaje za koně s Mongoly a státní nákupy v provinciích Jün-nan a Ťiao-č’.\n\nZměna dočasného přerušení plaveb na jejich úplné zrušení za vlády Chung-siho měla jak objektivní, tak subjektivní příčiny. Finanční situace říše se v posledních letech vlády Jung-leho zhoršovala; mingské papírové peníze ztrácely hodnotu. Samotný Chung-si nepovažoval za prioritní gigantické projekty charakteristické pro vládu Jung-leho, ale zmenšení daňového břemene rolnictva. Propustil z vězení úředníky svého otce, kteří protestovali proti nákladným podnikům éry Jung-le, zejména bývalého ministra financí Sia Jüan-ťi, který byl roku 1421 uvězněn, když odmítl poskytnout finance pro šestou expedici Čeng Chea.\n\nPro císařskou Čínu, včetně říše Ming, byl typický boj o moc mezi konfuciánsky vzdělanými úředníky a eunuchy. Ještě jako princ se Chung-si obklopil konfuciánskými vzdělanci a převzal jejich názor, že stabilita a rozkvět říše jsou založeny na zemědělství a vyrovnaném státním rozpočtu, zatímco ambiciózní zahraničněpolitické kampaně jsou škodlivé.\n\nNavíc obnovení provozu Velkého kanálu roku 1415 učinilo nepotřebným využívání námořní cesty pro dopravu zásob potravin a zboží z povodí Jang-c’-ťiang do severní Číny, což přineslo úpadek stavby lodí schopných plavby na moři.\n\nNehledě na politiku císaře Chung-si, zaměřenou na zmenšení vlivu eunuchů, byl Čeng Che, odvolaný z velení nad loďstvem, jmenován do důležité a čestné funkce velitele vojsk v Nankingu a okolí. Funkce získala na významu poté, co císař ohlásil záměr přesunout hlavní město z Pekingu zpátky do Nankingu. Po zbytek vlády Chung-siho (císař zemřel 29. května 1425) Čeng Che dozíral zejména na dokončení stavby Porcelánové pagody a renovaci císařských paláců v Nankingu.\n\nCísař Chung-si zemřel po devíti měsících vlády, po něm nastoupil na trůn jeho nejstarší syn Süan-te. Nový císař následoval částečně politiku svého děda, částečně otce. Podporoval konfuciánské úředníky, ale obklopil se i mnohými eunuchy. Stejně jako jeho otec, i Süan-te se snažil bránit růstu daní. Skončil válku ve Vietnamu, přičemž vůdce vietnamských rebelů Lê Lợi uznal za legitimního vládce Vietnamu, a snažil se nezaplétat do nových válek.\n\nSoučasně, stejně jako jeho děd, usiloval o posílení mezinárodní prestiže mingské říše. Zneklidnilo ho, že počet zahraničních vyslanců přinášejících tribut výrazně klesl a autorita říše Ming v zahraničí zeslábla. Proto 29. června 1430, brzy po smrti Sia Jüan-ťiho, předního protivníka zámořských výprav, přikázal začít připravovat novou expedici, vedenou zkušenými eunuchy-mořeplavci Čeng Cheem a Wang Ťing-chungem.\n\nKvůli šestileté přestávce mezi výpravami příprava trvala delší dobu. Přesné údaje o sestavě loďstva se nedochovaly, ale podle rozšířeného mínění tentokrát na moře vyplulo 300 lodí – mnohem více, než při předešlých výpravách. Dreyer nicméně předpokládá, že sestava loďstva byla zhruba taková jako v předešlých výpravách, kterých se podle jeho mínění účastnilo kolem 250 lodí.\n\nZákladním cílem expedice bylo udržování míru mezi zámořskými zeměmi uznávajícími svrchovanost mingské říše. Samy názvy lodí dostatečně jasně svědčí o této politice: \"Dokonalá harmonie\", \"Věčný klid\", \"Příjemný odpočinek\".\n\nNa rozdíl od prvních šesti výprav se dochovaly detailní údaje o trase i době sedmé plavby. To vše díky neznámému účastníku plavby, jehož zápisky nazvané \"Sia-si-jang\" (, \"[Výprava] Do Západního oceánu\") se dochovaly ve sborníku \"Čchien-wen-ťi\" (, \"Zápisky o slyšeném\") Ču Jün-minga (1460–1526); informace o této výpravě je i v knihách Ma Chuana a Fej Sina. Zachovaly se i dvě pamětní stély vztyčené Čeng Cheem zmiňující se o expedici: jedna v Liou-ťia-kangu v ústí Jang-c’-ťiang, druhá v Tchaj-pchingu v ústí řeky Min-ťiang; je na nich vytesán krátký přehled prvních šesti výprav a plány sedmé.\n\nLoďstvo vyplulo z Nankingu 19. ledna 1431 a 3. února připlulo do Liou-ťia-kangu, kde byla 14. března vztyčena první stéla, která vyprávěla o vypravení loďstva do zámořských zemí, majícího mezi tamní obyvatele rozšířit císařské výnosy. 8. dubna 1431 loďstvo připlulo do Tchaj-pchingu, kde strávilo zbytek roku. Čekání využilo k doplnění zásob i posádky a také k završení staveb chrámů zasvěcených ochránkyni námořníků – bohyni Ma-cu (také nazývané Tchien-fej, Nebeská manželka). V prosinci 1431 nebo prvních dnech ledna 1432 byla v Tchaj-pchingu vztyčena druhá stéla, na které Čeng Che připomněl, že loďstvo čeká na příznivý vítr (to jest zimní monzun) a prosil bohyni o pomoc. Až 12. ledna loďstvo opustilo Čínu.\n\nLoďstvo připlulo do Quy Nhon v Čampě 27. ledna 1432. Tento údaj nám umožňuje určit průměrnou rychlost loďstva v příznivých podmínkách stálého větru, zimního monzunu, na 2,5 uzlů (totiž 610 námořních mil z Tchaj-pchingu do Quy Nhon za 15 dní).\n\nLoďstvo odplulo z Quy Nhonu 15. února a do Surabaye na Jávě připlulo 7. března 1432 (což dává průměrnou rychlost 1,2 uzlů). Na Jávě Číňané strávili několik měsíců; 13. července lodě opustily Surabayu a 24. července dospěli do Palembangu na Sumatře (opět s rychlostí 2,5 uzlu). Není s jistotou známo, zda loďstvo plulo po řece Musi až do samotného Palembangu, ale Dreyer předpokládá, že nejspíš ano.\n\nZ Palembangu loďstvo odplulo 27. července, v Malakce se objevilo 3. srpna. Poté následovala přeplavba do Samudery Pasai (2. – 12. září; rychlost 1,2 uzlu), která byla obvyklým místem shromáždění lodí před překonáním Bengálského zálivu. Přeplavba zálivu byla nejnebezpečnější částí cesty – daleko od pevniny a v méně předvídatelném počasí, než ve vodách čínským námořníkům důvěrně známým. Loďstvo dorazilo do Beruwaly na západním pobřeží Cejlonu za 26 dní (2. – 28. listopadu 1432; průměrnou rychlostí 1,5 uzlu, která ale zahrnovala zastávku na Nikobarských ostrovech).\n\nPlavba z Beruwaly do Kalikatu zabrala 8 dní (2. – 10. prosince 1432; rychlostí 1,8 uzlu).\n\nJeště dalších 34 dní potřebovali čínští námořníci k překonání Arabského moře z Kalikatu do Hormuzu (14. prosince 1432 – 17. ledna 1433). Tím výprava, popsaná v hlavním pramenu (\"Sia-si-jang\") končila; podle jeho autora 9. března 1433 loďstvo vyplulo z Hormuzu na zpáteční cestu. Z Hormuzu se loďstvo vrátilo do Číny poněkud kratší trasou, bez zastávek v Beruwale, Palembangu, Jávě, a dokonce ani v Tchaj-pchingu. Do Liou-ťia-kangu dorazilo už 7. července 1433 a do Nankingu 22. července.\n\nNicméně další prameny, zejména \"Dějiny Mingů\", zaznamenávají, že vyslanci císaře Süan-te navštívili nejenom 8 zemí vypočítaných v \"Sia-si-jang\", ale i 17 dalších států. Přestože význam některých jmen uvedených v \"Dějinách Mingů\" je stále předmětem diskuzí mezi historiky (např. je uvažováno o ztotožnění Ganbali s Koimbaturem v jižní Indii, ležícím ale ve značné vzdálenosti od moře), většina z nich se vztahuje k pobřeží Arabského moře v Arábii a Africe, jako Aden v Jemenu, nebo Mogadišu v Somálsku. Domnívají se, že tyto oblasti mohly být navštíveny eskadrou v Kalikatu se oddělivší od hlavního loďstva (jehož trasa je zdokumentována v \"Sia-si-jang\"). Podobnou eskadrou bylo navštíveno Bengálsko. Podle Dreyerovy rekonstrukce to byla jedna a ta samá eskadra pod velením eunucha Chung Paa. Tato eskadra se oddělila od hlavního loďstva už v čampském Quy Nhon, nebo v Semudře a po návštěvě Bengálska roku 1432 (kterou popsal v ní přítomný Ma Chuan) dorazila do Kalikatu. Ma Chuan tehdy ostatní opustil se zvláštním úkolem, a eskadra Chung Paa se vypravila k arabským a africkým břehům Arabského moře, Rudé moře však nenavštívila.\n\nModerní biografie Čeng Chea (Levathesové a Dreyera) se nesnaží upřesnit, do jakých bengálských přístavů připluly lodě Chung Paoa. Nicméně podle mínění jiných historiků (např. Mansela Damese) Číňané navštívili alespoň Sunargaon a tehdejší dočasné hlavní město Bengálska Panduu a také, podle zápisků Fej Sina, přístav Čattagrám.\n\nJednou z nejzajímavějších epizod sedmé plavby byla cesta skupiny Číňanů do svatých muslimských měst Mekky a Medíny. Jak ve své knize vypráví překladatel Ma Chuan, eunuch Chung Pao během svého pobytu v Kalikatu poslal sedm členů svého osobního doprovodu, včetně samotného Ma Chuana, do země Mo-čchie (Mekky) na „lodi té země“ (tj. kalikatské), která v tu dobu plula do Rudého moře. Podrobný popis putování do Mekky a Medíny, po moři do Džiddy a dále po souši přes poušť, a tamních muslimských svatyní zaujímá poslední kapitolu Ma Chuanovy knihy. Mekka se stala známou čínským čtenářům jako Tchien-fang (, doslova Nebeská krychle), na počest její hlavní svatyně – Ka’by. Vyprávění ale obsahuje řadu zjevných chyb: cesta z Mekky do Medíny v něm trvá jen jeden den (a ne kolem deseti dní, jak reálně pochodovaly karavany), vchod do Ka’by je prý ozdoben dvěma kamennými lvy, ačkoli sochy živých zvířat jsou v islámu tradičně zakázané. Proto je možné, že Ma Chuan v Mekce nebyl a svou zprávu sepsal podle vyprávění třetích osob.\n\nSám Čeng Che, zdá se, nemohl podniknout pouť do Mekky, a pomodlit se na svatých místech, protože událost tak důležitou pro každého muslima by určitě prameny neopomenuly. Podle domněnky Levathesové Čeng Che tentokrát nedorazil ani do Hormuzu, ale kvůli špatnému zdraví zůstal v Kalikatu, stejně jako Ma Chuan.\n\nZámořští vyslanci, které přivezlo loďstvo, nebo kteří sami připluli z Malakky a Sumatry, byli přijati císařem v září 1433, přičemž mezi přivezenými dary bylo ještě pět \"čchi-linů\" (žiraf). Císaře potěšila obnova námořního obchodu, ale nevyužil ji, protože roku 1435 po krátké nemoci zemřel.\n\nSkrovné údaje o Čeng Cheových expedicích umožňují různé výklady, a proto ani na otázku, kam nejdále Číňané dopluli, neexistuje jednotná odpověď. Návštěva Malindi v dnešní Keni je historiky všeobecně přijímána. Ovšem E. Dreyer ostražitě poznamenává, že v mingských zdrojích je tento přístav popsán velmi stručně ve srovnání s obsáhlými popisy somálských a arabských měst. Proto připouští, že Číňané do Malindi nedopluli, ale pouze vzali na palubu malindijské vyslance v nějakém severnějším přístavu. Na druhé straně, existuje možnost, že přístav Ma-lin-ti () z Mao Kuanovy mapy není Malindi, ale Kilwa Kisiwani dále na jihu v Tanzanii. Podle této verze je Ma-lin-ti země (\"ti\") dynastie Mahdali (Ma-lin), vládnoucí v Kilwě.\n\nPodle poznámek na Mao Kchunově mapě byl nejvzdálenějším bodem dosaženým mingským loďstvem Cha-pu-er (); kvůli silným bouřím loďstvo nemohlo plout dále. Na mapě Cha-pu-er vyznačen není, snad ležel někde na pobřeží jihoafrického Natalu. Podle amerického historika Chang Kuei-Shenga je Cha-pu-er totožný s ostrovem podobného názvu uvedeným na mapě Ču S’-pena z roku 1320 jihozápadně od afrického pobřeží; a možná jde o souostroví Kergueleny nacházející se daleko na jihu Indického oceánu.\nV textu na mapě otce Maura jsou dva nejasné odstavce, ze kterých lze soudit, že snad čínská loď – možná z Čeng Cheova loďstva – přeplula Indický oceán a dosáhla Střelkového mysu. Text umístěný poblíž Mysu Diab (tak je na mapě nazván jižní cíp Afriky) říká:\nHistorické dokumenty mingské éry neobsahují žádné údaje o smrti Čeng Chea nebo o jeho činnosti po sedmé expedici. Proto historikové zpravidla přijímají tradiční verzi jeho rodiny, podle které Čeng Che zemřel během sedmé plavby na zpáteční cestě a byl pochován do moře s pozdějším vybudováním kenotafu na vrchu Niou-šou u Nankingu. Nicméně existuje názor, vyslovený čínským historikem Sü Jü-chuem, podle kterého se Čeng Che úspěšně vrátil do Nankingu a sloužil na postu vojenského velitele Nankingu a velitele loďstva ještě dva roky, dokud roku 1435 nezemřel.\n\nWang Ťing-chung – společně s Čeng Cheem velitel sedmé plavby – zemřel roku 1435, téměř současně s Čeng Cheem. Roku 1434 totiž jeden ze sumaterských vládců poslal svého bratra, jehož jméno čínské prameny uvádějí jako Cha-li-č’-chan (), s tributem k císaři Süan-teovi. V Pekingu sumaterský vyslanec onemocněl a zemřel. Wang Ťing-chung dostal příkaz odplout na Sumatru, aby předal tamějšímu vládci soustrastné poselství čínského císaře, ale zahynul při ztroskotání lodi u břehů Jávy.\n\nPo roce 1435 stavba lodí pro potřeby státu a státních námořních plaveb rychle upadla. Informace o osudu korábů, které se roku 1435 vrátily do Číny z poslední plavby do Indického oceánu se nedochovaly, ale jejich životnost se patrně příliš nelišila od životnosti čínských lodí 16. století, které potřebovaly opravu každých 3–5 let a generální opravu po 10 letech služby. Nepoužitelné lodě nebyly nahrazovány. Roku 1436, kdy po smrti císaře Süan-te začala mingskou říši spravovat velká císařovna vdova Čang, babička jeho nezletilého syna Jing-cunga, a eunuchové v čele s Wang Čenem, vyšlo nařízení o zákazu stavby oceánských lodí, omezeno bylo i množství stavěných menších lodí.\n\nRozsáhlá námořní přeprava z delty Jang-c’-ťiang na sever země – především rýže pro zásobování Pekingu a armády – ustala ještě dříve, už po otevření rekonstruovaného Velkého kanálu roku 1415.\n\nPředstavitelé blízkých i vzdálenějších zámořských zemí udržovali oficiální styky s mingskou říší ještě nějakou dobu po návratu sedmé výpravy. Bengálsko například udržovalo vztahy s Čínou ještě několik let po poslední plavbě Čeng Chea. \"Dějiny Mingů\" uvádějí, že Bengálci přivezli do Číny \"čchi-liny\" (žirafy, zřejmě získané v Africe) roku 1438 a 1439, ale poté styky přerušili. Tribut z khmérské říše přicházel s přibývajícími léty stále řidčeji a pouze do roku 1460. Jávští vyslanci se po roce 1466 objevovali u císařského dvora jen řídce. Také kontakty s thajskou Ajutthajou postupně slábly, takže když roku 1491 přišlo do Pekingu thajské poselstvo, nikdo mu nerozuměl. Osoby znalé thajské řeči vláda hledala až v Kuang-tungu.\n\nČínský spojenec, stát Čampa, rozkládající se na jihu dnešního Vietnamu a navštívený všemi expedicemi Čeng Chea, byl z větší části dobyt Vietnamem roku 1471. Malakka, jejíž etablování jako nezávislého státu je těsně svázáno s činností Čeng Chea, byla roku 1511 dobyta Portugalci.\n\nKontakty s řadou sousedních zemí – Rjúkjú, Japonsko, Ajutthaja – navázané ještě za vlády císaře Chung-wu, desetiletí před zahájením plaveb Čeng Chea, pokračovaly ve větší či menší míře po celou dobu trvání říše Ming. Nicméně ohnisko zájmu mingské diplomacie a stejně tak i hlavní město se přesunuly z jihu na sever. Zde boje s Mongoly a Džürčeny (resp. Mandžuy) pokračovaly se střídavými úspěchy po dvě století – až do konečné prohry. Ke konci 15. století byla odpovědnost za styky s jižními sousedy mingské říše ústřední vládou delegována na provinční úřady. Například provincie Kuang-si samostatně komunikovala s Vietnamem (1480), a provincie Kuang-tung s Jávou (1501). Začátkem 16. století se u čínských břehů objevili Portugalci a založili si základnu v Macau. Setkali se analogickým přístupem úřadů – jednali s provinčními úředníky z Kantonu, regionálními z Wu-čou (zde sídlil guvernér Kuang-tungu a Kuang-si) a často jen s představiteli okresu Siang-šan. Pokus o vyslání delegace v čele s Tomé Piresem přímo k mingskému dvoru skončil neúspěšně (1516–1524); jezuité Michele Ruggieri a Matteo Ricci získali povolení k návštěvě Zakázaného města až po dvou desetiletích (1579–1601) úsilí.\n\nKonkrétní příčiny ukončení rozsáhlé námořní politiky zůstávají předmětem diskuzí historiků. Mezi důležité faktory patří jak objektivní situace – nutnost úspor státních prostředků v situaci prakticky stálých srážek s Mongoly a všeobecných ekonomických problémů říše, tak i staleté nepřátelství mezi konfuciánskými vzdělanci–úředníky a eunuchy císařského dvora, s kterými konfuciáni spojovali výstavbu loďstva i ostatní riskantní a drahé projekty.\n\nNegativní pohled na eunuchy ve společnosti zesílil po katastrofálním sledu událostí v éře Čeng-tchung (1435–1449). Císař Jing-cung, kterému bylo při nástupu na trůn roku 1435 sedm let, se stal loutkou v rukách dvorských eunuchů, vedených Wang Čenem. Když byla roku 1449 půlmiliónová čínská armáda zničena Mongoly v bitvě u Tchu-mu a sám císař padl do mongolského zajetí, obviněni byli eunuchové, především Wang Čen, jenž v bitvě zahynul. I další dva eunuchové následujících desetiletí – Cchao Ťi-siang () a Wang Č’ jsou spojováni s dobami „zvůle eunuchů“.\nExistuje několik příběhů popisujících, jak v důsledku nepřátelství mezi úředníky a eunuchy byly zničeny dokumenty státních archívů o plavbách Čeng Chea. Podle jedné verze si roku 1447 eunuch Wang Č’, snažící se zorganizovat novou zámořskou expedici, vyžádal informace o plavbách Čeng Chea, ale ministr vojenství Siang Čung odpověděl, že všechny dokumenty vztahující se k plavbám byly ztraceny. Ve skutečnosti je skryl nebo zničil úředník tohoto (nebo jiného) ministerstva Liou Ta-sia (), aby se „zabránilo dalším ztrátám veřejných prostředků a zbytečným úmrtím lidí povolaných do námořnictva“. Za svůj čin Liou Ta-sia získal obdiv ministra a později zaujal vysoké postavení ve vládě. Podle jiné verze příběhu o vlasteneckém archiváři prý Wang Č’ připravoval válku s Vietnamem a zažádal o dokumenty týkající se války ve Vietnamu z doby vlády císaře Jung-le, které Liou Ta-sia zničil ve snaze zabránit válce, která by zdevastovala jihozápad země. V této verzi byl ministrem schvalujícím Liouův čin Jü C’-ťün. Dochovala se i tradice, spojující zničení dokumentů s ministrem vojenství Jü Čchienem (1398–1457), který je obvykle vnímán jako hrdina, zachránivší zemi po tchumuské katastrofě a zápasící s mocí eunuchů. Ale tato tradice je patrně pouze projev rozšířené tendence lidí ke spojování těch či oněch známých událostí se slavnými historickými osobnostmi; ve skutečnosti byly dokumenty zničeny později.\n\nDokonce ani v období rozmachu námořních aktivit státu počátkem 15. století mingská říše nevytvořila loďstvo schopné ochránit pobřežní vody před piráty (\"wo-kchou\", doslova „japonští bandité“) – například roku 1417 eunuch Čang Čchien vracející se do Číny z jižních Filipín byl u čínských břehů napaden piráty. I když teoreticky, podle nařízení z roku 1370, každá ze 70 přímořských vojenských posádek (\"wej\") měla mít 50 lodí, reálně, podle mínění historika E. Dreyera, o žádných 3500 lodích nemohlo být ani řeči. Začátkem 16. století reálně existovalo sotva 10–20 % z lodí požadovaných výše uvedeným nařízením, přitom největší z nich měly nosnost kolem 100 tun (což odpovídalo 160 tunám výtlaku) s posádkou okolo sta lidí.\n\nÚpadek mingské námořní moci byl trvalý. Roku 1553 sepsané dějiny nankingské loděnice Lung-ťiang, ve které se stavěly Čeng Cheovy lodě pokladů, poznamenávají, že se žádné plány oceánských lodí nezachovaly. V době vydání dějin se v loděnici stavěly lodě velmi nízké kvality, a to vesměs ze dřeva vzatého ze starých korábů.\nKdyž se v polovině 16. století zostřily problémy s piráty, Čchi Ťi-kuang, řídící boj s nimi, si mohl opatřit pouze nevelkou flotilu malých strážných lodí; žádný pokus znovu vybudovat velké loďstvo neproběhl. Vláda se nezřídka domnívala, že nejúčinnějším prostředkem boje s piráty je zákaz soukromého námořního obchodu a zákaz stavět lodě schopné plavby po moři a vyplouvat na moře, omezení legálního námořního obchodu na omezený počet přístavů, a někdy i nucená evakuace obyvatelstva z pobřeží. Tyto zákazy těžce poškodily hospodářství a přinesly rozkvět pašeráctví, kterému se věnovalo obyvatelstvo pobřeží.\n\nPřes zničení archívních materiálů se omezené množství informací o plavbách Čeng Chea zachovalo. Vojenská encyklopedie Wu-pej č’ sestavená ve 20. letech 17. století obsahuje soubor navigačních map pro námořní trasu z dolního toku Jang-c’-ťiang přes jihovýchodní Asii a Indický oceán až do Perského zálivu a Afriky založených na údajích shromážděných během Čeng Cheových plaveb.\n\nO plavbách a navštívených zemích napsali knihy jejich účastníci Ma Chuan, Fej Sin a Kung Čen. Ma Chuan svou knihu \"Všestranný přehled bezbřehého oceánu\" (\"Jing-ja šeng-lan\", ) psal od roku 1415, definitivní verze vyšla roku 1451. Fej Sinův cestopis \"Všestranný přehled [o cestách] hvězdného voru\" (\"Sin čcha šeng-lan\", ) z roku 1436 i Kung Čenovy \"Zápisky o barbarských zemích v Západním oceánu\" (\"Si-jang fan kuo č’\", ), vydané o dva roky dříve, jsou na Ma Chuanově práci místy závislé. Ve sborníku \"Zápisky o slyšeném\" (\"Čchien-wen-ťi\", 前闻记) Ču Jün-minga se dochovaly zápisky neznámého autora \"Sia-si-jang\" (下西洋, [Výprava] Do Západního oceánu).\n\nDůležitým pramenem jsou též nápisy na stélách Liou-ťia-kangu a Tchaj-pchingu. Stručné zápisy o plavbách a souvisejících císařských rozhodnutích obsahují \"Pravdivé záznamy\" o vládách císařů Jung-leho a Süan-teho, sestavené po jejich smrti podle úředních dokumentů.\n\nLuo Mao-tengův () román \"Plavby eunucha San-pao do Západního oceánu\" (\"San-pao tchaj-ťien sia-si-jang\", ) z roku 1597 se stal prvním dílem, které čtenáře ohromovalo rozměry „lodí pokladů“. Čeng Cheových plaveb se týkají svazky 324–326 oficiálních \"Dějin Mingů\" sestavovaných po pádu dynastie Ming v polovině 17. století a dokončených roku 1739. Dějiny Mingů jsou dílem vzdáleným od plaveb tři století a proto závislé na starších zdrojích. Ohledně sporné velikostí Čeng Cheových lodí uvádějí takřka stejná čísla jako Luo Mao-teng. Otázka, odkud je historici sepisující Dějiny převzali, je nezodpovězena.\n\nS postupem krize mingské říše zesílily tendence k heroizaci hrdinů minulosti, zosobňujících lepší život a lepší časy i schopnost Číny vítězit nad nepřáteli. Jména Čeng Chea a Wang Ťing-chunga se vrátila do lidové paměti.\n\nTak roku 1597, když Japonci v Imdžinské válce napadli nejbližšího čínského spojence – Koreu – a byli zahnáni zpět za cenu vysokých výdajů a ztrát, Luo Mao-teng () publikoval dobrodružný fantastický román \"Plavby eunucha San-pao do Západního oceánu\" (\"San-pao tchaj-ťien sia-si-jang\", ), často známý jednoduše jako \"Zápisky o západním oceánu\" (, \"Si-jang-ťi\"). V tomto díle jsou informace historických pramenů doplněny fantazií autora. Výpravy Čeng Chea jsou představeny jako události epického rozměru, plné bitev s nepřátelskými silami; v kontrastu k oficiální historii, která připomíná pouze tři velké vojenské operace – v Palembangu, v Semudře a na Cejlonu – a srážku s Javánci roku 1407. Sám admirál získal rysy nemilosrdného dobyvatele, který neváhá rozstřílet nepřátelská města a bezohledně se vypořádat s civilním obyvatelstvem. Roku 1615 se objevila divadelní hra anonymního autora \"Podle císařského příkazu, San-pao se vydává do Západního oceánu\" ().\n\nZačátkem 20. století, v souvislosti s rozmachem hnutí za osvobození Číny od závislosti na cizincích přicházejících ze zámoří, obraz Čeng Chea, stojícího v čele mocného loďstva, získal novou popularitu. V současné Čínské lidové republice je Čeng Che považován za jednu z vynikajících osobností čínské historie, a jeho plavby, obvykle považované za ukázku mírové zahraniční politiky Číny, jsou kladeny do kontrastu k dobyvačným expedicím evropských kolonizátorů 16. – 19. století.\n\nPlavby Čeng Chea daly silný impuls rozvoji čínské diaspory, která, doplňována přílivem obchodníků a vystěhovalců, se usadila na pobřeží zemí jihovýchodní Asie od čínských hranic až téměř po Indii. Mnohé čínské obce v Malajsii a Indonésii vidí Čeng Chea a Wang Ťing-chunga jako zakladatele a svaté ochránce. Na jejich počest vystavěli chrámy a památníky.\n\nV Malajsii je velmi populární legenda o tom, že Čeng Che s sebou do Malakky přivezl čínskou princeznu Chang Li-po, která se měla vdát za tamního sultána. S princeznou mělo přicestovat 1500 sluhů a 5000 mladých dívek, kteří se usadili v oblasti Čínského vrchu (Bukit Cina) v Malakce a stali se předky čínských starousedlíků v Malajsii a Singapuru, známých jako Peranakanci (Baba-Nyonya). Ovšem v čínských análech o princezně žádná zmínka není, a na velkém čínském hřbitově ve městě jsou jen dvě mohyly datované do mingské doby. Podle zápisků Fej Sina a raných portugalských svědectví je možné předpokládat, že se jeden ze sultánů Malakky sice oženil s Číňankou, ale pouze dcerou jednoho z námořníků, kteří žili ve městě.\n\nNa přelomu 15. a 16. století portugalští mořeplavci pronikli do Indického oceánu a začali přebírat kontrolu nad tamními obchodními trasami, po kterých se před necelým stoletím plavili čínští mořeplavci (v opačném směru). Vzpomínka na čínské loďstvo byla v přístavech Indického oceánu ještě živá, byť Portugalcům nebylo jasné, odkud přesně ono loďstvo připlulo. Jednou z prvních nám známých zpráv o záhadných návštěvnících je dopis florentského podnikatele Girolama Sernigi, žijícího v Lisabonu. Sergini v něm v červenci 1499 popsal příbuzným první plavbu Vasca da Gamy. Podle něho v Kalikatu Portugalci zjistili, že o 80 let dříve navštívilo město loďstvo dobře ozbrojených „bílých křesťanů“, kteří se poté vraceli každé dva roky s 20–25 čtyřstěžníky. Sernigi usuzoval, že možná Indického oceánu dosáhli Rusové. Portugalci brzy od Indů zjistili, že oni mořeplavci se jmenují \"Čin\", což si ovšem tehdy (v první polovině 15. století) ještě nespojovali s Čínou, pro ně \"Kathajem\" Marca Pola. Proto roku 1508 portugalský král Manuel I. přikázal admirálu de Sequeirovi zjistit, kdo jsou \"Činové\", odkud jsou a jak vzdálená je jejich země, kdy a jak často navštěvují Malakku, nebo jiná města, kde obchodují.\n\nNa zodpovězení otázek krále Manuela potřebovali Portugalci větší část století. Postupně se bývalá čínská kontrola nad částí indického pobřeží, Malakkou i jihovýchodní Asií, stejně jako rozhodnutí čínské vlády vzdát se moci v zámoří, staly Evropanům dobře známými. Jméno admirála Čeng Che se však v tehdejší evropské literatuře neobjevuje. Tyto informace o asijské historii jsou přítomné už v první evropské knize o Číně, \"Tratado das cousas da China\" (1569) dominikánského mnicha Gaspara da Cruz, která odkazuje jak na různé stavby a památníky čínského původu v těchto oblastech, tak na „věčnou vzpomínku“ na čínské panství. Tento motiv se objevuje i v díle augustiniána Juana Gonzáleza de Mendoza \"Historia de las cosas más notables, ritos y costumbres del gran reyno de la China\" (1585).\n\nVizionářský účastník portugalské expanze v Asii, Diogo Pereira, v dopise Janu III. Portugalskému, který napsal před svou smrtí roku 1539, dokonce svému králi doporučoval následovat čínský příklad a opustit indické kolonie. Portugalský historik João de Barros (1496–1570) také psal o paralele mezi čínským rozhodnutím o přerušení plaveb do Indie a nutností pro malé Portugalsko stanovit si správné geografické priority v programu globální expanze.\n\nV populární literatuře se dokonce objevilo mínění, že Čeng Che byl prototypem námořníka Sindibáda. Důkazem má být zvuková podoba mezi jmény San-pao a Sindibád a sedm námořních cest obou.\n\nNa březích a pobřežních ostrovech Keni a jihu Somálska žijí Badžuni, nepočetný národ rybářů. Mluví svahilsky, v minulosti je zasáhl arabský a možná i perský vliv. Existuje i předpoklad, že mezi jejich předky byli příchozí z Asie, příbuzní Polynesánům.\n\nNovináři spekulovali, že asijský vzhled a některé kulturní znaky Badžunů mohou pocházet od námořníků Čeng Chea, kteří zde zůstali, nebo ztroskotali. Bajdžuni sami tvrdí, že kdysi mezi sebe přijali čínské námořníky, které počítají mezi své předky. Jejich příbuznost s Číňany údajně potvrdily testy DNA zorganizované čínskými úřady.\n\nOd roku 2010 pracují v Mambrui, severně od Malindi, čínští a keňští archeologové, shromažďující doklady obchodu s Čínou, mimo jiné nalezli minci císaře Jung-le. Ovšem na keňském pobřeží byl jüanský a mingský porcelán nalézán už v 60. letech 20. století „v každém městě“.\n\nMezi Austrálci Arnhemské země na severu Austrálie existují legendy o dávných návštěvách takzvaných Bajdžinů, kteří lovili a zpracovávali trepangy, pěstovali rýži a stavěli kamenné domy. I když většina historiků předpokládá, že legendární Bajdžini byli nějaký indonéský národ (dobře známy jsou výpravy indonéských Makasarů v 18. – 19. století za trepangami do stejné oblasti), existuje i mínění, že Bajdžini byli Číňané.\n\nPodle jedné interpretace kroniky Fej Sina loďstvo Čeng Chea navštívilo i Timor, z indonéských ostrovů ten nejbližší Austrálii. V této souvislosti Levanthesová vyslovila hypotézu, že jedna z čínských lodí mohla doplout až do Austrálie. Upozornila také na blízkost jmen afrických Bajdžunů a australských Bajdžinů.\n\nPro svůj rozsah, ojedinělost v historii čínských námořních plaveb a vnější shodu s plavbami, které o několik desetiletí později započaly evropskou dobu zámořských plaveb, se výpravy Čeng Chea staly i za hranicemi Číny jednou z nejznámějších epizod čínské historie. Například roku 1997 časopis Life v seznamu sta lidí, kteří měli největší vliv na dějiny posledního tisíciletí, umístil Čeng Chea na 14. místo (dalšími Číňany v seznamu byli Mao Ce-tung, Ču Si a Cchao Süe-čchin).\n\nV souvislosti s plavbami Čeng Chea se západní autoři ptají: „Jak je možné, že zatímco výpravy evropských mořeplavců vedly k vtažení celého světa do sféry vlivu evropské civilizace; tak Čína, přestože začala rozsáhlé námořní expedice dříve a s mnohem mohutnějším loďstvem, záhy od plaveb upustila a přešla k politice izolacionismu?“, či: „Co by se stalo, jestli by se Vasco da Gama setkal s čínským loďstvem podobným loďstvu Čeng Chea?“\n\nOdpovědi, jak je přirozené, jsou různé, v závislosti na vědeckých nebo politických názorech autorů. Nejsvéráznější je odpověď bývalého důstojníka britského námořnictva Gavina Menziese v knihách \"1421: rok, kdy Čína objevila svět\" a \"1434: rok, kdy velké čínské loďstvo připlulo do Itálie a nastartovalo renesanci\", ne méně fantastických, než román Luo Mao-tenga. Tvrdí v nich, že čínské loďstvo obeplulo svět a doplulo do Ameriky i Evropy. Historikové rozhodně odmítají brát Menziesovy knihy vážně a kritizují jeho neprofesionální interpretaci pramenů, plynoucí i z jeho neznalosti čínštiny, a nahrazování argumentů fantaziemi.\n\n\n\n"}
{"id": "701223", "url": "https://cs.wikipedia.org/wiki?curid=701223", "title": "Josef Pazourek", "text": "Josef Pazourek\n\nJosef Pazourek (3. ledna 1862, Hořice – 26. listopadu 1933, Praha) byl profesorem obchodních věd na ČVUT a docent Karlovy university. V akademickém roce 1929–1930 byl rektorem Českého vysokéko učení technického.\n\nByl autorem řady učebnic a redaktorem Ottova obchodního slovníku.\n\n"}
{"id": "701225", "url": "https://cs.wikipedia.org/wiki?curid=701225", "title": "Josef Herold", "text": "Josef Herold\n\nJosef Herold (22. října 1850 Vršovice – 4. května 1908 Královské Vinohrady) byl český advokát a politik mladočeské strany, poslanec Českého zemského sněmu a Říšské rady, dlouholetý starosta Vršovic.\n\nNarodil se v rodině vršovického řezníka Josefa Herolda a manželky Antonie, rozené Čepičkové.\nVystudoval práva na Karlo-Ferdinandově univerzitě v Praze. Studia zakončil roku 1874 ziskem titulu doktor práv. Už jako student právnické fakulty se zapojil do veřejného života v rodných Vršovicích, kde založil Besedu a pobočku Sokola. V roce 1881 si otevřel advokátní kancelář na Královských Vinohradech. Byl zvolen do vršovického zastupitelstva a brzy (roku 1884) se stal starostou. Působil i jako intendant Národního divadla v Praze.\n\nDne 5. června 1876 se ve Vršovicích oženil s Ottilií, rozenou Švehlovou (*1857—†1917). (Podobně jako budoucí ministerský předseda Antonín Švehla (1873—1933) pocházela ze selské rodiny Švehlů z Hostivaře, nejednalo se však o sourozence.) Manželé Heroldovi měli syna Ottokara (1876-??) a dceru Milenu (1882-??).\nJosef Herold ve svém domě na Královských Vinohradech ráno 4. května 1908. Příčinou smrti byla růže (erysipel), která vyvolala otravu krve.\n\nDlouhodobě byl aktivní ve vrcholové politice. Vstoupil do Národní strany svobodomyslné (mladočeské) a v zemských volbách roku 1883 byl zvolen do Českého zemského sněmu jako jeden z 12 mladočeských poslanců. Na zemském sněmu pak zasedal v období let 1883–1908. Od roku 1896 působil v zemském výboru, kde měl na starosti referát pro záležitosti obecních samospráv.\n\n25. ledna 1888 složil taky slib poslance Říšské rady (celostátní zákonodárný sbor), kde reprezentoval městskou kurii, obvod Čáslav, Kutná Hora atd. Následně náležel mezi sedm poslanců, kteří opustili střechovou parlamentní frakci Český klub a ustavili vlastní, mladočesky a protivládně orientovaný \"neodvislý Český klub\". Mandát obhájil za stejný volební obvod i ve volbách do Říšské rady roku 1891, volbách do Říšské rady roku 1897 a volbách do Říšské rady roku 1901. Zvolen byl i ve volbách do Říšské rady roku 1907 a to za volební obvod Čechy 11. Ve vídeňském parlamentu setrval do své smrti roku 1908. Pak ho na poslaneckém postu nahradil František Sláma.\n\nPatřil mezi nejvýznamnější politiky mladočeské strany. Vynikal jako řečník. Počátkem 90. let se Herold jako celá mladočeská strana profiloval coby opoziční politik, ale trvale se řadil do jejího realistického (umírněného) křídla. V únoru 1894 se při zahájení schůze Říšské rady zeptal ministerského předsedy Alfreda Augusta Windischgrätze, jak si kabinet představuje řešení české otázky, na což Windischgrätz odpověděl, že výraz \"česká otázka\" nemůže vůbec akceptovat. Následovaly emotivní protesty, provázené ze strany některých mladočeských poslanců (nikoliv Heroldem) vulgárními obstrukcemi. Ještě téhož roku byl pak Herold spolu s Josefem Kaizlem, Karlem Kramářem, Gustavem Eimem, Bedřichem Pacákem a několika dalšími politiky autorem Nymburské rezoluce mladočechů, kterou se strana přihlásila ke „konstruktivní opozici“ proti „planému radikalismu“. Šlo o reakci realistické části mladočeské strany na výstřelky některých jejích členů.\n\nDočasně se mladočeši dostali do provládního tábora v době vlády Kazimíra Badeniho. Ještě na podzim 1895 nicméně Herold coby oficiální řečník mladočeského klubu hodnotil programové prohlášení Badeniho jako nekonkrétní ohledně řešení české otázky. V roce 1896 byl nicméně Herold a další umírnění mladočeši stoupencem podpory Badeniho volební reformy, ale ve straně byl přehlasován radikály. Při finálním hlasování o této zásadní reformě volebního systému nakonec byla strana rozpolcena a sám Herold se hlasování nezúčastnil. Když o rok později Badeniho vláda padla, vystupoval opět rozhodně opozičním způsobem a na českém sněmu například prezentoval v době vyostřené česko-německé konfrontace v Čechách návrh národnostního zákona. Postupně přecházel i na radikální pozice a když v roce 1900 mladočeši na Říšské radě prováděli dlouhotrvající obstrukce, které přerostly i v potyčky a výtržnosti, načež musel být parlament odročen, prohlásil po návratu do Prahy, že „\"čeští poslanci zahráli takovou muziku, že podle ní teď bude muset tancovat celé Rakousko\"“. Za tento výrok ho ostře kritizoval i nadále umírněný Josef Kaizl.\n\nJeště v roce 1906 se uvádí mezi nejužším vedením mladočeské strany. V roce 1907 se o něm uvažovalo jako o mladočeském kandidátovi na post ministra obchodu Předlitavska, ale ve stranickém hlasování ho porazil František Fiedler.\n\n\n"}
{"id": "701231", "url": "https://cs.wikipedia.org/wiki?curid=701231", "title": "Weasels Ripped My Flesh", "text": "Weasels Ripped My Flesh\n\nWeasels Ripped My Flesh je osmé studiové album americké experimentální rockové skupiny The Mothers of Invention, nahrané v letech 1967 - 1969 a vydané v roce 1970 u Bizarre/Reprise Records.\n\n"}
{"id": "701233", "url": "https://cs.wikipedia.org/wiki?curid=701233", "title": "Fram Reykjavík", "text": "Fram Reykjavík\n\nKnattspyrnufélagið Fram (doslova \"Vpřed\") je islandský fotbalový klub z hlavního města Reykjavíku. Svá utkání hraje na stadiónu Laugardalsvöllur pro 15 000 diváků, který používá také islandská fotbalová reprezentace. Klubové barvy jsou modrá a bílá.\n\nKlub byl založen 1. května 1908. V roce 1912 byl spolu s Valurem a Knattspyrnufélag Reykjavíkur zakládajícím týmem islandské fotbalové ligy. Získal v ní osmnáct titulů, ale poslední v roce 1990. Několikrát z nejvyšší soutěže sestoupil, naposledy v roce 2005. Pak bylo mužstvo radikálně omlazeno, přišli do něj také angličtí bratři Tillenovi, odchovanci Chelsea FC. V červenci 2009 hrál Fram druhé předkolo Evropské ligy proti SK Sigma Olomouc, vypadl po výsledcích 1:1 a 0:2.\n\n\n\n"}
{"id": "701234", "url": "https://cs.wikipedia.org/wiki?curid=701234", "title": "Japan Foundation", "text": "Japan Foundation\n\nJapan Foundation (japonsky 国際交流基金, \"Kokusai kórjú kikin\", česky \"Nadace pro mezinárodní výměnu\") je japonská kulturní instituce, jejímiž úkoly jsou podpora a šíření japonského jazyka a kultury v zahraničí. Japan Foundation je zastoupena 21 pobočkami v 19 zemích. Hlavní sídlo je v Tokiu a vedle něj funguje ještě kancelář v Kjótu.\n\nInstituce byla založena v roce 1972. Od 1. října 2003 je podřízena japonskému ministerstvu kultury. K podpoře kulturní výměny mezi Japonskem a zahraničím slouží zahraniční pobočky, které organizují různé akce a nabízejí jazykové kurzy, kde je možné získat jazykový certifikát \"Japanese Language Proficiency Test\" (JLPT).\n\n\n"}
{"id": "701235", "url": "https://cs.wikipedia.org/wiki?curid=701235", "title": "Dům japonské kultury v Paříži", "text": "Dům japonské kultury v Paříži\n\nDům japonské kultury v Paříži (francouzsky \"Maison de la culture du Japon à Paris\", japonsky \"パリ日本文化会館\") je kulturní centrum Japonska v Paříži. Nachází se na nábřeží \"Quai Branly\" 101bis v 15. obvodu. Jeho úkolem je prezentovat japonskou kulturu a jazyk ve Francii. Spravuje ho Japan Foundation.\n\nProjekt kulturní instituce společně navrhli již na začátku 80. let na schůzce v Japonsku francouzský prezident François Mitterrand a japonský premiér Zenkō Suzuki. Stavba byla zahájena v roce 1994 a byla dokončena koncem roku 1997. Slavnostní otevření proběhlo 13. května 1997 za účasti francouzského prezidenta Jacquese Chiraca a princezny Sajako.\n\nBudovu navrhli britský a japonský architekt Kenneth Armstrong a Masayuki Yamanaka. Stavba je vzhledem k možnostem pozemku poměrně úzká a navazuje na slepou fasádu budovy Haussmannova stylu, na které byla předtím namalovaná velká nástěnná malba. Budova má jedenáct podlaží (z toho šest nadzemních). K dispozici je víceúčelová místnost o rozloze 500 m, kino, knihovna a tradiční čajovna. V domě probíhají výstavy, představení, filmové projekce, přednášky, ukázky vaření japonské kuchyně a čajového obřadu a kurzy přibližující japonskou kulturu: ikebana, kaligrafie, go, manga, origami apod.\n\n"}
{"id": "701237", "url": "https://cs.wikipedia.org/wiki?curid=701237", "title": "Kvalifikace na Mistrovství světa ve fotbale 2002 (AFC)", "text": "Kvalifikace na Mistrovství světa ve fotbale 2002 (AFC)\n\nKvalifikace na Mistrovství světa ve fotbale 2002 zóny AFC určila 2 účastníky finálového turnaje a jednoho účastníka mezikontinentální baráže proti celku ze druhého místa jedné ze skupin zóny UEFA.\n\nCelkem 40 účastníků bylo rozlosováno do 10 skupin po 4 týmech. Vítězové skupin následně postoupili do druhé skupinové fáze, kde bylo 10 týmů rozlosováno do dvou skupin po pěti. Vítězové skupin postoupili na MS a druhé týmy se utkaly v baráži o třetí místo zaručující postup do mezikontinentální baráže proti týmu z Evropy.\n\n\n\n\n\n"}
{"id": "701241", "url": "https://cs.wikipedia.org/wiki?curid=701241", "title": "Malý Čepčín", "text": "Malý Čepčín\n\nMalý Čepčín je malá obec na Slovensku v okrese Turčianske Teplice.\nPrvní písemná zmínka o obci pochází z roku 1254.\nObec se nachází v nadmořské výšce 465 metrů a rozkládá se na 3 km. K 31. prosinci roku 2017 žilo v obci 539 obyvatel.\n"}
{"id": "701247", "url": "https://cs.wikipedia.org/wiki?curid=701247", "title": "Havin' a Bad Day", "text": "Havin' a Bad Day\n\nHavin' A Bad Day je debutové studiové album amerického hard rockového kytaristy a syna Franka Zappy Dweezila Zappy, vydané v roce 1986 u Barking Pumpkin Records.\n"}
{"id": "701249", "url": "https://cs.wikipedia.org/wiki?curid=701249", "title": "Jan Halada", "text": "Jan Halada\n\nJan Halada (* 26. července 1942 Domažlice) je český historik, novinář, redaktor a spisovatel, autor knih literatury faktu.\n\nV letech 1963–1968 vystudoval Filozofickou fakultu Univerzity Karlovy obor filozofie–historie. Na téže fakultě získal v roce 1971 titul PhDr. Po studiu začal pracovat jako redaktor nakladatelství Mladá fronta. V roce 1975 se stal vedoucím redakce společenskovědní literatury a od roku 1981 pak zástupcem šéfredaktora nebeletristického úseku nakladatelství. Zde působil až do roku 1988, kdy se stal šéfredaktorem Lidového nakladatelství. Od roku 1990 působí na katedry žurnalistiky nově vzniklé Fakulty sociálních věd Univerzity Karlovy. Přednášel i na Filozofické fakultě UK, VŠE, ČVUT, Pedagogické fakultě Univerzity Hradec Králové, Vyšší odborné škole publicistiky v Praze, aj.\n\nV roce 1990 získal na FF UK vědeckou hodnost kandidáta věd (CSc.). V roce 1996 byl jmenován docentem. Je autorem či spoluautorem asi čtyřiceti knih, mnoha článků a statí v četných periodikách. Je předsedou literární soutěže Cena Miroslava Ivanova za literaturu faktu. V roce 2012 obdržel Cenu M. Ivanova za celoživotní dílo a v roce 2013 obdržel slovenskou Cenu V. Zamarovského za literaturu faktu.\n\n\n"}
{"id": "701251", "url": "https://cs.wikipedia.org/wiki?curid=701251", "title": "Moškovec", "text": "Moškovec\n\nMoškovec je malá obec na Slovensku v okrese Turčianske Teplice.\nPrvní písemná zmínka o obci pochází z roku 1258.\nObec se nachází v nadmořské výšce 450 metrů a rozkládá se na 2,1 km. K 31. prosinci roku 2017 žilo v obci 67 obyvatel.\n"}
{"id": "701253", "url": "https://cs.wikipedia.org/wiki?curid=701253", "title": "My Guitar Wants to Kill Your Mama (album)", "text": "My Guitar Wants to Kill Your Mama (album)\n\nMy Guitar Wants To Kill Your Mama je druhé studiové album amerického hard rockového kytaristy Dweezila Zappy, vydané v roce 1988 u Chrysalis Records. Název alba vznikl z písně jeho otce Franka Zappy My Guitar Wants to Kill Your Mama z alba Weasels Ripped My Flesh z roku 1970.\n\n"}
{"id": "701254", "url": "https://cs.wikipedia.org/wiki?curid=701254", "title": "FK Vorskla Poltava", "text": "FK Vorskla Poltava\n\nFutbolnyj klub Vorskla Poltava (ukrajinsky: Футбольний клуб «Ворскла» Полтава) je ukrajinský fotbalový klub v současné době hrající ukrajinskou Premjer-lihu. Klub byl založen v roce 1955 a sídlí v Poltavě. Vorskla patří mezi pět ukrajinských týmů, které kdy vyhrály Ukrajinský pohár.\n\nSvé domácí zápasy odehrává klub na stadionu Vorskla s kapacitou 24 795 diváků.\n\nZdroj: \n\n\n\nZdroj: \n\nVorskla-2 Poltava byl rezervní tým poltavské Vorskly. Největšího úspěchu dosáhl klub v sezóně 1998/99, kdy se v Druha liha (3. nejvyšší soutěž) umístil na 5. místě. Rezervní tým zaniká v roce 2005.\n\nZdroj: \n\n"}
{"id": "701257", "url": "https://cs.wikipedia.org/wiki?curid=701257", "title": "Ondrašová", "text": "Ondrašová\n\nOndrašová je malá obec na Slovensku v okrese Turčianske Teplice.\n\nprvní písemná zmínka o obci pochází z roku 1252.\n\nObec se nachází v nadmořské výšce 464 metrů a rozkládá se na ploše 6,9 km. K 31. prosinci roku 2017 žilo v obci 80 obyvatel.\n"}
{"id": "701258", "url": "https://cs.wikipedia.org/wiki?curid=701258", "title": "Pcháč obecný", "text": "Pcháč obecný\n\nPcháč obecný (\"Cirsium vulgare\") je silně ostnatá plevelná rostlina s lodyhou vysokou až 150 cm kvetoucí nachovými nebo světle fialovými květy.\n\nPůvodem je z Evropy a z mírného podnebného pásma Asie a severní Afriky. Druhotně se rozšířil do Severní Ameriky, Austrálie i na Nový Zéland.\n\nPatří mezi světlomilné rostliny, na stinný místech roste na jižních svazích, na písečných dunách na severních. Typickými místy výskytu jsou úhory, málo udržovaná pole, louky a pastviny, skládky, rumiště, okraje lesů a cest, příkopy. Roste hlavně na živiny bohatých půdách kde je dostupná vláha.\n\nJe to dvouletá nebo krátce vytrvalá rostlina jejíž lodyha vyrůstá z hlavního vřetenovitého kořene dosahující až do hloubky 70 cm. Rýhovaná lodyha, po celé délce ostnatá se v horní části rozvětvuje. Listy jsou tuhé s vyniklými žlutými žilkami, na horní straně jsou zelené a na spodní běloplstnaté. V prvém roce ze semene vyroste těsně k zemi přiléhající listová růžice která přezimuje. Má pichlavé listy vejčité až obkopinaté, jejich čepele jsou ploché, mělce laločnaté až peřenoklané, v druhém roce se listy zkadeří, po vytvoření lodyhy často uschnou. V druhém roce z růžice vyraší květonosná lodyha hustě obrostlá po celé délce sbíhavě kopinatými až podlouhle kopinatými peřenoklanými nebo peřenodílnými listy, na rubu kadeřavě vlnatými. Listy mají dva, tři i více postranních laloků trojúhelníkového nebo vejčitě kopinatého tvaru zakončených dlouhými žlutavými ostny o délce 2 až 15 mm.\n\nNachové, světle fialové nebo bělavé květy jsou sestaveny v úborech o průměru od 3 do 5 cm. Úbory vyrůstají jednotlivě nebo jsou po dvou až třech sestaveny do chudého okolíku. Zákrov kulovitého nebo vejčitého tvaru o velikosti 2,5 až 3,5 cm bývá někdy jemně pavučinatý. Listeny zákrovu jsou na černohnědé špičce zakončeny ostny o délce 2 až 3,5 cm, vnější listeny jsou esovitě zakřivené. Květy jsou většinou oboupohlavné, někdy jsou květy po obvodu samičí nebo sterilní. Korunní trubka dosahuje délky 2,5 až 3,5 cm. Vykvétá v rozmezí července až října, rostlina kvete po dobu 1 až 6 týdnů. Květy jsou opylovány hmyzem, mohou se opylit vlastním i cizím pylem.\n\nPlodem jsou vejčité žlutohnědé, hnědé nebo černě pruhované nažky 3 až 4 mm dlouhé s chmýrem o délce 20 až 30 mm. Opadavý pérovitý chmýr napomáhá při rozšiřování semen větrem, většina semen přesto doletí jen do vzdálenosti 1,5 násobku výšky rostliny. Průměrný jedinec vyprodukuje až 50 000 nažek, při samoopylení květů je jich míň a jsou větší. Protože se jedná o rostlinu monokarpickou, po vytvoření semen (což bývá v převážné ve druhém roce) lodyha i celá rostlina usychá.\n\nPcháč obecný je řazen mezi plevelné rostliny, jeho škodlivost však není veliká. Rozmnožování lze úspěšně zabránit zamezením vysemenění, na kypřených nebo kosených pozemcích se proto nevyskytuje. V případě potřeby vymýcení rostlin vzešlých z náletu větrem roznesených nažek, např. z okrasného trávníku, se používá selektivní herbicid.\nHovězí dobytek se při pastvě jeho ostnatým listům a lodyhám záměrně vyhýbá a tím snižuje okolní konkurenci jiných rostlin. Čerstvá nebo usušená píce s pcháčem může způsobit dobytku poranění a záněty zažívacího ústrojí. Jeho semena jsou vítanou pochoutkou pro některé ptáky, například pro stehlíka.\n\nJedná o proměnlivý druh s řadou vnitrodruhových taxonů. Je schopen vytvářet křížence s jinými druhy. Na území ČR byli nalezeni tito kříženci: Cirsium acaule × vulgare, Cirsium eriophorum × vulgare, Cirsium heterophyllum × vulgare, Cirsium oleacerum × vulgare, Cirsium palustre × vulgare.\n\n\n \n"}
{"id": "701260", "url": "https://cs.wikipedia.org/wiki?curid=701260", "title": "Emanuel František Züngel", "text": "Emanuel František Züngel\n\nEmanuel František Züngel (21. června 1840 Praha – 22. dubna 1894 tamtéž) byl český básník, dramatik a překladatel. Dlouhodobě spolupracoval s týdeníkem \"Humoristické listy\". Pro Národní divadlo přeložil nebo napsal asi 130 dramat a operních libret. Byl autorem řady populárních veršovaných proslovů a deklamací. Vystupoval také pod pseudonymy Damián Mišpulka, Em. Lažanský, E. Z. Lužanský, Em. Trnka a Čeněk Pilulka.\n\nNarodil se 21. června 1840 v Praze. Vystudoval akademické gymnázium, poté se věnoval literární tvorbě. Stal se členem Umělecké besedy.\n\nDlouhodobě trpěl revmatismem, který ho poslední rok života upoutal na lůžko a nakonec vedl k jeho smrti. Pohřben byl na Olšanech.\n\nZüngel byl ve své době známý jako autor populárních veršovaných proslovů a deklamací vážného i žertovného obsahu, které se přednášely v divadle či na veřejných zábavách (besedách). Dlouhodobě spolupracoval s týdeníkem \"Humoristické listy\". Když byl jejich vydavatel Josef Richard Vilímek na přelomu let 1864–65 uvězněn na osm měsíců z politických důvodů, převzal Züngel dočasně jejich vedení.\n\nDvacet let také spolupracoval s Národním divadlem. Přeložil nebo napsal pro něj asi 130 moderních a klasických dramat i operních libret.\n\nK jeho dílům patří např.:\n\nPřeklady:\n\nPod pseudonymem Čeněk Pilulka připravil v letech 1875-77 k vydání \"Čadkovy solové výstupy\" (autorem byl herec Jan Čadek) a překládal divadelní hry.\n\n"}
{"id": "701261", "url": "https://cs.wikipedia.org/wiki?curid=701261", "title": "Goniądz", "text": "Goniądz\n\nGoniądz je nevelké město a gmina v Podleském vojvodství v severovýchodním Polsku. Spadá pod okres Mońki a je jedním ze dvou jeho měst. Město leží v kotlině řeky Biebrza. V roce 2008 zde žilo 1 954 obyvatel.\n\n"}
{"id": "701271", "url": "https://cs.wikipedia.org/wiki?curid=701271", "title": "Walter Bentley Woodbury", "text": "Walter Bentley Woodbury\n\nWalter Bentley Woodbury (26. června 1834 Manchester Anglie – 5. září 1885, Margate) byl vynálezce a průkopník fotografie v Anglii. Byl jedním z prvních fotografů Austrálie a Nizozemské východní Indie (dnes součást Indonésie). Patentoval také četné vynálezy týkající se různých aspektů fotografie, jeho nejznámější inovací je fotomechanický proces woodburytypie.\n\nWalter B. Woodbury se narodil v anglickém Manchesteru 26. června 1834. Jako student stavebního inženýrství v Manchesteru sestrojil vlastní cameru obscuru z krabice na doutníky a brýlových čoček.\n\nV roce 1851 Woodbury, který byl již profesionálním fotografem, odešel do Austrálie a brzy našel práci v technickém oddělení melbournské vodárny. Fotografoval výstavbu potrubí a dalších vodních děl, jakož i různých budov v Melbourne. Za své fotografie získal medaili v roce 1854.\n\nNěkdy v polovině 50. let se Woodbury setkal s emigrantským britským fotografem Jamesem Pagem. V roce 1857 oba opustili Melbourne a odstěhovali se do Batavie (dnešní Jakarta) v Nizozemské východní Indii. Tam dorazili 18. května 1857 a ještě tentýž rok založili společnost \"Woodbury & Page\".\n\nBěhem většiny roku 1858 firma \"Woodbury & Page\" fotografovala ve střední a východní Jávě, zhotovili velkoformátové snímky s výhledem na zničené chrámy nedaleko Surakarty a řadu dalších subjektů až do 1. září toho roku.. Po jejich výpravě na Javu se 8. prosince 1858 Woodbury a Page vrátili do Batávie.\n\nV roce 1859 se Woodbury vrátil do Anglie zajistit pravidelné dodávky fotografických materiálů pro své fotografické studio a uzavřel smlouvu s londýnskou firmou \"Negretti and Zambra\" na distribuci fotografií \"Woodbury & Page\" v Anglii.\n\nWoodbury se vrátil na Javu v roce 1860 a po většinu roku cestovali po střední a západní Javě nejen s Pagem, ale také s Waltrovým bratrem Henrym Jamesem Woodburym (1836–1873), který přijel do Batavie v dubnu 1859..\n\nDne 18. března 1861 se firma \"Woodbury a Page\" přestěhovala do nových prostor a studio bylo přejmenováno na \"Photographisch Atelier Walter van Woodbury\", známé také jako \"Atelier Woodbury\". Firma prodávala portréty, pohledy na Javu, stereofotografie, fotoaparáty, objektivy, fotografické chemikálie a další fotografické potřeby. Tyto prostory využívala firma až do roku 1908, kdy byla společnost rozpuštěna..\n\nBěhem své kariéry produkoval Woodbury topografické, etnografické a především portrétní fotografie. Fotografoval v Austrálii, na Javě, Sumtře, Borneu a v Londýně. I když se jednotliví fotografové \"Woodbury & Page\" identifikovali jen zřídka, v letech 1861 až 1862 Woodbury označoval své snímky občas razítkem \"Fotografoval Walter Woodbury, Java\" (\"Photographed by Walter Woodbury, Java\").\n\nNa konci ledna nebo začátkem února roku 1863 Woodbury odjel z Javy zpátky do Anglie kvůli špatnému zdravotnímu stavu.\n\nPo návratu do Anglie Woodbury vynalezl woodburytypii – fotomechanický reprodukční proces, který patentoval v roce 1864 V letech 1864 až 1885 Woodbury zaregistroval více než 30 patentů v Británii a se zahraniční platností registroval vynálezy týkající se balónové fotografie, transparentní fólie, citlivosti filmu a zlepšení v oblasti promítacích lamp a stereoskopie. Kromě svých vynálezů, Woodbury pořizoval fotografie dokumentující londýnské chudé.\n\nV roce 1865 jeho proces woodburytypie zakoupila společnost Photo Relief Company, poté Woodbury Permanent Photographic Printing Company a následně byl prodáván celé řadě společností v Anglii a dalších zemích.\n\nTento proces vytváří plynule tónovaný obraz s mírným reliéfem. Z pochromovaného želatinového filmu po naexponování vznikne fotografický negativ, na kterém želatina v poměru k množství světla ztuhne. Pak se film vyvíjí v horké vodě, aby se odstranila veškerá nenaexponovaná želatina, a usuší se. Následně se lisuje olověným listem olova tlakem 5000 psi (\"pounds per square inch\" = libry na čtvereční palec; 1 psi = 6894,757 Pa). Vznikne tak hlubotisková deska. Následně se používá jako forma, která se naplní pigmentovanou želatinou. Želatinová vrstva se pak obtiskne na papírovou podložku.\n\nWoodburytypie byla poprvé byla použita v publikaci v roce 1866 a široce rozšířena pro knižní ilustrace přibližně v letech 1870–1900.\n\nWalter B. Woodbury zemřel 5. září 1885 během dovolené v anglickém Margate. Byl pohřben na hřbitově Abney Park ve Stoke Newington poblíž Londýna, kde jeho rodinný památník stojí dodnes.\n\nBarret Oliver, americký herec a fotograf, v roce 2007 vydal knihu \"Historie woodburytypie\" (ISBN 1-887694-28-5) inspirované procesem woodburytypie vynálezce Waltra Bentleyho Woodburyho, prvního úspěšného fotomechanického tiskového procesu. Také Oliver své vlastní práce reprodukuje tiskovou technikou woodburytypie.\n\nFotografie z dílny Woodbury and Page: \n\n"}
{"id": "701273", "url": "https://cs.wikipedia.org/wiki?curid=701273", "title": "Slovinská akademie věd a umění", "text": "Slovinská akademie věd a umění\n\nSlovinská akademie věd a umění (, SAZU) je nejvyšší vědecká a umělecká instituce ve Slovinsku.\n\nJiž v roce 1696 byla v Lublani založena ' – první učená společnost sdružující lékaře, právníky a teology, které působila skoro celé čtvrtstoletí. V roce 1701 vznikla první hudební instituce – '. Academia operosorum byla obnovena v roce 1779. Ačkoliv byly hlavními jazyky diskusí němčina a latina, podílela se Academia na slovinském národním obrození, když se vedle vědeckého bádaní věnovala také slovinské historii a jazyku. S Academií byli spojeni mimo jiné Marko Pohlin, Jurij Japelj a Anton Tomaž Linhart. Zanedlouho však i druhá Academia zanikla, což bývá dáváno do spojitosti s rozpory mezi jejími členy, ale patrně spíše Academia zanikla po zásahu státních orgánů. Mnozí členové Academie pak hledali uplatnění jinde, například v Zoisově kroužku.\n\nV roce 1919, po vzniku Univerzity v Lublani, začaly přípravy ke vzniku moderní akademie věd a umění, které vygradovaly v roce 1938. 11. srpna 1938 přijala rada ministrů na návrh ministra Dimitrije Magaraševiće nařízení s mocí zákona, jež bylo publikováno v promulgačním listu 31. srpna 1938. 4. ledna 1939 byl se souhlasem panovníka jmenován do funkce první předseda – Rajko Nahtigal, lingvista a odborník na slovanské jazyky, jenž funkci zastával až do roku 1942. 26. ledna 1943 se dosavadní akademie přeměnila v Národní radu akademie (\"\") Za okupace akademie nekonala slavnostní shromáždění, ani nepřijímala nové členy. Předsedou byl v letech 1942 až 1945 Milan Vidmar.\n\nPo válce došlo ke změně názvu a řady Akademie musela opustit část jejich členů, Akademie jako taková však v tomto období rostla a rozšiřovala svou působnost. V roce 1948 bylo k názvu přidáno adjektivum slovinská a SAZU byla organizována podle sovětského vzoru. V průběhu let docházelo k organizačním změnám, v letech 1955 až 1958 byly vyčleněny samostatné ústavy: Ústav fyziky „Jožef Stefan“, Ústav chemie „Boris Kidrič“, Ústav elektroenergetiky a Ústav pro turbínové stroje. SAZU byla také indoktrinována marxisticko-leninským učením.\n\nFunkci předsedy SAZU od konce války zastávali literární historik France Kidrič (1945 – 1950), lingvista Fran Ramovš (1950 – 1952), Josip Vidmar (1952 – 1976) a odborník v oblasti forenzního lékařství Janez Milčinski (1976 – 1992).\n\nSe změnou politických poměrů a s osamostatněním Slovinska stála Akademie před úkolem obstát ve srovnání s ostatními evropskými akademiemi. Předsedou akademie byl v letech 1992 až 2002 literární historik France Bernik. V roce 1994 byla přijata nová zákonná úprava, jež zakotvila nezávislost SAZU. V roce 1996 byli rehabilitováni tři zakládající členové Akademie, kteří byli vyloučeni po druhé světové válce, a byla jim navrácena jejich čestná práva.\n\nOrgány SAZU jsou skupščina, předsednictvo a předseda. Skupščina SAZU sestává ze všech řádných a mimořádných členů SAZU a na její činnosti se mohou podílet i čestní a dopisní členové SAZU. Skupščina se schází nejméně jednou za rok. Předsednictvo SAZU tvoří předseda, dva místopředsedové, hlavní tajemník, tajemníci tzv. tříd a tři členové SAZU, které volí skupščina SAZU v souladu se statutem SAZU. Předsednictvo je odpovědné skupščině. Neodkladné záležitosti zajišťuje výkonný výbor, jejž tvoří předseda, místopředseda a hlavní tajemník. Skupščina SAZU volí z řádných členů SAZU předsedu, místopředsedu a hlavního tajemníka. Volební období je tříleté s možností jednoho prodloužení. Funkce může být zastávána do sedmdesáti pěti let věku. Podrobnosti o volbě upravuje statut SAZU.\n\nV letech 2002 až 2008 byl předsedou biofyzik Boštjan Žekš, současným předsedou SAZU je Jože Trontelj.\n\n\n"}
{"id": "701281", "url": "https://cs.wikipedia.org/wiki?curid=701281", "title": "Torre de Miguel Sesmero", "text": "Torre de Miguel Sesmero\n\nTorre de Miguel Sesmero je španělská obec situovaná v provincii Badajoz (autonomní společenství Extremadura).\n\nObec je vzdálena 31 km od města Olivenza, 39 km od města Badajoz a 66 km od Méridy. Patří do okresu Llanos de Olivenza a soudního okresu Olivenza. Obcí prochází silnice EX-105.\n\nV roce 1834 se obec stává součástí soudního okresu Olivenza. V roce 1842 čítala obec 259 usedlostí a 970 obyvatel.\n"}
{"id": "701284", "url": "https://cs.wikipedia.org/wiki?curid=701284", "title": "Politický systém Polska", "text": "Politický systém Polska\n\nPolská republika (zkratkou PR) je zastupitelskou demokracií, parlamentní republikou s vícestranickým systémem, kde občané volí přímo \n\nPolský parlament (celým názvem \"Parlament Polské republiky\", polsky \"Parlament Rzeczypospolitej Polskiej\" je od roku 1989 opět dvoukomorový a tvoří ho: \nSejm zejména rozhoduje o vládě a rozpočtu, vyslovuje vládě důvěru. Vyslovit nedůvěru může pouze konstruktivně. \nSpolečné zasedání celého parlamentu (obou komor) se nazývá Národní shromáždění Polské republiky.\n\nPoslanci Sejmu i senátoři jsou voleni na společné čtyřleté volební období. \n\nDo Sejmu platí poměrný volební systém ve 41 vícemandátových volebních obvodech s pětiprocentní volební klauzulí (8 % pro koalice). \n\nSenátoři jsou voleni systémem relativní většiny, kdy v každém ze 100 jednomandátových volebním obvodů připadne mandát kandidátovi s největším počtem platných obdržených hlasů.\n\nDo parlamentních voleb 2011 se volba senátorů odehrávala ve 40 vícemandátových volebních obvodech (počet mandátů 2-4) podle blokového hlasování, každý volič měl tolik hlasů kolik se v obvodu volilo senátorů a tyto své hlasy nemohl kumulovat (tj. odevzdat je např. jednomu kandidátovi).\n\nPrezident je volen přímo podle dvoukolového absolutně většinového systému na 5 let, kandidát na prezidenta musí být polský občan starší 35 let a musí předložit 100 tisíc podpisů podporující jeho kandidaturu.\n\n"}
{"id": "701285", "url": "https://cs.wikipedia.org/wiki?curid=701285", "title": "Kaloň egyptský", "text": "Kaloň egyptský\n\nKaloň egyptský \"(Rousettus aegyptiacus)\" se vyskytuje v částech Afriky (Egypt, Jižní Afrika) a Asie (Indie, Irák, Írán, Pákistán, Jemen, Turecko). Obývá biotopy lesních porostů a jeskyň. Je také jediným druhem kaloně, vyskytujícím se v Evropě (zasahuje na Kypr).\nKaloň egyptský žije v tisícihlavých koloniích v jeskyních a jejich okolí, aktivní je především v noci. . Nejprve byl objeven v pyramidách Areál jeho rozšíření zahrnuje Afriku, Arábii a Blízký východ po Pákistán a v menší míře také Kypr.\n\nŽiví se ovocem a plody, mohou být pronásledováni pro škody na plantážích. Mají dobrý zrak a čich. Jako jediní z kaloňů si vytvořili i určitý druh echolokace - orientaci pomocí reakce na odraz zvuku od překážek.\n\nNa rozdíl od netopýrů vydávají pro člověka částečně slyšitelné zvuky rychlým chvěním jazyka, svůj let pak usměrňují podle zpětně přijatých signálů. Přesto echolokaci kombinují se zrakovým vnímáním.\n\nJeho hmotnost je do 180 g. Patří mezi jedním z mála kaloňů využívající echolokaci. Jedná se o býložravce, v zajetí jsou krmena ovocem, nektarem, pupeny a zeleninou.\n\nRozmnožování: Po 120 dnech se rodí jedno mládě výjimečně dvě, která nosí na břiše. Při porodu byla pozorována i asistence tzv. tetiček - zkušených samic. Mléčné bradavky má v podpaždí.\n\nChování kaloně není náročné, je třeba dostatečně velký proletový prostor bez překážek s dostatečnou teplotou a vlhkostí. Důležitá je bohatá spleť větví na zavěšení. V ČR je můžeme spatřit v Podkrušnohorským zooparku v Chomutově nebo v Zoo Plzeň v expozici Svět v podzemí z roku 2012 (v roce 1999 zde byli chováni volně v tropickém pavilonu v chodbě návštěvníků).\n\n"}
{"id": "701287", "url": "https://cs.wikipedia.org/wiki?curid=701287", "title": "Rakša", "text": "Rakša\n\nRakša je malá obec na Slovensku v okrese Turčianske Teplice.\nPrvní zmínka o obci pochází z roku 1277. Vznikla sloučením obcí Rakša a Nedozor.\nObec se nalézá v nadmořské výšce 503 metrů a rozkládá se na území o rozloze 11,738 km. Nachází se přibližně 4 kilometry od Turčianských Teplic. K 31. prosinci roku 2017 žilo v obci 223 obyvatel.\n"}
{"id": "701288", "url": "https://cs.wikipedia.org/wiki?curid=701288", "title": "Gmina Goniądz", "text": "Gmina Goniądz\n\nGmina Goniądz je polská městsko-vesnická gmina v okrese Mońki ve Podleském vojvodství. Sídlem gminy je město Goniądz. Gminu protéká řeka Biebrza.\n\nSídlo je vzdáleno 10 km od Moniek. V letech 1975-1998 spadala obec administrativně do dnes již neexistujícího Łomżynského vojvodství.\n\nKe gmině kromě města Goniądz patří 26 vesnic a osad. Pod \"městsko-venkovskou gminu Goniądz\" (celkem 5 253 obyvatel) spadají kromě samotné Goniądz následující místa; \nBiałosuknia, Budne, Budne-Żarnowo, Dawidowizna, Doły, Downary, Downary-Plac, Klewianka, Kramkówka Duża, Kramkówka Mała, Krzecze, Łazy, Mierkienniki, Olszowa Droga, Osowiec, Osowiec-Twierdza, Owieczki, Piwowary, Płochowo, Smogorówka Dolistowska, Smogorówka Goniądzka, Szafranki, Uścianek, Wojtówstwo, Wólka Piaseczna, Wroceń.\n\n"}
{"id": "701292", "url": "https://cs.wikipedia.org/wiki?curid=701292", "title": "Orangutan bornejský", "text": "Orangutan bornejský\n\nOrangutan bornejský (\"Pongo pygmaeus\") je lidoop z rodu orangutan, který žije na ostrově Borneo. Spolu s orangutanem sumaterským a orangutanem tapanulijským patří k jedinému rodu lidoopů, který pochází z Asie. Stejně jako ostatní hominidé jsou i orangutani vysoce inteligentní a dokáží velmi dobře zacházet s nástroji a zhotovovat je. Mají také vysoce vyvinuté společenské chování. Orangutani sdílejí s lidmi přibližně 97 % DNA.\n\nOrangutan bornejský je kriticky ohrožený druh díky odlesňování kvůli plantážím pro pěstování palmy olejné na výrobu palmového oleje. Velké nebezpečí pro něj znamená i jeho lov.\n\nHmotnost orangutana bornejského dosahuje až 100 kg. V zajetí se dožívá až 60 let. Populaci tvoří cca 50 000 jedinců. Je dobře přizpůsoben životu na stromě, proto se liší délka jeho předních a zadních končetin. U samců se vyskytuje výrazný hrdelní vak, který slouží k zesílení hlasových projevů. Postupem let vyrůstají orangutanovi na tvářích zduřeniny, tvořené tukem a vazivem. Tělo je pokryto řídkou dlouhou splývavou srstí.\n\nSamice obvykle v šestiletém intervalu rodí jedno mládě, o něž se stará sedm let, tedy nejdéle ze všech zvířat. Orangutani žijí v malých skupinách nedospělých zvířat, dospělí se pohybují blízko sebe a stále spolu komunikují (tvoří tzv. residentní sociální skupinu, zvanou noyau). Pokud však tlupa nenachází dostatek potravy, mohou orangutani žít solitérně.\n\nHlavní složkou potravy je vegetariánská strava (listy, plody: fíky, ořechy, kořínky). Malé množství živočišných bílkovin získávají z drobných obratlovců.\n\nV zajetí je chov velmi náročný a je jako u všech lidoopů hlídán a řízen mezinárodním koordinátorem. Každý jedinec je evidován v plemenné knize. Expozice jsou nákladné a přísně kontrolované, musejí splňovat vysoké hygienické nároky (např. být omyvatelné) a disponovat dostatkem přepouštěcích místností.\n\nU ošetřovatele záleží, aby byl tlupou přijat.\n\nV České republice chová orangutany bornejské Zoo Ústí nad Labem a Zoo Dvůr Králové nad Labem. Na Slovensku je chová Zoo Bojnice.\n\n\n"}
{"id": "701293", "url": "https://cs.wikipedia.org/wiki?curid=701293", "title": "Chlorid arsenitý", "text": "Chlorid arsenitý\n\nChlorid arsenitý je anorganická sloučenina se vzorcem AsCl, též označovaná jako „arsenové máslo“. Jedná se o toxickou olejovitou bezbarvou kapalinu, která však při nižší čistotě může být i žlutá. Je meziproduktem při výrobě organických sloučenin arsenu.\n\nAsCl má pyramidovou molekulu se symetrií C. Vazba As-Cl má délku 2,161 Å a úhel Cl-As-Cl je 98°25’±30. Chlorid arsenitý má čtyři normální módy vibrace: ν1(A) 416, ν2(A) 192, ν3 393 a ν4(E) 152 cm. Vazby v AsCl jsou převážně kovalentní, což vysvětluje nízkou teplotu tání.\n\nChlorid arsenitý se připravuje reakcí oxidu arsenitého s chlorovodíkem s následnou destilací:\n\nLze ho připravovat také chlorací arsenu při 80-85 °C, ale k této metodě je potřeba elementární arsen.\n\nDalší možností je příprava reakcí oxidu arsenitého s dichlordisulfanem. Je k tomu potřeba jednoduchý přístroj a proces je účinný:\n\nChlorid arsenitý s vodou hydrolyzuje na kyseliny arsenitou a chlorovodíkovou:\nPřestože je AsCl méně citlivý na vlhkost než PCl, stejně na vlhkém vzduchu dýmá.\n\nAsCl při působení AsO podléhá redistribuci za vzniku anorganického polymeru AsOCl. Se zdroji chloru tvoří AsCl soli obsahující aniont [AsCl]. Reakcí s bromidem nebo jodidem draselným vzniká bromid, resp. jodid arsenitý.\n\nChlorid arsenitý je užitečný v organické chemii, například trifenylarsan vzniká z AsCl takto:\n\nSloučeniny arsenu jsou obecně velmi toxické. Pro AsCl to platí obzvlášť, protože je těkavý a dobře rozpustný.\n"}
{"id": "701294", "url": "https://cs.wikipedia.org/wiki?curid=701294", "title": "Saskatchewan Highway 265", "text": "Saskatchewan Highway 265\n\nHighway 265 je silnice v kanadské provincii Saskatchewanu. Vede od silnice Highway 120 k silnici Highway 926. Je asi 29 km (18 mil) dlouhá.\n\nHighway 265 je hlavní silnicí provinčního parku Candle Lake Provincial Park. Většina úseku procházejícího parkem se táhne podél jezera Candle a prochází skrz obce Torch Lake, Waskateena Beach a Telwin. Ze silnice je přístupných několik tábořišť.\n"}
{"id": "701296", "url": "https://cs.wikipedia.org/wiki?curid=701296", "title": "Gmina Mońki", "text": "Gmina Mońki\n\nGmina Mońki je polská městsko-vesnická gmina v okrese Mońki ve Podleském vojvodství. Sídlem gminy je město Mońki.\n\nKe gmině kromě města Mońki patří 42 vesnic a osad. Pod \"městsko-venkovskou gminu Mońki\" (celkem 15 077 obyvatel) spadají kromě samotného města Mońki následující místa:\n\nMěsto mělo v roce 2014 celkem 15 077 obyvatel.\n"}
{"id": "701297", "url": "https://cs.wikipedia.org/wiki?curid=701297", "title": "Adolf Abramovič Joffe", "text": "Adolf Abramovič Joffe\n\nAdolf Abramovič Joffe (, 22. října 1883 Simferopol – 16. listopadu (některé zdroje udávají 17. listopadu) 1927 Moskva) byl ruský revolucionář, sovětský politik a diplomat. Zastupoval Rusko při mírových jednáních v Brestu Litevském, následně pokračoval v diplomatické kariéře a působil jako velvyslanec v Číně a Rakousku. Byl přívržencem Lva Trockého. Po jeho vyloučení ze strany, a také z důvodu své těžké nemoci spáchal v listopadu 1927 sebevraždu.\n\nNarodil se v karaitské rodině bohatého simferopolského kupce Abrama Jakovleviče Joffe. Po ukončení gymnázia se stal menševikem a začal studovat v letech 1903–1904 medicínu v Berlíně. Kvůli revoluční činnosti v Rusku a v Německu studia opustil, vrátil se do Ruska a aktivně se zúčastnil revoluce v roce 1905. V roce 1906 byl vyhoštěn na Sibiř, ale utekl a emigroval do Švýcarska. V letech 1906–1907 studoval práva v Curychu. V následujících letech se střídavě pohyboval v Berlíně, Vídni a nelegálně i v Rusku. Začal více spolupracovat s Lvem Trockým, který se stal jeho přítelem. V roce 1912 byl v Oděse zatčen, uvězněn a pak poslán na Sibiř.\n\nPo únorové revoluci byl z vyhnanství propuštěn, dorazil do Petrohradu a od května 1917 opět spolupracoval především s Trockým. Společně bojovali za sjednocení menševiků a dalších socialistů s bolševiky, což se podařilo jen zčásti. V říjnu (listopadu) 1917, během bolševické revoluce, byl Joffe předsedou Petrohradského revolučního výboru.\n\nNásledně se stal komisařem pro zahraniční záležitosti a od konce listopadu 1917 do ledna 1918 vedl poněkud bizarní ruskou delegaci (členkou byla mj. nedávno propuštěná vražedkyně Anastasija Bicenko) v jednáních s ústředními mocnostmi v Brestu Litevském. Dne 2. (15.) prosince 1917 podepsal Joffe dočasné příměří s Německem, Rakousko-Uherskem, Tureckem a Bulharskem a od 22. prosince, kdy začala skutečná mírová jednání, se snažil prosazovat z hlediska situace na frontě poněkud naivní doktrínu „míru bez anexí a kontribucí“ s široce pojatým uplatňováním práva na národní sebeurčení. Rakouský ministr zahraničí hrabě Otakar Černín později na Joffeho vzpomínal:\n\nBrzy Joffe zjistil, že o bolševické utopie centrální mocnosti nejeví zájem a bolševičtí diplomaté od ledna 1918 již pod vedením Trockého přešli na nejasnou a zdržovací doktrínu „ani válka, ani mír“. Odmítali uzavřít konečnou mírovou smlouvu na základě tvrdých německých požadavků a čekali, že světová revoluce vyřeší vše za ně. Němcům nakonec došla trpělivost a 18. února 1918 zahájili velkou ofenzívu proti v podstatě nefunkční ruské armádě, která donutila Rusy kapitulovat. V únoru a březnu 1918 už byl Joffe pouze řadovým členem mírové delegace. Lenin nakonec prosadil podepsání pro Rusko velmi nevýhodného ale nutného míru, které za bolševiky signoval Grigorij Sokolnikov.\nJoffe následně působil v Petrohradu a v dubnu 1918 byl poslán do Německa jako ruský diplomatický zástupce. Dojednal a podepsal dodatkovou smlouvu s Německem (srpen 1918). Začátkem listopadu 1918 byl spolu s dalšími ruskými bolševiky z Německa vyhoštěn s tím, že se snaží rozdmýchat komunistický puč. V letech 1919 až 1921 pracoval v různých vyšších funkcích, ale skutečně vrcholným bolševickým funkcionářem se nestal. Angažoval se v diplomatických jednáních s Polskem, Litvou, Lotyšskem a Estonskem v letech 1920 a 1921. Jako vedoucí sovětské delegace podepsal mír z Tartu s Estonskem. Měl důležitý podíl na dojednání a podepsání Rižského míru s Polskem (hlavní ruský signatář).\n\nV únoru 1922 se jako jeden z delegátů zúčastnil jednání v Janově, což byla první konference, na níž západní mocnosti jednali s bolševickými představiteli Ruska. O své zkušenosti ještě téhož roku sepsal krátkou knihu. Poté byl poslán do Číny jako sovětský velvyslanec. Zde dojednal dohodu se Sunjatsenem o pomoci Kuomintangu - tah, který zřejmě měl přivést Kuomintang ke spolupráci s komunisty. V červnu 1923 se přesunul do Japonska, ale zdlouhavá jednání zde musel kvůli vážné nemoci přerušit. Vrátil se do SSSR a poté, co se mu zlepšilo zdraví, byl vyslán s delegací do Velké Británie. Následně v letech 1924-1926 působil jako sovětský velvyslanec v Rakousku.\nJoffe zůstával věrný svému příteli Trockému a s tím, jak se Trockij pomalu dostával do opozice, upadal v stranické hierarchii i Joffe. Navíc ho sužovala těžká a bolestivá nemoc - polyneuritida (zánět nervů), která ho čím dál častěji poutala na lůžko. Vysocí straničtí představitelé nedovolili Joffemu vycestovat a léčit se v zahraničí. 12. listopadu 1927 byl Trockij vyloučen ze strany a to byla poslední kapka i pro Joffeho. 16. listopadu 1927 spáchal sebevraždu, přičemž zanechal i dopis na rozloučenou adresovaný Trockému. Dopis nicméně zabavila sovětská tajná policie a později ho využila jak k diskreditaci Joffeho, tak Trockého. Trockého smuteční řeč na Joffeho pohřbu se stala jeho posledním veřejným projevem v Sovětském svazu.\n\nJoffeho žena Maria byla obviněna z trockismu, za Stalinských čistek zatčena a asi 20 let vězněna. Nicméně přežila a vydala i své paměti (\"One Long Night: A Tale of Truth\"). Jeho dcera Naděžda, rovněž trockistka, přežila věznění v gulagu a taktéž vydala memoáry (rusky \"Время назад: Моя жизнь, моя судьба, моя эпоха\", anglicky \"Back in Time: My Life, My Fate, My Epoch\").\n\n"}
{"id": "701298", "url": "https://cs.wikipedia.org/wiki?curid=701298", "title": "Kaufbeuren", "text": "Kaufbeuren\n\nKaufbeuren je město v Bavorském Švábsku, v kraji Allgäu v morénovém údolí řeky Wertach v nadmořské výšce kolem 680 m. Z hlediska správy tvoří město se statutem okresu, je obklopené zemským okresem Ostallgäu.\n\n\nKaufbeuren vznikl kolem roku 740 z franckého dvora, který sloužil jako správní centrum oblasti na hranicích s Bavorskem. V 11. století zde měli sídlo pánové z Beuren, kteří byli lenníky Welfů. První zmínka o městě pochází z roku 1126. Na konci 12. století se město dostalo pod moc Štaufů. 3. února 1286 povýšil Rudolf I. Habsburský Kaufbeuren na svobodné říšské město, což vydrželo až do roku 1802, kdy se stalo součástí Bavorska.\n\nNa počátku druhé světové války byla v zalesněném území na sever od města zřízena muniční továrna firmy Dynamit AG (dříve Alfred Nobel), v níž pracovali váleční zajatci a nuceně nasazení, byla zde pobočka koncentračního tábora Dachau. Ve zdejší psychiatrické léčebně byla v průběhu války provedena euthanazie zhruba 2000 psychicky nemocných osob (tzv. akce T4).\n\nPo válce byla na troskách výše zmíněné továrny zřízena čtvrť \"Neugablonz\" založená vysídlenci z Jablonce nad Nisou, kteří sem přinesli své znalosti ze sklářského průmyslu.\n\n\n\n"}
{"id": "701300", "url": "https://cs.wikipedia.org/wiki?curid=701300", "title": "Rudno", "text": "Rudno\n\nRudno je malá obec na Slovensku v okrese Turčianske Teplice v Žilinském kraji.\nPrvní písemná zmínka o obci pochází z roku 1343.\nObec se nachází v nadmořské výšce 510 metrů a rozkládá se na ploše 7.278 km. K 31. prosinci roku 2017 žilo v obci 199 obyvatel.\n\n"}
{"id": "701301", "url": "https://cs.wikipedia.org/wiki?curid=701301", "title": "Seznam kostelů v Ostravě", "text": "Seznam kostelů v Ostravě\n\nV Ostravě se nachází tyto kostely (jsou rozděleny podle městských obvodů):\n\nHrabová \nHrabůvka\nHrušov\nMariánské Hory\nMichálkovice\nMoravská Ostrava\nNová Ves \nPolanka nad Odrou\nPřívoz\nPustkovec\nRadvanice\nSlezská Ostrava\nStará Bělá\nSvinov\nTřebovice\nVítkovice\nZábřeh\n"}
{"id": "701302", "url": "https://cs.wikipedia.org/wiki?curid=701302", "title": "Megadermovití", "text": "Megadermovití\n\nMegadermovití (\"Megadermatidae\") je čeleď netopýrů, jejíž jedinci žijí ve střední Africe, ve východní a jižní Asii a v Austrálii. Má 4 žijící rody, které obsahují 5 druhů:\n\n"}
{"id": "701304", "url": "https://cs.wikipedia.org/wiki?curid=701304", "title": "Kino Vzlet", "text": "Kino Vzlet\n\nKino Vzlet (také Bio Vzlet nebo Produkční dům Vzlet) je kulturní centrum na nároží Holandské a Norské ulice u Heroldových sadů v Praze 10 – Vršovicích. Bylo postaveno jako sokolské kino v roce 1921 ve stylu art deco. Stavitel byl Bohumil Hrabě. Provoz kina vydělal v roce 1932 na stavbu nové budovy Sokola Vršovice.\n\nV hlavním sále se nachází promítací plátno v podobě unikátní sádrové stěny z roku 1923.\n\nV roce 1902 věnovala vršovická obec místnímu Sokolu pozemek v tehdejších Městských sadech (dnes Heroldovy sady) vedle Vršovického zámečku. Prostor byl původně využíván ke sportovním účelům, v roce 1920 zde došlo k výstavbě letního cvičiště a budovy kina. To bylo otevřeno o rok později. V budově se nacházely také šatny a skladiště cvičebního nářadí, pořádaly se tu i schůze řídících složek jednoty a různé kulturní a společenské akce.\n\nPo roce 1948 byl objekt vyvlastněn. Kino zde fungovalo do poloviny 70. let 20. století, později zde byly sklady filmového archivu. Po převratu v roce 1989 se budova dostala do majetku hlavního města Prahy, které ji dne 31. 1. 2002 ve zdevastovaném stavu svěřilo Městské části Praha 10. V roce 2007 byla budova pronajata architektovi a scénografovi Michaelu Klangovi, který se zavázal budovu rekonstruovat na kulturní centrum a výměnou dostal 15letý nájem zdarma.\n\nMezi roky 2007–2009 zde začala probíhat generální rekonstrukce. Autorem projektu byl její nájemce Michael Klang. Po několika letech však Klangovi došly peníze na rekonstrukci, na konci roku 2012 tak byla nájemní smlouva zrušena a budova se vrátila do správy Prahy 10. Kvůli údajně nepovoleným zásahům muselo před otevřením dojít k dalším úpravám. Vzhledem k tomu, že na další rekonstrukci objektu neproběhlo výběrové řízení podle zákona o veřejných zakázkách, uložil Úřad pro ochranu hospodářské soutěže Praze 10 v roce 2016 pokutu ve výši 100 000 Kč. Později byla na rekonstrukci vyhlášena nová soutěž.\n\n"}
{"id": "701307", "url": "https://cs.wikipedia.org/wiki?curid=701307", "title": "Tadaridovití", "text": "Tadaridovití\n\nTadaridovití (\"Molossidae\") je čeleď netopýrů, která obsahuje kolem 100 druhů v 18 rodech.\n"}
{"id": "701310", "url": "https://cs.wikipedia.org/wiki?curid=701310", "title": "Kempten (Allgäu)", "text": "Kempten (Allgäu)\n\nKempten (Allgäu) je město v Bavorsku, centrum historického regionu Allgäu. Leží v údolí řeky Iller, je to druhé nejvýše položené německé město nad 70 000 obyvatel (2019). Území města se skládá z historických čtvrtí Kempten, Sankt Lorenz, Sankt Mang a více než 150 připojených osad.\n\nKempten se počítá mezi nejstarší německá města. Sice chybí archeologické doklady předřímského osídlení, avšak název \"Kambodunon\" / \"Cambodunum\" je keltského původu. Záhy po římském ovládnutí severního alpského podhůří (kolem roku 15 př. n. l.) zde město prokazatelně existovalo, je zmíněno například ve IV. knize Strabónovy geografie. Je možné, že v 1. století bylo Cambodunum centrem provincie Raetie, předtím, než tuto funkci převzal nověji založený Augsburg. Město zažilo rozkvět ve 2. století, avšak poté přišel úpadek.\n\nOd roku 740 zde působili mniši ze Sankt Gallen, roku 774 vzniklo samostatné opatství. Klášter postupně ovládl celé okolí, roku 1213 udělil císař Fridrich II. jeho opatům v léno celé kemptenské hrabství. Samotné město však bylo v roce 1289 na základě privilegia Rudolfa I. z poddanství kláštera vyňato a stalo se říšským městem. Kolem kláštera pak vzniklo nové město, poddané klášteru. Rozdělení města mezi měšťany a klášter vedlo k častým sporům, které se někdy projevovaly i jako násilné konflikty.\n\nV roce 1525 při selské válce byl kemptenský klášter zcela vypleněn jeho vlastními poddanými. Této situace využili kemptenští měšťané a město odkoupilo od opata všechna zbylá práva nad městem za 32 000 zlatých. Město se také přiklonilo k reformaci, ovšem klášteru poddaná část města zůstala nadále katolická.\n\nZa třicetileté války byly obě části města těžce zpustošeny vojsky, přidala se také morová epidemie, takže počet obyvatel poklesl ze 6 000 na 900. Poválečné obnova byla vzhledem k rivalitě obou částí velmi pomalá.\n\nZa napoleonských válek, roku 1802, byl Kempten začleněn do Bavorska a obě části administrativně sjednoceny, sjednocení po stránce společenské a stavební však trvalo dlouhou dobu. Industrializace začala v Kemptenu nejprve textilním, papírenským a potravinářským průmyslem. Ve zdejší sirkárně bylo v roce 1898 zaznamenáno vůbec první průmyslové užití vznětového motoru.\n\n"}
{"id": "701314", "url": "https://cs.wikipedia.org/wiki?curid=701314", "title": "Osowiec-Twierdza", "text": "Osowiec-Twierdza\n\nOsowiec-Twierdza, je osada v Polsku v Podleském vojvodství v okrese Mońki. Sídlo je vzdáleno 11 km od Moniek. Goniądz, do jejíž gminy Osowiec-Twierdza spadá, je vzdálena 5 km. Osadou protéká řeka Biebrza. V letech 1743–1827 Osowiec (jinak Marcinpol) měl městská práva. V obci se nachází národní park Biebrza, a carská pevnost z devatenáctého století.\n\nOsowiec-Twierdza je součástí městsko-vesnické gminy se sídlem v Goniądzu.\n\nJméno Osowiec lze etymologicky definovat jako místo pusté, opuštěné, či jako smutné, sklíčené. Nachází se na lesních pozemcích osowego (topol osika), kde byla typická oblast výskytu tohoto druhu stromů. Od roku 1998 se osada nazývá Osowiec-Twierdza (\"Osowiec-Pevnost\"), tím byl ve skutečnosti obnoven historický název z meziválečného období.\n\nV letech 1882–1892 byl Osowiec postaven jako tehdy největší pevnost s úkolem chránit severozápadní hranice Ruského impéria. Po vypuknutí první světové války, od 29. ledna do 6. srpna 1915, vedla německá vojska 8. armády marný boj se snahou rozbít obranný pás, který bránil pevnost Osowiec. Německá vojska se o dobytí samotné pevnosti pokusila třikrát. Poprvé v září v roce 1914, po ostřelování pevnosti dělostřelectvem, po kterém byl útok 8. armády odražen. Podruhé mezi dubnem a květnem v roce 1915, po ostřelování pevnosti těžkým dělostřelectvem, po kterém se ovšem carská vojska nevzdala a donutila vlastní dělostřeleckou palbou německé dělostřelectvo ustoupit. Finálním pokusem byl útok, který proběhl v červenci v roce 1915, při kterém byla pevnost ostřelována dělostřeleckými granáty s jedovatým plynem (chlorem). Německá 8. armáda, pod vedením Paul von Hindenburga, po chemickém útoku zahájila ofenzívu s přesvědčením o lehkém obsazení pevnosti. Po přiblížení německých vojáků k pevnosti, zbývající přeživší z řad carské armády, kteří byli také zasaženi jedovatým plynem, zahájili protiútok, kterým postupující příslušníky 8. armády nejen překvapili, ale i zhrozili natolik, že němečtí vojáci ustoupili. O tomto hrdinském útoku se později v novinách psalo jako o „útoku mrtvých mužů“. V průběhu bojů bylo zabito asi 2000 příslušníků carského vojska. Většina byla zabita při útoku, kdy němečtí vojáci použili jedovatý plyn (chlor). Vzhledem k nepříznivé situaci Rusů, kteří byli v osowiecké pevnosti příliš předsunuti, opustila carská vojska pevnost v srpnu roku 1915. Obrana Osowce je někdy srovnávána s Bitvou u Verdunu, která proběhla v roce 1916 ve Francii.\n\nBěhem druhé světové války byla v pevnosti Osowiec střídavě rozmístěna německá a sovětská vojska. Při ústupu v roce 1944 a 1945 způsobili Němci velké poškození pevnosti a zároveň se pokusili vyhodit do vzduchu další pevnosti v okolí.\n\nBitva o pevnost Osowiec se stala námětem pro píseň od švédské heavy metalové skupiny Sabaton s názvem The Attack of the Dead Men z alba The Great war.\n\n\n"}
{"id": "701319", "url": "https://cs.wikipedia.org/wiki?curid=701319", "title": "Saskatchewan Highway 926", "text": "Saskatchewan Highway 926\n\nHighway 926 je silnice v kanadské provincii Saskatchewan. Vede od silnice Highway 120 k silnici Highway 969. Je asi 79 km (49 mil) dlouhá.\n\nSilnice Highway 926 spojuje silnice Highway 265, Highway 970 a Highway 931.\n\nHighway 970 je silnice v kanadské provincii Saskatchewan. Odbočuje od silnice Highway 926 a je slepě zakončena (anglicky \"dead end\"). Je asi 15 km (9 mil) dlouhá.\n\nHighway 931 je silnice v kanadské provincii Saskatchewan. Vede od silnice Highway 926, až se změní v blízkosti Snowieldských jezer na místní komunikaci. Je asi 5 km (3 míle) dlouhá.\n"}
{"id": "701322", "url": "https://cs.wikipedia.org/wiki?curid=701322", "title": "Ray Collins", "text": "Ray Collins\n\nRay Collins (19. listopadu 1936 Pomona, Kalifornie, Spojené státy americké − 24. prosince 2012 tamtéž) byl americký zpěvák, znám především jako jeden z mnoha členů rockové skupiny The Mothers of Invention. Před Mothers hrál s různými doo-wopovými skupinami. Svou hudební kariéru začal v padesátých letech 20. století v Los Angeles.\n\nV roce 1964 založil spolu s Jimmy Carl Blackem, Royem Estradou a Frankem Zappou skupinu The Soul Giants, která se později přejmenovala na The Mothers of Invention. Podílel se na albech \"Freak Out!\" (1966), \"Absolutely Free\" (1967), \"Cruising with Ruben & the Jets\" (1968), \"Uncle Meat\" (1969), \"Weasels Ripped My Flesh\" (1970) a podílel se i na filmu \"Uncle Meat\". Rovněž hrál na několika archivních albech, jako \"The Lost Episodes\" (1996), \"Joe's Corsage\" (2004) a \"Greasy Love Songs\" (2010).\n\n18. prosince 2012 byl po infarktu hospitalizován a od té doby byl v kómatu. Již v té době se na internet dostalo několik poplašných zpráv o jeho smrti. Zemřel 24. prosince 2012.\n"}
{"id": "701323", "url": "https://cs.wikipedia.org/wiki?curid=701323", "title": "Kvalifikace na Mistrovství světa ve fotbale 1998 (UEFA)", "text": "Kvalifikace na Mistrovství světa ve fotbale 1998 (UEFA)\n\nKvalifikace na Mistrovství světa ve fotbale 1998 zóny UEFA určila 14 účastníků finálového turnaje. Evropská kvalifikace začala v dubnu 1996. Všech 49 reprezentací bylo rozlosováno do 9 skupin po 6, resp. 5 týmech. První tým každé skupiny spolu s nejlepším celkem ze druhých míst postoupil přímo na MS. Zbylá osmička na druhých místech se utkala v baráži o zbylé čtyři místenky.\n\nDo žebříčku týmů na druhých místech se započítávaly pouze zápasy s 1., 3. a 4. týmem dané skupiny. Nejlepší celek tohoto žebříčku přímo postoupil na MS, zbylé týmy hrály baráž.\n\n\" zvítězilo celkovým skóre 3:1 a postoupilo na Mistrovství světa ve fotbale 1998.\"\n\n\" zvítězila celkovým skóre 2:1 a postoupila na Mistrovství světa ve fotbale 1998.\"\n\n\" zvítězila celkovým skóre 3:2 a postoupila na Mistrovství světa ve fotbale 1998.\"\n\n\" zvítězila celkovým skóre 12:1 a postoupila na Mistrovství světa ve fotbale 1998.\"\n\n"}
{"id": "701324", "url": "https://cs.wikipedia.org/wiki?curid=701324", "title": "My Guitar Wants to Kill Your Mama", "text": "My Guitar Wants to Kill Your Mama\n\n„My Guitar Wants to Kill Your Mama“ je singl americké hudební skupiny The Mothers of Invention, vydaný v roce 1969. Skladbu napsal frontman skupiny Frank Zappa. V upravené verzi vyšla skladba i na albu \"Weasels Ripped My Flesh\" z roku 1970. Skladbu hráli také kytaristé Joe Satriani, Steve Vai a Eric Johnson při turné projektu G3 v roce 1996. Zappův syn Dweezil podle písní pojmenoval své album \"My Guitar Wants to Kill Your Mama\" z roku 1988.\n"}
{"id": "701325", "url": "https://cs.wikipedia.org/wiki?curid=701325", "title": "Horochivský rajón", "text": "Horochivský rajón\n\nHorochivský rajón () je jedním z rajónů (okresů) Volyňské oblasti západní Ukrajiny. Okresním městem je Horochiv. Má rozlohu 1122 km² a žije zde \nRajón byl založen v roce 1940 poté, co Volyň spolu s dalšími východními oblastmi Polska zabrala Rudá armáda.\n\n\n\n\n"}
{"id": "701326", "url": "https://cs.wikipedia.org/wiki?curid=701326", "title": "Bunk Gardner", "text": "Bunk Gardner\n\nBunk Gardner (* jako John Leon Gardner; 2. května 1933, Cleveland, Ohio, USA) je americký hudebník, hráč na flétnu, pikolu, klarinet, fagot a saxofon. Nejvíce se proslavil spoluprací se skupinou The Mothers of Invention. Po rozpadu Mothers of Invention se stal členem Geronimo Black a také spolupracoval s Frankem Zappou.\n\n\n"}
{"id": "701328", "url": "https://cs.wikipedia.org/wiki?curid=701328", "title": "Štěpán Bačkora", "text": "Štěpán Bačkora\n\nŠtěpán Bačkora (2. července 1813 Malín – 17. prosince 1887 Praha) byl český učitel. Přes padesát let vyučoval na pražských obecných školách. Před rokem 1848 organizoval porady pedagogů a česká divadelní představení. Během Bachova absolutismu pokračoval navzdory zákazům ve výuce v českém jazyce. Vedl časopisy \"Posel z Budče\" a \"Škola\". Psal učebnice a knihy pro děti. Roku 1886 byl oceněn zlatým záslužným křížem od císaře Františka Josefa.\n\nNarodil se 2. července 1813 (podle jiných zdrojů 13. července) v Malíně u Kutné Hory v domě č. 13 jako druhý syn učitele. S rodinou se brzy odstěhoval do Kutné Hory. Po dokončení obecné školy odešel do Prahy, kde jeho bratr Josef v té době navštěvoval učitelský kurs. Štěpán se rovněž věnoval studiu pedagogiky, zakončené zkouškami pro hlavní školy a opatrovny.\n\nRoku 1836 získal místo neplaceného pomocníka v opatrovně Na Hrádku, kterou vedl Jan Svoboda. Práce mu dala možnost poznat přirozený vývoj dítěte a jeho potřeby; vyžadovala ale také mnoho osobních obětí a sebezapření, protože aby se uživil, musel po náročném dni ve školce ještě soukromě doučovat v bohatých rodinách v jiné části Prahy. Přesto mu zbyl ještě čas na studium odborné literatury. Po několikaletém působení získal roční plat 100 zlatých, který zvýšil jeho životní úroveň, ale k obživě nestačil.\n\nVedle školních povinností se zapojil do úsilí o založení českého divadla na Vyšehradě. Jeho tři žádosti o povolení byly zamítnuty, hlavně kvůli nepřízni ředitele pražského divadla. Nakonec ale slavil úspěch a podařilo se mu s pomocí Tyla a Kašky zorganizovat několik představení, která přispěla k posilování národního uvědomění.\n\nPřed rokem 1848 se Štěpán Bačkora společně s Amerlingem, evangelickým učitelem Sluníčkem bratrem Josefem a dalšími soukromě scházeli k diskusím o školství. V roce 1847 získali povolení, zvát na tato setkání veřejnost, a pořádali je pod názvem \"Porady budečské\". Zájem učitelů byl ale malý z obav před úřady. To se změnilo během roku 1848. Porady se staly střediskem výměny informací o pedagogických otázkách a navštěvovaly je nejen stovky učitelů z Prahy i venkova, ale účastnil se i místodržící Leopold Lev Thun-Hohenstein. Na základě těchto setkání vznikl časopis \"Posel z Budče\", jehož se Bačkora stal redaktorem. Po jeho zániku v roce 1851 vydával časopis \"Škola\".\n\nBěhem revoluce 1848 byl členem Svornosti (ozbrojených měšťanských sborů); těsně přitom unikl zatčení, když se kvůli soukromému vyučování opozdil na (mezitím rozehnanou) schůzi.\n\nRoku 1850, po třinácti letech na hrádecké opatrovně, získal místo podučitele u sv. Jindřicha. Škola byla v době Bachova absolutismu poněmčena, ačkoli ji navštěvovaly jen české děti. Bačkora s tímto postupem nesouhlasil a navzdory zákazu pokračoval ve výuce v češtině. Když mu toto nařízení dali písemně, připsal na něj svůj nesouhlas a vrátil jej. V ovzduší reakce mu nedokázal pomoci ani advokát Antonín Strobach, ani redaktor Václav Jaromír Picek, ani vídeňský úředník Josef Jireček. Bačkora proto postupoval tak, že vyučoval většinu doby česky, ke zkouškám ale děti připravoval podle německé učebnice. Dosáhl tak lepších výsledků, než kdyby je učil jen německy a žáci probíranému učivu plně neporozuměli. Dostával za to výtky a mnozí zatajovali dech nad jeho odvahou; kromě zastaveného služebního postupu ho ale nepostihly žádné další následky.\n\nV roce 1860, po návratu demokracie, získal místo řídícího učitele na nové malostranské škole u Panny Marie Vítězné. Zvelebil ji tak, že do ní dávaly děti i mimopražské rodiny.\n\nVedle vlastní pedagogické činnosti byl literárně činný (viz níže). Určitou dobu byl i členem vládní komise pro tvorbu učebnic; odešel z ní ale na protest proti propuštění několika svých přátel (včetně bratra Josefa) z c. k. české hlavní školy.\n\nByl předsedou Matice Komenského. Roku 1879 se stal čestným členem \"Budče pražské\". V 80. letech zasedal jako zástupce učitelstva v pražské okresní školní radě. Zakládal knihovny ve venkovských obcích (např. Roudnice nad Labem, Račiněves, Sedlec, Chrášťany) i v Praze (u sv. Štěpána a Panny Marie Vítězné).\n\nRoku 1886 získal od císaře Františka Josefa I. zlatý záslužný kříž za celoživotní dílo. Na slavnostní schůzi mu jej předal pražský starosta Ferdinand Vališ, telegraficky mu blahopřál i František Ladislav Rieger.\n\nZůstal svobodný a bezdětný. Zemřel na sešlost věkem.\n\nVedle článků v pedagogických časopisech (\"Posel z Budče\", \"Škola\") byl autorem následujících publikací (výběr):\n\n\n"}
{"id": "701332", "url": "https://cs.wikipedia.org/wiki?curid=701332", "title": "Ian Underwood", "text": "Ian Underwood\n\nIan Robertson Underwood (* 22. května 1939 New York) je americký hudebník a hudební skladatel. Nejvíce se proslavil spoluprací se skupinou The Mothers of Invention. Také spolupracoval s mnoha dalšími hudebníky, mezi které patří i Frank Zappa nebo Alphonse Mouzon. Jeho manželka Ruth Komanoff (Underwood) byla také členkou skupiny Mothers of Invention. Rozvedli se v roce 1974.\n\n\n\n"}
{"id": "701335", "url": "https://cs.wikipedia.org/wiki?curid=701335", "title": "Emma Klingenbergová", "text": "Emma Klingenbergová\n\nEmma Klingenbergová (* 1992 ) je dánská juniorská reprezentantka v orientačním běhu. Mezi její největší úspěchy patří první místo ze sprintu na juniorském mistrovství světa 2008 ve švédském Göteborgu a též první místo ze štafet na juniorském mistrovství světa 2010 v dánském Aalborgu. V současnosti běhá za dánský klub Faaborg OK.\n\n"}
{"id": "701338", "url": "https://cs.wikipedia.org/wiki?curid=701338", "title": "Ruth Underwood", "text": "Ruth Underwood\n\nRuth Underwood (* jako Ruth Komanoff; 23. května 1946) je americká perkusionistka, známá především pro svou spolupráci s Frankem Zappou. Byla také členkou skupiny The Mothers of Invention, ve které hrál i její manžel Ian Underwood.\n\n\n"}
{"id": "701342", "url": "https://cs.wikipedia.org/wiki?curid=701342", "title": "Pradhania", "text": "Pradhania\n\nPradhania (\"na počest sběratele fosilií jménem Dhuiya Pradhan\") byl rod vývojově primitivního sauropodomorfního dinosaura, který žil v období spodní jury (stupeň sinemur, asi před 196 až 190 miliony let) na území dnešní Indie. Fosilie tohoto dinosaura byly objeveny v souvrství Dharmaram. Dinosaurus dosahoval menších rozměrů, mohl být dlouhý kolem 4 metrů. Je znám pouze podle fragmentárních zkamenělin (částečně zachované lebky, kostí končetin a obratlů). Mohl by patřit mezi masospondylidy. Typový druh \"P. gracilis\" byl popsán roku 2007.\n\n\n"}
{"id": "701343", "url": "https://cs.wikipedia.org/wiki?curid=701343", "title": "Jeff Simmons", "text": "Jeff Simmons\n\nJeff Simmons (* květen 1949, Seattle, Washington, Spojené státy americké) je americký rockový kytarista a baskytarista, známý jako dřívější člen skupiny The Mothers of Invention, po jejímž rozpadu doprovázel Franka Zappu. V roce 1969 složil hudbu k filmu \"Naked Angels\". V roce 1970 vydal album \"Lucille Has Messed My Mind Up\", jehož producentem byl Frank Zappa (pod pseudonymem La Marr Bruister; rovněž bylo vydáno Zappovou společností Straight Records).\n\n\n\n"}
{"id": "701346", "url": "https://cs.wikipedia.org/wiki?curid=701346", "title": "Mikroregion Střední Pošumaví", "text": "Mikroregion Střední Pošumaví\n\nMikroregion Střední Pošumaví je zájmové sdružení právnických osob, které vzniklo transformací Sdružení obcí Střední Pošumaví v roce 2001. Cílem sdružení je vytvářet koncepce regionálního rozvoje v souladu s programy rozvoje České republiky. Sdružení si rovněž klade za cíl vytvářet podmínky ke zvýšení informovanosti občanů a institucí o významu regionu. Sdružení působí v jižní části okresu Klatovy v Plzeňském kraji. Obce mikroregionu Střední Pošumaví mají partnerské obce v Lallingu a Rinchnachu. Zájmové sdružení právnických osob Mikroregion Střední Pošumaví je zakládajícím členem Místní akční skupiny Pošumaví.\n\n\n"}
{"id": "701347", "url": "https://cs.wikipedia.org/wiki?curid=701347", "title": "Dějiny Súdánu", "text": "Dějiny Súdánu\n\nDějiny Súdánu díky nálezům lidského osídlení ze starší doby kamenné patří k nejdelším na světě. Pravěké pohřebiště nalezené v severním Súdánu, známé jako Pohřebiště 117, odhaluje nejstarší nálezy lidského válečnictví, datované do 12. tisíciletí před naším letopočtem. V 8. tisíciletí př. n. l. se neolitičtí lidé přiklonili k usedlému způsobu života v opevněných sídlištích. Ve starověku se Núbie, historická část severního Súdánu, stala jádrem vyspělé kúšitské civilizace, která díky intenzivním vztahům s Egyptem přejala mnoho prvků z jeho kultury, ale zachovala si vlastní ráz. Nástupcem kúšitského států se stalo Merojské království, které si dokázalo uchovat nezávislost navzdory tlaku Římanů. Ve 4. století nicméně podlehlo křesťanské Aksumské říši s centrem v Etiopii.\n\nNa troskách merojského státu vyrostla tři nová núbijská království, která byla záhy christianizována: severní Nobatie, Makúrie a nejjižnější Alódie. Nobatie byla v 7. století pohlcena Makúrií a stala se její provincií. Makúrie nadále dokázala odolat i expanzi muslimských Arabů. Alódie i Makúrie si tak uchovaly křesťanství jako dominantní náboženství, ačkoliv byly zcela odříznuty od zbytku křesťanského světa. Makúrie egyptským mamlúkům podlehla ve 14. století a Alódie byla zdolána muslimskými Fundži až počátkem 16. století, kteří v Núbii založili Sennarský sultanát, zatímco v Darfúru se rozkládal Dárfúrský sultanát.\n\nV roce 1820 oblast dobyla Osmanská říše. Se vzestupem Muhammada Alího v Egyptě Súdán přešel pod egyptskou kontrolu. V 80. letech 19. století v Súdánu vypuklo povstání vedené Muhammadem Ahmadem al-Mahdím, které však bylo potlačeno egyptskými a britskými silami a v roce 1899 byl Súdán prohlášen kondominiem pod anglo-egyptskou správou. Již za kondominia se projevily rozpory mezi převážně arabským a muslimským súdánským severem a černošským jihem. V roce 1953 započaly přípravy k vyhlášení nezávislost, která byla vyhlášena roku 1956. Neshody mezi severem a jihem však vypukly v občanskou válku a politickou i hospodářskou nestabilitu země. V roce 1969 se moci chopil pučem Džafar Muhammad an-Numairí, za jeho vlády byla ukončena první občanská válka. V roce 1983 však súdánská lidově osvobozenecká armáda zahájila na jihu druhou občanskou válku. Roku 1985 byl svržen Numajrí, ale další vlády nedokázaly obnovit v zemi pořádek. Až v roce 2005 byla mírovou smlouvou z Nairobi ukončena druhá občanská válka. V 21. století zemí otřásají především konflikty v Dárfúru a se sousedním Čadem. Jižní Súdán se nepodařilo po uplynutí lhůty stanovené mírovou smlouvou udržet a roku 2011 vyhlásila země na Súdánu nezávislost.\n\nNejstarší záznamy o jižním Súdánu pocházejí z egyptských zdrojů, který je nazýván Kúš a popisován jako země chudá. Po více než dva tisíce let po pádu Staré říše se politické i ekonomické aktivity Egypta soustředily v oblasti středního Nilu. Dokonce i během přechodných období, kdy egyptská moc v Kúši upadla, si egyptská kultura a náboženství v oblasti udržovaly silný vliv.\n\nBěhem staletí se v oblasti rozvinul čilý obchod. Karavany z Egypta do Kúše dodávaly obilí a nazpět do Asuánu dovážely slonovinu, kadidlo, kůže a karneol, kámen ceněný ve šperkařství a pro výrobu hrotů šípů. Egyptští obchodníci také zvláště oceňovali núbijské zlato a otroky, kteří poté pracovali jako domácí sluhové a jako vojenští otroci ve faraónově armádě, otrokyně pak jako konkubíny. Během Staré říše do Kúšitského království pronikaly opakovaně egyptské vojenské výpravy. Egyptská Střední říše na Núbii zaměřila mimořádnou pozornost a faraonu Senusretu III. se značnou část jejího území podařilo podmanit. Ze strany Egypťanů byly pokusy udržovat za svými jižními hranicemi stálou přítomnost; Egypťané vybudovali síť pevností podél toku Nilu až k Samně v jižním Egyptě, aby si střežili přísun zlata z núbijských zlatých dolů.\n\nKolem roku 1720 př. n. l. dobyli egypt asijští nomádi Hyksósové, kteří tak vyvrátili Střední říši a zničili ponilské pevnosti. Asijským dobyvatelům se však nepodařilo ovládnout celý Egypt; Horní Egypt se stal útočištěm vypuzené 18. dynastie, která, ač formálně svobodná, však musela platit hyksóským faraónům tribut. Mocenské vakuum, které vzniklo v Núbii úpadkem egyptské moci, zaplnilo místní, kulturně odlišné království s centrem v al-Karmě, poblíž dnešní Dongoly. Když vládcové Horního Egypta zahájili ozbrojený odpor proti Hyksósům, hyksóský faraón Apopi se snažil vyjednat spojenectví s nezávislým vládcem Kúše, avšak ten se k boji proti hornoegyptskému vládci Kamosovi nepřipojil. Poté, co Egypťané vyhnali Hyksósy a vybudovali Novou říši, zaměřili svou pozornost opět na Núbii, jejímž ovládnutím Nová říše sledovala zabezpečením jižních hranic, pokud by byl Egypt znovu napaden z Asie, aby se Egypťané nemuseli obávat otevřením další fronty na jihu. První faraon Nové říše Ahmose I. Kúš napadl a teprve po dvou neúspěšných taženích se mu podařilo Kúš podrobit. Kúš se stala egyptskou provincií spravovanou egyptským místokrálem. Místokrál měl značné pravomoce a představoval silnou oporu královské moci v Egyptě. Ačkoliv egyptská přímá správní moc sahala k jihu pouze ke čtvrtému nilskému kataraktu (Núbie byla rozdělena na dvě administrativní oblasti: Wówet, rozkládající se od 1. ke 2. kataraktu a Kúš rozkládající se ke čtvrtému) egyptské zdroje se zmiňují o oblastech až k Rudému moři a na jih proti proudu Modrého a Bílého Nilu, která platila Egyptu tribut. Egyptští představitelé si zajistili loajalitu místních vládců odváděním jejich dětí do služeb egyptského královského dvora. Núbijský jih platil Egyptu tribut ve zlatě a otrocích.\n\nJakmile Egypt zajistil svou kontrolu nad kúšitským územím, kromě vojáků začali do země proudit také kněží, úředníci, obchodníci a řemeslníci, kteří se zde usadili. Egyptština se tak stala jazykem v každodenním styku a mnozí kúšitští aristokraté se přiklonili k egyptským bohům, kterým stavěli chrámy. Egypťané do Núbie přinesli také svojí architekturu, stavěli pevnosti a chrámy, a to nejen egyptským, ale také místním bohům. Chrámy zůstaly centrem oficiálního kultu až do příchodu křesťanství v 6. století. V Núbii se také podle egyptského vzoru začaly budovat pyramidy. Když započal v oblasti upadat egyptský vliv, převzala iniciativu kúšitská aristokracie, chopila se moci a sama se stala nositelem egyptské kultury a náboženství.\n\nV 11. století př. n. l. moc Nové říše zeslábla a říše se počala rozpadat, což umožnilo Kúšitské říši se osamostatnit. Po následující tři staletí neexistují žádné zprávy o vývoji a událostech v Núbii. V 8. století př. n. l. však Kúšitské království bylo nezávislým mocným státem s centrem v Napatě s královskou dynastií sledující tvrdou expanzivní zahraniční politickou linii a která pomalu uplatňovala svůj vliv i v Egyptě. Králi Pianchimu se podařilo dobýt Mennofer a přinutit egyptské aristokraty, aby se mu poddali. Ačkoliv Pianchi Mennofer vzápětí znovu ztratil, jeho bratr Šabakó dobyl celou deltu Nilu a prohlásil se egyptským vládcem; Núbijští panovníci tak v Egyptě vládli celé století jako 25. dynastie. Aktivita egyptské zahraniční politiky v oblasti dnešní Sýrie vedla ke konfliktu mezi Egyptem a Asýrií. Na sklonku své vlády roku 671 př. n. l. vpadl do Egypta asyrský král Asarhaddon. Asarhaddon dobyl celý Egypt a sesadil 25. dynastii. Poslední núbijský faraon Taharka uprchl před Asyřany z Egypta a svůj dvůr přesunul do starého kúšitského hlavního města Napaty, kde nadále vládl v bývalých jižních a východních částech Egypta. Pozdějšímu asyrskému králi Aššurbanipalovi se sice podařilo postoupit jižně až do Théb, nicméně Asyřané zde své pozice neudrželi a stáhli se zpět do delty Nilu.\n\nPřestože Egypťané znovuzískali kontrolu nad svou zemí, nové dynastii se nepodařilo obnovit egyptskou svrchovanost nad kúšitským územím. Kolem roku 300 př. n. l. se hlavní město přesunulo do Meroe mezi 5. a 6. kataraktem, ačkoliv Napata dále zůstala významným náboženským a kulturním centrem země. Po několik dalších staletí se tak Merojské království vyvíjelo nezávisle na Egyptu, který dobyl napřed roku 525 př. n. l. perský velkokrál Kambýses II., poté roku 332 př. n. l. Alexandr Veliký. Následně roku 30 dobyl Alexandrii Gaius Octavius a Egypt prohlásil římskou provincií. Během 3. a 2. století př. n. l. bylo Merojské království na vrcholu moci a jeho území sahalo od třetího kataraktu na severu až na jih k Sobě, ležící poblíž dnešního súdánského hlavního města Chartúmu.\n\nMerojské království stále udržovalo staré egyptské tradice, v hlavním městě byl vybudován Amónův chrám. a mezi merojskými vládci přetrvaly rovněž staré faraonské tradice; nechávali vztyčovat stély, kde byla zaznamenány jejich vladařské úspěchy a nechávali budovat pyramidy, ve kterých byli králové a aristokraté pohřbíváni. Tyto objekty a zbytky dalších staveb, paláců, chrámů a lázní v Meroe ukazuje na centralizovaný stát, který zaměstnával zručné řemeslníky a disponoval značnými lidskými zdroji. Propracovaný zavlažovací systém oblasti dovolil uživit větší počet obyvatel, než bylo možné v pozdějších dobách. Egyptská kultura však začala časem upadat a s ní i znalost egyptštiny, na její místo nastoupilo merojské písmo, které užívalo egyptský systém psaní pro původní s núbijštinou spřízněné jazyky, které byly později v oblasti užívané. Později se v Meroe vyvinula svérázná kultura, jež v sobě snoubila místní africké tradice s řecko-římskou civilizací, přijímanou prostřednictvím Egypta. Nástupnický systém nebyl v merojské monarchii bezvýhradně dědičný; králem se zřejmě stával nejváženější člen matriarchální královské rodiny. Pro hladký průběh volby nového panovníka byla nezbytná úloha královniny matky. Zdá se, že královská koruna koruna přecházela z krále na královnina bratra, či sestru a jen v případě, že král byl jedináček, přešla koruna na jeho potomka.\n\nAčkoliv Napata zůstala merojským náboženským centrem, severní Kúš nakonec upadl do chaosu, který nastal po vpádu Blemmjů, divokých nomádů pocházejících z území na východ od Nilu. Avšak Nil nadále zůstal přístupovou cestou do středomořského světa. Merojské království navíc udržovalo styky s arabskými i indickými obchodními trasami podél Rudého moře a přijímalo tak do své kultury hellénské i indické prvky. Avšak vztahy Meroe a římským Egyptem nebyly vždy poklidné. Jako odvetu za merojské nájezdy do Horního Egypta roku 23 př. n. l. vpadly římské legie o síle 10 000 pěších legionářů a 800 jezdců pod velením prefekta Gaia Petronia do Núbie, rozprášily armádu núbijské Kandaké ve dvou bitvách a vypálily Napatu. Kandaké posléze kapitulovala a Římané se z Núbie stáhli zpět do Egypta, čímž si Kúš udržela nezávislost.\n\nMeroe se později z nájezdu vzpamatovala a při jednom z dalších nájezdů roku 24 př. n. l. se Núbijcům podařilo v egyptských městech ukořistit velké množství soch císaře Augusta; takových soch bylo po celém impériu nesčetně a hlásaly neomezenou moc Římské říše a císaře. Mnohé z ukořistěných soch se Římanům podařilo získat zpět, avšak hlava jedné ze sochy byla pohřbena pod schody chrámu Vítězství v Meroe, aby tak příchozí do chrámu na císaře symbolicky šlápli.\n\nV roce 60 vyslal císař Nero expedici do Meroe (tj. Súdánu). Expedice se skládala z pretoriánských jednotek pod velením dvou centurionů a dorazila až do jižního Súdánu, do oblasti Suddu k Viktoriinu jezeru. \n\nMerojské království nakonec rozvinulo výnosný obchod s Římem a Středomořím. Nicméně v prvním, či druhém století začala Meroe jako mocnost upadat, oslabována válkou s římským Egyptem a úpadkem tradičních řemesel. Ve druhém století obsadili západní břeh Nilu v severním Kúši Nobatové. Ti se postupem času smísili s původní merojskou populací a v Meroe se prosadili jako vojenská aristokracie. Až do počátku 5. století Římané Nabaty podporovali, neboť představovali nárazník mezi Egyptem a Blemmji. Mezitím však začala moc starého Merojského království upadat v důsledku expanze mocného etiopského Aksumu na východě, ale také pod tlakem Blemmjů, kteří spolupracovali s Aksumem. Roku 350 aksumský král Ezana dobyl a srovnal se zemí město Meroe, vyvrátil samostatné Merojské království a jeho území sahající až k dnešnímu jižnímu Egyptu připojil k Aksumské říši.\n\nVe 4. století se na troskách Meroe zformovaly tři státy: Nobatie, Makúrie a Alódie.\n\nNobatie ležela nejseverněji, na území dnešního Egypta. V době uzavření chrámu Isis ve Philae, kam měli přístup i núbijští poutníci, východořímským císařem Justiniánem v Nobatii vládl král Silko, který sympatizoval s křesťanstvím. Ten také získal za spojence Justiniánova generála Narsa v boji proti pohanským nomádům Blemmjům. Ačkoliv většina Núbie v té době zůstávala ještě pohanská, křesťanství v Nobatii zapouštělo kořeny od chudších vrstev v hlavním nobatském městě Pachoras. Z cizinců byli nositeli nového náboženství především egyptští obchodníci. Křesťanství se postupem času rozmohlo ve dvou velkých centrech Nobatie: Pachorasu a Qasr Ibrímu.\n\nPo uzavření philaeského chrámu byli z byzantské říše do Núbie vysláni misionáři, a to jak ortodoxní, tak i monofyzitští, aby Núbijce obrátili na křesťanství. Monofyzitskou misi do Nobatie vedl Julián a biskup z Philae Theodoros, kteří roku 543 dorazili do Nobatie a o dva roky později 545 pokřtili zdejšího krále. Nobatijské elity však dost možná křesťanství mohly vyznávat ještě dříve. Christianizace nebyla nárazovou událostí; pohanské chrámy a praktiky v zemi přetrvávaly po další dvě staletí.\n\nNobatie byla první z núbijských středověkých států, která ztratila nezávislost. Za vlády makúrijského krále Merkuria byla Nobatie připojena k Makúrii jako provincie v čele s eparchou.\n\nVe všech třech královstvích vládla vojenská aristokracie z královských dvorů merojskému obyvatelstvu. Núbijští vládcové se snažili napodobit okázalý byzantský dvůr a přijímali proto řecké tituly. Církev uznávala kněžství núbijských králů a potvrzovala legitimitu královské dynastie. Na druhou stranu králové chránili církevní zájmy. Role královny matky při nástupnictví na trůn navazovala na merojskou matriarchální tradici.\n\nNejranější zprávy o núbijských nástupnických státech pocházejí od řeckých a koptských autorů, kteří podávají zprávy o christianizaci Núbie v 6. století. Podle tradice do země dorazili misionáři vyslaní byzantskou císařovnou Theodorou I. a začali šířit evangelium kolem roku 540. Je možné, že proces christianizace započal již dříve díky koptským misionářům z Egypta. Vládcové Alódie a Nobatie přijali monofyzitismus pocházející z Egypta a orientovali se proto na koptského patriarchu v Alexandrii, zatímco Makúrie přijala ortodoxní byzantský ritus; později se však přiklonila k monofyzitismu také. Biskupové jmenovaní a vysvěcení patriarchou v Alexandrii řídili aktivity núbijské církve a měli významný vliv i na světskou moc. Protože ženy mohly nastoupit na trůn, úspěšní vojevůdci, kteří nepocházeli z královské dynastie se mohli na trůn dostat prostřednictvím svatby s korunní princeznou.\n\nChristianizace znovuotevřela Núbii cestu do Středomoří a umožnila obnovení kulturních vztahů s Egyptem. Církev díky svým vzdělaným egyptským kněžím, klášterním a katedrálním školám zvyšovala úroveň vzdělanosti. Jako liturgický jazyk se nakonec prosadila řečtina, která postupně núbijské jazyky, psané vlastní abecedou se starými meroejskými i koptskými znaky, zatlačila do pozadí. Koptština se však také často vyskytuje ve světských dokumentech. Rané nápisy také ukazují na to, že se řečtina jako hovorový jazyk v Núbii udržela až do 12. století – poslední řecký nápis pochází z roku 1181. Po vzestupu islámu začala na důležitost nabývat i v Núbii arabština, zvláště v obchodním styku.\n\nNavzdory pádu křesťanského Egypta do arabských roku 640 rukou a jeho islamizaci se království podařilo s Araby uzavřít mírovou smlouvu zvanou bakt. Muslimští Arabové však v Egyptě zůstali pro Núbii trvalou hrozbou. Ještě v 7. století království Makúrie obsadilo Nobatii, která se stala provincií v čele s eparchou. Ačkoliv Arabové brzy vzdali pokusy o ovládnutí Núbie násilím, muslimská moc v Egyptě značně ztížila kontakt Núbie s alexandrijským patriarchátem i přísun egyptských kněží. Núbijské křesťanské státy tak byly ve výsledku zůstaly zcela odříznutí od zbytku křesťanského světa.\n\nMuslimští Arabové roku 640 dobyli Egypt a muslimové se poté stočili na jih;kolem roku 641 egyptský místodržící podnikl vpád daleko do núbijského jihu až k Dongole, hlavnímu městu Makúrie. Muslimové se v Núbii setkali s tuhým odporem núbijských obránců, ale také získali jen velmi malou kořist. Arabové proto byli svolní s Makúrií uzavřít mírové smlouvy známé jako bakt. Tato mírová smlouva zůstala v platnosti po sedm set let. Makúrijské území mezi Nilem a Rudým mořem bylo bohatým zdrojem zlata a smaragdů, do oblasti se proto přistěhovalo mnoho arabských zlatokopů. Hlavními prameny o Núbii tohoto období jsou arabští cestovatelé; kolem roku 970 do Dongoly cestoval arabský vyslanec Ibn Sulajm, jehož později sepsané dílo je dnes hlavním pramenem ke studiu tohoto období núbijských dějin. Navzdory baktu byl však severní Súdán postupně islamizován a arabizován. Království Makúrie padlo ve 14. století, Alódie o něco později.\nNúbie však zabírá jen severní část dnešního Súdánu; o dějinách jižního Súdánu je dnes známo daleko méně. Zdá se, že jižní Súdán byl domovem různých polokočovných kmenů, kteří neznali moderní systém vlády. Súdánský jih zůstal pohanský a také odtud získávali Núbijci ze severu své otroky. V 16. století jeden z těchto kmenů – Fundžové – přitáhli na sever, dobyli Núbii a sjednotili ji do Sennarského království. Fundžští sultánové rychle přestoupili k islámu a ten se postupně rozšířil mezi prosté Fundže. Přibližně v téže době na západě povstal Dárfúrský sultanát. Mezi Sennarem a Dárfúrem se v horách Núba rozkládalo Takalské království. \n\nSúdánská ekonomika byla feudální s velkým počtem otroků, kteří pracovali pro vládnoucí fundžskou vrstvu. Fundžové obchodovali s celou oblastí a pro své království tak získali značně bohatství.\n\nV letech 1820–1821 osmanská vojska dobyla a sjednotila severní část země. Nová vláda byla známa jako Turkija, čili turecký režim. Turci hledali nové trhy pro své obchodníky a také nová naleziště přírodních zdrojů. Suddské močály plné nemocí však odrazovaly Turky od další expanze na jih. Ačkoliv si území Súdánu po většinu 19. století nárokoval Egypt a v jižním Súdánu zřídil provincii Ekvatoria, nebyli Egypťané schopni efektivně ovládnout celý Súdán, který tak zůstal rozdroben pod vládou různých kmenů, které byly často pod útoky lovců otroků. Později v 19. století začali do oblasti Suddu pronikat z dnešní Keni britští misionáři, kteří místní kmeny obrátili na křesťanství.\n\nV 70. letech 19. století evropské zásahy proti obchodům s otroky způsobily v Súdánu ekonomickou krizi, která tak urychlila vzestup mahdistických sil.\n\nV roce 1881 se náboženský vůdce jménem Muhammad ibn Abdulláh prohlásil „mahdím“, postavil vojsko z propuštěných otroků, vojenských zběhů, rolníků i nomádů a započal válku za sjednocení za sjednocení kmenů v západním a středním Súdánu. Jeho stoupenci si začali říkat arabsky „ansár“ (následovníci). Mahdí využil poměrů panujících v Súdánu, osmansko-egyptského vykořisťování a korupce a jeho nacionalistické povstání vyústilo až v pád Chartúmu 26. ledna 1885. Prozatimní egyptský guvernér Súdánu, britský generálmajor Charles George Gordon (tehdy bylo běžné, že egyptským vojskům veleli zkušení evropští žoldnéři a dobrodruzi) a mnozí z obyvatel padesátitisícového Chartúmu byli zavražděni, evropští i egyptští úředníci byli vyhnáni ze země a mahdí se stal pánem většiny Súdánu.\n\nMahdí zemřel v červnu 1885 a jeho nástupce Chalífa Adbulláh započal s expanzí súdánského území směrem do Etiopie. Britové se rozhodli požádat Etiopii o pomoc proti mahdistickým vojskům i asistenci při evakuaci Egypťanů a Evropanů ze Súdánu, za což etiopskému císaři Yohannisovi IV. nabídli volný obchod v britských državách a územní ústupky. Císař nabídku přijal a zahájil operace proti Súdánu. V roce 1898 byly do Súdánu vyslány anglo-egyptské sbory vedené lordem Kitchenerem, které 2. září u Omdurmánu rozdrtily súdánskou kavalerii. Roku 1898 Egypt a Velká Británie podepsali Dohodu o kondominiu; Súdán se stal kondominiem pod anglo-egyptskou správou již v hranicích současného Súdánu.\n\nRoku 1892 prohlásila belgická expedice jižní části Súdánu belgickým územím, které se stalo známé jako Enkláva Lado. Enkláva byla oficiálně součástí Svobodného konžského státu a posléze od roku 1908 Belgického Konga; po smrti belgického krále v roce 1910 Leopolda II. předali enklávu Belgičané Britům. V té době Francouzi do Súdánu podnikli několik expedic a nárokovali si několik oblastí: Bahr al-Ghazál a západní Horní Nil až k Fašodě. Roku 1896 nad oblastmi upevnili svou správu a plánovali je připojit k Francouzské Západní Africe. Nastávající konflikt s Velkou Británií, známý jako Fašodská krize, však francouzské plány zhatil a v roce 1899 Francouzi přiznali území Britům.\n\nOd roku 1898 bylo celé území dnešního Súdánu přetvořeno v Anglo-egyptský Súdán; ačkoliv jižní a severní Súdán byly kvůli kulturním, náboženským a geografickým rozdílům spravovány jako dvě oddělené kolonie. Počátkem 20. let 20. století Britové přijali nařízení o uzavřených oblastech (\"Closed Districts Ordinances\"), která znamenala, že pro cestování mezi súdánským severem a jihem byly zapotřebí cestovní pasy, pro obchodování mezi zónami byla zapotřebí povolení a administrativa byla kompletně oddělena. Na jihu byly jako úřední jazyky angličtina, dinka, bari, nuer, lakuto, šilluk, azande a pari, zatímco na severu se jako úřední jazyk používala arabština s angličtinou. Mezi severem a jihem byly i náboženské rozdíly; na jihu byl islám potlačován, zatímco křesťanští misionáři měli volné pole působnosti. Guvernéři jižního Súdánu se také koloniálních konferencí účastnili ve východní Africe a nikoliv Chartúmu, jako severosúdánští, a Britové doufali, že budou moci připojit jižní Súdán k Britské východní Africe.\n\nVětšina britských zájmů v rozvoji ekonomiky a infrastruktury ležela na severu. Od plánů na rozvoj jihu Britové upustili ještě než do oblasti přišli a až do 20. let 20. století měli Britové v jižním Súdánu jen velmi malou faktickou moc. Aby si Britové zajistili vliv na severu, posílili moc vůdce sekty Chatmíjja Sajjída Alího al-Mirghaního a vůdce sekty Ansárů Sajjída Abd-al Ráhmána al-Mahdího; Ansárové se později přetvořili ve stranu Umma, zatímco Chatmíjja v Demokratickou unionistickou stranu.\n\nV roce 1943 začali Britové připravovat severní Súdán pro samosprávu; zřídili poradní sbor, který se radil s vládami šesti severosúdánských provincií (Chartúmu, Kordofánu, Dárfúru, Severní, Východní a Modronilské provincie). V roce 1946 však britská vláda přehodnotila svou politiku v Súdánu a rozhodla se pro sjednocení severu a jihu pod společnou vládu. Na džubské konferenci byli o záměrech vlády informováni jihosúdánští představitelé, kteří od té chvíle spadli pod správní pravomoc severu. Od roku 1948 reprezentovalo 13 Brity vybraných delegátů na Súdánském zákonodárném shromáždění.\n\nMnozí Jižané se však cítili Brity podvedeni, neboť byli do značné míry z účasti na nové vládě vyloučeni. Jazykem nové vlády se stala arabština, ale úřednictvo a politici ze súdánského jihu obvykle uměli anglicky. Z osmi set nových vládních pozic zřízených Brity v roce 1953 byly pouze čtyři vyhrazeny Jižanům. Také politická uskupení utvořená na jihu nebyla uskupena na severu a jižanské politické strany a uskupení nebyla zastoupena na různých konferencích a shromážděních, které vznikly v novém súdánském států. V pohledu mnoha Jižanů tak Súdán nepředstavoval legitimní stát.\n\nV únoru 1953 Spojené království a Egypt uzavřely dohodu o přiznání Súdánu práva na autonomii a sebeurčení. V roce 1954 jmenováním prvního parlamentu započalo přechodné období od autonomie k nezávislosti. Se souhlasem britské i egyptské vlády pak Súdán prvního ledna 1956 vyhlásil nezávislost s prozatímní ústavou. Mezi prvními velmocemi, které uznaly Súdán jako suverénní stát byly Spojené státy. Nicméně Araby ovládaná súdánská centrální vláda v Chartúmu vzápětí popřela své sliby dané černým Jižanům o zřízení federace; to zažehlo vzpouru jižanských armádních důstojníků a vyústila v sedmnáct let trvající občanskou válku (1955–1972). Po vypuknutí konfliktu se mnoho arabských úředníků, učitelů i vojáků v Jižním Súdánu stalo obětí masakru.\n\nPrvní kabinet ovládala Národně unionistická strana v čele s premiérem Ismáílem al-Azharím, který však byl brzy nahrazen koalicí konzervativních politických stran. V roce 1958 následovalo období hospodářských i politických těžkostí, které paralyzovaly veřejnou správu. Za těchto okolností svrhl v krvavém puči parlamentní vládu náčelník štábu generálporučík Ibrahím Abbúd a nastolil vojenskou diktaturu. Generál Abbúd nesplnil své sliby ohledně návratu Súdánu k civilní vládě, nicméně lidový odpor proti vojenské vládě v říjnu 1964 vedl k vlně nepokojů a vojenská vláda se vzdala moci.\n\nAbbúdův režim byl vystřídán prozatímní vládou až do parlamentních voleb v dubnu 1965, z nichž vzešla vládní koalice strany Umma a národních unionistů; premiérem se stal Muhammad Ahmad Mahdžub. V letech 1966–1969 se v Súdánu vystřídalo několik vlád, které nebyly schopny schválit novou ústavu namísto prozatímní a vypořádat se s roztříštěnou politickou reprezentací, hospodářskou stagnací a etnickými neshodami. V prvních vládách nezávislého Súdánu převažovali Arabové, kteří Súdán viděli jako arabský muslimský stát; koalice Ummy a národních unionistů prosazovala ústavu, která by Súdán definovala jako islámský stát.\n\nNespokojenost s režimem vyústila 25. května 1969 v druhý vojenský puč, jehož vůdcem byl plukovník Džafar Muhammad an-Numairí. Ten se převratem dostal do pozice premiéra; nový režim rozpustil parlament a všechny politické strany postavil mimo zákon. Nicméně rozpory uvnitř vojenské vlády mezi marxisty a ostatními vedly v červenci 1971 k rychlému úspěšnému puči vedeným Súdánskou komunistickou stranou. O několik dní později však antikomunističtí důstojníci Numairího dosadili zpět k moci.\n\nV roce 1972 byla díky Adisabebské smlouvě ukončena občanská válka mezi severem a jihem a nastolena samospráva v súdánském jihu.\n\nAž do počátku 70. let bylo súdánské zemědělství zaměřeno z většiny na domácí spotřebu. V roce 1972, kdy se nově nastolená vláda orientovala více pro-západně, vnikly i plány na vývoz potravin a tržních plodin. Nicméně ceny komodit v průběhu 70. let klesaly, což Súdánu přineslo další hospodářské problémy. V té době se úroky z půjček, z nichž se zaplatila mechanizace zemědělství, stále rostly. V roce 1978 se Mezinárodní měnový fond se súdánskou vládou dohodl na program strukturální změny, což dovolilo dále pokračovat s mechanizací zemědělského sektoru. To však způsobilo značné ekonomické potíže súdánským pastýřům.\n\nV roce 1976 provedli ansárové krvavý, leč neúspěšný pokus o převrat. V červenci 1977 se prezident Numairí sešel s vůdcem ansárů Sadíkem al-Mahdím, čímž se otevřela cesta ke smíru. Byly propuštěny stovky politických vězňů a v srpnu proběhla generální amnestie pro všechny odpůrce Numairího vlády.\n\nSúdán během své novodobé existence závisel při získávání zásob zbraní na rozličném množství zemí. Od počátku vzniku státu armádu trénovali Britové, ale s těmi byly ukončeny styky roku 1967 po arabsko-izraelské šestidenní válce. V té samé době se přerušily i styky se Spojenými státy a Západním Německem.\n\nV letech 1968 až 1972 prodal Sovětský svaz a země východního bloku Súdánu značné množství zbraní, doplněné technickou pomocí a výcvikem. V této době se armáda rozrostla z 18 000 mužů na zhruba 50 000 mužů. Získala též velké počty tanků, letadel a dělostřelectva. Tyto stroje pak v armádě převládaly až do konce osmdesátých let.\n\nMezi oběma stranami se zhoršily vztahy po převratu roku 1972 a nová vláda v Chartúmu hledala jiné dodavatele. Avšak Sovětský svaz nadále zásoboval Súdán zbraněmi, a to až do roku 1977, kdy jeho podpora marxistických skupin v Etiopii znepřátelila Súdánce natolik, že zrušili se Sovětským svazem původní smlouvy. Koncem sedmdesátých let se stala hlavním dodavatelem zbraní do Súdánu Čína.\n\nV sedmdesátých letech byl nejdůležitějším spojencem Egypt, zásobující Súdán raketami, osobními transportéry a dalším vojenským vybavením. Vztahy se odrazily také ve vojenské součinnosti mezi oběma státy.\n\nDo Súdánu začaly západní země dovážet vojenské vybavení v polovině sedmdesátých let. Spojené státy začaly prodávat Súdánu větší množství vybavení kolem roku 1976, snažíc se tak zakročit proti sovětské podpoře marxistických Etiopců a Libyjců. Prodeje vybavení vyvrcholily v roce 1982, kdy dosáhly částky 101 milionů dolarů. Po začátku druhé občanské války americká pomoc začala postupně ochabovat, až byla po roce 1987 prakticky zrušena.\n\nV roce 1983 znovu vypukla občanská válka; jižanská Súdánská lidová osvobozenecká armáda ovládla celý súdánský jih. Důvodem byla islamizační politika vlády, která měla krom jiných věcí i zavést islámské právo. Po mnoha letech bojů došlo mezi vládou a skupinami z jižních oblastí Súdánu k dohodě.\n\n6. dubna 1985 svrhla skupina vojenských důstojníků vedená generálporučíkem Abdarrahmánem Siwar ad-Dhahabem dosavadní vládu Numairího, který se uchýlil do Egypta. O tři dny později rozhodl Dhahab o vytvoření patnáctičlenné \"Přechodné vojenské rady\", aby se zajistila dočasná vláda a tím i návrat k demokracii.\n\nV červnu 1986 vytvořil Sadík al-Mahdí koaliční vládu s Ummmou, DUP, NIF a čtyřmi stranami z jižních oblastí. Avšak Sadík se projevil jako slabý vůdce, neschopný efektivně vládnout Súdánu. Jeho režim charakterizovaly vytváření stranických frakcí, korupce, osobní rivalita, skandály a politická nestabilita. Po necelém roce v úřadě Sadík al-Mahdí vládu rozpustil, protože nebyla schopná vytvořit nový trestní systém, který by nahradil šaríu, dosáhnout dohody s IMF, ukončit občanskou válku ani získat finanční obnosy od Súdánců pracujících v zahraničí. Sadík však znovu vytvořil další nefunkční koaliční vládu, aby si udržel podporu DUP a jižních politických stran.\n\nRoku 1989 se zdálo, že válka konečně skončí, ale další převrat dostal k moci vojenskou juntu, jejíž členové nebyli ochotni dohodnout se na kompromisu. Od té doby v Súdánu válka nadále pokračuje. Válka vyhnala z domovů více jak 4 miliony jižních Súdánců. Někteří utekli do jižních měst, například Juby. Jiní odešli dále do Chartúmu či dokonce do Etiopie, Keni, Ugandy, Egypta a dalších sousedních zemí. Tito lidé nebyli schopni si vypěstovat jídlo či vydělat peníze a podvýživa a hlad se tak pro uprchlíky staly běžným jevem. Nedostatek investic do jižních oblastí se projevil podle tvrzení mezinárodních humanitárních organizací ve vytvoření takzvané „ztracené generace“ nemající možnost vzdělání, přístup k základním zdravotnickým službám ani příležitost k výnosnějšímu zaměstnání ve slabých ekonomikách jak na jihu, tak i na severu země.\n\nMírová jednání mezi povstalci a vládou dosáhla rozhodnějšího pokroku v roce 2003 a počátkem roku 2004, a to i přesto, že srážky v jižních částech země údajně nadále pokračovaly. Obě strany se dohodly, že po uzavření konečné mírové smlouvy získá jižní Súdán na šest let autonomii a poté se v jižních oblastech uspořádá referendum o vyhlášení nezávislosti. Dále měly být během tohoto šestiletého období mezi vládou a povstalci rozděleny příjmy z těžby ropy. Schopnost či ochota vlády dodržet tyto podmínky však byly některými pozorovateli zpochybňovány. Krom toho byl během jednání předmětem sporů status tří centrálních a východních provincií. Udržely se i pochyby, zda zastánci tvrdé linie ze severu skutečně nezabrání tomu, aby byla smlouva dodržena.\n\nVláda uzavřela konečnou mírovou smlouvu s povstalci 9. ledna 2005 v Nairobi. Podmínky smlouvy byly následující:\n\nPočátkem roku 2003 začalo nové povstání v západní části Dárfúru. Povstalci obvinili vládu ze zanedbávání dárfúrského regionu, avšak není jisté, co rebelové mají za cíl a zda chtějí pro Dárfúr dosáhnout lepší postavení v Súdánu či úplnou samostatnost. Vláda i povstalci byli obviněni ze zvěrstev na obyvatelstvu, i když většina viny padla na arabské milice (Džandžavíd) spojené s vládou. Povstalci uvedli, že tyto milice byly zapojeny do etnických čistek v Dárfúru a že boje vyhnaly z domovů statisíce lidí, kteří utekli do sousedního Čadu. Počátkem roku 2004 vláda vyhlásila vítězství nad rebely poté, co vládní jednotky obsadily město Tine na hranicích s Čadem. Násilí však přesto pokračuje a humanitární situace k roku 2005 zůstávala nadále velmi špatná.\n\nČadsko-súdánský konflikt oficiálně začal 23. prosince 2005, když vláda Čadu vyhlásila Súdánu válku a vyzvala občany Čadu, aby se připravili na boj proti společnému nepříteli. Těmi jsou dle čadské vlády příslušníci Hnutí za demokracii a svobodu, čadští rebelové podporovaní súdánskou armádou, a súdánští milicionáři. Tyto ozbrojené skupiny zaútočily na vesnice a města ve východním Čadu, kde kradli dobytek, zabíjeli obyvatele a zapalovali domy. Přes 200 000 uprchlíků z Dárfúru se nyní domáhá azylu ve východním Čadu. Čadský prezident Idriss Déby obvinil súdánského prezidenta Omara Hasana Ahmada al-Bashira ze snahy o „destabilizaci naší země, aby byl náš lid dohnán do bídy a o vývoz války z Dárfúru do Čadu.“\n\nÚtok na čadské město Adré poblíž súdánské hranice vedl podle navzájem si odporujících zpráv ke smrti stovky až tří set rebelů. Za tento útok, který byl již druhým takovým v oblasti během tří dnů, byla činěna zodpovědná súdánská vláda, avšak mluvčí súdánského ministerstva zahraničí Jamal Mohammed Ibrahim jakékoliv zapojení Súdánu popřel: „Nechceme další vyhrocení vztahů s Čadem. Odmítáme jakékoliv zapojení do čadských vnitřních záležitostí.“ Tento útok byl poslední kapkou. Následně došlo k čadskému vyhlášení války a k údajnému rozmístění čadských leteckých jednotek v súdánském vzdušném prostoru, to však vláda Čadu popírá. Konflikt byl ukončen 15. ledna 2010 podepsáním mírové smlouvy.\n\nNa základě mírové smlouvy z ledna 2005 v Nairobi se v Jižním Súdánu v lednu 2011 konalo referendum o nezávislosti tohoto území. Takřka 99% hlasujících se rozhodlo pro vyhlášení nezávislosti. 9. července 2011 následně Jižní Súdán oficiálně vyhlásil odtržení od Súdánu. Mezi oběma zeměmi však došlo několikrát k ozbrojeným srážkám kvůli sporným pohraničním oblastem, jež jsou významné pro oba státy vzhledem ke zdejším nalezištím ropy.\n\n"}
{"id": "701349", "url": "https://cs.wikipedia.org/wiki?curid=701349", "title": "Josef Klaus (politik)", "text": "Josef Klaus (politik)\n\nJosef Klaus (15. srpna 1910 Kötschach-Mauthen – 26. července 2001 Vídeň) byl rakouský konzervativní politik a v letech 1964–1970 rakouský kancléř.\n\nNarodil se jako syn pekaře, matka pocházela z hornické rodiny. Malý Josef byl vychováván ke zbožnosti, před anšlusem byl členem několika katolických společností. Po anšlusu byl naverbován do armády, kde se mimo jiné osobně setkal s generálem Guderianem.\n\nPo válce si v Halleinu zařídil advokátní kancelář a vstoupil do ÖVP.\n\nKlaus byl v letech 1949–1961 hejtmanem Salcburska a vůdcem ÖVP. Když kancléř Julius Raab odstoupil, Klausův vliv stále rostl. Za vlády kancléře Alfonse Gorbacha se stal ministrem financí, a roku 1964 se stal Gorbachovým nástupcem.\n\nKlaus utvořil koalici s SPÖ, která trvala do roku 1966, kdy Klausova ÖVP vyhrála volby s velkým náskokem. Učinil první kroky ke vstupu do Evropského hospodářského společenství, které v dlouhodobé perspektivě nakonec vedly ke vstupu Rakouska do Evropské unie v roce 1995.\n\nKlaus také zahájil řadu efektivních reforem, ale roku 1970 prohrál volby s Bruno Kreiským. Klaus mohl získat ústavní většinu, kdyby se spojil s FPÖ, tuto možnost ale nevyužil.\n\nV září 1971 vyšla jeho monografie \"„Macht und Ohnmacht in Österreich“\" a až do roku 1995 často vedl semináře o politických a společenských tématech.\n\n"}
{"id": "701351", "url": "https://cs.wikipedia.org/wiki?curid=701351", "title": "Horochiv", "text": "Horochiv\n\nHorochiv (, , , ), je hlavní město Horochivského rajónu v jižní části Volyňské oblasti na Ukrajině, asi 100 km severovýchodně od Lvova. Město je jedním z nejstarších historicky doložených sídel Volyně.\n\nŽije zde obyvatel.\n\nMěsto bylo založeno v roce 1240. První písemná zmínka o tomto sídle je v Ipaťjevském letopise. Magdeburské právo bylo Horochivu uděleno v roce 1600.\n\nBěhem první světové války v letech 1916–1917 Horochivem procházela fronta mezi rakousko-uherskou a ruskou armádou.\n\nV období druhé polské republiky mezi roky 1918–1939 byl Horochiv okresním městem. V roce 1937 zde žilo 7 800 obyvatel, z nichž 40 % tvořili Židé.\n\n24. června 1941 město dobyla nacistická armáda. Ještě v tomto roce zde došlo k násilí na židovském obyvatelstvu. V srpnu 1941 donutilo gestapo a místní policie 300 Židů vykopat si vlastní hromadný hrob, než byli všichni zastřeleni a pohřbeni.\n\nNacisté v městě vytvořili židovské ghetto, které existovalo do 8. září 1942. Ten den bylo ghetto zlikvidováno a zastřeleno bylo okolo 3 000 obyvatel města.\n\nBěhem volyňského masakru v letech 1943–1944 se Horochiv stal útočištěm pro zhruba 1200 utečenců z okolních obcí. Nacisté z těchto lidí – převážně Poláků – vytvořili 150členný Schutzmannschaft, který spolupracoval s Banderovou Ukrajinskou povstaleckou armádou.\n\nV městě je významná železniční stanice trati Lvov–Luck a zastavují tu autobusy na téže trase.\n\nHorochivem protéká řeka Styr. Ve městě se nachází 200 let starý park s rozlohou 7 hektarů.\n\nJan Dzierżysław Tarnowski (1835–1894), polský politik\n\n"}
{"id": "701353", "url": "https://cs.wikipedia.org/wiki?curid=701353", "title": "Karlík (hrad)", "text": "Karlík (hrad)\n\nHrad Karlík je zaniklý hrad, který stával na ostrohu nad Karlickým údolím v katastrálním území Mořinka v okrese Beroun asi 2 km severozápadně od Dobřichovic. Je chráněn jako kulturní památka České republiky a jeho okolí jako přírodní rezervace Karlické údolí.\n\nO založení a funkci hradu historické prameny mlčí. Je možné, že jej založil Karel IV., ale spolehlivě víme, že roku 1400 byl Václavem IV. zastaven. Zároveň došlo k připsání částky 200 kop grošů na stavební úpravy hradu. Další zmínka je z roku 1544, kdy se ovšem uvádí pouze blízký rybník a mlýniště. Kdy Karlík zanikl není známo. Často se uvádí nepodložená hypotéza, že byl zničen v roce 1422 při obléhání Karlštejna.\n\nHrad stával na ostrohu zvaném \"Hrádek\". Jediný přístup byl ze severu, kde hrad chránil šíjový příkop s valem. Hrad byl jednodílné dispozice lichoběžníkového půdorysu. Na severu jej chránila hradba se vstupní bránou a na jihu se nacházela budova. Podrobnosti by mohl přinést archeologický výzkum. Střechy budov byly pokryty prejzovou krytinou.\n\nVáclav Hájek z Libočan ve své kronice uvádí, že Karel IV. hrad založil pro pobyt královny a jejího dvora, protože ženy údajně na Karlštejn nesměly. Tuto hypotézu později Jaroslav Vrchlický zakomponoval do své hry Noc na Karlštejně.\n\n"}
{"id": "701355", "url": "https://cs.wikipedia.org/wiki?curid=701355", "title": "Mońki", "text": "Mońki\n\nMońki je město v severovýchodním Polsku, 200 km od Varšavy a 40 km od Białystoku. V roce 2008 zde žilo 10 371 obyvatela je hlavním městem stejnojmenné městsko-vesnické gminy. Město Mońki je sídlem správy okresu Mońki.\n\nMěsto mělo v roce 2014 celkem 10 107 obyvatel.\n"}
{"id": "701356", "url": "https://cs.wikipedia.org/wiki?curid=701356", "title": "Notosuchia", "text": "Notosuchia\n\nNotosuchia je podřád krokodýlovitých plazů, žijících od spodní po svrchní křídu v Jižní Americe, Africe, a Asii. Tito plazi žili na rozdíl od dnešních krokodýlů přednostně na souši.\n\nPodřád Notosuchia pojmenovala argentinská paleontoložka Zulma Gaspariniová v roce 1971. Notosuchové byli poměrně malí, štíhlí, a měli relativně krátké hlavy. Někteří z nich byli býložraví (například rod \"Chimaerasuchus\"), jiní všežraví (\"Simosuchus\") nebo i hyperkarnivorní (\"Baurusuchus\").\n\nMnozí notosuchové byli různozubí. Některé rody, jako byl \"Yacarerani\" a \"Pakasuchus\" měly zuby velice podobné savčím.\n"}
{"id": "701361", "url": "https://cs.wikipedia.org/wiki?curid=701361", "title": "Okres Hódmezővásárhely", "text": "Okres Hódmezővásárhely\n\nOkres Hódmezővásárhely ( ) je okres v jižním Maďarsku v župě Csongrád. Jeho správním centrem je město Hódmezővásárhely.\n\n"}
{"id": "701363", "url": "https://cs.wikipedia.org/wiki?curid=701363", "title": "Longmireské budovy", "text": "Longmireské budovy\n\nLongmireské budovy v národním parku Mount Rainier se skládají ze tří budov v horském městečku Longmire a jsou nejvýznamnějšími příklady rustikální architektury v systému amerických národních parků. Patří sem obecní budova z roku 1927, administrační budova z roku 1928 a čerpací stanice z roku 1929. Tyto budovy byly společně v roce 1987 jmenovány národními historickými památkami. Obecní a administrační budova byly navrženy personálem správy národních parků pod vedením Thomase Chalmerse Vinta.\n\nLongmireská administrační budova je největší a architektonicky nejvýznamnější ze tří chráněných budov. Dvoupatrová budova má kamennou konstrukci až k parapetům oken ve druhém patře, kde začíná kládová konstrukce. Do budovy se vstupuje krytým vchodem, který je vytvořen z neobvykle silných ořezaných klád. Jako administrační centrum parku se zde nacházely kanceláře ředitele parku a různých techniků. Po vybudování nové administrační budovy za hranicemi národního parku slouží budova jako turistické kontaktní centrum a sídlo údržby parku.\n\nPo vstupu se dá dostat dvojitými dveřmi do recepce s kamenným krbem. Konferenční místnost a kanceláře se nachází ve druhém podlaží, zatímco v suterénu se nachází mechanické nástroje a cely. Venkovní rohy budovy jsou opřeny o kamenné čtyřhranné pilíře. Od parapetů oken druhého patra nahoru je budova postavena z klád, což ji dává vzhled dřevěného srubu.\n\nObecní budova byla postavená jako první a udala tón pro oblast. Budova ve tvaru písmene T obsahuje velkou obecní místnost o rozměrech 18 metrů a 9 metrů, zatímco ve vedlejším křídle se nachází záchody a obydlí personálu. V jednom výklenku před obecní místností se nachází hluboký krytý vchod. Plášť budovy je z dřevěných prken. Interiér budovy obsahuje na jedné straně velký kamenný krb, jehož zdivo je charakteristické, s čtvercovými kameny v dolní části a kulatými ledovcovými kameny nahoře. Na druhé straně místnosti se nachází jeviště. Mezi původní vybavení také patří úchyty na světlo a kládové stoly, podobné těm v Paradise Innu. V roce 1964 byly renovovány zdejší byty a zůstalo jim jen málo historického významu, takže interiér křídla budovy byl vynechán z nominace na národní historickou památku. Přízemí křídla je využíváno jako kuchyně, zatímco v patře se nachází dva byty.\n\nČerpací stanice z roku 1929 nabízela návštěvníkům parku benzín a základní služby. Přední část budovy je projížděcí krytý výklenek s podpěrou na ostrůvku s pumpami, zatímco kanceláře se nachází za výklenkem. Obě části budovy kryje prudce skloněná půda. Od země až k parapetům oken přízemí je budova postavena z kamenného betonu, zatímco vyšší část je kryta obkladem z dřevěných prken. Střechu pokrývají cedrové šindeli. Na půdě se nachází malý byt, přístupný po schodišti.\n\nLongmireské budovy tvoří část Longmireského historického obvodu, který je částí obvodu historických památek, jenž pokrývá celý národní park Mount Rainier.\n\nZatímco administrační budova a čerpací stanice jsou blízko u sebe a u cesty, obecní budova je na druhém břehu řeky Nisqually. Dozor nad stavbou všech tří budov měl Ernest A. Davidson, architekt správy národních parků, kterému byl park přidělen. Architekt Thomas Chalmers Vint, který je ale postavil, se také rozhodl zařadit obecní a administrační budovu do své publikací \"Parkové a rekreační budovy\" z roku 1938, které byly o rustikální architektuře, která velice ovlivnila styl budov v amerických národních a státních parcích ve třicátých letech dvacátého století. Čerpací stanice v Longmiru je téměř unikátním architektonickým příkladem pro budovu svého typu.\n"}
{"id": "701364", "url": "https://cs.wikipedia.org/wiki?curid=701364", "title": "Josef Množislav Bačkora", "text": "Josef Množislav Bačkora\n\nJosef Množislav Bačkora (12. února 1803 Malín – 5. prosince 1876 Praha ) byl český pedagog. Dvacet let vyučoval na c. k. české hlavní škole (dříve vzorná česká škola) v Praze. Byl autorem učebnic a knih pro mládež. Překládal z ruštiny. Jeho bratr Štěpán Bačkora (1813–1887) byl rovněž známý učitel; společně vydali některé práce.\n\nPokřtěn byl Josef František. Narodil se 12. února 1803 v Malíně u Kutné Hory v rodině učitelského pomocníka a baráčníka Františka Bačkory, původem z Telče. Školní docházku absolvoval v Malíně a Kutné Hoře, kde vystudoval i učitelskou průpravku. Poté získal zaměstnání jako pomocník na městské škole v Čáslavi. Měl zájem si rozšířit vzdělání, proto odjel do Prahy s cílem získat kvalifikaci pro hlavní školu. Z finančních důvodů ale musel studium přerušit a přijmout místo soukromého vychovatele ve Zdechovicích v rodině hraběte Paara. S našetřenými penězi se vrátil a roku 1827 se mu podařilo požadované vysvědčení získat. Od roku 1827 již žil trvale v Praze. Nemohl ale najít stálé místo, pracoval nadále jako soukromý učitel a ve volném čase navštěvoval univerzitní přednášky Jana Nejedlého.\n\nRoku 1835 složil další zkoušky na hrádecké opatrovně Jana Svobody, což mu umožnilo získat v roce 1837 místo v opatrovně na Malé Straně. Působil tam do roku 1843, kdy se vrátil k soukromému vyučování.\n\nRoku 1848 byl přijat na nově založenou vzornou českou školu, později označovanou jako c. k. česká hlavní škola, na Novém Městě, s níž byl spojen i učitelský ústav. Působil tam dvacet let. Byl známý svým jemným, humánním vystupováním a vytříbeným jazykem.\n\nV roce 1868 vyhlásila vídeňská vláda konkurs na obsazení několika učitelských míst na c. k. hlavní škole v Praze, což znamenalo výpověď pro Bačkoru a několik dalších učitelů. Toto rozhodnutí bylo v českém tisku ostře kritizováno, protože se propuštění týkalo úspěšných a oblíbených českých učitelů, zatímco v téže době v řadě českých obcí zůstávali ve školách nepopulární zastánci germanizace. František Jan Zoubek, ředitel c. k. hlavní a průmyslové školy na Smíchově, se pokusil toto rozhodnutí zvrátit osobní žádostí císaři Františku Josefovi I. během jeho návštěvy Prahy, byl ale odmítnut.\n\nAby se uživil, vrátil se Bačkora k soukromému vyučování. Jako jistou satisfakci za propuštění byl jmenován společně s dalšími postiženými (Karel Slavoj Amerling, Škoda, Tesař) čestným členem Jednoty učitelské pro kraj písecký.\n\nRoku 1874 získal zásluhou Václava Kredby a Jana Lepaře výpomocné místo na pražské škole. Dlouho tam ale nesetrval — počátkem školního roku 1876–77 onemocněl a 5. prosince 1876 zemřel.\n\nS manželkou Uršulou (1825-1875) měl šest dětí. Nejmladší dceři bylo v době úmrtí matky 12 let.\n\nJe autorem např. těchto knižně vydaných prací:\n\nPřeklady:\n\nPřispíval rovněž do časopisů (\"Česká včela\", \"Jindy a nyní\", \"Vlastimil\", \"Květy\"). Br\n\n\n"}
{"id": "701365", "url": "https://cs.wikipedia.org/wiki?curid=701365", "title": "Rentgen (jednotka)", "text": "Rentgen (jednotka)\n\nRentgen (nebo také röntgen či roentgen, zkratkou R) je zastaralá jednotka expozice ionizujícímu záření. Název dostala podle objevitele rentgenového záření, německého fyzika Wilhelma Röntgena.\n\n1 rentgen je množství ionizujícího záření, které v 1 cm suchého vzduchu při standardní teplotě a tlaku vytvoří ionty s celkovým nábojem každého znaménka 1 statC (tj. náboj 3,335 641×10 C). Dosazením hustoty vzduchu (1,293 kg/m) lze získat přepočet:\n\n1 R = 1 statC/cm ↔ 3,335 641×10 C/cm ↔ 258 μC/kg\n\nZ expozice nelze přímo určit přesnou dávku absorbovanou jiným materiálem než vzduchem, protože absorbovaná dávka závisí na materiálu a typu záření. Například lidské tělo při expozici 1 rentgenu záření gama absorbuje dávku přibližně 1 rad (0,01 Gy).\n\nObvykle se za smrtící dávku záření označuje kolem 100 rentgenů za hodinu po dobu několika hodin. Přirozená hodnota radiace v prostředí dosahuje jen zhruba 0,1 rentgenu za celý rok.\n\n\n"}
{"id": "701366", "url": "https://cs.wikipedia.org/wiki?curid=701366", "title": "Bačkora", "text": "Bačkora\n\nBačkora může být:\n\n\n"}
{"id": "701367", "url": "https://cs.wikipedia.org/wiki?curid=701367", "title": "Project KAIN", "text": "Project KAIN\n\nProject KAIN byl projekt v režii kytaristy Jiřího Urbana a basisty Zdeňka Kuba z Arakainu. Na projektu hostovalo mnoho muzikantů. V roce 1999 vyšlo stejnojmenné album.\n\n\n\n\n"}
{"id": "701368", "url": "https://cs.wikipedia.org/wiki?curid=701368", "title": "Konrád Jaroslav Hruban", "text": "Konrád Jaroslav Hruban\n\nIng. Dr. techn., Dr. h. c. Konrád Jaroslav Hruban, DrSc. (25. listopadu 1893 Dubany – 26. srpna 1977 Praha) byl stavební inženýr – odborník na železobetonové stavby, profesor na České vysoké škole technické v Brně a ČVUT v Praze.\n\nKonrád Hruban se narodil v Dubanech (dnes část obce Vrbátky u Prostějova) v rodině řídícího učitele na obecní škole ve Vřesovicích, kde prožil dětství. Středoškolské vzdělání získal na reálce v Prostějově. V letech 1910-1916 vystudoval obor stavebního inženýrství na ČVUT v Praze a v roce 1921 zde získal doktorát technických věd.\n\nV letech 1919-1920 působil na ředitelství Buštěhradské dráhy v Praze, 1920-1921 v Pražské betonářské společnosti. V roce 1922 se přestěhoval do Brna a působil zde u Všeobecné stavební společnosti, od roku 1924 jako její ředitel.\n\nV roce 1937 se stal mimořádným profesorem staveb železobetonových a železných na VUT v Brně, od roku 1946 řádným profesorem staveb železobetonových. V letech 1947-1948 zde působil jako děkan oboru inženýrského stavitelství a zeměměřičského inženýrství. V roce 1953 odešel do Prahy, kde působil jako profesor na katedře betonových konstrukcí a mostů ČVUT až do roku 1962.\n\nV době svého působení u Všeobecné stavební společnosti se Konrád Hruban podílel na projektech válečného opevnění Československa. Je považován za zakladatele moderního navrhování tenkostěnných skořepinových a lomenicových konstrukcí u nás. Zasloužil se o jejich výzkum, propagaci, zavedení a typizaci i o zavedení normy o navrhování betonových konstrukcí.\n\nKonrád Hruban je autorem 16 monografií věnujících se betonovým zděným konstrukcím, 10 svazků vysokoškolských skript a více než 200 článků v různých českých i zahraničních odborných časopisech.\n\nByl členem korespondentem Československé akademie věd, čestným členem Českého svazu stavebních inženýrů, Československé vědeckotechnické společnosti aj. Získal zlatou medaili ČVUT a VUT, stříbrnou plaketu ČSAV za zásluhy o vědu a lidstvo, čestnou medaili IASS a v roce 1953 také Státní cenu.\n\n\n"}
{"id": "701371", "url": "https://cs.wikipedia.org/wiki?curid=701371", "title": "Jan Koppel", "text": "Jan Koppel\n\nJan Koppel (; 27. června 1808 Klimkovice ve Slezsku – 11. září 1866 Lvov) byl právník, profesor práva, politik, rektor olomoucké univerzity a děkan její právnické fakulty.\n\nV roce 1835 byl Jan Koppel suplujícím profesorem přirozeného a trestního práva na Právnické fakultě olomoucké univerzity. V roce 1837 pak vyučoval soudní proces na Právnické fakultě Univerzity v Innsbrucku, o rok později se však vrátil k vyučování trestního a přirozeného práva v Olomouci, nyní již jako stálý profesor. V roce 1845 se pak stal rektorem olomoucké univerzity. V témže roce také převzal katedru politických věd a statistiky, kterou vedl až do uzavření fakulty v roce 1855. V roce 1846 se stal děkanem.\n\nOlomoucká univerzita a především její fakulty filosofie a práva byly významným obrozeneckým a revolučním centrem v roce 1848. Koppel pak mezi revolucionáři obzvláště vynikal. Od roku 1848 do roku 1849 zasedal jako poslanec Moravského zemského sněmu. Nastoupil sem po zemských volbách roku 1848 za kurii vysoké školy v Olomouci, coby virilista (poslanec zasedající na sněmu z titulu funkce děkana jedné z fakult olomouckého vysokého učení). Po rezignaci knížete Salma byl dokonce zvolen i předsedou sněmu (1848–49). Byl autorem několika zákonných předloh. Ve sněmu mimo jiné argumentoval pro zrušení všech břemen váznoucích na pozemcích, ať už prací nebo dávek, a to bez rozdílu důvodu. V souvislosti s tím navrhoval také zrušení církevních desátků. V roce 1851 byl pak zvolen zástupcem v radě města.\n\nPo uzavření právnické fakulty v olomouci byl Koppel přemístěn na Právnickou fakultu Jagellonské univerzity v Krakově, kde v roce 1855 převzal katedru politických věd, statistiky a pozitivního rakouského práva správního. Později zde přednášel ekonomii, statistiku a ústavy německých zemí.\n\n\n"}
{"id": "701372", "url": "https://cs.wikipedia.org/wiki?curid=701372", "title": "Michal Hubáček", "text": "Michal Hubáček\n\nMichal \"Paradise\" Hubáček (* 25. února 1993 Luhačovice) je český reprezentant v orientačním běhu. Mezi jeho největší úspěchy patří zlatá a stříbrná medaile z mistrovství světa juniorů v orientačním běhu 2013 z Hradce Králové a třetí místo ze štafet na mistrovství světa juniorů v orientačním běhu 2011 konaného v polském městě Wejherowo. V současnosti běhá za český klub TJ Slovan Luhačovice a za švédský klub OK Tisaren, za který startuje ve Skandinávii.\n\n"}
{"id": "701373", "url": "https://cs.wikipedia.org/wiki?curid=701373", "title": "Marek Schuster", "text": "Marek Schuster\n\nMarek Schuster (* 1. října 1993 Havířov) je český reprezentant v orientačním běhu. Mezi jeho největší úspěchy patří třetí místo ze štafet na juniorském mistrovství světa 2011 v polském Wejherowu a především první místo o dva roky později ve stejné disciplíně na domácím juniorském šampionátu 2013, který se konal v Hradci Králové. Od roku 2017 běhá za český klub \"SK Severka Šumperk\", dříve reprezentoval v barvách klubu \"POBO Opava\". Ve Skandinávii reprezentuje švédský klub \"OK PAN Kristianstad\".\n\n"}
{"id": "701374", "url": "https://cs.wikipedia.org/wiki?curid=701374", "title": "Ike Willis", "text": "Ike Willis\n\nIke Willis (* 14. listopadu 1955) je americký rockový kytarista a zpěvák, známý především jako člen doprovodné skupiny Franka Zappy, se kterým nahrál osm studiových a několik koncertních alb. Vydal i dvě sólová alba.\n"}
{"id": "701384", "url": "https://cs.wikipedia.org/wiki?curid=701384", "title": "Pátý lateránský koncil", "text": "Pátý lateránský koncil\n\nPátý lateránský koncil se sešel na popud papeže Julia II. v roce 1512. Po jeho smrti vedl koncil v letech 1513-1517 Lev X. Koncilu se zúčastnilo téměř 100 kleriků. Během koncilu se konalo 12 zasedání. Koncem prvního roku zasedání se koncilu zúčastnil i císař Maxmilián I. a v roce 1513 jej uznala i znepřátelená Francie. Byl to poslední koncil před protestantskou reformací.\n\nKoncilní otcové rokovali o dogmatických, ba až reformních otázkách. Zavrhli učení některých filosofů o smrtelnosti duše. Sněm uznal úplnou jurisdikci papeže v celé církvi. Pátý lateránský koncil vyhlásil, že jedině papež může svolat koncil, přeložit ho, odročit nebo rozpustit. K samotné reformě, která se v církvi tak očekávala, vydal papež několik dekretů, které se však týkaly pouze udělování beneficí, kazatelského řádu, řeholního života a života kardinálů.\n\nPátý lateránský koncil rozpustil papež Lev X. dne 10. března 1517, několik měsíců předtím, než Martin Luther vyvěsil na protest své Wittenberské téze.\n\n"}
{"id": "701385", "url": "https://cs.wikipedia.org/wiki?curid=701385", "title": "Datový okruh", "text": "Datový okruh\n\nDatový okruh je soubor technických prostředků umožňující obousměrný přenos datových signálů. Při použití externího modemu končí datový okruh konektorem, kterým se připojuje modem k počítači (rozhraní I).\n\nDatový spoj je tvořen veškerými prostředky umožňující přenos dat mezi datovým zdrojem a datovým spotřebičem. Aby se z datového okruhu stal datový spoj, musí být na obou koncích vybaven komunikační jednotkou. Zakončení datového spoje (mezi datovým zdrojem nebo datovým spotřebičem a komunikační jednotkou) tvoří rozhraní I.\n\nTelekomunikační okruh soubor technických prostředků umožňující obousměrný přenos signálu (obvykle elektrického). Telekomunikační okruh je zařízení patřící telekomunikační společnosti, které končí telefonní zásuvkou na zdi (rozhraní I). Aby se z něj stal datový okruh, je nutné jej doplnit na obou koncích zařízením ukončujícím datový okruh (modemem). Pro zajištění obousměrné komunikace se může používat jedna z následujících metod:\n\nTelekomunikační kanál je soubor technických prostředků umožňujících jednosměrný přenos signálu mezi dvěma místy. Samostatný telekomunikační kanál umožňuje komunikaci pouze v jednom směru – tak zvané simplexní spojení.\n\nTelekomunikační spoj je soubor technických prostředků umožňující přenos zpráv mezi dvěma místy.\n\nPřípojný okruh je část infrastruktury, která zajišťuje připojení účastníka do sítě. Může být realizován účastnickým vedením nebo rádiovou přístupovou sítí.\n\nSpojovací okruh je část infrastruktury, která zajišťuje vnitřní propojení sítě (mezi ústřednami).\n\nV obecné řeči se výše uvedené pojmy často směšují a používá se pro ně pojem datová linka nebo linka.\n\nPřipojení k Internetu prostřednictvím pronajatého datové okruhu je nejobvyklejším způsobem realizace pevného připojení k Internetu. Jeho dostupnost ve větších městech většinou není problematická. Uživatel si od telekomunikační společnosti objednává přenosovou linku s požadovanou rychlostí a kvalitou služeb. Existují dvě základní varianty zřízení linky. Buď se o všechny s tím spojené operace postará přímo poskytovatel Internetu, nebo to udělá sám zákazník. První případ nastává, když je datový okruh součásti služby, kterou poskytovatel Internetu nabízí. Pokud tomu tak není, může zákazník požádat poskytovatele Internetu, aby mu datový okruh s potřebnými parametry zajistil. Uživatel se tak nemusí o zřízení služby vůbec zajímat, navíc si za zajištění datového okruhu poskytovatel Internetu zpravidla nic neúčtuje. Pokud se uživatel rozhodne obstarat si přenosovou trasu samostatně, musí přesto kontaktovat svého poskytovatele Internetu, aby s ním probral podrobnosti, a je dosti pravděpodobné, že pokud si uživatel vybere jinou společnost než jednu z těch, se kterými daný poskytovatel Internetu spolupracuje, nemusí se setkat ze strany ISP s pochopením.\n\nDatový okruh je nejvíce dodáván jako služba na klíč, obsahuje potřebná zařízení (kromě pronájmu analogové linky). Lze však toto výstupní rozhraní připojit přímo do vaší lokální sítě. Zařízení, které toto zajišťuje, se nazývá router (směrovač). Ten bývá dodáván zdarma u tzv. řešení na klíč, v jiných případech ho poskytovatel Internetu pronajímá či prodává. Pokud si chcete router obstarat samostatně, vyplatí se celou operaci konzultovat s vaším poskytovatelem, případně i telekomunikačním operátorem. Jeho nastavení však není zrovna jednoduché a je vhodné svěřit ho odborníkovi, případně přímo poskytovateli Internetu. Ten by měl poskytnout všechny potřebné údaje, jako např. síťové adresy, které vám byly přiděleny atd. Je velmi důležité vyžádat si dostatečný počet síťových adres podle velikosti připojované sítě, navíc je vždy dobré mít ještě nějaké do zásoby.\n\nJiná vysvětlení: Pronájem datového okruhu Vám zajistí datové spojení mezi dvěma a více lokalitami při vysokých přenosových rychlostech. Tato služba je vhodná pro zákazníky, kteří potřebují propojit své zájmové lokality, ale nechtějí mít starosti se zajištěním a údržbou potřebné technologie k provozu. Propojením lokalit lze dosáhnout také centralizace řízení sítě, distribuce potřebných aplikačních služeb z jednoho místa od jednoho poskytovatele a tím optimalizace nákladů.\n\nVPN je Virtuální Privátní Síť vytvořená softwarovými nebo hardwarovými prostředky na serverové i klientské části, které napříč internetem vytvoří bezpečná tunelová spojení nahrazující kabely a bezdrátové spoje. VPN se Vám jeví jako místní síť LAN. Prostřednictvím této sítě lze plnohodnotně, bezpečně a hlavně s minimálními náklady propojit pobočkové LAN sítě kdekoliv po celém světě pomocí datových okruhů.\n\nNejstarší technologií pro datové okruhy jsou pronajaté analogové linky. Jde o vyhrazení klasické telefonní linky mezi oběma účastníky, v tomto případě tedy uživatelem a poskytovatelem Internetu. Přenosová rychlost pronajaté analogové linky je dána použitými modemy a její kvalitou, maximálně pak 33,6 kb/s. Analogové linky jsou tedy určeny pro spoje s nízkou přenosovou rychlostí, představují však nejlevnější řešení. Jako jediné však nejsou dodávány s potřebným vybavením, uživatel si tedy musí sám zakoupit potřebné modemy.\n\nNejčastější je však přímo pronájem digitálního datového okruhu, ten je standardně nabízen v provedení pro přenosovou rychlost 64 – 2048 kb/s. Vyšší rychlosti jsou zajišťovány rozličnými technologiemi. Datový okruh o kapacitě např. 10 Mb/s nemusí být schopen přenášet touto rychlostí uživatelská data. Opravdu pracuje touto rychlostí, ale část kapacity linka spotřebuje na sebe sama (různé signalizační a další informace), kapacita pak může být i o několik desítek procent nižší.\n\nZ pohledu uživatele Internetu je podstatný poněkud jiný způsob udávání přenosových rychlostí. Protože jde o službu, která nepracuje na principu pevně vyhrazené linky s danou kapacitou, ale jde o zvláštní paketovou (data jsou zasílána po malých částech, tzv. paketech) síť, která je sdílena více uživateli. Může být tedy výrazný rozdíl mezi rychlostí přípojky a skutečnou přenosovou rychlostí. Proto je také udávána minimální garantovaná přenosová rychlost (CIR). Skutečná rychlost pak bývá někde mezi oběma hodnotami. Frame Relay je většinou nabízeno s rychlostí přípojky 64 – 2048 kb/s.)\n\nDůležitou vlastností pronajatého datového okruhu jsou také garance, které telekomunikační společnost nebo poskytovatel poskytuje. Jde zde především o již klasické služby jako neustálý dohled nad linkou a případné řešení vzniklých problémů v kteroukoliv noční či denní dobu. Dokonce lze smluvně podchytit, jak spolehlivá musí být linka, jak dlouhý může být nejdelší výpadek a kolik procent času musí být linka funkční. Jsou to tzv. dohody o kvalitě poskytovaných služeb neboli SLA (Service Level Agreement). Tyto garance však nemusí poskytovat pouze telekomunikační společnost, ale i poskytovatel připojení k Internetu na samotný přístup k Internetu. Společnosti pak svoje služby nabízí zpravidla v několika úrovních garancí, které se liší cenou.\n\nV civilním letectví je využíván systém datové linky CPDLC pro přeposílání informací mezi letadlem a řízením letového provozu (ATC), kdy je letadlo daleko od ATC a není možné navázat radiokomunikaci ani sledovat radarem. Takovéto systémy jsou používány pro lety přes Atlantský a Tichý oceán. Viz též ACARS.\n\nV bezpilotních letounech, ve vozidlech, lodích, kosmických sondách a raketoplánech se používá obousměrných (tedy half-duplex a full-duplex) datových linek k odesílání kontrolních signálů a k příjmu telemetrie. Viz též Deep Space Network.\n\n\n"}
{"id": "701386", "url": "https://cs.wikipedia.org/wiki?curid=701386", "title": "Princ Edward, vévoda z Kentu", "text": "Princ Edward, vévoda z Kentu\n\nJeho královská Výsost vévoda z Kentu, (Edward George Nicholas Paul Patrick; 9. října 1935, Londýn), je člen britské královské rodiny, vnuk krále Jiřího V. a od roku 1942 vévoda z Kentu.\n\nVévoda z Kentu vykonává některé královské povinnosti jménem britské panovnice, své sestřenice královny Alžběty II. Je znám jako prezident All England Lawn Tennis and Croquet Clubu, který předává trofeje vítězům a finalistům Wimbledonu. Do roku 2001 působil ve funkci zvláštního zástupce Spojeného království pro mezinárodní obchod a investice. Zastává také několik prezidentských funkcí v organizacích Scout Association, Royal United Services Institute, Royal Institution of Great Britain a je také velmistrem svobodných zednářů Anglie a Walesu.\n\nV době narození během vlády krále Jiřího V. byl sedmým v linii následnictví na britský trůn, a to po třech strýcích, sestřenicích princeznách Alžbětě a Margaretě a po svém otci. Po narození princezny Savannah Phillips v roce 2010 byl na 28. místě pořadí.\n\nNarodil se 9. října 1935 na londýnském Belgrave Square v čp. 3. Otcem byl princ Jiří, vévoda z Kentu, čtvrtý syn krále Jiřího V. a Marie z Tecku. Matkou pak Marina, vévodkyně z Kentu, rodným jménem Marina, princezna řecká a dánská, dcera Mikuláše, prince řeckého a dánského a Heleny Vladimirovny,velkovévodkyně ruské. Jako vnuk britského panovníka v mužské linii je titulován \"princ britský\" s prefixem \"Jeho královská Výsost\", výslovně pak \"JKV princ Edward z Kentu\".\n\nPokřtěn byl 20. listopadu 1935 v soukromé kapli Buckinghamského paláce arcibiskupem z Canterbury Cosmo Langem.\n\nŠkolní docházku zahájil na základním stupni v Ludgrove School v Berkshire. Poté následovaly Eton College a švýcarská Le Rosey. Po skončení studia nastoupil do Královské vojenské akademie v Sandhurstu.\n\nPlynně hovoří francouzsky.\n\n25. srpna 1942 zemřel jeho otec princ Jiří při leteckém neštěstí, když letadlo za špatné viditelnosti havarovalo v Caithness. Téměř sedmiletý se tak stal \"vévodou z Kentu\", hrabětem ze St Andrews a baronem Downpatrickem. V roce 1959 přijal místo ve Sněmovně lordů.\n\nJako vévoda panovnického rodu byl předurčen ke královským povinnostem. V šestnácti letech, roku 1952, stál během státního pohřbu u rakve strýce, krále Jiřího VI.. Následující rok byl přítomen korunovaci sestřenice Alžběty II. za britskou panovnici. Po aktu jí u trůnu složil slib poslušnosti.\n\n29. července 1955 absolvoval Královskou vojenskou akademii v Sandhurstu v hodnosti podporučíka u jezdeckého pluku Royal Scots Greys a započal více než dvacetiletou vojenskou kariéru.\n\n29. července 1961 byl jmenován do hodnosti kapitána. V letech 1962–1963 sloužil v Hongkongu a později ve štábu Východního velitelství. 31. prosince 1967 získal hodnost majora. Na konci roku 1970 velel družstvu působící na britské suverénní základně na Kypru, která byla součástí sil OSN vynucujících mír mezi řeckou a tureckou částí ostrova. 30. června 1973 byl uveden do hodnosti podplukovníka. Do výslužby odešel 15. dubna 1976. 11. června 1983 byl povýšen do hodnosti generálmajora a o deset let později 11. dubna 1993 do hodnosti polního maršála.\n\n8. června 1961 se v York Minsteru oženil s Katharine Worsleyovou. Manželka je jedinou dcerou Sira Williama Arthringtona Worsleyho a Joyce Morgan Brunnerové. Po svatbě získala právo na oslovení \"Její královská Výsost vévodkyně z Kentu\", ačkoliv v roce 2002 se oslovení \"královská Výsost\" vzdala a vyjádřila přání, aby byla nadále známá pouze jako Katharine Kent či Katharine, vévodkyně z Kentu.\n\nZ manželství vzešli tři potomci:\n\n5. října 1977 vévodkyně porodila mrtvě narozené dítě.\n\nV roce 1994 vévodkyně konvertovala k římskokatolické církvi. Vévoda z Kentu přesto neztratil místo v následnické linii na trůn kvůli existenci zákona Act of Settlement 1701. Syn lord Nicholas následoval svoji matku a konvertoval také.\n\nVévoda z Kentu s chotí žijí ve Wren House v londýnském Kensingtonském paláci.\n\nVévoda je velmistrem Velké spojené lóže Anglie, řídící struktury svobodného zednářství na území Anglie a Walesu. V této funkci působí od roku 1967.\n\n\nÚplné oslovení zní: Polní maršál \"Jeho královská výsost\" princ Edward George Nicholas Paul Patrick, vévoda z Kentu, hrabě ze Saint Andrews, baron Downpatrick, královský rytíř nejvznešenějšího Podvazkového řádu, rytíř Velkého kříže Řádu sv. Michaela a sv. Jiří, rytíř Velkého kříže Královského vítězného řádu, Personal Aide-de-Camp Jejího Veličenstva.\n\n\n"}
{"id": "701389", "url": "https://cs.wikipedia.org/wiki?curid=701389", "title": "Helena Karlssonová", "text": "Helena Karlssonová\n\nHelena Karlssonová (* 27. duben 1992 Ekerö) je švédská juniorská reprezentantka v orientačním běhu. Mezi její největší úspěchy patří zlatá medaile ze štafet na juniorském mistrovství světa 2011 v polském městě Wejherowo. V současnosti běhá za švédský klub Bromma-Vällingby SOK.\n\n"}
{"id": "701391", "url": "https://cs.wikipedia.org/wiki?curid=701391", "title": "Belima X", "text": "Belima X\n\nBelima X® je obchodní značka bikomponentního mikrovlákna japonské firmy Kanebo, které přišlo v konečné podobě na trh v roce 1977.\n\nVlákno vzniká spojením matrice z 30 % polyamidu a pláště ze 70 % polyesteru ve zvlákňovací trysce. Z filamentů s jemností cca 2 dtex se vyrábí tkaniny nebo pleteniny, které se průchodu určitým chemickým procesem sráží až o 40 % a filamenty se štěpí tak, že na plochu 1 cm² připadá až 80 000 mikrovláken (0,1 dtex). \nZ Belimy se vyrábí např. \"Belseta®\", tkaniny (hmotnost 70 g/m²) s minimální propustností vlhkosti, používané hlavně na sportovní oděvy a nábytkové potahy a osnovní pleteniny na utěrky k velmi intenzivnímu čištění \n\n"}
{"id": "701393", "url": "https://cs.wikipedia.org/wiki?curid=701393", "title": "Kvalifikace na Mistrovství světa ve fotbale 1998 (UEFA) – skupina 1", "text": "Kvalifikace na Mistrovství světa ve fotbale 1998 (UEFA) – skupina 1\n\nZápasy této kvalifikační skupiny na Mistrovství světa ve fotbale 1998 se konaly v letech 1996 a 1997. Z pěti účastníků si postup na závěrečný turnaj zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n\n"}
{"id": "701395", "url": "https://cs.wikipedia.org/wiki?curid=701395", "title": "Kostel svatého Havla (Tuhaň)", "text": "Kostel svatého Havla (Tuhaň)\n\nKostel svatého Havla na návrší nad obcí Tuhaň byl postaven v barokním slohu v letech 1708 až 1711 na místě staršího dřevěného kostela ze 14. století. Stavbu provedl známý italský stavitel a architekt Nicolo Raimondi. Vedle kostela, který je chráněn jako kulturní památka České republiky, stojí zvonice z roku 1833.\n\nPo požáru v roce 1839 byl kostel vzápětí opraven. Požár zničil celé vnitřní vybavení kostela, a proto například hlavní oltář pochází až z roku 1840. Od začátku 90. let 20. století probíhala rozsáhlá rekonstrukce kostela, zakončená jeho znovupožehnáním po opravě v roce 2002.\n\n"}
{"id": "701397", "url": "https://cs.wikipedia.org/wiki?curid=701397", "title": "Saint-Pierre-d'Oléron", "text": "Saint-Pierre-d'Oléron\n\nSaint-Pierre-d’Oléron je francouzská obec v departementu Charente-Maritime, v regionu Poitou-Charentes. V roce 2007 zde žilo 6 204 obyvatel. Leží na ostrově Oléron a je střediskem kantonu Saint-Pierre-d’Oléron.\n\n\n"}
{"id": "701401", "url": "https://cs.wikipedia.org/wiki?curid=701401", "title": "Tobolsk", "text": "Tobolsk\n\nTobolsk ( Тобольск) je sibiřské město v Ruské federaci. Leží na soutoku řeky Tobolu a Irtyše. Je centrem Tobolského rajónu v Ťumeňské oblasti. Ve městě žije 103 081 obyvatel.\n\nTobolsk byl založen roku 1587 17 km od hlavního města sibiřského chanátu Kašlyku. Je tak po Ťumeni druhým nejstarším ruským městem na Sibiři. Již tři roky po založení se stal Tobolsk střediskem ruské kolonizace Sibiře. To se odrazilo při správní reformě Petra Velikého, (1708) kdy se Tobolsk stal hlavním městem Sibiřské gubernie. Na tehdejších mapách bývá někdy město označováno názvem Sibiř. Ve dvacátých letech 18. století zde byli umístěni švédští vojenští zajatci, kteří do města přinesli znalosti o budování kamenných staveb (podíleli se na přestavbě Tobolského kremlu) a významně ovlivnili kulturní život města. V pozdějších dobách byl Tobolsk už jen přechodným místem pobytu vyhnanců na Sibiř. Byla zde věznice, ze které byli trestanci posíláni dále na východ (např. Dostojevskij, Solženicyn).\n\nV r. 1743 byl Tobolsku otevřen pravoslavný seminář, od r. 1789 zde vycházely místní noviny a v r. 1810 bylo založeno gymnázium. S ruskou expanzí na východ vznikala další významná centra, která se pak stávala středisky místní správy. Tak byla v r. 1764 od sibiřské gubernie oddělena Irkutská gubernie a v r. 1782 byly od gubernie odděleny další rozsáhlé oblasti. Gubernie byla přejmenována na Tobolskou a po oddělení dalších oblastí v. r. 1804 měla přibližně rozsah dnešní Tobolské oblasti. Dalším důvodem, proč upadal význam města, byla skutečnost, že se v 19. století začaly od něj odklánět dopravní cesty, což byl faktor prosperity většiny sibiřských měst.\n\nBěhem občanské války v Rusku, byl Tobolsk místem vyhnanství cara Mikuláše II. a jeho rodiny (srpen 1917 až duben 1918). Od léta 1918 do srpna 1919 spadal Tobolsk do území spravovaného Dočasnou sibiřskou vládou. Město bylo obsazeno bolševiky v r. 1919, ale v roce 1921 se stalo jedním ze středisek selského povstání na Sibiři, které bylo pacifikováno až následujícího roku. Za éry Sovětského svazu byl ve městě rozvinut průmysl, především naftový chemický kombinát, který zůstává (2011) zdejším nejdůležitějším podnikem.\n\nNejdůležitějším podnikem je Naftový chemický kombinát (Тобольский нефтехимический комбинат), který produkuje širokou frakci lehkých uhlovodíků, monomery pro výrobu syntetického kaučuku a vysokooktanové příměsi do automobilových benzínů; mimo to má strojní výrobu plynárenských zařízení. Dále se zde nachází dřevozpracující závod, výroba konfekce, mlékárna, pekárna a další.\nTobolsk leží na Sverdlovské železniční trati, má říční přístav a letiště. Má autobusové spojení s Ťumení, Čeljabinskem, Chanty-Mansijskem a Petrozavodskem (v Kazachstánu).\n\nMěstská veřejná doprava je zabezpečována autobusy.\nV Tobolsku je více než deset středních škol (především gymnázia a průmyslové školy).\n\nVysoké školy jsou: Pedagogická akademie, Tobolský duchovní seminář, Tobolský průmyslový institut a pobočky vysokých škol z jiných měst (především z Ťumeně).\nVe městě se nachází víceúčelový sportovní stadion, který je uzpůsoben pro lehkou atletiku, fotbal, a běžecké lyžování. Jeho kapacita je 3 402 diváků.\nVe městě žilo 103 081 obyvatel 2010:\nNárodnostní složení:\n\n"}
{"id": "701405", "url": "https://cs.wikipedia.org/wiki?curid=701405", "title": "Kvalifikace na Mistrovství světa ve fotbale 1998 (UEFA) – skupina 2", "text": "Kvalifikace na Mistrovství světa ve fotbale 1998 (UEFA) – skupina 2\n\nZápasy této kvalifikační skupiny na Mistrovství světa ve fotbale 1998 se konaly v letech 1996 a 1997. Z pěti účastníků si postup na závěrečný turnaj zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n\n"}
{"id": "701406", "url": "https://cs.wikipedia.org/wiki?curid=701406", "title": "Chlorid měďnatý", "text": "Chlorid měďnatý\n\nChlorid měďnatý je anorganická sloučenina se vzorcem CuCl. Jedná se o žlutohnědou tuhou látku, která pomalu pohlcuje vlhkost a tvoří modrozelený dihydrát. Chlorid měďnatý je druhou nejrozšířenější měďnatou sloučeninou po síranu měďnatém.\n\nBezvodý chlorid měďnatý má strukturu vycházející z té, kterou známe od jodidu kademnatého. Měďnatá centra jsou osmistěnná. Většina měďnatých sloučenin vykazuje deformace oproti ideální osmistěnné geometrii vlivem Jahn-Tellerova efektu, který zde popisuje lokalizaci jednoho elektronu \"d\" v orbitalu, kde je silně antivazebný oproti páru chloridových ligandů. V CuCl·2HO má měď opět silně zdeformovanou osmistěnnou geometrii, centra mědi jsou obklopena dvěma ligandy vody a čtyřmi chloridovými, které asymetricky přemosťují měďnatá centra.\n\nChlorid měďnatý je paramagnetický. V historii byl CuCl·2HO použit pro první měření paramagnetické rezonance elektronů, a to Jevgenijem Zavojským v roce 1944.\n\nVodné roztoky připravované z chloridu měďnatého obsahují škálu měďnatých komplexů v závislosti na koncentraci, teplotě a přítomnosti dalších chloridových iontů. Tato škála sahá od modré barvy [Cu(HO)] až po žlutou nebo červenou barvu halogenidových komplexů se vzorcem [CuCl].\nPři 1 000 °C se chlorid měďnatý rozkládá na chlorid měďný a chlor:\n\nS chlorovodíkem nebo jinými zdroji chloridu tvoří komplexní ionty: červený CuCl nebo žlutý CuCl.\n\nNěkteré z těchto komplexů mohou krystalizovat z vodných roztoků a získávají širokou škálu různých struktur.\n\nPři přidání hydroxidu do roztoku chloridu měďnatého se sráží hydroxid měďnatý:\n\nChlorid měďnatý tvoří také různé koordinační komplexy s ligandy, například s pyridinem nebo trifenylfosfanoxidem:\nOvšem některé „měkké ligandy“, například fosfanové (kupř. trifenylfosfan), jodidové nebo kyanidové, stejně jako třeba některé terciární aminy, způsobují redukci na měďné komplexy. Pro převod chloridu měďnatého na měďné deriváty je ale obecně běžnější redukovat vodný roztok oxidem siřičitým:\n\nHydrolýzou chloridu měďnatého vzniká oxychlorid měďnatý, CuCl(OH), populární fungicid.\n\nChlorid měďnatý se komerčně připravuje chlorací mědi:\nLze ho vyrábět také z hydroxidu, oxidu nebo uhličitanu měďnatého působením kyseliny chlorovodíkové. Elektrolýzou vodného roztoku chloridu sodného s měděnými elektrodami vzniká (kromě jiného) modrozelená pěna, kterou lze sbírat a převádět na hydrát chloridu měďnatého.\n\nBezvodý CuCl lze připravovat přímo slučováním prvků, tedy mědi a chloru.\n\nCuCl lze čistit krystalizací z horké zředěné kyseliny chlorovodíkové, ochlazováním v lázni chloridu vápenatého a ledu.\n\nChlorid měďnatý se v přírodě vyskytuje jako velmi vzácný nerost tolbachit a v podobě dihydrátu jako eriochalcit. Oba se objevují blízko fumarol. Rozšířenější jsou smíšené oxyhydroxid-chloridy, například atacamit Cu(OH)Cl, objevující se v oxidačních zónách slojí měděné rudy za suchého podnebí (též v některých pozměněných usazeninách).\n\nHlavní průmyslovou aplikací chloridu měďnatého je jako kokatalyzátor (společně s chloridem palladnatým) ve Wackerově procesu. Zde se ethen (ethylen) převádí na ethanal (acetaldehyd) pomocí vody a vzduchu. Při reakci se PdCl redukuje na elementární palladium, CuCl ho oxiduje zpět na PdCl. Vzduch pak oxiduje výsledný chlorid měďný zpět na chlorid měďnatý, čímž se cyklus uzavře.\n\n\nCelý proces lze zapsat takto:\n\nChlorid měďnatý katalyzuje chloraci při výrobě vinylchloridu a dichlorethanu.\n\nChlorid měďnatý má řadu různých specializovaných aplikací v syntéze organických sloučenin. Chloruje aromatické uhlovodíky – často za přítomnosti oxidu hlinitého. Je schopen chlorovat alfapozici karbonylových sloučenin:\n\nTato reakce probíhá v polárních rozpouštědlech, například dimethylformamidu (DMF), často v přítomnosti chloridu lithného, který reakci urychluje.\n\nZa přítomnosti kyslíku může CuCl oxidovat fenoly. Takto lze získávat chinon nebo spřažený produkt oxidativní dimerizace. Druhý z procesů poskytuje (s velkou výtěžností) 1,1-binaftol:\nTakové sloučeniny jsou surovinami pro syntézu BINAP a jeho derivátů.\n\nDihydrát chloridu měďnatého vyvolává hydrolýzu acetonidů, tj. deprotekci k regeneraci diolů nebo aminoalkoholů, jako v tomto příkladě (kde TBDPS = \"terc\"-butyldifenylsilyl):\n\nCuCl lze použít v pyrotechnice k barvení plamene na modrozeleno (podobně jako další sloučeniny mědi).\n\n"}
{"id": "701407", "url": "https://cs.wikipedia.org/wiki?curid=701407", "title": "Kvalifikace na Mistrovství světa ve fotbale 1998 (UEFA) – skupina 3", "text": "Kvalifikace na Mistrovství světa ve fotbale 1998 (UEFA) – skupina 3\n\nZápasy této kvalifikační skupiny na Mistrovství světa ve fotbale 1998 se konaly v letech 1996 a 1997. Z pěti účastníků si postup na závěrečný turnaj zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n\n"}
{"id": "701409", "url": "https://cs.wikipedia.org/wiki?curid=701409", "title": "Nahum", "text": "Nahum\n\nNahum ( , \"Nachum\"), též Nahum Elkóšský, byl jedním z menších proroků, jehož proroctví je zaznamenáno v bibli. Jeho kniha je v chronologickém pořadí řazena mezi knihu Micheáš a knihu Abakuk. Obsahem proroctví je zánik Asyrské říše a jeho hlavního města Ninive.\nO jeho osobě je známo málo. Jeho jméno znamená \"utěšitel\" a pocházel z města Elkóš (Nah 1,1). Podle některých vědců je město totožné s městem Elkoš v Asýrii či Capernaum v Galilei. Jedno z vysvětlení uvádí, že jeho spis byl sepsán okolo roku 615 před n.l., těsně před pádem Asýrie, zatímco jiné uvádí, že byl napsán až po jejím pádu v roce 612 před n.l.\n\nArcheologické výkopy odkryly krásu Ninive z dob panování Sinacheriba (704 -681před n.l.), Asarhaddona (680 -669 před n.l.) a Aššurbanipala (668 -627 před n.l.). Masivní hradby měly po obvodu osm mil. Město mělo vodní akvadukt, paláce a knihovnu s 20,000 hliněnými tabulkami, včetně popisů stvoření a potopy světa. Babylonská kronika uvádí příběh o konci Ninive. Vládce Nabopolasar z Babylónu spojil své síly s médským králem Kyaxaresem a tři měsíce město obléhali. Asýrie přežila ještě několik let po pádu této pevnosti, ale útoky egyptského faraona 26. dynastie Neko II. vedly k selhání snahy o oživení, přes pomoc judského krále Jóšiáše (poražen roku 609 před n.l.)\n\nHrobka Nahuma je pravděpodobně uvnitř synagogy v Elkóši, ačkoli existují i další místa mimo Irák, která uvádí, že Nahum pochází od nich. Elkóš byl opuštěn při vyhnání židovského obyvatelstva v roce 1948 a synagoga je ve špatném statickém stavu, že to ohrožuje samu hrobku zničením. Hrobka byla naposledy opravena v roce 1796. Po vyhnání židů byly klíče k hrobce svěřeny Chaldejci jménem Sami Jajouhana. Ačkoli jen málo Židů navštíví historické místo, Jajouhana drží slib, který dal svým židovským přátelům a stále dohlíží na hrobku. V současné době tým stavebních inženýrů z USA a Velké Británie, vedený Huw Thomasem, hledá způsob záchrany budovy i hrobky. Peníze na renovaci získali v roce 2008.\n\nProrok Nahum je uctívaný jak světec východním křesťanstvím. Podle pravoslavného kalendáře má svátek 1. prosince (14. prosince dle gregoriánského kalendáře). Je připomínán s dalšími menšími proroky v kalendáři arménské církve dne 31. července.\n\nBůh je přítomný jak Bůh trestající zlo a ochraňující ty, kteří v něho doufají:\n"}
{"id": "701411", "url": "https://cs.wikipedia.org/wiki?curid=701411", "title": "Offenbach am Main", "text": "Offenbach am Main\n\nOffenbach je se 120 000 obyvateli pátým největším městem v Hesensku a na 65. místě v Německu. Offenbach byl v minulosti významným kožedělným střediskem, nyní je především centrem průmyslového designu. Sídlí zde také Německá meteorologická služba.\n\nLeží na levém břehu řeky Mohan východně od Frankfurtu, je součástí jeho aglomerace. Jižní část katastrálního území je zalesněna, městský les má plochu 1 252 hektarů a vrch Schneckenberg dosahuje výšky 166 metrů, zatímco nejnižší bod na hladině Mohanu je 97 metrů nad mořem. Kromě historického centra má Offenbach devět dalších městských částí.\n\nArcheologické nálezy dokládají existenci osídlení již v době římské. Současný Offenbach vznikl jako malá vesnice patrně ve druhé polovině 6. století. Původ názvu není zcela objasněn.\n\nRozvoj Offenbachu započal po roce 1466, kdy jej získal rod hrabat z Issenburgu. Ti zde v 16. století vybudovali renesanční zámek, který se stal jejich rezidencí. V 16. století zde byla zavedena reformace. Po ediktu nantském přijali Issenburgové do Offenbachu velké množství francouzských hugenotů, což přineslo rozvoj řemesel. Také sem přesunulo svá řemesla mnoho řemeslníků z Frankfurtu, kde platila přísná cechovní omezení. Issenburská rezidence také žila kulturním děním, častokrát sem zavítal Johann Wolfgang Goethe, který se zde zamiloval do Lili Schönemannové. Také tu byli hosty Wolfgang Amadeus Mozart a Niccolò Paganini, žila zde Sophie von La Roche. Okolo roku 1800 zde pobýval Alois Senefelder, který tu vynalezl litografii.\n\nV roce 1815 ztratil Karel z Isenburgu pro svoji blízkost k Napoleonovi vládu nad Offenbachem. Podle Vídeňského kongresu připadl rakouskému císařství, to jej však záhy postoupilo velkovévodství hessensko-darmstadtskému. To zavedlo v roce 1828 celní unii s Pruskem, což pro Offenbach znamenalo konkurenční výhodu oproti Frankfurtu. V 19. století se rozvíjela především výroba koženého zboží.\n\nV roce 1888 byl zde navrtán pramen minerální vody pojmenovaný na počest 99 dní vládnoucího císaře Fridricha III., tato voda pro svoji slanost však dnes již není využívána. Roku 1917 byla dokončena budova vysoké školy užitých umění, která je dodnes významným centrem designu.\n\nNa Velký pátek roku 1919 se zdejší komunisté pokoušeli provést převrat a obsadit kasárny, přičemž bylo zabito 17 osob. Roku 1920 byl Offenbach po dobu jednoho měsíce obsazen francouzskými vojsky.\n\nZa druhé světové války bylo zničeno 36 % staveb ve městě, řada dalších historických domů byla zbořena při přestavbě města v 50. letech 20. století. Roku 1954 překročil Offenbach hranici 100 000 obyvatel. V 70. letech musel Offenbach jako jedno z prvních měst čelit strukturální proměně průmyslu, když zde zanikla kožedělná výroba. Offenbach těžil především z blízkosti Frankfurtu, v 90. letech byl napojen na síť jeho S-Bahnu.\n\nOffenbach má 403 chráněných památek, z toho 29 se týká větších památkových celků. Celkem je zde tak na 1 600 chráněných staveb.\n\nObraz města byl výrazně ovlivněn hugenotským prvkem, řada domů v městském centru má typické francouzské mansardové střechy.\n\nNejvětší památkou ve městě je Issenburský zámek, je považován za jeden z nejvýznamnějších renesančních komplexů na sever od Alp, byť byl několikrát přestavěn. V současnosti je ve vlastnictví hessenské země a sídlí zde zmíněná vysoká škola užitých umění.\n\nDruhý zámek ve městě se nachází ve čtvrti Rumpenheim. Jeho počátky sahají do 17. století, hlavní stavební aktivita zde probíhala na konci 18. století. Rumpenheim již nepatřil Issenbugům, zdejší zámek byl rezidencí hrabat z Hanau a posléze hrabat hesensko-kaselských.\n\nPřed reformací příslušel Offenbach k mohučské arcidiecézi. V 16. století byla zde nejprve zavedena luterská reformace, pak se však Issenburgové přiklonili ke kalvinismu. Teprve v roce 1634 bylo luteránům opět umožněno působit ve městě a od roku 1798 se zde mohly konat i katolické bohoslužby. V roce 1848 byly obě protestantské konfese sloučeny do hesensko-nassauské evangelické církve.\n\nV roce 1845 zde vzniklo německo-katolické hnutí, které se později proměnilo v obec svobodného náboženství. Z křesťanských církví zde působí ještě řecká pravoslavná církev (největší její obec v Německu), starokatolická církev či novoapoštolská církev.\n\nV 19. století zde byla tisícičlenná židovská komunita, z níž do roku 1939 zbylo přes 500 členů, většina z nich nepřežila druhou světovou válku, přesto byla po válce obnovena a nyní má již opět 1 000 členů.\n\nNejnověji se zde také ustanovilo několik muslimských komunit.\n\nÚzemím města prochází dálnice A3, která se zde kříží s dálnicí A 661.\n\nPrvní železnice byla zprovozněna v roce 1848 z Frankfurtu do Offenbachu. Poté, co roku 1873 byla zprovozněna železniční trať z Frankfurtu do Bebry, zůstala původní trať pouze místní drahou a roku 1955 byla zrušena. Na trati do Bebry vzniklo hlavní nádraží, tehdy docela daleko od města a později několik dalších stanic a zastávek. Nyní v Offenbachu nestaví téměř žádné dálkové vlaky. S-Bahn má na území města vlastní trať, která prochází centrum města tunelem zprovozněným v roce 1995 (částečně sleduje průběh zrušené místní dráhy) s několika podzemními stanicemi.\n\nOffenbach měl jeden z nejstarších tramvajových provozů na světě, již roku 1884 zde zahájila provoz elektrická tramvaj s metrovým rozchodem. Později byla přestavěna na normální rozchod a spojena s frankfurtskou tramvajovou sítí. Tramvajový provoz ve městě byl zrušen roku 1967, od té doby končí tramvaje na hranicích města, kde se přestupuje na autobusy.\n\nAčkoliv po Mohanu prochází jedna z hlavních evropských vodních cest, zdejší přístav má jen malý význam a uvažuje se o jeho zrušení.\n\nTak jako mezi jinými sousedními městy, panuje i mezi Offenbachem a Frankfurtem rivalita. V tomto případě je i historicky podmíněná. Zatímco Offenbach byl kalvinistický, Frankfurt byl luteránský. V 18. a na počátku 19. století se v Offenbachu rozvíjely manufaktury, zatímco Frankfurt se orientoval na velkoobchod. Teprve po pruské anexi Frankfurtu (1866) se i ten stal průmyslovým městem a začal se prudce rozvíjet, na začátku 20. století se mohly do něj začlenit sousední pruské obce. Teprve od roku 1945 není hranice mezi oběma městy současně také zemskou hranicí.\n\nVe sportu byla tato rivalita vyjádřena především fotbalovými derby mezi kluby Kickers Offenbach a Eintracht Frankfurt, ovšem od roku 1984, kdy Offenbach sestoupil z Bundesligy (nyní je až v Regionallize, tj. čtvrté lize) už k nim nedochází tak často.\n\n"}
{"id": "701414", "url": "https://cs.wikipedia.org/wiki?curid=701414", "title": "Kvalifikace na Mistrovství světa ve fotbale 1998 (UEFA) – skupina 4", "text": "Kvalifikace na Mistrovství světa ve fotbale 1998 (UEFA) – skupina 4\n\nZápasy této kvalifikační skupiny na Mistrovství světa ve fotbale 1998 se konaly v letech 1996 a 1997. Ze šesti účastníků si postup na závěrečný turnaj zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n\n"}
{"id": "701416", "url": "https://cs.wikipedia.org/wiki?curid=701416", "title": "Mistrovství světa ve fotbale 1966 (soupisky)", "text": "Mistrovství světa ve fotbale 1966 (soupisky)\n\nSoupisky na Mistrovství světa ve fotbale 1966, které se hrálo v Anglii:\n\nHlavní trenér: Alf Ramsey\n\nHlavní trenér: Henri Guérin\n\nHlavní trenér: Ignacio Tréllez\n\nHlavní trenér: Ondino Viera\n\nHlavní trenér: Juan Carlos Lorenzo\n\nHlavní trenér: José Villalonga\n\nHlavní trenér: Alfredo Foni\n\nHlavní trenér: Helmut Schön\n\nHlavní trenér: Vicente Feola\n\nHlavní trenér: Rudolf Vytlačil\n\nHlavní trenér: Lajos Baróti\n\nHlavní trenér: Otto Glória\n\nHlavní trenér: Luis Alamos\n\nHlavní trenér: Edmondo Fabbri\n\nHlavní trenér: Myung Rye-Hyun\n\nHlavní trenér: Nikolaj Morozov\n"}
{"id": "701420", "url": "https://cs.wikipedia.org/wiki?curid=701420", "title": "Seznam vypravování Tisíce a jedné noci", "text": "Seznam vypravování Tisíce a jedné noci\n\nKniha Tisíce a jedné noci se vyvíjela pozvolna během tisíciletí. Postupně vznikal rozsáhlý svod vypravování schválně podřízený, co do počtu nocí, svému titulu. Dochované rukopisy i první kompletní tisky \"Tisíce a jedné noci\" se liší nejen počtem příběhů a načasováním nocí, ale liší se také názvy jednotlivých příběhů, pokud nejsou přímo vynechány. \n\nNásledující srovnávací tabulka s díky navazuje na práci Felixe Tauera. Tím je složitost \"Tisíce a jedné noci\" pouze nastíněna, zdaleka ne však vykreslena.\n\nRámcovitost vypravování je vyznačena odsazením s puntíkem, vnoření příběhu do příběhu se vyskytuje nanejvýš trojnásobné.\n\nV prvním sloupci jsou čísla navržená Tauerem v jeho „Seznamu vypravování“. Ve čtvrtém sloupci je pořadí nocí. V posledním pátém sloupci jsou Tauerem uvedené nejdůležitější arabské tisky a dnes již starší překlady, jejichž přínos byl ve své době zcela nepominutelný a v mnoha ohledech stále trvá. \n\n\n\n\n\n\nPrvní podrobný seznam publikoval roku 1896 William Forsell Kirby jako dodatek k anglickému překladu Richarda Francise Burtona. Další přehled, tentokrát k francouzským překladům, pochází od Nikity Elisséeffa, který se podrobně věnoval tématům a motivům v arabských vyprávěních \"Tisíce a jedné noci\". Podrobně jsou všechny příběhy podchyceny a komentovány v tisícajednonoční encyklopedii z roku 2004. V přehledné konkordanci překladů tam uvádějí celkem 551 textů.\n"}
{"id": "701422", "url": "https://cs.wikipedia.org/wiki?curid=701422", "title": "Kvalifikace na Mistrovství světa ve fotbale 1998 (UEFA) – skupina 5", "text": "Kvalifikace na Mistrovství světa ve fotbale 1998 (UEFA) – skupina 5\n\nZápasy této kvalifikační skupiny na Mistrovství světa ve fotbale 1998 se konaly v letech 1996 a 1997. Z pěti účastníků si postup na závěrečný turnaj zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n\n"}
{"id": "701424", "url": "https://cs.wikipedia.org/wiki?curid=701424", "title": "Kvalifikace na Mistrovství světa ve fotbale 1998 (UEFA) – skupina 6", "text": "Kvalifikace na Mistrovství světa ve fotbale 1998 (UEFA) – skupina 6\n\nZápasy této kvalifikační skupiny na Mistrovství světa ve fotbale 1998 se konaly v letech 1996 a 1997. Ze šesti účastníků si postup na závěrečný turnaj zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n\n"}
{"id": "701427", "url": "https://cs.wikipedia.org/wiki?curid=701427", "title": "Kvalifikace na Mistrovství světa ve fotbale 1998 (UEFA) – skupina 7", "text": "Kvalifikace na Mistrovství světa ve fotbale 1998 (UEFA) – skupina 7\n\nZápasy této kvalifikační skupiny na Mistrovství světa ve fotbale 1998 se konaly v letech 1996 a 1997. Z pěti účastníků si postup na závěrečný turnaj zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n\n"}
{"id": "701429", "url": "https://cs.wikipedia.org/wiki?curid=701429", "title": "Kvalifikace na Mistrovství světa ve fotbale 1998 (UEFA) – skupina 8", "text": "Kvalifikace na Mistrovství světa ve fotbale 1998 (UEFA) – skupina 8\n\nZápasy této kvalifikační skupiny na Mistrovství světa ve fotbale 1998 se konaly v letech 1996 a 1997. Ze šesti účastníků si postup na závěrečný turnaj zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n\n"}
{"id": "701433", "url": "https://cs.wikipedia.org/wiki?curid=701433", "title": "Kvalifikace na Mistrovství světa ve fotbale 1998 (UEFA) – skupina 9", "text": "Kvalifikace na Mistrovství světa ve fotbale 1998 (UEFA) – skupina 9\n\nZápasy této kvalifikační skupiny na Mistrovství světa ve fotbale 1998 se konaly v letech 1996 a 1997. Ze šesti účastníků si postup na závěrečný turnaj zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n\n"}
{"id": "701438", "url": "https://cs.wikipedia.org/wiki?curid=701438", "title": "Historical Figures and Ancient Heads", "text": "Historical Figures and Ancient Heads\n\nHistorical Figures and Ancient Heads je šesté studiové album americké bluesové skupiny Canned Heat, vydané v roce 1971 u United Artists. Jedná se o první album, na kterém se nepodílel původní člen Alan „Blind Owl“ Wilson, který zemřel v září roku 1970 v 27. letech.\n\n"}
{"id": "701442", "url": "https://cs.wikipedia.org/wiki?curid=701442", "title": "Friedrich Wilhelm Foerster", "text": "Friedrich Wilhelm Foerster\n\nFriedrich Wilhelm Foerster (1869, Berlín – 1966, Kilchberg (Švýcarsko)) byl německý filosof a vysokoškolský pedagog. Pocházel z rodiny astronoma Wilhelma Julia Foerstera (1832–1921).\n\nFriedrich Wilhelm Foerster byl především filosofem a vysokoškolským pedagogem, který se zabýval otázkami morálky a etiky. Byl významným protiprušáckým disidentem a a nesmiřitelným kritikem německého nacionalismu a fašismu. Z těchto důvodů musel většinu svého života strávit v emigraci, kdy postupně žil a pracoval ve Švýcarsku, Rakousku, Francii a Spojených státech amerických.\n\nByl nositelem myšlenky evropské federalizace německy mluvících zemí, o což se zasazoval i za svého působení ve Vídni u dvora císaře Františka Josefa I. v létech 1913–1914.\n\nV českých zemích je znám především z českého překladu své knihy \"Europa und die Deutsche frage\" (\"Evropa a německá otázka\"), která vyšla v Praze v nakladatelství Vyšehrad v roce 1938, ještě těsně před mnichovskou dohodou. Kniha rozebírá kořeny křesťanskogermánské civilizace a její význam v historii Evropy a poukazuje na nebezpečí pruské kasárenské politiky.\n"}
{"id": "701443", "url": "https://cs.wikipedia.org/wiki?curid=701443", "title": "Rajko Nahtigal", "text": "Rajko Nahtigal\n\nRajko Nahtigal (14. dubna 1877 Novo mesto – 29. března 1958 Lublaň) byl slovinský filolog, slavista, rektor Univerzity v Lublani a první ředitel Slovinské akademie věd a umění.\n\nNarodil se v Novom mestě, kde absolvoval základní školu a dvě léta na gymnáziu. Gymnázium dokončil v Lublani, poté studoval na Univerzitě ve Vídni, kterou dokončil v roce 1900. V letech 1900 až 1902 byl jako stipendista rakouského ministerstva školství v Rusku (Moskva, Petrohrad), kde se seznámil s ruskými slavisty. Na podzim 1902 se vrátil do Vídně, kde převzal místo po Matiji Murkovi, jenž odešel do Grazu. V roce 1913 získal profesuru a ve stejném roce byl jmenován mimořádným profesorem slovanské filologie na Univerzitě v Grazu. V roce 1917 zde byl jmenován řádným profesorem a v roce 1919 se stal řádným profesorem Univerzity v Lublani.\n\nByl prvním děkanem Filozofické fakulty Univerzity v Lublani (1919/20). Kvůli nedostatku archivních materiálů není zřejmé, jak proběhla 9. června 1927 jeho volba rektorem Univerzity v Lublani. V listopadu 1927 začaly z Bělehradu přicházet zprávy, že by mohlo dojít ke zrušení lékařské a technické fakulty. Takové úvahy však vyvolaly odpor studentů, profesorů a v konečném důsledku i slovinské veřejnosti. Na konci roku 1927 vyšlo memorandum s názvem \"Význam Univerzity v Lublani pro Slovince a Stát Srbů, Chorvatů a Slovinců\", které podepsala celá řada představitelů slovinských společností, institucí a organizací napříč politickým spektrem. S veřejnou podporou v zádech přesvědčilo vedení fakulty zvláštní komisi ministerstva školství o škodlivosti jakéhokoliv omezení činnosti univerzity.\n\nByl prvním předsedou Slavistické společnosti Slovinska (\"\") a v lednu 1939 se stal po svolení panovníka prvním ředitelem Slovinské akademie věd a umění, funkci zastával do roku 1942. Byl také ředitelem Slavistického ústavu Univerzity v Lublani, do důchodu odešel v roce 1953. Zemřel v Lublani.\n\n\n"}
{"id": "701444", "url": "https://cs.wikipedia.org/wiki?curid=701444", "title": "Banovci", "text": "Banovci\n\nBanovci nebo též Šidski Banovci () je vesnice ve východní části Chorvatska na hranici se Srbskem. Je součástí opčiny Nijemci. V roce 2001 v obci žilo 479 obyvatel, většina obyvatel jsou Srbové.\n"}
{"id": "701445", "url": "https://cs.wikipedia.org/wiki?curid=701445", "title": "King Kong: Jean-Luc Ponty Plays the Music of Frank Zappa", "text": "King Kong: Jean-Luc Ponty Plays the Music of Frank Zappa\n\nKing Kong: Jean-Luc Ponty Plays the Music of Frank Zappa je studiové album francouzského jazzového houslisty Jean-Luc Pontyho, vydané v roce 1970 u Liberty Records. Na albu se podílel i Frank Zappa, který napsal i většinu skladeb.\n\n"}
{"id": "701448", "url": "https://cs.wikipedia.org/wiki?curid=701448", "title": "Kvalifikace na Mistrovství světa ve fotbale 1998 (CAF)", "text": "Kvalifikace na Mistrovství světa ve fotbale 1998 (CAF)\n\nKvalifikace na Mistrovství světa ve fotbale 1998 zóny CAF určila 5 účastníků závěrečného turnaje.\n\nAfrické kvalifikace se po dodatečném odhlášení dvou týmů zúčastnilo 36 reprezentací. Čtveřice nejlepších podle žebříčku FIFA (, , a ) byla nasazena přímo do skupinové fáze, zatímco zbylých 32 týmů se účastnilo předkola hraného systémem doma a venku. Ve skupinové fázi bylo 20 týmů rozlosováno do 5 skupin po 4 týmech. Vítězové skupin následně postoupili na MS.\n\nZambie postoupila do skupinové fáze díky celkovému vítězství 3-2.\n\nNamibie postoupila do skupinové fáze díky celkovému vítězství 3-1.\n\nGhana postoupila do skupinové fáze díky celkovému vítězství 2-1.\n\nGabon postoupil do skupinové fáze díky celkovému vítězství 3-0.\n\nAngola postoupila do skupinové fáze díky celkovému vítězství 5-1.\n\nZair postoupil do skupinové fáze díky celkovému vítězství 7-1.\n\nJAR postoupila do skupinové fáze díky celkovému vítězství 4-0.\n\nZimbabwe postoupilo do skupinové fáze díky celkovému vítězství 4-3.\n\nGuinea postoupila do skupinové fáze díky celkovému vítězství 5-4.\n\nTunisko postoupilo do skupinové fáze díky celkovému vítězství 5-1.\n\nRepublika Kongo postoupila do skupinové fáze díky celkovému vítězství 3-1.\n\nKeňa postoupila do skupinové fáze díky celkovému vítězství 3-2.\n\nBurundi postoupilo do skupinové fáze díky celkovému vítězství 2-0, ale před tím, než skupinová fáze odstartovala, tak se odhlásilo. Nahradila ho tudíž Sierra Leone.\n\nBurkina Faso postoupila do skupinové fáze díky celkovému vítězství 2-0.\n\nTogo postoupilo do skupinové fáze díky celkovému vítězství 3-2.\n\nLibérie postoupila do skupinové fáze díky celkovému vítězství 5-2.\n\nNigérie se kvalifikovala na Mistrovství světa ve fotbale 1998.\n\nTunisko se kvalifikovalo na Mistrovství světa ve fotbale 1998.\n\nJAR se kvalifikovala na Mistrovství světa ve fotbale 1998.\n\nKamerun se kvalifikoval na Mistrovství světa ve fotbale 1998.\n\nMaroko se kvalifikovalo na Mistrovství světa ve fotbale 1998.\n\n"}
{"id": "701450", "url": "https://cs.wikipedia.org/wiki?curid=701450", "title": "Vosička", "text": "Vosička\n\nVosička může být:\n"}
{"id": "701452", "url": "https://cs.wikipedia.org/wiki?curid=701452", "title": "Jaroslav Anděl", "text": "Jaroslav Anděl\n\nJméno a příjmení Jaroslav Anděl nosí více osob:\n\n"}
{"id": "701461", "url": "https://cs.wikipedia.org/wiki?curid=701461", "title": "Kvalifikace na Mistrovství světa ve fotbale 1998 (AFC)", "text": "Kvalifikace na Mistrovství světa ve fotbale 1998 (AFC)\n\nKvalifikace na Mistrovství světa ve fotbale 1998 zóny AFC určila 3 účastníky finálového turnaje a jednoho účastníka mezikontinentální baráže proti vítězi zóny OFC.\n\nV první fázi bylo všech 36 týmů rozlosováno do 10 skupin po třech, resp. čtyřech celcích. Některé skupiny se hrály na centralizovaném místě a některé systémem každý s každým doma a venku. Vítězové skupin následně postoupili do druhé skupinové fáze, kde bylo 10 týmů rozlosováno do dvou skupin po pěti. První tým z obou skupin postoupil na MS. Celky na druhých místech sehrály baráž na neutrální půdě. Její vítěz se stal dalším postupujícím na MS a poraženého čekala mezikontinentální baráž proti vítězi zóny OFC.\n\nSaúdská Arábie postoupila do druhé fáze.\n\nÍrán postoupil do druhé fáze.\n\nSpojené arabské emiráty postoupily do druhé fáze.\n\nJaponsko postoupilo do druhé fáze.\n\nUzbekistán postoupil do druhé fáze.\n\nJižní Korea postoupila do druhé fáze.\n\nKuvajt postoupil do druhé fáze.\n\nChina PR postoupila do druhé fáze.\n\nKazachstán postoupil do druhé fáze.\n\nKatar postoupil do druhé fáze.\n\nSaúdská Arábie postoupila na Mistrovství světa ve fotbale 1998. Írán postoupil do baráže o 3. místo.\n\nJižní Korea postoupila na Mistrovství světa ve fotbale 1998. \"Japonsko\" postoupilo do baráže o 3. místo.\n\nHráno na neutrální půdě.\nJaponsko postoupilo na Mistrovství světa ve fotbale 1998. Írán postoupil do mezikontinentální baráže proti vítězi zóny OFC.\n\n"}
{"id": "701463", "url": "https://cs.wikipedia.org/wiki?curid=701463", "title": "Kahanismus", "text": "Kahanismus\n\nKahanismus je volně definován jako krajně pravicová ideologie. Název je odvozen od příjmení Meira Kahaneho, rabína, politika a zakladatele Jewish Defense League v USA a strany Kach v Izraeli.\n\nRoku 1968 byla v USA za účelem potírání antisemitismu a bojem za svobodu pro sovětské Židy založena organizace \"Jewish Defense League\". Ne všichni Kahanovi stoupenci byli sionisté, či aspoň Židé. Nicméně termín \"Kahanismus\" začal být používán později a označovaly se jím názory Meira Kahan\\ v době, kdy byl izraelským poslancem. Hlavní myšlenky byly, že by se měl stát Izrael bránit proti arabským a nacistickým nepřátelům, plné občanství by dostávali pouze Židé, zatímco nežidé by měli stejná práva, kromě práva volit a museli by se podřídit židovskému náboženskému právu.\n"}
{"id": "701465", "url": "https://cs.wikipedia.org/wiki?curid=701465", "title": "Gary Chalmers", "text": "Gary Chalmers\n\nJoseph Edgar Malcolm „Gary“ Chalmers je fiktivní postava z amerického animovaného seriálu Simpsonovi. Hlas mu propůjčil Hank Azaria (v českém znění ho od 12. série dabuje Milan Slepička).\n\nGary Chalmers je školním inspektorem ve Springfieldu. Je to striktní a přísný muž. Poprvé se objevil v epizodě \"Hadobijecký den\". Je známý především ve spojitosti s ředitelem Skinnerem.\n"}
{"id": "701468", "url": "https://cs.wikipedia.org/wiki?curid=701468", "title": "Rexall Place", "text": "Rexall Place\n\nRexall Place je hokejový stadion nacházející se v Edmontonu, v kanadské provincii Alberta. V letech 1974 až 1995 se hala nazývala Northlands Coliseum, v letech 1995 až 1998 Edmonton Coliseum, v letech 1998 až 2003 Skyreach Centre a od roku 2003 hala nese současný název. Před halou stojí socha Wayna Gretzkyho, jednoho z nejlepších hokejistů historie, který hrál mimo jiné v týmu Edmonton Oilers.\n\nNásledující skupiny v hale nahráli živá alba, filmy nebo videa:\n\n"}
{"id": "701469", "url": "https://cs.wikipedia.org/wiki?curid=701469", "title": "Ferdinand Heller", "text": "Ferdinand Heller\n\nFerdinand Heller (21. června 1824 Vlašim – 9. června 1912 Mšené-lázně) byl český hudební skladatel, sbormistr a hudební pedagog. Spoluzakládal a řídil pěvecký sbor Hlahol. Spolu s Karlem Linkem složil salonní tanec \"Česká beseda\". S Bedřichem Smetanou založil a později samostatně vedl hudební ústav. Jeho tvorba vychází z českých lidových písní.\n\nPocházel z hudebně založené rodiny; od otce se naučil zpívat, hrát na housle a na klavír. Absolvoval učitelský ústav a varhanickou školu v Praze. František Škroup mu nabízel místo v opeře, ale nakonec se nedohodl s jeho rodiči. Místo toho odjel Heller do Jihlavy, kde získal místo podučitele. Propagoval tam českou hudbu, organizoval zpěv. Během revoluce r. 1848 agitoval proti volbám do frankfurtského parlamentu. Svými aktivitami si znepřátelil úřady, které ho postavily pod policejní dohled.\n\nZ nepříznivého prostředí se odstěhoval do Vídně, kde na studoval matematiku a fyziku. Seznámil se tam ale také s mladými hudebníky, kteří ho přivedli zpět k umění. Absolvoval kurs vyšší houslové techniky a vyučoval zpěv na akademickém gymnáziu a v ústavu Petra Bílky. Zorganizoval tam také stočlenný slovanský pěvecký sbor, který úspěšně koncertoval. Vedle toho začal komponovat, složil např. čtverylky na české a moravské písně a sborové skladby na Hálkova slova.\n\nZ Vídně odešel do Uher, kde působil jako soukromý učitel hudby v rodině hraběte Vaye. S ním se roku 1860 vrátil do Prahy. Krátce poté mu hrozilo opětné vypovězení, když při příjezdu místodržitele Forgácse vyzval shromážděný lid ke zpěvu. Po intervenci hraběte Vaye ale bylo stíhání zastaveno.\n\nRoku 1861 byl členem přípravného výboru pěveckého sboru Hlahol, a po jeho vzniku působil spolu s J. L. Lukesem jako jeho sbormistr. S Bedřichem Smetanou založil hudební ústav a po Smetanově nástupu do funkce kapelníka Prozatímního divadla převzal jeho vedení. Vedle toho vyučoval od roku 1868 zpěv na Vyšší dívčí škole, na Akademickém gymnáziu a na Učitelském ústavu. Byl také ředitelem svatovítského hudebního spolku.\n\nZemřel ve Mšeném na ozdravném pobytu.\n\nHellerova hudba je inspirovaná lidovými písněmi. Vycházel z české tradice, kdy lidé zároveň zpívali a tančili, a snažil se komponovat takové skladby, u nichž je možné tančit bez orchestru. Ve své době měl tento přístup úspěch a jeho hudba byla velmi populární.\n\nNa popud Jana Nerudy složil spolu s Karlem Linkem salonní tanec \"Česká beseda\", inspirovaný lidovou hudbou.\n\nDále vydal např.:\n\n\n"}
{"id": "701470", "url": "https://cs.wikipedia.org/wiki?curid=701470", "title": "Kvalifikace na Mistrovství světa ve fotbale 1998 (CONMEBOL)", "text": "Kvalifikace na Mistrovství světa ve fotbale 1998 (CONMEBOL)\n\nKvalifikace na Mistrovství světa ve fotbale 1998 zóny CONMEBOL určila 4 účastníky finálového turnaje.\n\nVšichni účastníci utvořili jednu devítičlennou skupinu, kde se utkali dvoukolově každý s každým a první čtveřice postoupila na MS.\n\nTýmy , , a postoupily na Mistrovství světa ve fotbale 1998.\n\n \n\n"}
{"id": "701473", "url": "https://cs.wikipedia.org/wiki?curid=701473", "title": "Theodor von Pachmann", "text": "Theodor von Pachmann\n\nProf. JUDr. Anton Theodor Adalbert rytíř von Pachmann (9. listopadu 1801 Hořetice – 11. února 1881 Vídeň) byl profesor práva a rektor olomoucké univerzity. Svými názory významně přispěl k odloučení církve od státu v Habsburské monarchii.\n\nPachmann navštěvoval gymnázium v Chomutově a poté započal v roce 1821 studia, nejprve na Filozofické a pak na Právnické fakultě Univerzity Karlovy. V roce 1828 byl promován doktorem obojího práva (pod profesorem Josefem Helfertem). Původně se chtěl věnovat advokacii, nicméně záhy se dal na akademickou kariéru. V roce 1832 začal suplovat na katedře římského a církevního práva Právnické fakulty Vídeňské univerzity, a o dva roky později nastoupil jako suplant na totožné katedře Právnické fakulty olomoucké univerzity. V roce 1836 se v Olomouci stal řádným profesorem, v letech 1841 a 1848 pak rektorem. Olomoucká univerzita byla významným centrem revoluce a národního obrození. Poté, co byl Pachmann 1. prosince 1848 zvolen rektorem, tak zamkl aulu, klíč uschoval a prohlásil, že aula bude nadále sloužit jen účelům, pro něž byla původně postavena.\n\nV roce 1837 byl jmenován členem olomoucké arcibiskupské titulární konsistorní rady, v roce 1867 se pak stal vlivným členem vládní rady ve Vídni.\n\nOd roku 1851 působil Pachmann jako profesor církevního práva na Právnické fakultě Vídeňské univerzity, v roce 1870 odešel do penze.\n\nPachmann byl důvěrníkem a právním poradcem mexického císaře Maxmiliána I., který mu také udělil vyznamenání \"Commandeurkreuz d. mexikan. Guadelupe-Ordens.\" Po roce 1850 výrazně ovlivnil utváření nových vztahů mezi katolickou církví a státem. V centru jeho vědecké práce je prakticky orientovaná učebnice církevního práva. Pachmann ve své práci spojil pozdně josefínské představy s konzervativním katolickým náhledem, a připravil tak půdu pro požadavek nezávislosti církve na státním právu. Současně také střežil svou nezávislost: v pozdních 60. letech bránil konkordát z roku 1855, ve své publikaci z roku pak 1871 útočil na teorii papežské neomylnosti.\n\n\n"}
{"id": "701474", "url": "https://cs.wikipedia.org/wiki?curid=701474", "title": "Pákový efekt", "text": "Pákový efekt\n\nPojem pákový efekt znamená násobivý efekt počítaný trojčlenkou:\nPociťovaný efekt lze určit jako součin efektu na okolí a poměr ramen pák od působiště okolí k pevnému bodu a působiště vlastního vlivu ke stejnému pevnému bodu.\n\nPákový efekt se využívá:\n"}
{"id": "701476", "url": "https://cs.wikipedia.org/wiki?curid=701476", "title": "Marie Retková", "text": "Marie Retková\n\nMarie Retková (* 8. června 1956) je rozhlasová a televizní moderátorka. Známá je především jako bývalá hlasatelka Československé a později České televize.\nVystudovala žurnalistiku na Karlově univerzitě. Roku 1977 nastoupila jako hlasatelka co Československé televize, kde (v nástupnické České televizi) zůstala až do roku 2006, kdy byla pozice hlasatelek zrušena. V současnosti pracuje jako externí moderátorka v Českém rozhlase Dvojka.\n\nMarie Retková byla v letech 1999 – 2005 předsedkyní správní rady Nadačního fondu Českého rozhlasu. Jako televizní hlasatelka získala v letech 1998, 1999 a 2000 celkem 3 ceny TýTý.\n\n"}
{"id": "701477", "url": "https://cs.wikipedia.org/wiki?curid=701477", "title": "Ruben and the Jets", "text": "Ruben and the Jets\n\nRuben and the Jets byla americká doo-wopová hudební skupina, existující v letech 1972 až 1974. Název skupiny vznikl z alba \"Cruising with Ruben & the Jets\" z roku 1968 od Franka Zappy a jeho skupiny Mothers of Invention. Zappa také produkoval jejich debutové album \"For Real!\".\n\n"}
{"id": "701479", "url": "https://cs.wikipedia.org/wiki?curid=701479", "title": "Kvalifikace na Mistrovství světa ve fotbale 1998 (OFC)", "text": "Kvalifikace na Mistrovství světa ve fotbale 1998 (OFC)\n\nKvalifikace na Mistrovství světa ve fotbale 1998 zóny OFC určila účastníka mezikontinentální baráže proti čtvrtému celku zóny AFC.\n\nNejlepší čtveřice týmů zóny OFC byla nasazena přímo do druhé fáze. V první fázi byla šestice týmů rozdělena podle geografických kritérií do Melanéské a Polynéské skupiny. Obě se hrály na jednom centralizovaném místě. Vítěz Melanéské skupiny postoupil přímo do druhé fáze. Druhý tým Melanéské skupiny se utkal s vítězem Polynéské skupiny systémem doma a venku. Vítěz dvojzápasu postoupil do druhé fáze. Tam byla šestice celků rozlosována do dvou skupin po třech. Týmy se zde utkaly dvoukolově na jednom centralizovaném místě. Vítězové obou skupin druhé fáze se systémem doma a venku utkali o účast v baráži proti čtvrtému týmu zóny AFC.\n\nPapua-Nová Guinea postoupila do druhé fáze. \"Šalomounovy ostrovy\" postoupily do předbaráže.\n\nTonga postoupila do předbaráže.\n\nŠalomounovy ostrovy postoupily do druhé fáze díky celkovému vítězství 13-0.\n\nAustrálie postoupila do finále.\n\nNový Zéland postoupil do finále.\n\nAustrálie postoupila do mezikontinentální baráže proti čtvrtému celku zóny AFC díky celkovému vítězství 5-0.\n\n"}
{"id": "701480", "url": "https://cs.wikipedia.org/wiki?curid=701480", "title": "Korean International Circuit", "text": "Korean International Circuit\n\nKorean International Circuit je 5,62 km dlouhý městský závodní okruh umístěný v Yeongam, Jižní Čolla, Jižní Korea 400 kilometrů jižně od Soulu blízko přístavu města Mokpcho. Okruh je dějištěm závodů Formule 1 Grand Prix Koreje.\n\nTrať navrhl Němec Hermann Tilke. Okruh má stálou a provizorní část. Provizorní část umožňuje jízdy podél přístavu, kde mohou diváci sledovat závod z promenády, hotelů a jachet. Část města se zázemím pro výstavy, obchody, restaurace a kavárny je využita jako boxová ulička během víkendového závodu Grand Prix.\n\nPrvní závod F1 se uskutečnil v roce 2010. Dohoda o pořádání závodů série F1 byla uzavřena na sedm let, ale po čtyřech závodech byla z důvodu nevyhovujícího stavu okruhu zrušena. \n\nPro tento závodní okruh se počítá v roce 2011 i s pořádáním závodů Korea Super Prix v rámci Formule 3, která se jezdila v Koreji do roku 2003 na okruhu v Čchangwonu.\n\n\n\n\n"}
{"id": "701482", "url": "https://cs.wikipedia.org/wiki?curid=701482", "title": "Terror neged terror", "text": "Terror neged terror\n\nTerror neged terror (hebrejsky Teror proti teroru, zkratka TNT) byla militantní židovská organizace zodpovědná za několik útoků na palestinské cíle. Skupina byla založena politickou stranou Kach a odvozovala své jméno od Kahanovy teorie, že by na terorismus Arabů měli Židé také odpovídat terorismem.\nSkupina začala útočit na Araby roku 1975.\nÚtok na autobus s arabskými dělníky 3. března 1984 po sobě zanechal šest raněných; zodpovědnost za útok přijala \"TNT brigáda Šloma ben Josefa\". O tři dny později policie zatkla v souvislosti s tímto útokem a s nedávnými požáry a kladením bomb zaměřených proti místním křesťanům a muslimům sedm podezřelých. Obviněni byli nakonec čtyři: Meir Leibowitz, Chazan Levy, Jehuda Richter a Mike Guzovsky, všichni členové strany Kach.\n\n27. března 1984 zatkla izraelská policie čtyři mladíky ze čtvrti Ejn Kerem v Jeruzalémě za 14 granátových útoků proti křesťanským a muslimským svatým místům. Útoky trvaly v rozmezí několika měsíců a Terror neged terror se k nim hlásila. Tři podezřelí Uri ben Ajun, David Deri a jeho bratranec Amram Deri byli odsouzeni na šest let s tříletým odkladem.\n"}
{"id": "701484", "url": "https://cs.wikipedia.org/wiki?curid=701484", "title": "Shock site", "text": "Shock site\n\nShock site (doslova přeloženo jako \"šokující stránka\") je druh webové stránky obsahující urážlivý, násilný, odpudivý, nevhodný, nepříjemný nebo pornografický obsah, který má za účel šokovat jejich návštěvníka v době, kdy to nečeká. Některé šokující stránky zobrazí jen obrázky a zvuky, jiné videa, nebo galerii obrázků. Odkazy na ně často kolují prostřednictvím e-mailu, ale obsahy šokujících stránek se zobrazují i ve videích na internetu. Šokující stránky se často šíří internetem za účelem trollování a odkazy na ně bývají běžně umisťovány do internetových diskuzí ve snaze podvodně přimět ostatní k jejich návštěvě.\n\n2 Girls 1 Cup je virální video, které zobrazuje dvě dívky oddávající se koprofilním (včetně koprofágie) a emetofilním sexuálním praktikám. S narůstající popularitou tohoto videa se stránka, která ho obsahovala, stala jednou z nejznámějších šokujících stránek na internetu.\n\nDalší již zaniklá stránka, dohledatelná přes Web Archiv. Jedná se o video, které zobrazuje američana Kennethyho Pinyana, který se nechal análně penetrovat hřebcem. Video je zakončeno ejakulací koně do análu. Muže po následném incidentu vyhodili v nedaleké nemocnice a ujeli. Muž později na následky zánětu pobřišnice zemřel. viz. Enumclaw horse sex case\n\nBlue waffle (česky modrá vafle) není typickou šokující stránkou, neboť nebyla vytvořena přímo za účelem šokování. Šokující efekt je vyvolán způsobem, jakým jsou na ni návštěvníci odkazováni. Obvykle je jim doporučeno jít na Google, zadat \"Blue waffle\" a kliknout na tlačítko Zkusím štěstí (toto tlačítko přesouvá návštěvníka přímo na první stránku ve vyhledávání). Poté se dostanou na www.documentingreality.com, kde je zobrazena těžce infikovaná vagína (waffle je v angličtině slangový výraz pro vagínu).\n\nNa této stránce byl umístěn obrázek muže, který v předklonu ukazuje anální otvor doširoka roztažený jeho prsty. Původní stránka již neexistuje, ale na internetu se nachází několik mirrorů.\n\nŠokující stránka s pornografickým obsahem. Zobrazuje fotografii tří starších mužů, kteří provádějí orální sex. Odkaz na stránku bývá vzhledem k svému pojmenování často používán i mimo internet jako léčka na plakátech, letácích a transparentech.\n\nMeatspin je jednou z mladších shock site, obsahuje filmovou smyčku ve formě flashe. Smyčka obsahuje detailní záběr na homosexuální anální styk dvou mužů, kdy první sedí na klíně toho druhého otočený zády k němu, takže je možno sledovat točení jeho penisu způsobené jejich pohyby (odtud název \"rotace masa\" z anglického \"meat spin\"). Stránka zobrazuje i počítadlo, kolik rotací návštěvník už viděl. Na pozadí hraje skladba You Spin Me Round (Like a Record) od Dead or Alive.\n\nStránka tubgirl.com obsahovala obrázek nahé asiatky ležící na zádech ve vaně se zadnicí mířící do vzduchu. Proud žluté tekutiny stříká z jejího řitního otvoru a přistává na jejím maskovaném obličeji. Její pohlavní orgány jsou rozpixelizovány. Původní stránka již neexistuje, ale opět lze nalézt několik mirrorů.\n\nBahenní garnát je městská legenda o mladé ženě, která přišla o život při velmi bizarním sledu nechutných událostí. Masturbovala s využitím živého raka, který do její vaginy vyloučil vajíčka bahenních garnátů, která předtím sežral. Protože tato vajíčka prošla trávicím traktem raka bez úhony, jak je v přírodě obvyklé, garnáti se jí ve vagině později vylíhli. Žena v šoku omdlela a při pádu si roztříštila hlavu o okraj záchodové mísy. Tato legenda již mnoho let koluje po internetových diskusních fórech a sociálních sítích.\n\n"}
{"id": "701485", "url": "https://cs.wikipedia.org/wiki?curid=701485", "title": "Attack", "text": "Attack\n\nAttack (anglické slovo znamenající útok) může být:\n\n"}
{"id": "701489", "url": "https://cs.wikipedia.org/wiki?curid=701489", "title": "For Real!", "text": "For Real!\n\nFor Real! je debutové studiové album americké doo-wopové skupiny Ruben and the Jets, poprvé vydané v roce 1973 u Mercury Records. Album produkoval Frank Zappa, podle jehož alba \"Cruising with Ruben & the Jets\" se jmenuje i tato skupina. V roce 1994 vyšlo albu na CD u Edsel Records.\n\n"}
{"id": "701491", "url": "https://cs.wikipedia.org/wiki?curid=701491", "title": "Vladislav Lauda", "text": "Vladislav Lauda\n\nVladislav Lauda (* 25. ledna 1955) je bývalý český fotbalista, útočník, reprezentant Československa. Za československou reprezentaci odehrál roku 1985 tři utkání a dal jeden gól (v zápase kvalifikace na mistrovství světa 1986 s Německem). V lize odehrál 190 utkání a vstřelil 51 gólů. Hrál za Slavii Praha (1977–1982), Sigmu Olomouc (1982–1986) a kyperský AEL Limassol.\n\n\n"}
{"id": "701494", "url": "https://cs.wikipedia.org/wiki?curid=701494", "title": "Christoph von Passy", "text": "Christoph von Passy\n\nProf. JUDr. Christoph von Passy (17. listopadu 1763 Brixen v Tyrolsku – 1837 Vídeň) byl profesor práva, statistik, rektor olomouckého lycea a direktor jeho právnické fakulty.\n\nVon Passy vystudoval právo na Vídeňské univerzitě pod profesorem Sonnenfelsem, jemuž později dělal asistenta. V roce 1788 se stal profesorem na Právnické fakultě olomouckého akademického lycea, kde vyučoval politické vědy (podle Sonnenfelse), přestupkové právo (podle zákona), \"Geschäftsstil\" a statistiku Moravy a Slezska (podle vlastních spisů). V roce 1797 se stal rektorem lycea a také převzal katedru církevního práva na právnické fakultě. Mezi lety 1802-1815 byl direktorem právnické fakulty.\n\nV roce 1815 se stal členem gubernální rady Benátek, kde setrval až do roku 1827, ve kterém se odstěhoval do Vídně.\n\nVon Passy je autorem vědecké statistiky Moravy a Slezska, která však nebyla vydána tiskem. V roce 1810 pak vytvořil mapu Moravy na dvou listech (podle alternativního zdroje na čtyřech). Je autorem i dalších vlastivědných moravských děl.\n\n\n"}
{"id": "701496", "url": "https://cs.wikipedia.org/wiki?curid=701496", "title": "Erythrosuchus", "text": "Erythrosuchus\n\nErythrosuchus („červený krokodýl“) byl rod plaza ze skupiny Erythrosuchidae, žijící ve spodním až středním triasu na území Jihoafrické republiky a Namibie.\n\nByl to jeden z největších masožravců své doby. Na délku měřil 5 metrů a na výšku 2,1 metry. Byl aktivním lovcem, který lovil hlavně dicynodonty z čeledi Kannemeyeridae. Jeho příbuznými byli Shansisuchus a Fugusuchus z Číny a Chalishevia, Garjainia, Uralosaurus a Vjushkovia z Ruska. \"Erythrosuchus\" byl pravděpodobně předkem vývojově vyspělejších archosaurů. Tento plaz mohl být do jisté míry teplokrevný a vysoce pohyblivý.\n"}
{"id": "701499", "url": "https://cs.wikipedia.org/wiki?curid=701499", "title": ".ss", "text": ".ss\n\n.ss je navržená internetová národní doména nejvyššího řádu pro Jižní Súdán. Doména byla zaregistrována 31. srpna 2011, avšak v současné době (červenec 2015) se nenachází na kořenových DNS serverech.\n"}
{"id": "701506", "url": "https://cs.wikipedia.org/wiki?curid=701506", "title": "Go with What You Know", "text": "Go with What You Know\n\nGo With What You Know je páté a zatím poslední sólové studiové album amerického hard rockového kytaristy Dweezila Zappy, vydané v roce 2006 u Zappa Records.\n"}
{"id": "701513", "url": "https://cs.wikipedia.org/wiki?curid=701513", "title": "Johann Rason", "text": "Johann Rason\n\nProf. JUDr. Johann Rason (10. února 1753 Wick v Tyrolsku – 2. dubna 1796 Olomouc) byl profesor práva, a rektor olomouckého lycea.\n\nRason nastoupil v roce 1786 na místo zesnuvšího profesora Jana Nepomuka Kniebandla z Ehrenzweigu na Právnické fakultě olomouckého lycea, přičemž předtím vyučoval na Univerzitě v Záhřebu. Nejprve v Olomouci půl roku supploval přirozené právo, římské právo a všeobecnou státovědu, a později se stal profesorem na katedře práva církevního. Kromě toho také vyučoval trestní právo, až do roku 1792, kdy vznikla samostatná katedra trestního práva.\n\nV roce 1790 se stal rektorem lycea.\n\n"}
{"id": "701523", "url": "https://cs.wikipedia.org/wiki?curid=701523", "title": "Ministerstvo plánování České socialistické republiky", "text": "Ministerstvo plánování České socialistické republiky\n\nMinisterstvo plánování České socialistické republiky bylo od 8. ledna 1969 do 31. prosince 1970 ústředním orgánem státní správy České socialistické republiky. Od 1. ledna 1971 ho nahradila Česká plánovací komise, která zanikla v dubnu 1988, když vznikla Česká komise pro plánování a vědeckotechnický rozvoj. Tato komise zanikla v srpnu 1990 a její působnost přešla na ministerstvo pro hospodářskou politiku a rozvoj.\n\nMinisterstvo plánování České socialistické republiky bylo od 8. ledna 1969 do 31. prosince 1970 ústředním orgánem státní správy pro souhrnné plánování rozvoje hospodářství republiky. Ministerstvo plánování zpracovávalo a předkládalo vládě České socialistické republiky návrhy národohospodářských plánů republiky, organizovalo podle směrnic vlády České socialistické republiky postup plánovacích prací a stanovalo se souhlasem vlády České socialistické republiky podklady, které mu byly povinny ostatní orgány, popř. organizace předkládat, a způsob jejich předkládání.\n\nOd 1. ledna 1971 fungovala Česká plánovací komise (ČPK) jako ústřední orgán státní správy pro národohospodářské plánování rozvoje republiky. Česká plánovací komise se skládala z předsedy, kterým byl místopředseda vlády České socialistické republiky, a z dalších členů, které jmenovala a odvolávala vláda České socialistické republiky. S účinností od 21. dubna 1988 byla Česká plánovací komise zrušena a od stejného dne fungovala Česká komise pro plánování a vědeckotechnický rozvoj jako ústřední orgán státní správy na úseku plánování (včetně plánování práce, mezd a vývoje cen) a na úseku vědeckotechnického rozvoje. Česká komise pro plánování a vědeckotechnický rozvoj se skládala z předsedy, kterým byl místopředseda vlády České socialistické republiky, a z dalších členů. Předsedu České komise pro plánování a vědeckotechnický rozvoj jmenovalo a odvolávalo předsednictvo České národní rady, další členy České komise pro plánování a vědeckotechnický rozvoj jmenovala a odvolávala vláda České socialistické republiky. S účinností od 1. srpna 1990 byla Česká komise pro plánování a vědeckotechnický rozvoj zrušena a její dosavadní působnost přešla na ministerstvo pro hospodářskou politiku a rozvoj.\n\n\n"}
{"id": "701526", "url": "https://cs.wikipedia.org/wiki?curid=701526", "title": "Heinrich Scholz", "text": "Heinrich Scholz\n\nProf. JUDr. Heinrich Scholz (někdy také jako Heinrich Scholtz; 4. srpna 1764 Nová Dlouhá Voda u Krnova – 8. února 1839 Olomouc) byl profesor práva a rektor olomouckého akademického lycea.\n\nScholz přišel na Právnickou fakultu olomouckého lycea v roce 1806. Vyučoval všeobecnou státovědu, občanské právo, přirozené právo, a trestní právo (později pouze poslední dva předměty). V roce 1809 se stal rektorem lycea. Vyučoval do roku 1837, kdy se odebral na odpočinek.\n\n"}
{"id": "701528", "url": "https://cs.wikipedia.org/wiki?curid=701528", "title": "Okres Grajewo", "text": "Okres Grajewo\n\nOkres Grajewo (polsky \"Powiat grajewski\") je okres v polském Podleském vojvodství. Rozlohu má 967,24 km² a v roce 2005 zde žilo 50 340 obyvatel. Sídlem správy okresu je město Grajewo.\n\nMěstská:\n\nMěstsko-vesnická:\n\nVesnické:\n\n"}
{"id": "701529", "url": "https://cs.wikipedia.org/wiki?curid=701529", "title": "Kalvínský kostel (Lučenec)", "text": "Kalvínský kostel (Lučenec)\n\nKalvínský kostel v Lučenci je neogotická stavba postavená na půdoryse barokního kostela. Autorem projektu kostela byl Franz Wieser a stavbu realizoval Ján Wágner. Jde o jednolitou stavbu, která je v polygonu zakončen prostorem a nastavovanou věží. Prostory jsou zaklenuté žebrovo-hvězdicovou a síťovitou klenbou s žebry dosahujícími na přípony. Nad vstupem je zděný chór spočívající na lomených arkádách. Z venku jsou viditelné opěrné pilíře, které slouží především jako podpora zvonici. Vnější část stavby se člení na různé výstupy a věžičky, okna s gotizujúcimi oblouky. Věž kostela byla budována v 80. letech 19. století. Věž samotná měří 64 metrů.\n"}
{"id": "701530", "url": "https://cs.wikipedia.org/wiki?curid=701530", "title": "Oshawa", "text": "Oshawa\n\nOshawa je kanadské město, asi 60 km severovýchodně od centra Toronta na břehu jezera Ontario, v provincii Ontario. V roce 2006 žilo ve městě 141 590 obyvatel.\n"}
{"id": "701534", "url": "https://cs.wikipedia.org/wiki?curid=701534", "title": "Kvalifikace na Mistrovství světa ve fotbale 1998 (CONCACAF)", "text": "Kvalifikace na Mistrovství světa ve fotbale 1998 (CONCACAF)\n\nKvalifikace na Mistrovství světa ve fotbale 1998 zóny CONCACAF určila 3 přímo postupující na Mistrovství světa ve fotbale 1998.\n\nV zóně CONCACAF bylo hned několik kvalifikačních fází. Nejlepší šestice týmů v žebříčku FIFA (, , , , a ) byla přímo nasazena do semifinálové fáze. Zbylých 24 týmů bylo rozděleno do dvou zón. V té Karibské se 20 reprezentací (po předkole zredukováno na 16) utkalo vyřazovacím systémem doma a venku o čtyři místenky v semifinálové fázi. Ve středoamerické zóně byly 4 celky rozlosovány do dvojic, kde se utkaly systémem doma a venku o dvě místenky v semifinálové fázi. V ní bylo dvanáct týmů rozlosováno do tří skupin po čtyřech. První dva týmy z každé skupiny postoupily do finálové fáze, ve které byla jedna skupina čítající 6 týmů. První tři z této skupiny postoupili na mistrovství světa.\n\nDominikánská republika postoupila do prvního kola díky celkovému vítězství 6-3.\n\nGrenada postoupila do prvního kola díky celkovému vítězství 8-1.\n\n\nDominika postoupila do prvního kola díky celkovému vítězství 6-4.\n\nJamajka postoupila do druhého kola díky celkovému vítězství 2-0.\n\nDominikánská republika postoupila do druhého kola díky celkovému vítězství 2-1.\n\nSvatý Vincenc a Grenadiny postoupil do druhého kola díky celkovému vítězství 9-1.\n\nKuba postoupila do druhého kola díky celkovému vítězství 6-0.\n\nSvatý Kryštof a Nevis postoupil do druhého kola díky celkovému vítězství 6-1.\n\nHaiti postoupilo do druhého kola díky celkovému vítězství 7-1.\n\nBarbados postoupil do druhého kola díky celkovému vítězství 2-0.\n\n\nKuba postoupila do semifinálové fáze díky celkovému vítězství 7-2.\n\nTrinidad a Tobago postoupil do semifinálové fáze díky celkovému vítězství 12-1.\n\nJamajka postoupila do semifinálové fáze díky celkovému vítězství 3-0.\n\nCelkové skóre dvojzápasu bylo 2-2, Svatý Vincenc a Grenadiny postoupil do semifinálové fáze díky více vstřeleným brankám na hřišti soupeře.\n\nGuatemala postoupila do semifinálové fáze díky celkovému vítězství 3-1.\n\nPanama postoupila do semifinálové fáze díky celkovému vítězství 6-2.\n\nTýmy USA a Kostarika postoupily do finálové fáze.\n\"Guatemala\" hrála své domácí zápasy na neutrální půdě.\n\nTýmy Kanada a Salvador postoupily do finálové fáze.\n\nTýmy Jamajka a Mexiko postoupily do finálové fáze.\n\nTýmy ', ' a postoupily na Mistrovství světa ve fotbale 1998.\n\n"}
{"id": "701535", "url": "https://cs.wikipedia.org/wiki?curid=701535", "title": "Dálniční kaple", "text": "Dálniční kaple\n\nDálniční kaple popřípadě dálniční kostel je kaple nebo kostel nacházející se v blízkosti dálnice a určená především pro motoristy cestující po dálnici. Poskytují návštěvníkům prostor ticha k uvolnění od stresu ze silničního provozu či k vzpomínce na oběti dopravních nehod. Rozšířené jsou hlavně v Německu, v Česku vznikla první dálniční kaple roku 2008 na dálnici D5 při odpočívce Šlovice u Plzně. Dálniční kaple navazují na dávnou tradici zřizování různých kapliček, křížů a božích muk při cestách; první dálniční kostel vznikl v roce 1958 na německé dálnici A8 u Augsburgu.\n\nDálniční kaple se může nacházet buďto na dálniční odpočívce nebo nedaleko výjezdu z dálnice. Mezi dálničními kaplemi jsou zastoupeny jak novostavby, tak starší kostely, které byly určeny k novému účelu. V některých případech je dálniční kostel současně farním kostelem místní komunity, jindy slouží pouze dálničnímu provozu a bohoslužby se zde nekonají vůbec nebo jen několikrát do roka, není zde trvale ani žádný duchovní ke zpovědi nebo k rozhovoru. Tyto kostely a kaple vznikají vždy z iniciativy jednotlivců, spolků, církví, nebo soukromých firem, a podle určení jejich zakladatelů patří buďto k určité církvi, avšak nejčastěji jsou ekumenické.\n\nNeexistuje žádná ústřední správa dálničních kaplí, jejich vydržování je také záležitostí jejich zřizovatelů. Přesto však existují určitá doporučení, jaké podmínky by dálniční kostel nebo kaple měly splňovat. Za prvé by se měly nacházet na dálniční odpočívce nebo nejdále 1 km od dálničního výjezdu, a cesta k nim by měla být náležitě vyznačena. Měly by mít parkoviště, toalety, odpadkové koše, bezbariérový přístup; měly by být přístupné i pro místní chodce a cyklisty; měly by být otevřeny každý den od rána do večera; měly by pojmout alespoň 20 lidí; jejich výzdoba by měla být prostá.\n\n\n"}
{"id": "701538", "url": "https://cs.wikipedia.org/wiki?curid=701538", "title": "Valy (Bílé Karpaty)", "text": "Valy (Bílé Karpaty)\n\nValy jsou strmá hora poblíž Bojkovic mezi vesnicemi Komňa a Záhorovice, resp. Nezdenice. Geomorfologicky je součástí eruptivního pásma. Její příkré svahy z ní v dávné minulosti činily důležitý strategický bod. Na vrcholu lze snadno rozeznat zbytky valů od nichž se odvozuje název kopce. Význam místa dokumentují nálezy stříbrných a měděných mincí z doby císaře Trajána. Opevněné hradisko střežilo druhou stezku z Uher na Moravu. Zmínky o něm nalézáme v mnoha místních pověstech; např. zde měl původně být postaven Nový Světlov.\n\nJako v celém eruptivním pásmu i zde lze pozorovat výskyt andezitu, ale i vzácných krystalů ametystu, amfibolu, augitu, barytu, grafitu, křemene, křišťálu, olivínu, opálu, pyritu a mnoha dalších. Ve 20. století se nedaleko vrcholu lámal kámen. Jeden ze zatopených kamenolomů je dnes znám turistům pod názvem Modrá voda.\n"}
{"id": "701546", "url": "https://cs.wikipedia.org/wiki?curid=701546", "title": "Gustav Franz von Schreiner", "text": "Gustav Franz von Schreiner\n\nProf. JUDr. Gustav Franz rytíř von Schreiner (česky ; 6. srpna 1793 Bratislava – 1. dubna 1872 Štýrský Hradec) byl profesor práva a rektor olomouckého lycea a Štýrskohradecké univerzity.\n\nSchreiner pocházel z německé moravské rodiny, která se však přestěhovala do Uher. Navštěvoval gymnázium v Bratislavě a později v Trenčíně. Pak byl v semináři v Bratislavě a Vídni. Teologické studium však nedokončil a v roce 1812 se dal na studium práva, které dokončil o čtyři roky později. Následně v doprovodu tří malířů procestoval Itálii, což v něm zažehlo vášeň pro umění. Po návratu se stal suplantem politické doktríny na Vídeňské univerzitě a v Tereziánské akademie. Oba místa zastával následující dva roky.\n\nSchreiner působil na Právnické fakultě olomouckého akademického lycea v letech 1818–1828. Vyučoval politickou vědu, \"Gesetzeskunde\" a statistiku. V letech 1822–24 byl správcem knihovny, v roce 1825 se pak stal rektorem. Mezitím získal doktorát práva na Vídeňské univerzitě (1824) a podnikl cestu Maďarskem, Čechami, Německem, Francií a Horní Itálií. V roce 1828 odešel působit na univerzitu ve Štýrském Hradci, kde byl profesorem všeobecné státovědy a statistiky až do roku 1870, kdy se odebral na odpočinek. V letech 1854/55 a 1863/64 byl děkanem štýrskohradecké právnické fakulty a v roce 1852/53 byl rektorem univerzity.\n\n\n"}
{"id": "701551", "url": "https://cs.wikipedia.org/wiki?curid=701551", "title": "Ministerstvo pro hospodářskou politiku a rozvoj České republiky", "text": "Ministerstvo pro hospodářskou politiku a rozvoj České republiky\n\nMinisterstvo pro hospodářskou politiku a rozvoj České republiky bylo od srpna 1990 do října 1992 ústředním orgánem státní správy České republiky. Agenda ministerstva poté přešla na ministerstvo průmyslu a obchodu, ministerstvo školství, mládeže a tělovýchovy a na ministerstvo hospodářství.\n\nZejména s ohledem na plánovaný přechod československé ekonomiky od jejího direktivního řízení na tržní hospodářství připravila vláda České republiky v červenci 1990 návrh zákona, který počítal se změnami v uspořádání ústřední orgánů České republiky a novým vymezením působnosti ministerstev, a to zejména v ekonomické oblasti. Změnami měla být posílena koncepčnost v činnosti orgánů, snížit počet ústředních orgánů státní správy a pozitivně ovlivnit celkovou činnost vlády, jež se poté neměla zabývat detailními ekonomickými problémy. Vláda tak navrhla zřídit ministerstvo pro hospodářskou politiku a rozvoj, ministerstvo pro správu národního majetku a jeho privatizaci a ministerstvo zemědělství.\n\nOd 1. srpna 1990 bylo ministerstvo pro hospodářskou politiku a rozvoj ústředním orgánem státní správy na úseku tvorby hospodářské politiky a strategie rozvoje ekonomiky, vědy a techniky a současně mělo provádět státní expertizy investic.\n\nV prosinci 1990 připravila vláda návrh zákona, kterým mělo být posíleno postavení ministerstva. Podle návrhu měl přejít na ministerstvo z působnosti, jež do té doby vykonávaly federální orgány, výkon státní správy ve věcech pošt, energetiky, teplárenství, plynárenství, těžby a úpravy tuhých paliv, těžby ropy a zemního plynu a těžby, úpravy a zušlechťování radioaktivních surovin. Rozvinuta byla i oblast tvorby hospodářské politiky a strategie rozvoje ekonomiky. Další část agendy přešla na ministerstvo z působnosti ministerstva výstavby a stavebnictví, resp. ministerstva strojírenství a elektrotechniky. Na ministerstvo pak přešla také působnost ve věcech geologického výzkumu a průzkumu, která náležela ministerstvu životního prostředí. Ministerstvu pak měla být podřízena i Státní energetická inspekce pro Českou republiku. Výbory České národní rady návrh projednaly v prosinci 1990 a doporučily ho přijmout s pozměňovacími návrhy. S účinností od 1. ledna 1991 tak byla ministerstvu podřízena Česká energetická inspekce a samotné ministerstvo bylo ústředním orgánem: \n\nV souvislosti se vznikem ministerstva mezinárodních vztahů České republiky došlo od 1. června 1992 k drobné úpravě v působnosti ministerstva. Na konci června 1992 pak došlo k další drobné úpravě v působnosti, týkající se námořní, resp. říční dopravy.\n\nV září 1992 předložila vláda návrh, jenž počítal se zánikem ministerstva a rozdělením jeho působnosti mezi plánované ministerstvo hospodářství, dopravy a spojů a ministerstvo průmyslu a obchodu. Nakonec, díky pozměňovacím návrhům – např. poslance Ludvíka Motyčky, s účinností od 31. října 1992 ministerstvo pro hospodářskou politiku a rozvoj zaniklo a jeho působnost přešla: \n\nFunkci ministra zastával od 29. června 1990 do 31. října 1992 Karel Dyba.\n\n"}
{"id": "701552", "url": "https://cs.wikipedia.org/wiki?curid=701552", "title": "Jiří Plíšek", "text": "Jiří Plíšek\n\nJiří Plíšek, narozený dne (* 21. srpna 1972, Aš) je fotbalový trenér. V minulosti také zastával funkci  sportovního managera týmu AC Sparta Praha, a nyní je jak spolumajitelem tak i spoluzakladatelem Bosenského fotbalového týmu Sporta Sarajevo.\n\nByl také aktivním hráčem, přičemž většinu kariéry spojil s českými týmy, ale zavítal také za hranice do Německa. Během své kariéry zvládl vystudovat vojenské gymnázium v Praze a následně pedagogickou fakultu s titulem Mgr, Fakultu tělesné výchovy a sportu na Karlově univerzitě v Praze využil k získání Profi licence UEFA, která mu otevřela dveře k profesionálnímu fotbalu.\n\nNejdříve se v roce 2002 umístil na prvním místě na gala večeru Fotbalového svazu v kategorii \"mládežnický trenér roku\" a pak o osm let později, v roce 2010 skončil v prestižní české anketě Fotbalista roku, v kategorii \"trenér roku\" na třetím místě. V jedné době také zastával jedno zajímavé prvenství – nejmladší fotbalový trenér v historii české nejvyšší soutěže.\n\nSportovní začátky Jiřího Plíška nebyly jen o fotbale, ale také o hokeji, kterému se věnoval paralelně s fotbalem. Ovšem, zatímco ve fotbale válčil za tým Jiskra Aš, tak v hokeji dojížděl do nedalekého Chebu. V obou sportech se mu dařilo a tudíž muselo nutně přijít rozhodování, v jakém sportu pokračovat.Konečné rozhodnutí přišlo s přestupem do dorostenecké kategorie, kde zvolil cestu po boku fotbalu.\n\nZde nastupoval od roku 1987 za Duklu Praha a setrval zde až do roku 1989, kdy přestoupil do druhé nejvyšší juniorské soutěže, do týmu KPS Brno – zde strávil také dva roky. Po té následovalo angažmá v SK Smíchov v roce 1992 a v roce 1993 -1995 nastupoval za týmy BRADRS Rudná a SK Motorlet. Během těchto let se udála významná událost, která ovlivnila doslova obrovskou měrou jeho další hráčskou kariéru a přinesla předzvěst let trenérských. Jednalo se o poranění křížových vazů v koleni a následné nepovedené operace, která zapříčinila nemožnost hrát fotbal na vrcholové úrovni. Jiří Plíšek ještě zkoušel rok hrát v Německém VFB Helmbrechts, ale zranění mu již nedovolilo víc.\n\nS trénováním začal v roce 1991, kdy ještě jako hráč Tatry Smíchov vedl žáky v pražském klubu TJ Ruzyně. Po následných angažmá u mládeže Viktorie Žižkov, Motorletu a FK Mladá Boleslav, působil v letech 1999–2001 v Boleslavi jako asistent u A-týmu. V letech 2002 až 2004 vedl české juniorské reprezentace do osmnácti, devatenácti a šestnácti let.\n\nV roce 2004 vedl jako hlavní trenér slavný bosenský klub FK Željezničar Sarajevo, odkud po skončení angažmá přivedl do české ligy současného útočníka Manchesteru City Edina Džeka, kterého poté vedl i v druholigovém Ústí nad Labem. V létě roku 2006 podepsal smlouvu v 1. FC Slovácko, se kterým sice v prvním ligovém zápase zvítězil, ale po následné sérii bez výhry a propadu na poslední místo v tabulce na post trenéra rezignoval. Krátce poté přijal nabídku pražské Sparty na post sportovního manažera, kde měl na starosti hlavně vyhledávání talentů. V létě roku 2008 nahradil Petra Radu ve funkci trenéra prvoligových Teplic, se kterými hned v první sezóně vyhrál český pohár. Po následujících dvou ročnících, které nenaplnily očekávání, se dohodl s vedením klubu na ukončení spolupráce.\n\n"}
{"id": "701553", "url": "https://cs.wikipedia.org/wiki?curid=701553", "title": "Detektor obálky", "text": "Detektor obálky\n\nObálkový detektor je elektronický obvod, který na vstupu má vysokofrekvenční signál a na výstupu poskytuje signál, který jakoby obaluje původní signál ze vstupu. Kondenzátor v obvodu uchovává náboj při náběžné hraně signálu a potom náboj pomalu uvolňuje přes vybíjecí rezistor při poklesu signálu. V sérii zapojená dioda usměrňuje přicházející signál, výsledkem je pouze kladné napětí mezi póly výstupu.\n\nVětšina detektorů obálky používá jednocestných nebo dvoucestných usměrňovačů signálu ke konverzi střídavého proudu na audio vstupu na pulsovaný signál stejnosměrného proudu. Filtrování je pak použito k vyhlazení konečného výsledku. Toto filtrování je zřídka ideální a četná nežádoucí \"zvlnění\" zůstávají na výstupu obálky. Zejména pro nízké frekvence vstupů, jako například z basové kytary. Více filtrace poskytuje hladší signál, ale snižuje citlivost. Proto by měl být obálkový detektor stavěný na míru konkrétnímu použití.\n\nJakoukoliv amplitudovou nebo frekvenční modulaci lze zapsat ve tvaru\n\nV případě amplitudové modulace, φ (\"t\"), fázová složka signálu je konstantní a může být ignorována, takže veškeré informace v signálu je \"R\"(\"t\") . \"R\"(\"t\") se nazývá obálka signálu. Proto signál amplitudové modulace je dán vztahem\n\"m\"(\"t\"), představuje originální informaci ve zvukových frekvencích, \"C\" nosnou amplitudu a \"R\"(\"t\") je zde rovno \"C\" + \"m\"(\"t\"). Takže, pokud lze získat obálku signálu anmplitudové modulace, můžeme z ní dostat původní zvukovou informaci\n"}
{"id": "701555", "url": "https://cs.wikipedia.org/wiki?curid=701555", "title": "Eduard Friedrich Schwab", "text": "Eduard Friedrich Schwab\n\nEduard Friedrich Schwab (16. září 1817 Bruntál ve Slezsku – ?) byl profesor práva v Olomouci a Budapešti.\n\nSchwab absolvoval gymnázium v Opavě. Následně studoval na Filosofické fakultě a Právnické fakultě olomoucké univerzity. V červenci 1841 byl promován doktorem filosofie a v lednu 1845 doktorem práva. Poté půl roku vyučoval v Jihlavě. Na podzim 1844 přijal místo profesora světových dějin a latinské filologie na filosofické škole v Gorici. \n\nV letech 1851-55 byl profesorem římského a církevního práva na Právnické fakultě olomoucké univerzity. Po jejím uzavření byl přesunut do Budapešti, kde vedl stejnou katedru.\n\nSchwab byl členem Gorické hospodářské společnosti.\n"}
{"id": "701556", "url": "https://cs.wikipedia.org/wiki?curid=701556", "title": "Kvalifikace na Mistrovství světa ve fotbale 1994", "text": "Kvalifikace na Mistrovství světa ve fotbale 1994\n\nV kvalifikaci na Mistrovství světa ve fotbale 1994 se národní týmy ze šesti fotbalových konfederací ucházely o 22 postupových míst na závěrečný turnaj. Pořadatelské USA spolu s obhájcem titulu - Německem měli účast na závěrečném turnaji jistou. Kvalifikace se účastnilo 147 zemí.\n\n<nowiki>*</nowiki> Poloviny a čtvrtiny míst znamenají místa v mezikontinentální baráži.\n\nCelkem 130 týmů sehrálo alespoň jeden kvalifikační zápas. Bylo jich sehráno 497 a padlo v nich 1446 branek (tj. 2,91 na zápas).\n\n\"(40 týmů bojujících o 3 místenky)\"\n\nAčkoliv se přihlásilo celkem 40 reprezentací, čtveřice z nich se na poslední chvíli odhlásila. Zbylých 36 týmů bylo rozlosováno do 9 skupin po 4 celcích, kde se utkali dvoukolově každý s každým doma a venku. Devítka vítězů skupin následně postoupila do druhé fáze, kde byla rozlosována do tří skupin po třech. Zde se znovu utkal každý s každým dvoukolově doma a venku. Vítězové jednotlivých skupin postoupili na MS.\n\n\"(30 týmů bojujících o 2 místenky)\"\n\nV první fázi bylo 30 celků rozlosováno do 6 skupin po 5 týmech, ve kterých se utkali dvoukolově na dvou centralizovaných místech. Vítězové skupin následně postoupili do druhé fáze, kde utvořili jednu šestičlennou skupinu, ve které se utkali jednokolově na jednom centralizovaném místě každý s každým. První dva týmy postoupily na MS.\n\n\"(38 týmů bojujících o 12 místenek)\"\n\nCelkem 38 týmů bylo rozlosováno do 6 skupin po šesti, resp. sedmi týmech. Vzhledem k tomu, že kvůli válce v Jugoslávii byla vyloučena, jedna ze skupin skončila jako pětičlenná. Ve skupinách se týmy utkaly dvoukolově každý s každým doma a venku. První dva celky z každé skupiny postoupily na MS.\n\n\"(9 týmů bojujících o 3 nebo 4 místenky - baráž proti vítězi baráže mezi celky z CONCACAF a OFC rozhodla o držiteli čtvrté místenky)\"\n\nDevítka týmů byla rozlosována do dvou skupin po 4, resp. 5 týmech. se nesmělo účastnit kvůli incidentu z minulé kvalifikace. Ve skupinách se celky utkaly dvoukolově každý s každým doma a venku. Z pětičlenné skupiny postoupily první dva týmy na MS. Ze čtyřčlenné skupiny postoupil přímo pouze vítěz. Druhý tým postoupil do mezikontinentální baráže proti vítězi mezikontinentální baráže mezi vítězem zóny OFC a druhým celkem zóny CONCACAF.\n\n\"(7 týmů bojujících o 0 nebo 1 místenku - baráž proti týmu ze zóny CONCACAF a následně proti týmu z Jižní Ameriky rozhodla o držiteli této místenky)\"\n\nPo odhlášení jednoho z přihlášených celků byla zbylá šestice rozlosována do dvou skupin po třech týmech. Tam se utkali dvoukolově každý s každým doma a venku. Vítězové skupin se následně utkali systémem doma a venku o postup do mezikontinentální baráže proti druhému týmu zóny CONCACAF. Vítěz této baráže se následně utkal s týmem z Jižní Ameriky o místenku na MS.\n\n\"(22 týmů bojujících o 1 nebo 2 místenky - baráž proti týmu ze zóny OFC a následně proti týmu z Jižní Ameriky rozhodla o držiteli této místenky)\"\n\nV zóně CONCACAF byly tři kvalifikační fáze. Týmy a byly nasazeny přímo do druhé fáze. V první fázi bylo 20 celků rozděleno podle geografických hledisek do Karibské a Středoamerické zóny. V Karibské zóně se 14 týmů (po předkole zredukovaných na 12) utkalo vyřazovacím systémem doma a venku utkalo o tři postupová místa do druhé fáze. Ve Středoamerické zóně byla šestice týmů rozlosována do dvojic a utkala se systémem doma a venku o tři postupová místa do druhé fáze. Ve druhé fázi byla osmička týmů rozlosována do dvou skupin po čtyřech celcích. Ti se utkali dvoukolově každý s každým doma a venku a první dva týmy z každé skupiny postoupily do třetí fáze. Tam čtveřice reprezentací utvořila jednu skupinu, ve které se opět utkali dvoukolově každý s každým doma a venku. Vítěz skupiny postoupil na MS. Druhý tým se utkal v mezikontinentální baráži proti vítězi zóny OFC. Vítěz této baráže se následně utkal s týmem z Jižní Ameriky o místenku na MS.\n\nPoprvé v historii tu byla dvě kola mezikontinentální baráže, tj. některé z konfederací měly alokovány pouze čtvrtiny místa.\n\nDruhý celek zóny CONCACAF () se utkal s vítězem zóny OFC ().\n\n\"Celkové skóre dvojzápasu bylo 3:3, o postupu do další fáze mezikontinentální baráže rozhodl penaltový rozstřel, neboť ho vyhrála 4:1.\"\n\nVítěz baráže CONCACAF vs. OFC () se utkal s celkem na druhém místě jedné ze skupin zóny CONMEBOL ().\n\n\" zvítězila celkovým skóre 2:1 a postoupila na Mistrovství světa ve fotbale 1994.\"\n\n"}
{"id": "701558", "url": "https://cs.wikipedia.org/wiki?curid=701558", "title": "Dřevěná sakrální architektura na Slovensku", "text": "Dřevěná sakrální architektura na Slovensku\n\nDřevěná sakrální architektura je typická pro slovenskou lidovou architekturu. Nachází se především na severovýchodě Slovenska a pochází především z 17. a 18. století. Zvláštností této architektury je, že objekty jsou postaveny výlučně ze dřeva a žádných jiných materiálů. Vyznačuje se originalitou a jedinečným technicko-uměleckým řešením. Na Slovensku se zachovalo 61 těchto staveb.\n\nZákladní konstrukce je srubová. Kolem pravoúhlých konstrukcí je možné najít také polygonální konstrukční tvary. Mnohé z nich jsou trojdílné, což symbolizuje Svatou trojici. Tento symbol bývá též zvýrazňován stupňující se výškou věží směrem na západ. Šindelová střecha nese též znaky lidové architektury v podobě tesařsko-řezbářských geometrických ornamentů. V dekoračních prvcích se též používají kovové předměty. Pozornost si zaslouží železné kříže.\n\nZákladní součástí je ikonostas (z řečtiny eikon=obraz a statis=stavba), což je vlastně dřevěná stěna s obrazy, která odděluje oltář od ostatní části chrámu. Ikony jsou umístěné v přesném pořadí, jejich počet a kompozice je dopředu daná. Z uměleckého hlediska spojuje ikonostas v sobě architekturu, malbu a dekoraci. Interiér bývá často zdobený nástěnnými a nástropními malbami. Náměty maleb pochází ze Starého a Nového zákona a malíři tak jednoduchými výrazovými prostředky obeznámili lidi s obsahem \"Bible\".\n\nPodle historických pramenů bylo na Slovensku okolo 300 dřevěných sakrálních staveb, ze kterých se zachovalo méně jak 70. 27 z nich bylo v roce 1968 vyhlášeno národní kulturní památkou. Mezi nejstarší kostely patří gotickým slohem ovlivněné římskokatolické chrámy.\n\n\n\n\n"}
{"id": "701561", "url": "https://cs.wikipedia.org/wiki?curid=701561", "title": "Derby Central Library", "text": "Derby Central Library\n\nDerby Central Library (česky \"Derbská centrální knihovna\") je hlavní veřejná knihovna v anglickém městě Derby. Byla založena roku 1879 spolu s městským muzeem a galerií v cihlové budově, navržené Richardem Knillem Freemanem a darované městu Michaelem Thomasem Bassem.\n\nPrvní stálá knihovna v Derby byla založena v roce 1811 na Queen Street. Ve 30. letech 19. století byla knihovna otevřena všem, kteří zaplatili registrační poplatek čtyři guineje a další guineu jako roční poplatek. Roku 1832 měla knihovna 84 členů. Sbírka knih zahrnovala i 4000 svazků z knihovny Derbské filosofické společnosti. V roce 1863 byl prvním knihovníkem a kurátorem jmenován botanik Alexander Croall a o rok později byly knihovna s muzeem spojeny. Croall svou funkci opustil roku 1875, aby se stal kurátorem Smithova institutu ve Stirlingu. 28. června 1879 uspořádal pan Bass oficiální otevření \"Derbské svobodné knihovny a muzea\", což se stalo příčinou velkých oslav, které ve městě propukly. V září 1898 se ve sbírce knihovny nacházelo cca 31 000 titulů. Roku 1914 byl zbořen dům kurátora, aby se tak uvolnilo místo pro rozšíření knihovny. Ačkoliv jsou nyní Derbská knihovna a Derbské muzeum oddělené instituce, stále sdílejí budovu, ve které byly založeny.\n\n"}
{"id": "701563", "url": "https://cs.wikipedia.org/wiki?curid=701563", "title": "František Kovárna", "text": "František Kovárna\n\nFrantišek Kovárna (17. září 1905 Krpy – 19. června 1952 New York) byl významný český výtvarný teoretik, kritik a prozaik. Překládal také z italštiny a němčiny. Soustavně se zabýval především problematikou moderního českého malířství. Jako čelný představitel České strany národně sociální po Únoru 1948 raději emigroval – nejprve do Německa a Francie, poté do Spojených států. V komunistickém Československu byl mezitím v nepřítomnosti odsouzen k trestu smrti ve vykonstruovaném politickém procesu se skupinou Choc a spol. Rozsudek byl v roce 1993 zrušen v celkovém rozsahu a v roce 1992 byl Kovárnovi udělen Řád TGM in memoriam.\n\nJeho otec byl mlynářem, bratr Václav Kovárna (nar. 1896) se stal akademickým malířem. Studoval nejprve na gymnáziu v Mladé Boleslavi (1916–22), studium dokončil v roce 1924 maturitou na pražském Jiráskově gymnáziu v Resslově ulici. Po maturitě nastoupil František Kovárna roku 1924 ke studiu románských jazyků, literatury a estetiky na filozofickou fakultu Univerzity Karlovy. Kde se nejen pod vlivem profesora Binda Chiurla zajímal o současnou italskou literaturu, z níž později i překládal. Nejvýrazněji jej však tehdy ovlivnili jeho učitelé F. X. Šalda a Otakar Zich. Vedle vlastní tvorby publikoval Kovárna během univerzitních studií množství novinových a časopiseckých výtvarných kritik, což mu v roce 1928 vyneslo místo šéfredaktora Volných směrů, v nichž si zájem o výtvarné umění prohloubil. Na podzim 1929 proto začal studovat dějiny umění u profesorů Vojtěcha Birnbauma a Antonína Matějčka. Dizertační práci – monografii o Antonínu Slavíčkovi obhájil v roce 1931. Rok tehdy působil jako tajemník Klubu Za starou Prahu, než na podzim 1932 přijal nabídku profesora Birnbauma a stal se jeho asistentem v Ústavu a Semináři dějin umění. Svou habilitační práci \"Malířství ornamentální\" a obrazové publikoval v roce 1934. Přednášky z estetiky a výtvarného umění na univerzitě vedl až do uzavření vysokých škol.\n\nS přítelem Václavem Černým spoluzaložil Kritický měsíčník a později také knihovnu Svazky, kterou redakčně vedl a v níž za okupace vycházely eseje předních československých vzdělanců. Za války trávil Kovárna značnou část svého času s rodinou v letním sídle v obci Bezmíř na Benešovsku, kde tak vzniklo hned několik jeho literárních děl a uměleckohistorických prací. Mezi nimi i \"Listy mrtvému příteli\", jejichž adresátem byl Kovárnův dávný známý – německý historik umění Hans-Adalbert von Stockhausen. V krátkém období třetí republiky se Kovárna politicky angažoval jako člen ústředního výboru České strany národně sociální. Přednášel na filozofické fakultě, ČVUT a 3. září 1947 byl jmenován profesorem estetiky na nově vzniklé pedagogické fakultě Univerzity Karlovy. Jako významný intelektuál, demokrat a politický odpůrce komunistické strany byl poúnorovými akčními výbory v březnu 1948 zbaven všech univerzitních funkcí. V dubnu 1948 odešel do německého exilu. Odkud poté odcestoval do Paříže, kde v roce 1949 vydával s Janem Čepem bulletin Tchécoslovaquie libre. Stýkal se a spolupracoval s národněsocialistickými politiky Jaroslavem Stránským, Ivanem Herbenem a Hubertem Ripkou. Roku 1951 odcestoval do New Yorku, kde žil s rodinou ve čtvrti Queens. Kovárna zde založil ochotnické divadlo a do své předčasné smrti se věnoval psaní divadelních her a esejů.\n\nRoku 1992 mu byl udělen Řád T.G. Masaryka in memoriam.\n\n\n\n"}
{"id": "701564", "url": "https://cs.wikipedia.org/wiki?curid=701564", "title": "Seznam funkcionalistických staveb ve Zlíně", "text": "Seznam funkcionalistických staveb ve Zlíně\n\nSeznam funkcionalistických staveb ve Zlíně je výčtem architektonicky významných staveb funkcionalismu na území města Zlína.\n\nPrudkým rozvojem průmyslového Zlína vzniklo v první třetině 20. století skutečně funkcionalistické město, které se stalo vzorem pro řadu zahraničních satelitních měst zakládaných firmou Baťa. Z malého provinčního městečka (kolem roku 1900 mělo asi 3000 obyvatel) se během několika dekád stalo velké průmyslové město (na konci 30. let měl už přes 43 tisíc), díky rozsáhlým investičním aktivitám zakladatele obuvnické firmy Tomáše Bati a poté jeho nevlastního bratra Jana Antonína Bati.\n\nPřechod z ruční na strojovou výrobu a prudký rozmach firmy pomohly řešit standardizované tovární budovy, které umožnily rychlejší výstavbu i funkční flexibilitu. Stavební standardizace a typizace se promítla i do obytných staveb, ačkoli díky volnému prostoru v okolí a v souladu s Baťovou vizí založenou na teorii anglických \"zahradních měst\" byly stavěny spíše kolonie dvou- a čtyřdomků, nežli nájemní domy. Díky jednotnému investorovi prudká výstavba neprobíhala živelně, nýbrž byla koordinována v rámci uceleného urbanistického plánu. Vypracování prvního regulačního plánu na výstavbu dělnické kolonie zadal Tomáš Baťa v roce 1915 Janu Kotěrovi a v roce 1918 vzniklo na Letné první sídliště domků volně stojících v zeleni.\n\nV roce 1923 se stal Tomáš Baťa starostou Zlína a také v následujících obdobích stáli v čele města lidé z vedení Baťových závodů. K těm patřily chemické, potravinářské, textilní, stavební i strojní provozy, stejně tak i obchodní domy, hotely, železnice, letiště, od 30. let i výroba letadel a filmové ateliéry. Jednotlivé stavební prvky tovární výstavby kopírovaly i veřejné a obytné zóny, vzájemně však byly zřetelně oddělené. Regulační plány v letech 1921, 1927 a 1934 vypracoval František L. Gahura. V roce 1938 vznikl tzv. Velký Zlín připojením obcí Kudlov, Příluky, Mladcová, Prštné a Louky. Některé z ambiciózních plánů, např. dálnice z Brna, železnice z České Třebové nebo urbanistický plán města od Le Corbusiera z roku 1936 se již však nepodařilo realizovat. V roce 1944 utrpělo město americkým bombardováním a už v říjnu 1945 byly Baťovy závody zestátněny, čímž skončila baťovská éra.\n\nPoválečnou obnovu Baťových závodů (pro zpřetrhání tradice v roce 1949 přejmenovaných na Svit, podobně jako město na Gottwaldov) řídil Jiří Voženílek, který také spolu s Vladimírem Kubečkou v letech 1946-1947 zpracoval regulační plán Zlína. Více se prosazovaly formy kolektivního bydlení, tříetážové a výškové domy.\n\nJedinečný urbanistický celek Zlína s řadou unikátních budov byl roku 1990 vyhlášen Městskou památkovou zónou. Řada staveb je zapsána do Seznamu nemovitých kulturních památek.\n\n\n\n"}
{"id": "701566", "url": "https://cs.wikipedia.org/wiki?curid=701566", "title": "Grand Hotel Royal", "text": "Grand Hotel Royal\n\nGrand Hotel Royal je bývalý hotel v Piešťanech.\n\nV období prvních 10 let 20. století byl jedním z nejluxusnějších hotelů, dnes však chátrá. Byl postaven v roce 1906, kdy byl jeho název doplněn o jméno prvního majitele Rónai – Grand hotel Rónai. Po změně majitele byl přejmenován na Grand Hotel Royal, poté v období vlády komunismu na Grand Hotel Slovan a následně jen na Slovan. Od roku 1986 se uvažuje o obnově zchátralé stavby.\n\nV roce 1985 byla budova hotelu zapsána na ústřední seznam památkového fondu. V tomto roce byl i ukončen provoz hotelu a začala se připravovat obnova. V 90. letech 20. století došlo k několika změnám vlastníka a soudním sporům. Podle evidence Památkového úřadu SR je budova bez využití a její stav je klasifikován jako „dezolátní“.\n\nHotel je kulturní památkou a nachází se v piešťanském městském parku. Je postavený v secesním stylu podle vídeňského architekta A. Oberländera a je první velkou hotelovou stavbou v Piešťanech. Je na něm patrná autorem oblíbená symetričnost. S početnými vikýři, dvěma artýři, arkádami, terasami a věžičkou je ukázkovým příkladem typické architektury.\n"}
{"id": "701567", "url": "https://cs.wikipedia.org/wiki?curid=701567", "title": "Oldřich Hlaváč", "text": "Oldřich Hlaváč\n\nOldřich Hlaváč (9. ledna 1895 Stříbrné Hory – 18. prosince 1942 Berlín, věznice Plötzensee) byl československý zubní lékař, odbojář a spisovatel. Pod pseudonymem Alarich zavedl jako první do české literatury žánr medicínských historek a anekdot o skutečných lékařích.\n\nOldřich Hlaváč se narodil v početné rodině krejčího, který přijal později místo poštovního úředníka v Klatovech a nakonec v Praze, aby umožnil svým dětem kvalitní studia. Po ukončení klatovského gymnázia roku 1913 začal Hlaváč studovat na lékařské fakultě Univerzity Karlovy, specializoval se na zubní lékařství a doktorát získal roku 1919. Kromě toho se badatelsky zajímal o fyziologii, což jej přivedlo na jednoroční studijní pobyt v Rockefellerově ústavu v New Yorku. Kromě své lékařské praxe se také živě účastnil spolkového života v pražské Umělecké besedě, stal se dokonce předsedou jejího Společenského výboru a byl iniciátorem a jedním z hlavních organizátorů souborné výstavy děl Josefa Václava Myslbeka uspořádané v pražském Klementinu roku 1929. Byl také velký milovník přírody a náruživý lovec, často se vracel do rodného Pošumaví a věnoval mu také svou báseň \"Sylva\" vydanou z pozůstalosti roku 1946.\n\nKromě odborných lékařských prací se Hlaváč začal z iniciativy Karla Poláčka věnovat zapisování medicínských anekdot, které pod pseudonymem Alarich publikoval od roku 1927 v Poláčkově časopise \"Dobrý den\" a současně je četl na setkáních v Umělecké besedě. Protože byly jeho historky, ve kterých s důvěrnou znalostí prostředí a se smyslem pro osobitý humor zachytil významné osobnosti i atmosféru tehdejšího pražského lékařského světa, velmi úspěšné, vydal je knižně ve dvou sbírkách \"Medicína v županu\" (1929) a \"Medicínské historie\" (1935). Pseudonym Alarich vznikl při jeho pobytu na Korčule roku 1924 a pocházel od jeho jugoslávských přátel, kterým jeho prudká povaha a zjednodušená výslovnost jeho křestního jména Oldrich připomínala vizigótského krále Alaricha.\n\nPo okupaci Československa hitlerovským Německem se Hlaváč aktivně zapojil do odbojového hnutí. Počátkem dubna roku 1940 byl zatčen a postupně vězněn v Praze na Pankráci (do září 1940), v Drážďanech (do června 1941) a v koncentračním táboře v Gollnowě (do června 1942). Pak byl převezen do věznice Plötzensee v Berlíně, kde byl 18. prosince roku 1942 popraven. Z motáků posílaných z vězení manželce byla později sestavena kniha \"Listy z vězení\" (1946).\n\n\n\n\n\n"}
{"id": "701568", "url": "https://cs.wikipedia.org/wiki?curid=701568", "title": "Kvalifikace na Mistrovství světa ve fotbale 1994 (UEFA)", "text": "Kvalifikace na Mistrovství světa ve fotbale 1994 (UEFA)\n\nKvalifikace na Mistrovství světa ve fotbale 1994 zóny UEFA určila 12 účastníků finálového turnaje.\n\nCelkem 38 týmů bylo rozlosováno do 6 skupin po šesti, resp. sedmi týmech. Vzhledem k tomu, že kvůli válce v Jugoslávii byla vyloučena, jedna ze skupin skončila jako pětičlenná. Ve skupinách se týmy utkaly dvoukolově každý s každým doma a venku. První dva celky z každé skupiny postoupily na MS.\n\nTýmy Itálie a Švýcarsko postoupily na Mistrovství světa ve fotbale 1994.\n\nTýmy Norsko a Nizozemsko postoupily na Mistrovství světa ve fotbale 1994.\n\nTýmy Španělsko a Irsko postoupily na Mistrovství světa ve fotbale 1994.\n\nTýmy Rumunsko a Belgie postoupily na Mistrovství světa ve fotbale 1994.\n\n byla suspendována FIFA kvůli válce v Jugoslávii.\n\nTýmy Řecko a Rusko postoupily na Mistrovství světa ve fotbale 1994.\n\nTýmy Švédsko a Bulharsko postoupily na Mistrovství světa ve fotbale 1994.\n\n"}
{"id": "701569", "url": "https://cs.wikipedia.org/wiki?curid=701569", "title": "Meta zdarma", "text": "Meta zdarma\n\nMeta zdarma (anglicky \"base on balls\" nebo \"walk\") je herní situace v baseballu, kdy je hráč na pálce bez odpalu oceněn první metou. Umpire rozhodčí pošle hráče na pálce na první metu poté, co nadhazovač hodí 4 špatné nadhozy (balls). Jestli již je na první metě běžec, ten se posouvá na druhou metu atd.\n\nMetu zdarma získávají nejčastěji pálkaři:\n\nI nejlepší nadhazovači běžné zaznamenávají 1-2 mety zdarma během jednoho zápasu. Ve statistikách se sleduje poměr K/BB což je poměr počtu strikeoutů a met zdarma. U nejlepších je tento poměr přibližně 3-4.\n"}
{"id": "701570", "url": "https://cs.wikipedia.org/wiki?curid=701570", "title": "Kvalifikace na Mistrovství světa ve fotbale 1994 (CAF)", "text": "Kvalifikace na Mistrovství světa ve fotbale 1994 (CAF)\n\nKvalifikace na Mistrovství světa ve fotbale 1994 zóny CAF určila 3 účastníky závěrečného turnaje.\n\nAčkoliv se přihlásilo celkem 40 reprezentací, čtveřice z nich se na poslední chvíli odhlásila. Zbylých 36 týmů bylo rozlosováno do 9 skupin po 4 celcích, kde se utkali dvoukolově každý s každým doma a venku. Devítka vítězů skupin následně postoupila do druhé fáze, kde byla rozlosována do tří skupin po třech. Zde se znovu utkal každý s každým dvoukolově doma a venku. Vítězové jednotlivých skupin postoupili na MS.\n\n\nAlžírsko postoupilo do druhé fáze.\n\nUtkání Zair vs. Svazijsko nebylo z finančních důvodů sehráno, protože již ani jeden z celků nemohl postoupit.\nKamerun postoupil do druhé fáze.\n\nUtkání Angola vs. Togo se z finančních důvodů nehrálo, protože již ani jeden z těchto týmů nemohl postoupit.\nZimbabwe postoupilo do druhé fáze.\n\n\nNigérie postoupila do druhé fáze.\n\n\nPobřeží slonoviny postoupilo do druhé fáze.\n\nMaroko postoupilo do druhé fáze.\n\n\nSenegal postoupil do druhé fáze.\n\nZambie postoupila do druhé fáze.\n\n\nGuinea postoupila do druhé fáze.\n\nNigérie postoupila na Mistrovství světa ve fotbale 1994.\n\nMaroko postoupilo na Mistrovství světa ve fotbale 1994.\n\nKamerun postoupil na Mistrovství světa ve fotbale 1994.\n\n"}
{"id": "701572", "url": "https://cs.wikipedia.org/wiki?curid=701572", "title": "Stadion Crvena Zvezda", "text": "Stadion Crvena Zvezda\n\nStadion Crvena Zvezda ( ) je všesportovní stadion v Bělehradu v Srbsku. Používán je především pro fotbalové zápasy. Je domovským stadionem klubu FK Crvena zvezda a své zápasy zde hraje i srbská fotbalová reprezentace. Jeho kapacita činí 55 538 sedících diváků.\n\n"}
{"id": "701573", "url": "https://cs.wikipedia.org/wiki?curid=701573", "title": "Bell 206", "text": "Bell 206\n\nBell 206 je označení pro rodinu lehkých víceúčelových vrtulníků, které existují jak v jedno-, tak ve dvoumotorovém provedení. Vrtulníky vyrábí společnost Bell Helicopter Textron ve výrobním závodě v kanadském Mirabelu v Québecu. Původně byl vyvinut model Bell YOH-4 pro letecký program Spojených států a Bell 206 se měl stát jeho následovníkem určeným pro vojenské účely. S přebudovaným drakem se vrtulníky Bell 206 začaly úspěšně prodávat i pro komerční účely jako pětimístný Bell 206A JetRanger. Pro vojenské účely nakonec vzniknul z modelu Bell 206 vrtulník Bell OH-58 Kiowa. Společnost Bell představila později prodlouženou sedmimístnou verzi s označením LongRanger, která začala být později dodávána i jako dvoumotorová s označením TwinRanger, zatímco společnost Tridair Helicopters označila podobný dvoumotorový vrtulník jako Gemini ST. Označení strojů Bell 206 podle ICAO je v leteckých plánech BO6 pro JetRanger a LongRanger a BO6T pro TwinRanger.\n\n14. října 1960 vyzvalo americké námořnictvo 25 výrobců vrtulníků k podání nabídky k dodání lehkých vrtulníků určených jako pozorovatelské vrtulníky. Do soutěže se přihlásily letecké společnosti jako Hiller Aircraft nebo Hughes Helicopters, včetně společnosti Bell. Bell podal nabídku vrtulníku YHO-4. 19. května 1961 byly oznámeny vítězné společnosti, staly se jimi Bell a Hiller Aircraft.\n\nSpolečnost Bell vytvořila nový model YOH-4A, který se stal faktickým předchůdcem modelu 206. V roce 1962 bylo postaveno pět prototypů, které byly určeny k vojenskému testování a zkušebním letům. První prototyp vzlétl 8. prosince 1962. Stroje Bell YOH-4A byly však v porovnání s vrtulníky jiných výrobců označovány často jako \"ošklivá káčátka\". V soutěži byl nakonec v květnu 1965 vybrán model Hughes OH-6.\n\nPoté co, nebyl model YOH-4A vybrán v soutěži pro vojenské účely, hledala společnost Bell cestu, jak vyřešit problém s letadly dodávanými pro komerční účely. Kromě problému se vzhledem byl problém také ve velikosti nákladového prostoru. V zadní části vrtulníku bylo možno přepravovat maximálně tři pasažéry. Řešením bylo přebudovat trup vrtulníku, který by byl v porovnání s modelem YOH-4A více elegantní a měl nákladový prostor alespoň o velikosti 0,45 m. Nový přebudovaný stroj byl označen jako 206A a prezident Bellu, Edwin J. Ducayet, jej označil jako JetRanger a naznačil nový směr vývoje vrtulníků u Bellu od dob modelu Bell 47J Ranger.\n\nModel 206L LongRanger je dlouhá varianta standardního modelu 206, která je prodloužená o 730 mm a nabízí sedm míst pro přepravu pasažérů. Od prvního představení LongRangerů v roce 1975 vyrobil Bell více než 1700 kusů všech variant a typů. V roce 1981 byla představená také vojenská varianta, která nesla označení TexasRanger. Původní verze 206L využívala turbohřídelový motor Allison 250-C20B, ale každá novější verze disponovala výkonnějším motorem. Verze 206L-1 měla motor 250-C28, v novější verzích 206L-3 a 206L-4 byl motor 250-C30P.\n\nV roce 2007 oznámila společnost Bell informace o novém programu modernizace variant 206L-1 a 206L-3, které využívají prvky z modernější verze 206L-4. Modernizované varianty jsou označeny jako 206L-1+ a 206L-3+. Změny se týkají především posílením některých konstrukčních prvků draku letadla a modernějšími výkonnějšími motory, které zvýšily maximální vzletovou hmotnost. 24. ledna 2008 oznámila společnost Bell Helicopter Textron plány na ukončení výroby varianty 206B-3.\n\nOznačení TwinRanger bylo poprvé využito v polovině 80. let, kdy byly postaveny prototypy stroje Bell 400 TwinRanger. Tento model však nikdy do sériové výroby nevstoupil.\n\nV roce 1989 začala společnost Tridair Helicopters vyvíjet dvoumotorovou variantu, která vznikla z LongRangeru a získala označení Gemini ST. Prototyp vzlétnul 16. ledna 1991 a certifikace mu byla udělena v listopadu stejného roku. Certifikace se vztahovala na přebudování verzí 206L-1S, 206L-3 a 206L-4S na dvoumotorové Gemini ST. Na počátku roku 1994 byl stroj Gemini ST certifikován jako první stroj, který může létat jako jedno- i dvoumotorový ve všech fázích letu.\n\nSpolečnost Bell začala také vyvíjet dvoumotorovou variantu modelu 206. Ten byl označen jako 206LT TwinRanger, vycházel z varianty 206L-4 a plně odpovídá modelu Gemini ST. Od ledna 1994 do roku 1997 bylo vyrobeno pouze 13 kusů 206LT. TwinRanger byl většinou ve výrobě nahrazován modernějším strojem Bell 427.\n\nPrvní prototyp 206A vzlétnul 10. ledna 1966. JetRanger získal plnou certifikaci Federal Aviation Administration (FAA) 20. října téhož roku. Dodávky zákazníkům započaly 13. ledna 1967.\nV roce 1968 zakoupilo námořnictvo Spojených států stroje 206A jako cvičné vrtulníky. Armáda Spojených států amerických zvolila nakonec stroje 206A i jako průzkumné vrtulníky. Ty byly označeny jako Bell OH-58 Kiowa.\n\nZákladní tvary ani design strojů 206 se od roku 1967 nezměnily, ale byla představena celá řada nových variant. V roce 1971 byl představen nový JetRanger II a v roce 1977 byla představena další modernizovaná varianta s označením 206B-3 JetRanger III. JetRanger je oblíbený vrtulník u televizních stanic pro zpravodajství. LongRanger je užíván pro potřeby letecké záchranné služby a jako transportní vrtulník.\n\n1. září 1982 se vydali piloti H. Ross Perot Jr. a Jay Coburn na cestu vrtulníkem okolo světa. Cesta trvala celkem 29 dnů a tři hodiny a Bell 206L-2 se stal 30. září 1982 prvním vrtulníkem na světě, který cestu kolem světa absolvoval. V roce 1983 se stal australský obchodník Dick Smith prvním pilotem na světě, který absolvoval sólovou cestu kolem světa za 260 letových hodin. Během cesty tankoval palivo na kontejnerové lodi mezi Japonskem a Aleutskými ostrovy.\n\n22. července 1994 byl pokořen nový světový rekord v letu kolem světa. Pilot Ron Bower vzlétnul z Hurtsu v Texasu 24. června 1994 a vrátil se za 24 dní, 4 hodiny a 36 minut a 24 sekund. V průměru letěl rychlostí 35,62 uzlů (65,97 km/h). Jeho stroj byl vybaven přídavnou palivovou nádrží o objemu 91 litrů.\n\n\n\nOd 28. dubna 1991 byl v Československu předváděn vrtulník Bell 206L-3 Long Ranger z Německa. V roce 1992 vznikla společnost Alfa Helicopter, jejímž nosným programem se stal provoz letecké záchranné služby (LZS). Od roku 1987, kdy LZS v Československu zahájila činnost, sloužily na všech základnách staré vrtulníky Mil Mi-2. Od roku 1992 začaly být vrtulníky obměňovány a společnost Alfa Helicopter zvolila stroje Bell 206L-3 a Bell 206L-4. První stroj Bell 206L-3 (imatrikulace \"OK-WIO\") sloužil od 12. dubna 1992 na základně LZS Kryštof 05 v Ostravě. Jeho provozovatelem společnost Alfa Helicopter ale nebyla. Ta získala první stroj 206L-3 (\"OK-WIR\") 27. května 1992. Od roku 1992 sloužil jeden stroj (\"OK-WIP\") také na Slovensku. 25. března 1993 je do služby nasazen již čtvrtý stroj (\"OK-XIS\"). Od roku 1994 slouží modernější Bell 206L-4 (\"OK-YIP\"). Bell 206L-4 byl posledním jednomotorovým strojem, který společnost Alfa Helicopter zakoupila. V roce 1996 je do služby zařazen dvoumotorový Bell 206L4T TwinRanger (\"OK-ZIU\"). Stroji byla později změněna imatrikulace na \"OM-ZIU\" a měl sloužit u LZS na Slovensku, ale byl opět zařazen do služby v České republice s novou imatrikulací \"OK-AHC\". Od 3. listopadu 2010 má původní imatrikulaci \"OK-ZIU\". Kromě něj sloužily u společnosti Alfa Helicopter stroje Bell 206L4T TwinRanger s imatrikulacemi \"OK-YIR\" a \"OK-AHD\". Oba stroje byly při nehodách ztraceny. V současné době (2011) vlastní společnost Alfa Helicopter jeden stroj Bell 206L4T TwinRanger (\"OK-ZIU\"), ale již neslouží pro potřeby letecké záchranné služby. Veškeré stroje Bell 206 byly v Česku pro potřeby letecké záchranné služby nahrazeny modernějšími stroji Bell 427 a později vrtulníky Eurocopter EC 135.\n\n\n\n\n"}
{"id": "701582", "url": "https://cs.wikipedia.org/wiki?curid=701582", "title": "Pálkařský průměr", "text": "Pálkařský průměr\n\nPálkařský průměr (anglicky \"batting average\", zkráceně \"BA\") je relativní statistický ukazatel útočících baseballových hráčů. Je definován poměrem počtu všech dobrých odpalů (\"hits\") k počtu pokusů na pálce (\"at bat\") během dané doby (obvykle měsíc, sezóna, kariéra). Vyjadřuje schopnost pálkaře dobře odpálit míč a dostat se na mety. Neuvádí se v procentech ani v jiné jednotce, zažitý je tvar '.250' – příklad jednoho dobrého odpalu ze čtyř pokusů na pálce.\n\nDle dlouhodobého pálkařského průměru lze dělit pálkaře do 4 skupin:\n"}
{"id": "701583", "url": "https://cs.wikipedia.org/wiki?curid=701583", "title": "Kinyeti", "text": "Kinyeti\n\nKinyeti je s nadmořskou výškou 3187 metrů nejvyšší horou Jižního Súdánu. Nachází se v pohoří Imatong poblíž ugandských hranic. Jedním z prvních Evropanů, kteří horu navštívili byl i botanik Thomas Ford Chipp.\n\nNa úpatí hory se nachází les s bohatým ekosystémem, dále pokračují křoviny s bylinami.\n"}
{"id": "701585", "url": "https://cs.wikipedia.org/wiki?curid=701585", "title": "Turček", "text": "Turček\n\nTurček je malá obec na Slovensku v okrese Turčianske Teplice.\n\nprvní písemná zmínka o obci pochází z roku 1371.\n\nObec se nachází v nadmořské výšce 674 metrů a rozkládá se na ploše 53,011 km. K 31. prosinci roku 2017 žilo v obci 615 obyvatel.\n\n"}
{"id": "701586", "url": "https://cs.wikipedia.org/wiki?curid=701586", "title": "Kvalifikace na Mistrovství světa ve fotbale 1994 (AFC)", "text": "Kvalifikace na Mistrovství světa ve fotbale 1994 (AFC)\n\nKvalifikace na Mistrovství světa ve fotbale 1994 zóny AFC určila 2 účastníky finálového turnaje.\n\nV první fázi bylo 30 celků rozlosováno do 6 skupin po 5 týmech, ve kterých se utkali dvoukolově na dvou centralizovaných místech. Vítězové skupin následně postoupili do druhé fáze, kde utvořili jednu šestičlennou skupinu, ve které se utkali jednokolově na jednom centralizovaném místě každý s každým. První dva týmy postoupily na MS.\n\nIrák postoupil do druhé fáze.\n\nÍrán postoupil do druhé fáze.\n\nSeverní Korea postoupila do druhé fáze.\n\nJižní Korea postoupila do druhé fáze.\n\nSaúdská Arábie postoupila do druhé fáze.\n\nJaponsko postoupilo do druhé fáze.\n\nTýmy ' a ' postoupily na Mistrovství světa ve fotbale 1994.\n\n"}
{"id": "701587", "url": "https://cs.wikipedia.org/wiki?curid=701587", "title": "Annette Obrestad", "text": "Annette Obrestad\n\nAnnette Obrestad (* 18. září 1988) je norská pokerová hráčka. Je nejmladším člověkem, kterému se kdy podařilo vyhrát turnaj na World Series of Poker.\n\nAnnette Obrestad začala hrát online poker v 15 letech, kdy používala přezdívku „Annette_15“. Začínala na neplacených freerollech, přes které se vypracovala až na nejvyšší turnaje.\n\nV červenci 2007 demonstrovala sílu poziční hry a sledování návyků soupeře na čtyřdolarovém turnaji pro 180 lidí. Tento turnaj vyhrála i přes to, že se celou dobu nedívala na své karty a hrála pouze podle pozice a soupeřů.\n\nV květnu 2010 podepsala smlouvu s hernou Full Tilt Poker a stala se součástí jejich týmu.\n\n17. září 2007 vyhrála Annette Obrestad Main event World Series of Poker Europe, a stala se tak nejmladším hráčem, kterému se podařilo získat náramek ze série World Series of Poker. Stalo se tak den před jejími devatenáctými narozeninami. Tento rekord nemůže být překonán v klasických turnajích WSOP ve Vegas, protože vstup do tamějších kasín a tím pádem i turnajů je povolen až od 21 let.\n\nVýhra v jejím vítězném turnaji \"WSOPE\" činila jeden milion liber.\n"}
{"id": "701597", "url": "https://cs.wikipedia.org/wiki?curid=701597", "title": "Počet met dosažených odpalem", "text": "Počet met dosažených odpalem\n\nPočet met dosažených odpalem (anglicky total bases, zkráceně TB) je statistický ukazatel útočícího hráče baseballu. Je definován jako počet met, které získá pálkař svými odpaly během určité doby. Nezapočítavají se mety získané jinak než odpalem. Jednometovým odpalem pálkař získává jednu dosáhnutou metu, dvoumetovým dvě mety, třímetovým tři mety a homerunem čtyři mety.\n"}
{"id": "701600", "url": "https://cs.wikipedia.org/wiki?curid=701600", "title": "Keeps Gettin' Better", "text": "Keeps Gettin' Better\n\n\"Keeps Gettin' Better\" je píseň americké popové zpěvačky Christiny Aguilery. Píseň pochází z jejího prvního výběrovégo alba \"Keeps Gettin' Better – A Decade of Hits\". Produkce se ujala producentka Linda Perry.\n"}
{"id": "701606", "url": "https://cs.wikipedia.org/wiki?curid=701606", "title": "Gmina Przytuły", "text": "Gmina Przytuły\n\nGmina Przytuły je polská vesnická gmina v okrese Łomża v Podleském vojvodství. Sídlem gminy je ves Przytuły. Ke gmině kromě vesnice Przytuły patří dalších 19 vesnic a osad.\n\nPod \"venkovskou gminu Przytuły\" (celkem 2 198 obyvatel) spadají kromě samotných Przytuł následující místa: Bagienice, Borawskie, Chrzanowo, Doliwy, Gardoty, Grzymki, Kubra-Przebudówka, Mieczki, Mroczki, Nowa Kubra, Obrytki, Pieńki Okopne, Przytuły-Kolonia, Przytuły-Las, Stara Kubra, Supy, Trzaski, Wagi, Wilamowo.\n\n"}
{"id": "701607", "url": "https://cs.wikipedia.org/wiki?curid=701607", "title": "Extruze (technika)", "text": "Extruze (technika)\n\nJako extruze se obecně nazývá jakýkoli proces, ve kterém dochází k protlačování materiálu přes matrici. Podle účelu použití může extruze probíhat za různých podmínek z hlediska teploty, tlaku, atd.; pro každý účel se používá jiný druh extrudéru.\n\nExtruze se nejčastěji používá v těchto odvětvích:\n\n\n\nExtruze se používá pro vytvoření profilů s daným průřezem. Výhodou tohoto procesu je schopnost vytvořit profily i se značně složitým průřezem a schopnost zpracovat materiál, který je křehký, protože při extruzi je materiál namáhán jen na tlak a střih. Výsledné profily mají vynikající kvalitu povrchu.\n\nExtruze může být kontinuální (teoreticky je možné vytvořit nekonečnou délku výrobku) nebo polokontinuální, kdy se vyrábějí jednotlivé kusy s omezenou délkou. Materiál je možné zpracovávat za tepla nebo za studena. Zvláštním postupem je možné vytvořit i profily s otvorem.\n\nExtruze za tepla je proces, který využívá teplotu nad teplotou rekrystalizace daného materiálu, čímž se předchází zakalení materiálu a současně se usnadňuje protlačení materiálu přes matrici. Extruze za tepla se ve většině případů provádí na vodorovných hydraulických lisech s pracovní silou od 230 do 11 000 tun. Vznikají tlaky v rozsahu 30–700 Mpa, proto se používá mazání matrice, a to olejem nebo grafitem při nižších teplotách extruze nebo skleněným práškem při vyšších teplotách. Nevýhodou tohoto procesu jsou vysoké pořizovací a udržovací náklady na strojní vybavení.\n\nExtruze za studena se provádí za pokojové teploty nebo v její blízkosti. Výhodou oproti extruzi za tepla je to, že nedochází k oxidaci, výrobek má vyšší pevnost, dosahuje se přesnějších tolerancí, je lepší kvalita povrchu.\n\nZa studena se běžně extruzí zpracovávají následující materiály: olovo, cín, hliník, měď, zirkon, titan, molybden, beryl, vanad, niob a ocel. Příkladem výrobků jsou např. pláště hasicích přístrojů, válce automobilových tlumičů nebo polotovary pro ozubená kola.\n\nPři výrobě a zpracování plastů je použití extrudérů velmi frekventované. Pomocí extrudéru je možné vyrábět výrobky, které mají konstantní průřez, např. desky, truby a profily. Extrudér se též používá jako čerpadlo, které tekutý plast vstřikuje do formy. Miniaturní extrudér je rovněž součástí 3D tiskáren.\n\nPro zpracování plastů se nejčastěji používá šnekový extrudér, do kterého vstupuje plast ve formě granulátu. Těleso extrudéru je vyhřívané topnými články, díky čemuž se materiál v extrudéru roztaví (plastifikuje). Podle konkrétního použití může být extrudér vybaven dalšími systémy, např. systémem odsávání plynů, které by jinak v konečném produktu způsobovaly bubliny. Profil šneku může být přizpůsoben konkrétnímu typu materiálu (stoupání šnekovnice, hloubka, počet vinutí).\n\nPři zpracování potravin v sobě extruze integruje několik cílů, které se u jednotlivých druhů potravin mohou lišit. Jedná se o předúpravu (tepelnou úpravu a úpravu vlhkosti, popř. přidání kapalných složek), homogenizaci a formování do výsledného tvaru.\n\nS pomocí extruze se vyrábí např.:\n\nPři výrobě krmiv se extruze považuje za moderní metodu šetrného zpracování, řadí se k metodám šetrné pasterizace (HTST, High Temperature Short Time = vysokoteplotní krátkodobé zpracování). Při využití extruze se sledují především následující cíle:\n\n\nZpracování krmiv extruzí se nejčastěji používá v případech zpracování sóje a výroby krmiv pro psy, kočky a ryby.\n\nPři extruzi sóji se sleduje především odstranění antinutričních látek (deaktivace inhibitoru trypsinu, snížení aktivity ureázy). Antinutriční látky brání trávení sóji a syrová sója se tedy jako krmivo nedá použít, vyžaduje tepelnou úpravu. Při extruzi se dosahuje rychlého nárůstu tlaku a teploty v extrudéru, typicky na 135 °C, což pro eliminaci entinutričních látek dostačuje. Tato teplota působí jen velmi krátkou dobu (sekundy), díky čemuž zůstane zachována většina termolabilních živin. Výsledný produkt se označuje jako plnotučná extrudovaná sója. Alternativně je možné extrudovanou sóju dále lisovat na šnekových lisech, čímž se získává sójový olej a sójové výlisky (krmná složky s nižším obsahem tuku).\n\nKrmiva pro psy, kočky se vyrábějí extruzí, vstupní surovinou je směs s obsahem mletého masa, sušeného mléka, obilná (škrobová) složka a další přísady. Během extruze se vstřikováním vody nebo páry upravuje vlhkost a vstřikováním rostlinného oleje nebo živočišného tuku se upravuje obsah tuku. Extruzí se sleduje želatinizace škrobové složky, dále kvalitní homogenizace, expandace a vytvarování granulí požadované velikosti a tvaru na výstupní matrici extrudéru. Granule se následně suší, nastřikují se na ně další kapalné složky na bázi rostlinných olejů nebo vody. Nakonec se granule ochlazují na skladovací teplotu a zabalí do spotřebitelských obalů.\n\nPostup i použité technologie jsou shodné s výrobou krmiv pro psy. U krmiv pro ryby se obecně používá vyšší podíl tuků. Podle cílového druhu ryby se řízenou expandací granulí dosáhne buď granulí plovoucích, granulí vznášejících se ve vodě (o stejné hustotě, jako má voda) nebo granulí, které klesají ke dnu.\n\nVyrábějí se i granule velmi malých rozměrů, cca od průměru 1–2 mm.\n\nVe farmaceutickém průmyslu se používá extruze přes nano-porózní polymetrické filtry k výrobě suspenzí tukových vezikul lipozomů nebo transferomů o určitém specifickém rozměru. Pomocí extruze se například připravuje lék proti rakovině Doxorubicin v dopravním systému lipozomů. Extruze za tepla se používá při přípravě tuhých tablet pro orální užívání u léčiv se špatnou rozpustností a biologickou dostupností. Extruze za tepla zajistí molekulární disperzi špatně rozpustných látek v polymerovém nosiči, čímž se zvýší stupeň rozpustnosti a biologická dostupnost. Tento proces zahrnuje aplikaci tepla, tlaku a intenzívního míchání materiálu a protlačení materiálu přes matrici. K tomu se používají dvoušnekové extrudéry s vysokým účinkem střižných sil, které zajistí intenzívní promíchání materiálů a rozbití jejich částic. Výsledné částice se mohou spojovat s pojidly a lisovat do tablet nebo plnit do kapslí.\n"}
{"id": "701609", "url": "https://cs.wikipedia.org/wiki?curid=701609", "title": "Na Truhlářce", "text": "Na Truhlářce\n\nNa Truhlářce je pražská ulice v katastrálním území Libně. Situována je ve východo–západním směru. Název, který ulice má od svého vzniku v roce 1930, je odvozen od blízké usedlosti Truhlářka, která se nacházela jižně od ulice. Usedlost byla v padesátých letech dvacátého století zbourána.\n\nV ulici je dle databáze Českého úřadu zeměměřického a katastrálního (ČÚZK) k roku 2019 evidováno rovných 60 adres.\n\nVýchodní i západní konec ulice je tvořen křižovatkami s ulicí V Holešovičkách. V ulici se navíc nacházejí další dvě křižovatky, a sice s ulicí Valčíkovou a s ulicí Stupňovou, jimiž lze ulici Na Truhlářce rozdělit na tři části.\n\nJižně od ulice se nachází přírodní památka Bílá skála, která je zmiňována v knize Lovci mamutů od Eduarda Štorcha.\n\nUlice v tomto úseku stoupá ve směru od západu na východ. Přibližně v polovině tohoto úseku je mírná levotočivá zatáčka. Ve vzdálenosti přibližně 30 metrů od křižovatky s ulicí V Holešovičkách je situován vjezd na malé parkoviště s kapacitou 14 kolmých stání. Obě strany ulice jsou lemovány zástavbou; severní devíti samostatnými činžovními domy stojícími v zahradách, jižní část třemi řadovými domy z počátku osmdesátých let dvacátého století.\n\nV tomto úseku stoupá ulice – podobně jako v úseku předchozím – ve směru ze západu na východ. Zde však příkřeji. Severní strana komunikace je lemována sedmi samostatnými činžovními domy stojícími v zahradách, v jižní části se nachází areál nemocnice Na Bulovce, konkrétně tamní stravovací provoz.\n\nNa posledním úseku je ulice v opačném sklonu než v předchozích dvou úsecích, neboť stoupá ve směru od východu na západ. Přibližně v polovině této části je boční vjezd do areálu nemocnice Na Bulovce. Na severní straně komunikace je devět činžovních domů situovaných v zahradách a na jižní straně pak některé z pavilonů nemocnice Na Bulovce (kardiologie, oddělení dozimetrie záření, ústav radiační onkologie).\n\nV zahradě domu číslo popisné 1443 se nachází vzácný strom Paulovnie plstnaté (\"Paulownia tomentosa\"), což je strom pocházející z jihovýchodní části Číny a u nás je – i přes svou atraktivnost – poměrně vzácný. Na protější straně ulice V Holešovičkách se v zahradě hotelu „Pawlovnia“ nachází ještě jeden tento strom.\n\nV lokalitě se též nachází několik poměrně starých exemplářů tisu červeného (\"Taxus baccata\").\n\nU křižovatky ulice Na Truhlářce s ulicí Valčíkovou se nachází dva výrazné stromy, a sice dub a jírovec.\n\nV ulici se nachází několik významných vil.\nPodle některých zdrojů se měl v ulici Na Truhlářce číslo 2/39 nacházet (od roku 1900 zrušený) pivovar, konkrétně jeho hlavní budova. Pivovar měl být založen v letech 1545 až 1590. Patrovou budovu na obdélníkovém půdorysu, jejíž fasádu měly členit lisénové rámce a armované nároží, měla krýt sedlová střecha. V přízemí se měly navíc nacházet jednak stlačené valené klenby s lunetami a jednak segmentové klenby. Dům uvedeného čísla však v ulici Na Truhlářce neexistuje a ve skutečnosti se jedná o tzv. libeňský Zámecký pivovar nacházející se pod Libeňským zámečkem v Thomayerových sadech.\n\nCelou ulicí Na Truhlářce je vedena automobily pojížděná obousměrná komunikace o šířce 6 metrů.\n\nVe východní části – mezi bočním výjezdem z areálu nemocnice Na Bulovce a vyústěním na ulici V Holešovičkách – je vedena autobusová linka městské hromadné dopravy obsluhovaná midibusy pražského Dopravního podniku. Linka má číslo 295.\n\nTramvajová doprava není ulicí situována.\n\n"}
{"id": "701611", "url": "https://cs.wikipedia.org/wiki?curid=701611", "title": "Turistické značené trasy Ralska", "text": "Turistické značené trasy Ralska\n\nTuristické značené trasy Ralska byly vytvořeny po opuštění Ralska sovětskými vojsky v roce 1991. Kolem obce Hradčany byly vytyčeny jak okružní trasy, naučné stezky i pěší a cyklotrasy spojující oblast s okolím Máchova jezera či Mimoně. \n\nÚzemí někdejšího vojenského prostoru Ralska je nyní ve správě státního podniku Vojenské lesy. Ten ve spolupráci s Klubem českých turistů, zdejšími obcemi a hlavním sponzorem turistického značení státním podnikem Lesy ČR po roce 1991 inicioval vytvoření sítě turistických tras vč. cyklostezek a naučných stezek. Většina jich začíná před turistickým informačním centrem Vojenských lesů ve středu obce Hradčany, která je začleněna do nově vytvořeného města Ralsko. Předtím zde značené turistické trasy kvůli vojsku nebyly. \n\nJedna z nověji vytvořených tras na území vojenského prostoru Ralsko je značená zeleně.\nZačíná v obci Hradčany před Hradčanským rybníkem a vede západním směrem první 2 km společně s několika hradčanskými turistickými okruhy, naučnou stezkou Jeřáb i modrou trasou z Hradčan do Starých Splavů. V Kraví rokli se zelená trasa osamostatňuje severozápadním směrem k skalní lokalitě mnoha pískovcových věží a kopců (např. Jelení vrch), od nichž vede dál na západ k soustavě Provodínských kamenů. V Horním Provodíně je z této trasy na rozcestníku CL085 vytvořená odbočka na nejvyšší z nich Lysou skálu, která je zároveň přírodní rezervací a místem širokého rozhledu. Trasa poté sestupuje do spodního Provodína, kde končí na rozcestníku s modrou trasou před železniční stanicí Jestřebí. \n\n\nZačíná v obci Hradčany před Hradčanským rybníkem a vede západním směrem první 2 km společně s několika hradčanskými turistickými okruhy, naučnou stezkou Jeřáb i zelenou trasou z Hradčan do Provodína. V Kraví rokli se odpojuje trasa zelená a modrá se stáčí na jih přes Měděný důl. Na jeho konci se v Dlouhé rokli odpojuje zelený okruh a nedaleko na Popelovém hřebeni i okruh značený červeně. Modrá trasa prochází Hradčanskou pahorkatinou - zalesněným územím plným pískovcových skal, pokračuje na západ a sestupuje k Máchovu jezeru.\n\nProchází jeho pobřežní rezervaci Swamp pod kopcem Šroubený až k břehu jezera ve Starých Splavech. Zde je rozcestník, kde končí od České Lípy vedoucí jiná modrá trasa. Trasa z Hradčan je vyznačena až do středu Starých Splavů, kde se napojuje na celou řadu dalších tras. U Máchova jezera je vedena souběžně s novými naučnými stezkami, jako je Naučná Máchova stezka.\n\nZ obce Hradčany byla vytyčena 3 km dlouhá, žlutě značená spojka k červené dálkové trase 0328, vedoucí z Nového Boru přes Českou Lípu do Mimoně. Vede zprvu na sever, překračuje nevelkou Ploučnici a krátce se spolu s ní stáčí se na západ, poté říčku opouští směrem na sever přes vyvýšeninu U Trojtrubce (287 m. n.m.) a napojuje se v Borečském lese na zmíněnou červenou trasu k Mimoni. \n\nPřed infocentrem Vojenských lesů v Hradčanech je rozcestník, odkud byly vytyčeny tři různě barevně odlišené okružní trasy. Jsou rozdílné i svou délkou a náročností. Všechny zde začínají i končí, jedná se o uzavřené okruhy.\n\nVede na západ společně s zeleně i modře značenou trasou Hradčanskými stěnami k rozcestníku Pod Kraví roklí, poté se odpojí na jih Měděným dolem a po Popelovém hřebeni a Dlouhou roklí se vrací na východ do Hradčan.\n\nVede zprvu společně Hradčanskými stěnami z červeným okruhem, krátce poté se odpojuje na jih Kamennou roklí a do Hradčan se vrací směrem na severovýchod.\n\nNa rozdíl od předchozích je veden směrem na východ kolem Hradčanských rybníků, pak se stáčí na jihozápad přes kopec Velká Buková (474 m n. m.), na západ přes Strážov a pak se vrací na severozápad po jižních okrajích Hradčanských rybníků do Hradčan.\n\n"}
{"id": "701614", "url": "https://cs.wikipedia.org/wiki?curid=701614", "title": "Veľký Čepčín", "text": "Veľký Čepčín\n\nVeľký Čepčín je malá obec na Slovensku v okrese Turčianske Teplice.\nPrvní písemná zmínka o obci pochází z roku 1262.\n\nObec se nachází v nadmořské výšce 470 metrů a rozkládá se na ploše 6,78 km. K 31. prosinci roku 2017 žilo v obci 255 obyvatel.\n\n"}
{"id": "701615", "url": "https://cs.wikipedia.org/wiki?curid=701615", "title": "Mistrovství České republiky v atletice 2011", "text": "Mistrovství České republiky v atletice 2011\n\n42. Mistrovství ČR v atletice 2011 se uskutečnilo ve dnech 2. - 3. července 2011 v Brně.\n\n"}
{"id": "701617", "url": "https://cs.wikipedia.org/wiki?curid=701617", "title": "Slovenské Pravno", "text": "Slovenské Pravno\n\nSlovenské Pravno je malá obec na Slovensku v okrese Turčianske Teplice.\nPrvní písemná zmínka o obci pochází z roku 1113.\nObec se nachází v nadmořské výšce 505 metrů a rozkládá se na ploše 17,16 km. K 31. prosinci roku 2017 žilo v obci 939 obyvatel.\n"}
{"id": "701619", "url": "https://cs.wikipedia.org/wiki?curid=701619", "title": "Sklené (okres Turčianske Teplice)", "text": "Sklené (okres Turčianske Teplice)\n\nSklené je malá obec na Slovensku v okrese Turčianske Teplice.\nPrvní písemná zmínka o obci pochází z roku 1360.\nObec se nachází v nadmořské výšce 600 metrů a rozkládá se na ploše 40,5 km. K 31. prosinci roku 2017 žilo v obci 728 obyvatel.\n\n"}
{"id": "701622", "url": "https://cs.wikipedia.org/wiki?curid=701622", "title": "Hlboké nad Váhom", "text": "Hlboké nad Váhom\n\nHlboké nad Váhom je malá obec na Slovensku v okrese Bytča.\nprvní písemná zmínka o obci pochází z roku 1347. V obci stojí řimskokatolický kostel Sedmibolestné Panny Marie z 13. století.\nObec se nachází v nadmořské výšce 347 metrů na levém břehu řeky Váh a rozkládá se na ploše 5,359 km. K 31. prosinci roku 2015 žilo v obci 946 obyvatel.\n"}
{"id": "701627", "url": "https://cs.wikipedia.org/wiki?curid=701627", "title": "Adolphe Smith", "text": "Adolphe Smith\n\nAdolphe Smith (1846 – 1924) byl anglický novinář a fotožurnalista.\n\nPracoval v redakci Royal Geographic Society jako novinář a byl známý svými radikálními postupy.\nV Londýně spolupracoval s fotografem Johnem Thomsonem, se kterým se od roku 1866 znali z redakce Royal Geographic Society. Společně pracovali při výrobě měsíčníku \"Street Life in London\" v letech 1876 - 1877. Projekt dokumentoval textem a na fotografiích životy lidí z ulice Londýna a jednalo se o průkopnické využití sociální dokumentární fotografie ve fotožurnalistice. Série fotografií byla později vydávána v knižní formě v roce 1878 pod stejným názvem: \"Street Life in London\" a kniha je považována za klíčové dílo v historii dokumentární fotografie.\n"}
{"id": "701631", "url": "https://cs.wikipedia.org/wiki?curid=701631", "title": "Hvozdnica", "text": "Hvozdnica\n\nHvozdnica je malá obec na Slovensku v okrese Bytča.\nPrvní písemná zmínka o obci pochází z roku 1250. V obci je moderní řimskokatolický Kostel sv. Andreja Svorada a Benedikta.\n\nObec se nachází v nadmořské výšce 327 metrů a rozkládá se na ploše 8,734 km. K 31. prosinci roku 2015 žilo v obci 1 175 obyvatel.\n\n"}
{"id": "701637", "url": "https://cs.wikipedia.org/wiki?curid=701637", "title": "Porcelánová sbírka (Drážďany)", "text": "Porcelánová sbírka (Drážďany)\n\nRozsáhlá sbírka porcelánu umístěná v drážďanském Zwingeru se řadí mezi největší a nejkrásnější na světě. Je součástní Státních uměleckých sbírek Drážďany.\n\nSbírka byla založena v roce 1715 saským kurfiřtem a polským králem Augustem zvaným Silný (August der Starke), který byl vášnivým sběratelem obrazů, soch, starožitností a především právě porcelánu. On sám svou vášeň pro porcelán, který nazýval bílým zlatem, odkazoval na takzvanou „maladie de porcelain“, tedy porcelánovou nemoc. A právě tato jeho láska k porcelánu přispěla k tomu, že se dnes ve Zwingeru nachází druhá největší sbírka japonského a čínského porcelánu na světě.\n\nSbírka byla původně umístěna v Japonském paláci na pravém břehu Labe. Jen díky evakuaci přežila druhou světovou válku a v roce 1962 se přesunula do svého stávajícího domova v jižní části Zwingeru.\n\nDnes sbírka čítá na 20 000 exponátů a je možné ji rozdělit do několika částí. Jednu z nich představuje již zmiňovaný tradiční čínský a japonský porcelán (především modrobílý porcelán z dynastie Ming a Qing), k němuž patří i známé dračí vázy, které August Silný získal od krále Fridricha Viléma I. výměnou za regiment dragounů.\n\nDalší část výstavy skýtá možnost prohlédnout si slavný míšeňský porcelán. Toto nádobí je částečně zdobeno čínskými vzory nebo scénami z evropské mytologie, ale je možné narazit i na čistě bílé porcelánové sochy a malovaný porcelán včetně malých sošek komediantů nebo hudebníků. Pozoruhodnou je také síň plná soch zvířat jako jsou například opice, lvi nebo pávi, jež jsou vytvořeny pravě z míšeňského porcelánu.\n\nZ důvodu nedostatku místa je zde prezentováno pouze 750 exponátů. V říjnu roku 2006 byla výstava rozšířena o 1 galerii a výstavní plocha tak byla o jednu čtvrtinu zvětšena. Prezentaci vytvořil během několika měsíců kombinací klasiky a moderny newyorský architekt Peter Marino.\n\n"}
{"id": "701639", "url": "https://cs.wikipedia.org/wiki?curid=701639", "title": "Jablonové (okres Bytča)", "text": "Jablonové (okres Bytča)\n\nJablonové je malá obec na Slovensku v okrese Bytča.\nPrvní písemná zmínka o obci pochází z roku 1268.\nObec se nachází v nadmořské výšce 347 metrů a rozkládá se na ploše 4,228 km. K 31. prosinci roku 2015 žilo v obci 878 obyvatel.\n"}
{"id": "701652", "url": "https://cs.wikipedia.org/wiki?curid=701652", "title": "Kotešová", "text": "Kotešová\n\nKotešová je malá obec na Slovensku v okrese Bytča na pravém břehu řeky Váh.\n\nPrvní písemná zmínka o obci pochází z roku 1234/1243. V obci je renesanční kaštel a renesanční římskokatolický kostel Narození Panny Marie z 16. století.\nObec se nachází v nadmořské výšce 330 metrů a rozkládá se na ploše 20 333 km. K 31. prosinci roku 2015 žilo v obci 1985 obyvatel.\n\n"}
{"id": "701660", "url": "https://cs.wikipedia.org/wiki?curid=701660", "title": "Martin D. Antonín", "text": "Martin D. Antonín\n\nMartin \"Darion\" Antonín (* 14. listopadu 1978, Praha) je český spisovatel a překladatel. Vystudoval obor diplomacie a politologie na Vysoké škole ekonomické. Píše převážně fantasy a přeložil již více než sto čtyřicet komiksů – například sérii Živí mrtví (Walking Dead). Pořádá tzv. LARP (Live action role-playing game), především \"Konec dějin?\" a \"Bezkrálí\", donedávna vedl klub příznivců sci-fi a fantasy nad knihkupectvím Krakatit.\n\n\n\n\n\n\n"}
{"id": "701663", "url": "https://cs.wikipedia.org/wiki?curid=701663", "title": "Scott Thunes", "text": "Scott Thunes\n\nScott Thunes (* 20. ledna 1960) je americký rockový baskytarista, nejvíce známý jako člen doprovodné skupiny Franka Zappy v letech 1981-1988. Hrál také s Wayne Kramerem, Steve Vaiem, Andy Prieboyem, Mike Keneallym, The Waterboys a dalšími umělci.\n\n"}
{"id": "701664", "url": "https://cs.wikipedia.org/wiki?curid=701664", "title": "John Thomson (fotograf)", "text": "John Thomson (fotograf)\n\nJohn Thomson (14. června 1837 Edinburgh – 29. září 1921 Londýn) byl skotský průkopník fotografie, geografie a cestovatel. Byl jedním z prvních fotografů, který cestoval na Dálný východ, dokumentoval tamní obyvatele, krajinu a artefakty východních kultur. Po návratu domů dokumentoval život lidí na ulicích Londýna a série snímků je považována za klasický příklad sociálního dokumentu, který položil základy fotožurnalistiky. Byl oficiálním portrétním a dvorním fotografem vysoké společnosti v Mayfairu. Královské oprávnění (Royal Warrant of appointment) získal v roce 1881.\n\nNarodil se jako syn Williama Thomsona, maloobchodníka s tabákem a jeho manželce Isabelle jako osmý z devíti dětí v Edinburghu ve Spojeném království v době vlády královny Viktorie. Vzdělávání absolvoval na počátku 50. let a nejprve pracoval v oboru optické a vědecké přístroje u výrobce Jamese Mackaye Brysona. Během této doby se Thomson naučil principy fotografování a studium dokončil po roce 1858.\n\nBěhem této doby také absolvoval dva roky večerních kurzů na umělecké škole Watt Institution and School of Arts (dříve Edinburgh School of Arts, později Heriot-Watt University). Obdržel \"Osvědčení o způsobilosti\" v oboru přírodní filozofie v roce 1857, v matematice a chemii v roce 1858. V roce 1861 se stal členem Royal Scottish Society of Arts a v roce 1862 se rozhodl odcestovat na Singapur se svým starším bratrem hodinářem a fotografem Williamem.\n\nV dubnu 1862 Thomson odjel z Edinburghu do Singapuru, kde pak strávil deset let cestováním po Dálném východě. Zpočátku založil společný obchod s Williamem na výrobu námořních chronometrů a námořních optických přístrojů. Založil také fotografický ateliér v Singapuru, kde portrétoval evropské obchodníky a inspiroval v nich zájem o místní obyvatele a pozoruhodnosti. Hodně cestoval po celém kontinentálním území Malajsie a na ostrově Sumatra, putoval po vesnicích, fotografoval přírodní národy a dokumentoval je při jejich činnosti.\n\nPo návštěvě Ceylonu a Indie, kde od října do listopadu 1864 dokumentoval škody způsobené nedávným cyklonem, prodal Thomson své studio v Singapuru a přestěhoval se do Siamu. Po příjezdu do Bangkoku v září 1865 začal pracovat na sérii fotografií Krále Siama a dalších vysoce postavených členů královského dvora a vlády.\n\nInspirován znovuobjevením antického města Angkor v kambodžské džungli Henrim Mouhotem, se Thomson rozhodl podniknout první ze svých nejvýznamnějších fotografických výprav. Vyrazil v lednu 1866 se svým překladatelem H. G. Kennedym, britským konzulárním úředníkem v Bangkoku, který Thomsonovi zachránil život, když se během cesty nakazil malárií. Oba muži strávili dva týdny v Angkoru, kde Thomson bohatě dokumentoval rozsáhlý počet míst, čímž vytvořil první fotografické základy dnešního světového kulturního dědictví World Heritage Site - UNESCO.\n\nThomson pak odjel do Phnompenh a před cestou do Saigonu fotografoval kambodžského krále a další členy královské rodiny v Kambodži. Odtud krátce pobýval v Bangkoku, než se pak vrátil do Británie v květnu nebo červnu v roce 1866. Doma Thomson přednášel pro Britskou asociaci a publikoval své fotografie ze Siamu a Kambodži. Stal se členem etnologické společnosti Royal Ethnological Society of London, v roce 1866 Royal Geographic Society a začátkem roku 1867 publikoval svou první knihu \"The Antiquities of Cambodia\".\n\nPo roce stráveném v Británii Thomson opět pocítil touhu vrátit se na Dálný východ. Do Singapuru se vrátil v červenci roku 1867, předtím, než se odstěhoval do Saigonu na tři měsíce a nakonec se usadil v Hongkongu v roce 1868. Založil studio v budově Commercial Bank a další čtyři roky fotografoval portréty Číňanů a dokumentoval rozmanitost čínské kultury.\n\nThomson intenzivně cestoval po celé Číně, od jižních obchodních přístavů v Hong Kongu a Kantonu, přes města Peking a Šanghaj, Velkou čínskou zeď na severu a hluboko do centrální Číny. Od roku 1870 do 1871 pobýval ve Fu-ťien, cestoval po řece Fujian s lodí amerického protestantského misionáře reverenda Justuse Doolittla a pak navštívil Amoy a Šan-tchou.\n\nNavštívil ostrov Tchaj-wan (tehdy Formosa) s misionářem Dr. Laidlawem Maxwellem, na začátku dubna 1871 poprvé přistáli na Takao. Oba navštívili tehdejší hlavní město Taiwanfu před cestou k domorodým vesnicím na západních pláních ostrova. Po odchodu z Formosy Thomson strávil další tři měsíce cestováním 3000 mil po řece Jang-c’-ťiang a dosáhl Chu-peje a S’-čchuanu.\n\nThomsonovo cestování po Číně bylo často nebezpečné, protože navštívil vzdálené, téměř neosídlené oblasti daleko ve vnitrozemí. Většina lidí, se kterými se setkal, ještě nikdy neviděla člověka ze Západu, nebo fotoaparát. Jeho expedice byla kvůli fotografování obzvláště náročná. Museli přepravovat objemný dřevěný fotoaparát, mnoho velkých, křehkých skleněných desek a potenciálně výbušné chemikálie. Při fotografování v nejrůznějších podmínkách se často muselo improvizovat, protože chemické látky bylo v tamějších oblastech obtížné získat. Jeho témata byla nesmírně pestrá: od skromných žebráků a pouličních lidí, přes úředníky mandariny po prince a vysoké vládní úředníky, od odlehlých klášterů až po císařské paláce, od jednoduchých vesnic po nádherné krajiny.\n\nThomson se vrátil do Anglie v roce 1872, usadil se v londýnském Brixtonu a kromě závěrečné fotografické cesty na Kypr v roce 1878, Thomson nikdy zemi neopustil. Během následujících let se věnoval veřejným přednáškám a prezentaci výsledků svých cest po Dálném východě. Jeho publikace začaly nejprve v měsíčnících, později následovaly série velkých, bohatě ilustrovaných fotografických knih. Hodně psal na fotografická témata, přispíval mnoha články do fotografických časopisů, jako například British Journal of Photography. Také přeložil a upravil knihu Gastona Tissandiera \"History and Handbook of Photography\" (\"Fotografie - historie a průvodce\") z roku 1876, ze které se stala standardní referenční práce.\n\nV Londýně spolupracoval s radikálním novinářem Adolphem Smithem, se kterým se od roku 1866 znali z redakce Royal Geographic Society. Společně pracovali při výrobě měsíčníku \"Street Life in London\" v letech 1876–1877. Projekt dokumentoval textem a na fotografiích životy lidí z ulice Londýna a jednalo se o průkopnické využití sociální dokumentární fotografie ve fotožurnalistice. Série fotografií byla později vydávána v knižní formě v roce 1878 pod stejným názvem: \"Street Life in London\" a je považována za klíčové dílo v historii dokumentární fotografie.\n\nPoté, co měl zavedenou pověst významného fotografa si v roce 1879 otevřel portrétní ateliér v ulici Buckingham Palace Road, později se přestěhoval do Mayfair. V roce 1881 byl jmenován oficiálním fotografem britské královské rodiny královny Viktorie a jeho pozdější práce se soustředila na studiové portréty bohatých a slavných z lepší společnosti, což mu umožnilo pohodlný život. Od ledna 1886 začal instruovat průzkumníky z Královské geografické společnosti v použití fotografie pro dokumentování jejich cest.\n\nPo odchodu z komerčního studia v roce 1910 Thomson strávil většinu svého času v Edinburghu a pokračoval v psaní děl na téma využití fotografie pro Královskou geografickou společnosti. Zemřel na infarkt v roce 1921 ve věku 84 let.\n\nThomson vynikal jako fotograf v mnoha oblastech: krajiny, portréty, pouliční fotografie, fotografování architektury, jeho odkazy je jedinečný svou vynikající kvalitou a šíří záběru. Jeho fotografie z Dálného východu z období viktoriánské Británie dávají zprávu o obyvatelích země a kultury v Číně a jihovýchodní Asii. Jeho průkopnická práce dokumentuje sociální podmínky lidí z londských ulic, kde se ukázal jako jeden z průkopníků fotožurnalistiky a jeho publikační činnosti jej umožňuje označit jako inovátora kombinace fotografie a tištěného slova. Pro své snímky volil nejčastěji techniku kolodiového procesu.\n\nNa počest uznání jeho práce byl po jeho smrti v roce 1921 jeden z vrcholů Kilimandžára pojmenován \"Point Thomson\" (4995 m). Některé z jeho děl lze spatřit na ústředí Královské geografické společnosti v Londýně, několik fotografií vlastní také Victoria and Albert Museum.\n\n\n\n\n"}
{"id": "701665", "url": "https://cs.wikipedia.org/wiki?curid=701665", "title": "European Poker Tour", "text": "European Poker Tour\n\nEuropean Poker Tour (zkráceně EPT) je každoroční série pokerových turnajů, konaných především v evropských metropolích. Založil ji v roce 2004 John Duthie, vítěz prvního výročního turnaje Poker Million. Sponzor a částečný vlastník European Poker Tour je herna PokerStars.\n\nJednotlivé podniky \"European Poker Tour\" se postupně rozrůstaly a v závěrečných sezonách se během každé zastávky odehrálo i několik desítek turnajů. Vstupné (buy-in) do hlavních turnajů (tzv. Main Event) se v průběhu let pohybovalo od 3 750 € až po 10 600 € (Finálový turnaj nejdříve v  Madridu, od roku 2012 v Monte Carlu). Ostatní turnaje (tzv.  Side Eventy) mají vstupné od několika stovek euro po 100 000 € v případě tzv. High Rollerů..\n\nRekord v počtu účastníků hlavního turnaje drží Main Event EPT 13 Barcelona (16. - 28. srpna 2016), zahrálo si ho 1785 hráčů jeho vítěz Polák Sebastian Malec v něm vyhrál 1 122 800 €. Vzhledem ke kapacitě posledních dvou plánovaných zastávek (Malta a Praha), už tento rekord nemůže být překonán.\n\nV první sezóně European Poker Tour v ročníku 2004/2005 bylo odehráno celkem sedm turnajů. Postupem času popularita série stoupla a v zatím posledním sedmém ročníku 2010/2011 bylo odehráno celkem 13 turnajů - 11 ve známých evropských městech (Tallinn, Vilamoura, Londýn, Vídeň, Barcelona, Praha, Deauville, Kodaň, Berlín, Sanremo a Madrid), jeden v rakouské horské obci Saalbach-Hinterglemm jako turnaj s názvem \"Snowfest\" a turnaj PokerStars Caribbean Adventure na Bahamách.\n\nBěhem úvodního podniku 13. sezony European Poker Tour v Barceloně v srpnu 2016 oznámila pořadatelská změna PokerStars přeměnu všech svých živých pokerových akcí včetně EPT do dvou celosvětových sérií s názvy PokerStars Championship a PokerStars Festival. Poslední podnik European Poker Tour se odehál v prosinci 2016 v Praze a historicky posledním šampionem EPT se stal nizozemský hráč Jasper Meijer van Putten. Od roku 2017 budou nejprestižnější zastávky bývalé EPT spadat pod PS Championship. Potvrzené jsou Barcelona, Monte Carlo a Bahamy.\n"}
{"id": "701673", "url": "https://cs.wikipedia.org/wiki?curid=701673", "title": "Seznam sakrálních staveb v okrese Turčianske Teplice", "text": "Seznam sakrálních staveb v okrese Turčianske Teplice\n\nToto je seznam sakrálních staveb v okrese Turčianske Teplice:\n\n"}
{"id": "701686", "url": "https://cs.wikipedia.org/wiki?curid=701686", "title": "2112 (album)", "text": "2112 (album)\n\n2112 je čtvrté studiové album od kanadské rockové skupiny Rush, vydané v roce 1976. Torontský záznam koncertu byl vydán jako živé album \"All The World's a Stage\" v září 1976.\n\nAlbum \"2112\" je sedmidílnou suitou, kterou napsali Geddy Lee a Alex Lifeson, texty napsal Neil Peart. Suita vypráví příběh odehrávající se v roce 2112. I když je někdy album označováno za koncepční, technicky vzato jím není, protože skladby na druhé straně s tématem suity na první straně vůbec nesouvisí. Rush zopakovali toto aranžmá ještě na albu z roku 1978 \"Hemispheres\".\n\n\"2112\" je jedním ze dvou alb skupiny Rush zapsaných v seznamu 1001 alb která musíte slyšet dříve než zemřete. V roce 2006 bylo album zvoleno posluchači rozhlasové stanice Planet Rock jako nejlepší album skupiny.\n\nVšechny texty napsal Neil Peart, hudbu Geddy Lee a Alex Lifeson, pokud není uvedeno jinak.\n\n\n\n"}
{"id": "701688", "url": "https://cs.wikipedia.org/wiki?curid=701688", "title": "Hrad Vieillecour", "text": "Hrad Vieillecour\n\nHrad Vieillecour je stavba na území obce Saint-Pierre-de-Frugie v Dordogne. Stojí asi dva kilometry od centra městečka v blízkosti potoka Valouse.\n\nHlavní obdélníkový objekt má čtyři kruhové věže a je obklopen suchým příkopem. K hradu patří ještě jedna samostatná kruhová a jedna hranolová věž.\n\nMísto je spjato se svatým Vaastem z Arrasu, jako jedno z možných rodišť. Útočiště zde nalezl zraněný Richard Lví srdce po bitvě u Châlus v roce 1199. V roce 1372 zde několik týdnů sídlil Bertrand du Guesclin.\n\nMezi monument historique byl zapsán v roce 1946.\n\n"}
{"id": "701693", "url": "https://cs.wikipedia.org/wiki?curid=701693", "title": "Jagiellonia Białystok", "text": "Jagiellonia Białystok\n\nJagiellonia Białystok je polský fotbalový klub z města Białystok. Domácím stadionem tohoto fotbalového klubu je Městský stadion.\n\n\n\n30.07.2019\"\n\nZnámí hráči\n\n"}
{"id": "701694", "url": "https://cs.wikipedia.org/wiki?curid=701694", "title": "Zeď Miluji tě", "text": "Zeď Miluji tě\n\nZeď \"Miluji tě\" (francouzsky \"Le mur des je t'aime\") je pomník v Paříži věnovaný lásce a zamilovaným. Nachází se v parku \"Square Jehan-Rictus\" uprostřed náměstí \"Place des Abbesses\" na Montmartru.\n\nDílo bylo zhotoveno v roce 2000. Představuje zeď, na které je v různých jazycích napsána věta \"Miluji tě\". Autory díla jsou Frédéric Baron a Claire Kito, kteří jej navrhli jako místo setkání zamilovaných. Na zdi je zastoupeno 311 jazyků všech 192 členských států OSN.\n\nZeď má plochu 40 m (10×4 m) a tvoří ji 612 dlaždic o velikosti 21×29,7 cm ze smaltované lávy. Formát desek připomíná listy papíru, na kterých jsou napsané věty a části rozlámaného srdce.\n\n"}
{"id": "701697", "url": "https://cs.wikipedia.org/wiki?curid=701697", "title": "Dota 2", "text": "Dota 2\n\nDota 2 je strategická počítačová hra žánru MOBA (\"Multiplayer online battle arena\") uznaná v mnoha zemích jako plnohodnotný sport, vyvíjená firmou Valve Corporation. Jedná se o „stand-alone“ remake Defense of the Ancients (\"DotA\"), oblíbené modifikace (mapy) ze hry Warcraft III.\n\nVývoj hry začal roku 2009, kdy Valve najalo jako hlavního designéra vývojáře původního módu DotA s přezdívkou \"Icefrog\". Hra byla oficiálně oznámena 13. října 2010 na portálu Game Informer. Přestože byla Dota 2 kritizována pro příliš pozvolnou křivku učení, je dnes třetí nejhranější hrou z platformy Steam s denními špičkami přes 600 000 současně hrajících hráčů.\n\nHra je založena na platformě F2P (Free to play), tedy lze ji hrát zdarma. Herní systém a mapa zůstaly podobné jako v původní hře, vývoj hry pokračoval tam, kde skončil vývoj původní DotA; hlavním důvodem k vydání pokračování Defense of the Ancients je odpoutání se od herního klienta v podobě Warcraftu III, protože i když si první DotA vytvořila samostatnou komunitu, je to stále pouze přídavná mapa ke hře .\n\nTuto hru hraje 10 hráčů, rozdělených do dvou týmů (Dire vs. Radiant) po pěti. Hlavním úkolem je zničit soupeřův Ancient (hlavní budova), který je umístěn v základně jednotlivých týmů. K Ancientu vedou tři cesty (lane), které jsou odděleny lesem (wood/forest/jungle):\n\nPo cestách chodí skupinky creepů (NPC bojovníci), čtyři melee (bojující na blízko) a jeden ranged (bojující na dálku). Rodí (spawn) se každých 30 sekund u svých kasáren. Pravidelně se k nim připojuje katapult (jednou za čas). V průběhu hry se skupinka creepů rozrůstá. Na každé cestě dále najdeme dvě věže, ty nejblíže k nepříteli se označují Tier 1, další Tier 2. Poté tu jsou věže Tier 3, které stojí na počátku základny a brání kasárny (barracks, zkráceně \"rax\"). Kasárny jsou rozdělené na melee a ranged. Po jejich zničení se na dané lince spawnují nepřátelskému týmu větší a silnější creepové, dle typu zničených raxů. Dále už pak stojí dvě Tier 4 věže, které jsou poslední obranou před samotným Ancientem.\n\nV každé základně najdeme bázi (base), ve které se oživují (spawn/respawn) hrdinové jak na začátku hry, tak i po své smrti. Tato báze regeneruje životy a manu přátelským jednotkám a naopak drtivou silou zraňuje nepřátelské. V bázi najdeme hlavního obchodníka (shop), který prodává většinu věcí. Zbylé věci najdeme v tajném obchodě (secret shop). Ty jsou celkem dva umístěné v lese. Jeden na straně Dire, druhý na straně Radiant. Další obchody můžeme nalézt na TOP a BOT lince, zhruba uprostřed. V těchto obchodech nalezneme některé věci jak z klasického, tak tajného obchodu.\n\nHrdinové získávají zlaťáky (gold) a zkušenosti pomocí Income (1 zlatý za 0,6 sekundy), poté dorážení (last hit) nepřátelských creepů, zabíjením neutrálních creepů, tak i za zabíjení nepřátelských hrdinů a budov. Další možnost, jak si vydělat, je zabití Roshana (nejsilnější neutrální creep). Za zlaťáky dále můžete koupit věci (Itemy), které vás zlepšují. Zkušenosti slouží k navyšování úrovně (levelu) vašeho hrdiny. Za každou úroveň si můžete dát jeden bod dovednosti (skill point) do jedné z vašich schopností nebo si vybrat jeden ze dvou talentů, který nějakým způsobem vylepší vaši postavu, tyto talenty můžete vylepšit čtyřikrát počínaje desátým levelem a poté co pět levelů. S každou získanou úrovní se tudíž stáváte silnějším, přičemž maximální úroveň je 25.\n\nHrdinové jsou základním prvkem hry Dota 2, jelikož průběh hry je závislý na jejich akcích. Všichni mají různé herní styly, které vyplývají z jedinečných schopností a kombinací atributů. Většina hrdinů má odlišnou roli, která jim definuje, jakým způsobem ovlivní bojiště, ačkoliv mnozí hrdinové mohou vykonávat dvě nebo více těchto rolí. Dělí se na tři základní skupiny podle toho, co upřednostňují – zda sílu, obratnost či inteligenci.\n\nDalší dělení je pak podle jejich úkolů (rolí). Základní dělení vypadá takto:\n\n\nPředměty jsou zboží získávané v obchodech. Vyskytují se v mnoha podobách a typech. Většina předmětů zabírá místo v hrdinově inventáři, což znamená, že hrdina může ve hře nést jen omezený počet předmětů. Předměty s receptem automaticky spojují komponenty z inventáře a skrýše a skládají je ve finální předmět. Díky tomu je nutné si promyslet kdy a co koupit. Některé předměty lze po sestavení zpětně rozložit.\n\nHrdinové mohou používat většinu předmětů, ale existují i takové, které pro některé hrdiny ztrácí efekt nebo je nemohou koupit. Hrdinové obvykle nemohou krom předmětů na jedno použití využívat předměty zakoupené jinými hráči. Výjimkou jsou lektvary (doplňují životy nebo manu), wardy (davají vizi), bottle (doplňuje životy i manu) a tango (doplňuje hrdinům životy).\n\nVětšinu předmětů lze prodat za plnou cenu do deseti sekund od zakoupení, po této době je možné je prodat pouze za cenu poloviční. Některé předměty, např. \"Gem of True Sight, Mango\" nebo Divine Rapier, však prodat nelze.\n\nNa rozdíl od prvního dílu obsahuje Dota 2 mikrotransakční službu. Tzv. Dota 2 Obchod byl představen 31. května 2012. Obchod umožňuje hráčům koupit si herní předměty (itemy), jako jsou vybavení, nástroje, kurýři, hlasatelé a turnajové předměty pomocí peněz z jejich účtů na Steamu. Tyto předměty jsou pouze vizuální a proto nijak neovlivňují hratelnost. Tvůrci vlastních předmětů pak dostávají procenta z prodeje všech předmětů, které vytvořili.\n\nVětšina itemů se řadí do tzv. \"setů\". Tyto sety jsou skupiny itemů na jednoho hrdinu. Skládají se ze všech níže uvedených kategorií itemů. Sety dostává hráč zcela náhodně po zahrané hře, též je lze zakoupit právě v obchodě. Některé itemy nebo sety lze měnit s přáteli nebo je prodat na tržišti. Předměty se dělí podle vzácnosti na osm stupňů (řazeno od nejnižšího):\nHráči mohou jednotlivé předměty směňovat mezi sebou přímo nebo pomocí portálů, např dota2lounge. Tento portál umožňuje také sledování a vsázení předmětů na profesionální zápasy v této hře.\n\nJednotlivé předměty mohou být také pomocí svitků (recipe) sestaveny (crafting) v jiné předměty stejné vzácnosti (polymorph items) nebo vyšší vzácnosti (augment items). Jednotlivé předměty si také hráči mohou podepisovat, nebo opatřit o tzv. gemy, které přidávají předmětům různé vlastnosti – např. předmět s gemem vede statistiku počtu killů s tímto předmětem.\n\nVe hře Dota 2 se konají progamingové turnaje. Největším z nich je The International, pořádaný přímo Valve. Tento turnaj se koná od roku 2011, kdy ho vyhrál ukrajinský tým Na'Vi (Natus Vincere). V roce 2012 se vítězem stal tým IG a v roce 2013 švédský tým The Alliance. V roce 2014 vyhrál tým Newbee (Čína). V roce 2015 vyhrál americký team Evil Geniuses. Následující rok vyhráli korejští Wings gaming, kteří přehráli všechny své soupeře pečlivou hrou. V roce 2017 vyhrát Team Luiquid díky dobré strategii při výběru hrdinů. Osmý The International vyhrál tým OG, který si doposud odvezl největší výhru turnaje a to celkem 11 190 158 dolarů. Výherci The International dostávají jako odměnu trofej nazývanou \"Aegis of Champions\", na němž jsou zapsáni výherci všech předchozích ročníků, a finanční obnos, který se mění podle toho, kolik peněz komunita neboli hráči jsou ochotni přispět skrz níže zmíněný TI deník. Celková výhra (Prize pool), která se rozděluje mezi týmy podle jejich umístění, činila v roce 2018 25,5 miliónů dolarů, což je zatím největší celková výhra v historii Progaming. Také každé 3 měsíce se koná Turnaj zvaný \"Major\", který se již konal v Manille, Bostonu, Kiev, Frankfurtu, Shanghai. Team OG se stal nepřekonatelným a dominoval na každém ze zmíněných turnajů. 4 z 5 vyhráli Team OG jediný tým, který dokázal OG zastavit byl Team Secret v čele se svým kapitánem Clement Ivanov (Puppey).\n\nAsi měsíc před začátkem The International a při jeho trvání, si lze ve hře Dota 2 koupit TI deník ( The International battle pass) neboli bitevní deník. Deník stojí 9,5 dolaru. Tento deník dává hráčům možnost ve vlastním zápase sázet žetony na jejich výhru a pokud sázku vyhrají započítají se jim body do deníku. Žetony na sázení se obnovují každý týden. Sázet můžete buď 100, 250 a nebo 500 žetonů a pokud vyhrajete, tak se vám dvojnásobek sázky započítá do bodů. Každých 1000 bodů je jeden level. Za každý dosažený level ze začátku dostáváte odměny jako třeba sety na hrdiny, kurýry, hlasatele a nebo karty profesionálních hráčů. Levely si táké můžete zakupovat za reálné peníze pokud chcete dostat co nejvíce odměn a itemů. Vetšina předmětů, které dostáváte v odměnách bitevního deníku jsou limitované a po skončení bitevního deníku se nedají nikde sehnat, zakoupit a ani je vyměnit za něco jiného s ostatními hráči. Jdou pouze darovat. Karty profesionálních hráčů, které dostáváte v odměnách stejně jako ostatní věci nejdou prodat ale ani darovat. Z těchto karet si můžete na každý den co probíhají The International turnaje sestavit fantasy team, pak podle toho jak vaši hráči fantasy teamu hrají v reálu dostáváte body za které pak další levely.\n\n\n\n"}
{"id": "701698", "url": "https://cs.wikipedia.org/wiki?curid=701698", "title": "Sky Cinema", "text": "Sky Cinema\n\nSky Cinema je společný název prémiových televizních kanálů provozovaných společností Sky Television a později British Sky Broadcasting. Tyto kanály, vysílající ve Spojeném království a v Irsku mají cca 5 000 000 předplatitelů, a to jak přes satelit, tak i přes kabelovou televizi, či IPTV. K televizním stanicím se řadí i další služby, jako například interaktivní služba \"červeného tlačítka\" (red button), či internetovou stránku.\n\nNejvětším rivalem je kanál Film 4, jenž je dostupný v 18 000 000 domácnostech.\n\nSoučasné portfolio kanálů Sky Movies obsahuje kanály:\n\nVšechny kanály s výjimkou kanálu Sky Movies Premiere +1 jsou dostupné i ve vysokém rozlišení obrazu.\n\nSky Movies byl původně samostatný kanál nabízený jako součást první čtyřkanálové nabídky Sky, když začala v únoru 1989 vysílat. Kanál byl vysílán analogově ze satelitu Astra 1A. Již na začátku měl kanál podepsány smlouvy s firmami 20th Century Fox, Warner Bros, Columbia Pictures Entertainment, Orion Pictures a Buena Vista Distribution Co. na vysílání premiér jejich filmů.\n\nPo roce volného (tzv. Free-to-air) vysílání se kanál v únoru 1990 stal prvním kódovaným kanálem z nabídky Sky. Kanál byl kódovaný systémem VideoCrypt, který zcela rozházel obraz pro kohokoliv, kdo jej chtěl sledovat bez dekodéru a přístupové karty. V roce 1990 začal kanál vysílat 24 hodin denně.\n\nKdyž se Sky sloučilo se svým rivalem British Satellite Broadcasting, začlenilo k sobě mimo jiné i kanál The Movie Channel, který byl dříve touto platformou vysílán. Kanál byl díky vypuštění druhého satelitu Astra 1B v roce 1991 znovuspuštěn a stal se součástí balíku Sky.\n\nV říjnu 1992 přidal Sky nový kanál Sky Movies Gold, orientovaný na klasické filmy.\n\n1. listopadu 1997 se kanál Sky Movies změnil na Sky Movies Screen 1, a The Movie Channel na Sky Movies Screen 2.\n\nPo dalším rebrandingu 10. září 1998 se stal kanál Sky Movies Screen 1 kanálem Sky Moviemax, kanál Sky Movies Screen 2 kanálem Sky Premier a Sky Movies Gold byl přejmenován na Sky Cinema.\n\nSe spuštěním Sky Digital z nových satelitů Astra na pozici 28.2°E v říjnu 1998 přišlo i dramatické rozšiřování programové nabídky operátora. Byly spuštěny nové digitální kanály Sky Premier 2 až 4 , Sky Moviemax 2 až 5 a Sky Cinema 2 spolu s novým kanálem Sky Premier Widescreen – toho času jediným kanálem vysílajícím filmy v širokoúhlém formátu.\n\n1. července 2002 byla kompletní nabídka Sky Movies opět přejmenována. Kanály Sky Premier byly přejmenovány na Sky Movies Premier, Sky Moviemax na Sky Movies Max, a Sky Cinema na Sky Movies Cinema.\n\nV červnu 2003 byl díky vysokému nárůstu filmů v širokoúhlém formátu uzavřen kanál Sky Movies Premier Widescreen\n\n1. listopadu byly všechny kanály Sky Movies Premier a Sky Movies Max přejmenovány na Sky Movies 1 až 9. Zároveň se kanály Sky Movies Cinema 1 a 2 staly kanály Sky Cinema 1 a 2.\n\nOd 30. ledna 2006 zahajovaly nově kanály Sky Movies 9 a nový Sky Movies 10 vysílání od 17:00 (až do 3:00). Díky tomu, že k jejich přístupu bylo potřeba znalosti PINu bylo nově možné vysílat filmy určené pro diváky starší 15 let již před 22:00 hodinou. Tyto dva kanály byly také dostupné ve vysokém rozlišení obrazu při spuštění této služby později téhož roku.\n\nOd čtvrtého dubna 2007 jsou nově kanály pojmenovány podle žánru, který vysílají. Sky Cinema 1 a 2 se spojily v Sky Movies Classics. Novýmy kanály se staly Sky Movies Premiere, Sky Movies Premiere +1, Sky Movies Comedy, Sky Movies Action & Thriller, Sky Movies Family, Sky Movies Drama, Sky Movies Classics, Sky Movies Sci-Fi & Horror, Sky Movies Modern Greats, Sky Movies Indie, Sky Movies HD1 a Sky Movies HD2. Již předtím byly spuštěny 3 HD kanály.\n\nPozději začaly vysílat kanály Sky Movies HD1 a HD2 vysílat i ve standardním rozlišení obrazu pro zákazníky bez HD nabídky. Kanály byly až do února 2008 známy pod názvem Sky Movies SD1 and SD2. Tehdy byly přejmenovány na Sky Movies Screen 1 a Screen 2 (a také Sky Movies Screen 1 HD a Screen 2 HD)\n\n20. března 2008 byl navíc spuštěn i kanál Sky Movies Premiere HD, který je simulcastem kanálu Sky Movies Premiere ve standardním rozlišení obrazu.\n\nV říjnu 2008 bylo oznámeno spuštění šesti nových simulcastů ve vysokém rozlišení - Sky Movies Action/Thriller HD, Sky Movies Sci-Fi/Horror HD, Sky Movies Drama HD, Sky Movies Modern Greats HD, Sky Movies Family HD a Sky Movies Comedy HD. Tím pádem již ve vysokém rozlišení vysílají téměř všechny kanály Sky Movies. Výjimku tvoří kanály Sky Movies Premiere +1, Sky Movies Classics a Sky Movies Indie, který zůstal pouze v SD až do 26. října 2009, kdy byl spuštěn i jeho simulcast Sky Movies Indie HD \n\nV průběhu prosince 2009 byl kanál Sky Movies Screen 2 dočasně rebrandován na Sky Movies Christmas Channel, který vysílal filmy s vánoční tematikou.\n\n26. března 2010 byl kanál Sky Movies Screen 1 nahrazen novým kanálem Sky Movies Showcase, který přináší celé série filmů. Sky Movies také mírně pozměnilo jména a zaměření některých svých kanálů. Sky Movies Action & Thriller se tak změnilo na Sky Movies Action & Adventure, Sky Movies Drama na Sky Movies Drama & Romance a Sky Movies Screen 2 zaniklo kvůli vzniku nového kanálu Sky Movies Crime & Thriller.\n\n9. srpna 2010 byl spuštěn poslední kanál Sky Movies v HD - Sky Movies Classics HD.\n\nOd 1. prosince 2010 byly opět kanály Sky Movies Showcase a Sky Movies Showcase HD přeměněny na Sky Movies Christmas Channel a Sky Movies Christmas Channel HD.\n\n\n"}
{"id": "701715", "url": "https://cs.wikipedia.org/wiki?curid=701715", "title": "Bromidy", "text": "Bromidy\n\nBromidy jsou soli kyseliny bromovodíkové (HBr), obsahují bromidový aniont Br. Jejich nejznámějšími zástupci jsou bromid sodný (NaBr) a bromid draselný (KBr), široce používané jako (dnes již obsoletní - nepoužívané) antikonvulzivum a sedativum koncem 19. a začátkem 20. století. Nositelem jejich účinku je bromidový ion. Brom v nich zaujímá podobu iontu Br.\n\n"}
{"id": "701717", "url": "https://cs.wikipedia.org/wiki?curid=701717", "title": "Martin Patřičný", "text": "Martin Patřičný\n\nMartin Patřičný (* 31. ledna 1955 Praha) je český výtvarník a spisovatel. Jeho současná tvorba zahrnuje především „dřevěné obrazy“ a v menší míře také dřevěné sochy. V minulosti se zabýval i tvorbou uměleckých notových pultů, které vystavil např. v roce 1998 v Obecním domě v Praze. Jeho knižní tvorba se věnuje jak dřevu, v knihách \"Dřevo krásných stromů\" a \"Pracujeme se dřevem\", tak volné tvorbě ve sbírkách povídek \"Jako v nebi,\" \"Patřičný nejen dřevo\" a nejnověji v \"Patřičné Čítance\".\n\nV letech 2008–2011 odvysílala Česká televize dokument \"Kus dřeva ze stromu\", kde Patřičný se svým vnukem, Jiřím, poeticky seznamují diváky s jednotlivými českými stromy, jejich dřevem, zvláštnostmi, použitím. Na scénáři pracoval Patřičný s B. Ludvíkem, který byl zároveň režisérem.\n\nVýtvarník, recitátor, autor knih. Má dva bratry, Pavla a Jana.\n\nŘemeslu – řezbář a soustružník dřeva – se vyučil soukromě u svého strýce.\n\nProšel několik středních škol a maturoval na gymnáziu. V době totality pracoval v dělnických profesích, skladník, dřevorubec, řidič aj. V prvním manželství se narodila dcera Martina. Od roku 1982 podruhé ženat – děti manželky Miluše – Pavel, Šárka. V roce 1985 se narodil syn Martin.\n\nOd roku 1988 se plně věnuje výtvarné práci se dřevem. Má za sebou řadu výstav v tuzemsku, např. 1993 - Rudolfinum, Praha, 1995 - Lichtenštejnský palác, HAMU, 1998 - Obecní dům a Národní muzeum v Praze, 2002 - Akademie věd. Včetně několika expozic pro veletrh Svět knihy.\n\nV zahraničí vystavoval kromě Evropy - např. v roce 2003 v Haagu a Naardenu, 2006–2007 - \"Salon des artistes indépendants\", Paříž v roce 2008 v Torontu - Library North York Centre, v New Yorku - Queens College Arts centre, 2013. Největší výstava \"Patřičný a hosté – O dřevě\" Národní zemědělské muzeum Praha.\n\nZa výtvarnou práci získal mj. ocenění v roce 2005 - \"Médaille bronze\" za dekorativní umění (Fédération nationale de la culture française).\n\nOd roku 1998 uspořádal přes sto \"Dřevěných večerů\" diskusních i hraných s poezií a živou hudbou, řadu z nich v Národním muzeu v Praze.Byl spoluautorem scénáře a průvodcem 26 díly velkého televizního dokumentu \"Kus dřeva ze stromu\" - Nadace Dřevo pro život, režie Bedřich Ludvík Čt 2 2008–2011.\n\nPatřičného nápadem jsou dřevěné skladby, koláže, mozaiky, které vytváří z různobarevných dřev rozličně povrchově upravených. Ve své tvorbě se inspiruje i suprematismem či informelem.\n\nMartin Patřičný píše z části o dřevu jako takovému - kniha \"Dřevo krásných stromů\" nabízí pohled na stromy zvenčí, i zevnitř, ukazuje, jak vypadají jako celek, jaké mají listy, kůru, ale také jejich dřevo v základních řezech i hotové umělecké předměty nebo bytové doplňky. Druhá kniha \"Pracujeme se dřevem\" ukazuje a učí základní i pokročilé techniky používané při práci se dřevem a vede čtenáře k porozumění dřevu.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "701718", "url": "https://cs.wikipedia.org/wiki?curid=701718", "title": "Zeď komunardů", "text": "Zeď komunardů\n\nZeď komunardů (francouzsky \"Mur des Fédérés\", tj. \"Zeď spojenců\") je památník v Paříži na hřbitově Père Lachaise, který připomíná místo posledních bojů Pařížské komuny. Zeď se nachází v jihovýchodní části hřbitova v 97. oddělení a je od roku 1983 spolu s dalšími částmi hřbitova chráněná jako historická památka. Zeď je pro francouzskou levici symbolem boje za svobodu národa a proti státní represi.\n\nNa konci Pařížské komuny se poslední komunardi opevnili na hřbitově, kde po čtyři dny vzdorovali vládnímu vojsku. Poté bylo u zdi v jihovýchodním cípu hřbitova dne 28. května 1871 postříleno 147 přeživších zajatců a pohřbeno do hromadného hrobu u zdi.\n\nPrvní demonstrace se u Zdi komunardů konala už 23. května 1880 a zúčastnilo se 25 000 lidí, kteří byli rozehnáni policií. O dva měsíce později byli přeživší komunardi amnestováni. Od té doby se na tomto symbolickém místě koná každý rok v posledním květnovém týdnu vzpomínková demonstrace.\n\n"}
{"id": "701721", "url": "https://cs.wikipedia.org/wiki?curid=701721", "title": "Ministerstvo hospodářství České republiky", "text": "Ministerstvo hospodářství České republiky\n\nMinisterstvo hospodářství České republiky bylo od října 1992 do listopadu 1996 ústředním orgánem státní správy České republiky. Působnost ministerstva poté přešla na ministerstvo školství, mládeže a tělovýchovy, ministerstvo průmyslu a obchodu, ministerstvo pro místní rozvoj, ministerstvo životního prostředí, Správu státních hmotných rezerv a na Úřad pro státní informační systém.\n\nV  září 1992 předložila vláda návrh, jenž počítal se vznikem ministerstva hospodářství, dopravy a spojů. Nakonec, díky pozměňovacím návrhům – např. poslance Ludvíka Motyčky, s  účinností od 31. října 1992 vzniklo ministerstvo hospodářství, na které přešla část agendy zanikajících ministerstev obchodu a cestovního ruchu a pro hospodářskou politiku a rozvoj.\n\nMinisterstvo hospodářství bylo ústředním orgánem státní správy ve věcech malých a středních podniků, pro živnosti, cestovní ruch, profesní přípravu učňů na povolání, pro tvorbu jednotné surovinové politiky, využívání nerostného bohatství a geologický průzkum, pro regionální politiku, politiku bydlení, rozvoj domovního a bytového fondu a pro věci nájmu bytů a nebytových prostor, pro územní plánování a stavební řád, investiční politiku, rozvoj techniky a technologií, státní informační systém, technickou normalizaci, metrologii a státní zkušebnictví. Dále bylo ministerstvo ústředním orgánem státní správy pro silniční a městskou dopravu, dráhy zvláštního určení, pozemní komunikace, vnitrozemskou plavbu, vodní cesty a civilní letectví, s výjimkou letecké dopravy, pro pošty a telekomunikace s výjimkou správy kmitočtového spektra určeného pro rozhlasové a televizní vysílání, pro hospodářskou mobilizaci a hospodářská opatření potřebná pro zabezpečení obrany.\n\nJiž od prosince 1992 přešla působnost ve věcech silniční a městské dopravy, drah zvláštního určení, pozemních komunikací, vnitrozemské plavby, vodních cest a civilního letectví na ministerstvo dopravy. Od 1. ledna 1993 se působnost rozšířila i o podporu exportu.\n\nV červenci 1996 byl připraven vládní návrh zákona, jenž počítal se zrušením ministerstva hospodářství a účelným rozdělením jeho dosavadní působnosti podle věcného zaměření mezi ministerstvo průmyslu a obchodu, ministerstvo školství, mládeže a tělovýchovy, Správu státních hmotných rezerv a nově zřizované ústřední orgány státní správy – ministerstvo pro rozvoj regionů, měst a obcí, ministerstvo dopravy a spojů a Úřad pro státní informační systém. S účinností od 1. listopadu 1996 dosavadní ministerstvo hospodářství zaniklo a jeho dosavadní působnost: \n\nPrvním ministrem hospodářství byl od 31. října 1992 Karel Dyba, který v předchozím období zastával funkci ministra pro hospodářskou politiku a rozvoj. Funkci zastával do 4. července 1996, kdy se stal ministrem Jaromír Schneider. Po zániku ministerstva hospodářství v listopadu 1996 zastával Schneider do 2. května 1997 funkci ministra pro místní rozvoj.\n\n"}
{"id": "701722", "url": "https://cs.wikipedia.org/wiki?curid=701722", "title": "Saint-Pierre-de-Frugie", "text": "Saint-Pierre-de-Frugie\n\nSaint-Pierre-de-Frugie je obec v departmentu Dordogne v Akvitánii v jihozápadní Francii.\n\nSousední obce: Bussière-Galant, Saint-Priest-les-Fougères, La Coquille a Firbeix.\n\n\n\"Počet obyvatel\"\n\n"}
{"id": "701724", "url": "https://cs.wikipedia.org/wiki?curid=701724", "title": "Sigilium", "text": "Sigilium\n\nSigilium je symbol vytvořený pro určitý magický účel. Sigilium má nejčastěji grafickou podobu, ale k tvorbě sigilií lze využívat i různá další média.\n\nSigilizace je proces tvorby sigilia.\n\n"}
{"id": "701727", "url": "https://cs.wikipedia.org/wiki?curid=701727", "title": "Petr Ševčík (zpěvák)", "text": "Petr Ševčík (zpěvák)\n\nPetr Ševčík (* 16. června 1991, Brno) je český zpěvák-skladatel, který odstartoval svou kariéru účastí ve druhém ročníku soutěže Československá SuperStar, v jejímž finále skončil na pátém místě.\n\nJe jedním ze zakládajících členů vokálního seskupení Flow of Voices, pro které skládá vlastní acappellové písně. Od roku 2010 také vystupuje s acappella-rockovou skupinou Megafon. Svou pěveckou kariéru nastartoval v brněnské Kantiléně, kde působil v letech 1997 - 2005. Od šestnácti let zpívá v brněnském sboru Kampanela.\n\n10. března 2013 vydává své první sólové album „Duality“, které obsahuje autorské skladby ve stylu pop-rocku a punk-rocku, ale i acappellovou „You Give Your Love“.\n\nOd března 2013 je moderátorem odpoledního vysílání rádia Junior na Českém rozhlase.\n\n01 Pieces of me\n\n02 Dokonalá\n\n03 My dream is breaking down\n\n04 Lai lai lai\n\n05 I love it\n\n06 Mý špatný já\n\n07 'Cause I want you\n\n08 Mířím jen dál\n\n09 Big big noise\n\n10 Sebe se vzdáváš\n\n11 You give your love\n\n\n"}
{"id": "701731", "url": "https://cs.wikipedia.org/wiki?curid=701731", "title": "Thanh Hoa (provincie)", "text": "Thanh Hoa (provincie)\n\nThanh Hoa () je provincie na pomezí severního a středního Vietnamu, s rozlohou 11136,3 km² a 3,7 miliony obyvatel (2007). Thanh Hoa je i název hlavního města této provincie.\n\nProvincie leží v severní části Vietnamu. Sousedí s provinciemi Son La, Hoa Binh, Ninh Binh a Nghe An. Stejnojmenné město je významným střediskem a přístavem regionu.\n\n"}
{"id": "701733", "url": "https://cs.wikipedia.org/wiki?curid=701733", "title": "Paradise Inn", "text": "Paradise Inn\n\nParadise Inn je historický hotel postavený v roce 1916, v nadmořské výšce 1 645 metrů nad mořem, na jižním svahu hory Mount Rainier v národním parku Mount Rainier, v americkém státě Washington. Své jméno nese po obci Paradise, ve které se nachází kromě něj také turistické centrum Henryho M. Jacksona a dům průvodců z roku 1920. Hotel a dům průvodců jsou nejčastější místa, odkud začínají výstupy na horu Mount Rainier. Hotel se nachází v národním rejstříku historických míst a je hlavní částí Paradiského historického obvodu, dále se také nachází v národním historickém památkovém obvodu národního parku Mount Rainier, který zahrnuje příklady rustikální architektury parku v oblasti.\n\nHotel navrhl architekt Frederick Heath z firmy Heath, Gove & Bell v roce 1915 a původně ho chtěl postavit v obci Longmire, odkud ho ale správa národních parků stáhla poté, co původní financovatel, John Reese, od projektu ustoupil. Hotel postavila společnost Rainier National Park Company, kterou založil Stephen Mather, tehdy asistent ministra vnitra Spojených států.\n\nPři stavbě byly využity místní stavební materiály, včetně cedrových šindelů, místních kamenů a zvětralého dřeva, které bylo ochráněno při požáru v roce 1885. Po třiceti letech zrání se na dřevě vytvořil neobvyklý stříbrný lesk. Původně měla mít střecha hotelu červenou barvu, což ale správa národního parku změnila za zelenou, která se více hodila k místnímu prostředí. Hotel byl otevřen 1. července 1917 a cena stavby se odhaduje na devadesát až sto tisíc dolarů.\n\nDům je postaven z odkrytých cedrových klád, které konstrukci nesou. Mezi kládami se nachází čtrnáct výběžku s francouzskými dveřmi, které „mají dovolit vstup letním vánkům“. Dům má také vikýře ve druhém podlaží pro přirozené osvětlení, které je podporováno závěsnými lampami.\n\nV roce 1920 byl přidán čtyřpatrový hotel Paradise Annex, který postavil architekt Harlan Thomas a který obsahoval sto pokojů. V roce 1931 bylo u hotelu vytvořeno golfové hřiště a v roce 1936 lyžařský vlek. V letech 1942 a 1943 hotel využívala Armáda Spojených států amerických, která zde ubytovala jednotky pro výcvik v zimních horských podmínkách.\n\nV roce 1952 prodala Rainier National Park Company hotel správě národních parků, která podepsala smlouvu s koncesionáři, kteří měli hotel provozovat. Správa chtěla původně hotel zbořit, ale po negativních reakcí od veřejnosti ustoupila. V roce 1979 bylo utraceno 1,75 milionu dolarů na zesílení a renovaci budovy. V roce 1987 byla budova vyhlášena národní historickou památkou.\n\nPůvodní budova má dvě patra, z nichž na přízemí se nachází dva pokoje, velká hala a jídelna. Na východní straně se pak nachází třípatrová část budovy, díky které má hotel tvar písmene T a ve které se nachází další pokoje. \n\nVelká hala má rozměry 15 metrů a 34 metrů a na každé straně se nachází kamenný krb. Jídelna má rozměry 15,5 metru a 32 metrů a má 15 metrů vysoký krb. Původní pokoje se nachází právě nad jídelnou a mají rozměry pouze 2,4 metru a 2,4 metru. Každý z nich se vejde mezi trámy, které podpírají střechu.\n\nNábytek hotelu vytvořil německý truhlář Hans Fraehnke z místních materiálů, včetně dvou 680 kilogramových stolů, 4 metry vysokých nástěnných hodin a piana rustikálního stylu, na kterém při návštěvě v roce 1945 hrál prezident Harry S. Truman. Ostatní stoly a židle jsou od společnosti Old Hickory Company z Indiany.\n\nHotel byl v roce 2006 zavřen na dva roky, ve kterých se pracovalo na renovacích a aby hotel vydržel velká zemětřesení. To bylo částí projektu za třicet milion dolarů, který také zahrnoval postavení základů pro nové turistické centrum v Paradise. Znovuotevření proběhlo v květnu 2008.\n"}
{"id": "701736", "url": "https://cs.wikipedia.org/wiki?curid=701736", "title": "Firbeix", "text": "Firbeix\n\nFirbeix je obec v departmentu Dordogne v Akvitánii v jihozápadní Francii.\n\nSousední obce: Dournazac, Bussière-Galant, Saint-Pierre-de-Frugie, La Coquille a Mialet.\n\n\n\"Počet obyvatel\"\n\n"}
{"id": "701740", "url": "https://cs.wikipedia.org/wiki?curid=701740", "title": "L'Hospitalovo pravidlo", "text": "L'Hospitalovo pravidlo\n\nL'Hospitalovo pravidlo umožňuje v některých případech vypočítat limitu podílu dvou funkcí. Říká, že limita podílu dvou funkcí, které splňují jisté předpoklady, je rovna limitě podílu derivací těchto funkcí, tj. \n\nPravidlo bylo poprvé publikováno matematikem Guillaumem de l'Hôpitalem v jeho knize \nAnalyse des Infiniment Petits pour l'Intelligence des Lignes Courbes\n, avšak objevitelem je pravděpodobně Johann Bernoulli, z jehož přednášek L'Hospital svou knihu sestavoval.\n\nNechť formula_2 je buď reálné číslo, nebo formula_3 (viz rozšířená reálná čísla) a nechť \"f\" a \"g\" jsou funkce z formula_4 (nebo jeho části) do formula_4. Věta platí za těchto předpokladů:\n\nFunkce formula_6 i formula_7 musí být nenulové na nějakém okolí čísla formula_2 (jinak tvrzení nemá smysl z důvodu dělení nulou). Pokud např. formula_9, pak jeho okolím jsou množiny, které obsahují interval formula_10 pro nějaké formula_11, takže například funkce formula_12 předpoklad nesplňuje.\n\nMusí platit jedna z podmínek a) nebo b) :\n\na) formula_13\n\nb) formula_14\n\nJinak řečeno, musí být buď obě limity nulové, nebo spodní limita nevlastní. Tyto případy jsou nazývány \"limita typu formula_15\" resp. \"limita tvaru formula_16\".\n\nMusí existovat vlastní nebo nevlastní limita :formula_17. Tento předpoklad je podstatný jen pro to, abychom z neexistence limity podílu derivací nevyvozovali neexistenci limity podílu původních funkcí. Symbolem formula_18 značíme derivaci funkce formula_19.\n\nL'Hospitalovo pravidlo říká, že za těchto předpokladů existuje limita\na platí\n\nTj. limita podílu funkcí se rovná limitě podílu jejich derivací.\n\nChceme vypočítat formula_23\n\nMáme tedy formula_24.\n\nVšechny předpoklady kromě posledního jsou splněny. Poslední není na první pohled zřejmý - je nutno ověřit existenci formula_25.\n\nToto ověření lze provést další aplikací L'Hopitalova pravidla na tuto novou limitu: Limita podílu druhých derivací je formula_26.\n\nZ toho plyne, že jsou splněny předpoklady druhé aplikace L'Hopitalova pravidla, proto platí formula_27. Teprve z toho plyne, že můžeme L'Hopitalovo pravidlo použít i na náš původní příklad a platí formula_28.\n\nV následujících případech tvrzení L'Hospitalova pravidla neplatí, protože nejsou splněny předpoklady.\n\nPravidlo platí jen pro limity typu formula_15 či formula_30. Příkladem funkcí, které tento předpoklad nesplňují, je formula_31. Limita jejich podílu v nule je rovna dvěma, ačkoli dle L'Hospitalova pravidla by vyšla jedna.\n\nPokud neexistuje formula_32, nelze z toho usuzovat, že neexistuje ani formula_33. Příkladem \njsou funkce formula_34 pro formula_35.\n\nPro ně platí formula_36\n\nPrvní člen jde k nule, ale druhý v blízkosti nuly osciluje mezi funkcí formula_37 a formula_38. Proto neexistuje limita podílu derivací, ale původní limita je rovna nule - což plyne z toho, že pro každé formula_39 leží formula_40 v intervalu formula_41.\n"}
{"id": "701744", "url": "https://cs.wikipedia.org/wiki?curid=701744", "title": "Kvalifikace na Mistrovství světa ve fotbale 1994 (CONMEBOL)", "text": "Kvalifikace na Mistrovství světa ve fotbale 1994 (CONMEBOL)\n\nKvalifikace na Mistrovství světa ve fotbale 1994 zóny CONMEBOL určila 3 účastníky finálového turnaje a jednoho účastníka mezikontinentální baráže.\n\nDevítka týmů byla rozlosována do dvou skupin po 4, resp. 5 týmech. se nesmělo účastnit kvůli incidentu z minulé kvalifikace. Ve skupinách se celky utkaly dvoukolově každý s každým doma a venku. Z pětičlenné skupiny postoupily první dva týmy na MS. Ze čtyřčlenné skupiny postoupil přímo pouze vítěz. Druhý tým postoupil do mezikontinentální baráže proti vítězi mezikontinentální baráže mezi vítězem zóny OFC a druhým celkem zóny CONCACAF.\n\nKolumbie postoupila na Mistrovství světa ve fotbale 1994. Argentina postoupila do mezikontinentální baráže proti vítězi prvního kola baráže mezi týmem ze zóny CONCACAF a OFC.\n\nTýmy Brazílie a Bolívie postoupily na Mistrovství světa ve fotbale 1994.\n\n"}
{"id": "701749", "url": "https://cs.wikipedia.org/wiki?curid=701749", "title": "Grand Prix Portugalska 1993", "text": "Grand Prix Portugalska 1993\n\nGrand Prix Portugalska 1993 (XIII Grande Prémio de Portugal), byl 14. závod 44. ročníku mistrovství světa jezdců Formule 1 a 35. ročníku poháru konstruktérů, historicky již 546. grand prix, se již tradičně odehrála na okruhu v Estorilu.\n\n"}
{"id": "701755", "url": "https://cs.wikipedia.org/wiki?curid=701755", "title": "Kvalifikace na Mistrovství světa ve fotbale 1994 (OFC)", "text": "Kvalifikace na Mistrovství světa ve fotbale 1994 (OFC)\n\nKvalifikace na Mistrovství světa ve fotbale 1994 zóny OFC určila účastníka mezikontinentální baráže proti druhému celku zóny CONCACAF, jejíž vítěz se utkal o místenku na MS s celkem ze zóny CONMEBOL.\n\nPo odhlášení jednoho z přihlášených celků byla zbylá šestice rozlosována do dvou skupin po třech týmech. Tam se utkali dvoukolově každý s každým doma a venku. Vítězové skupin se následně utkali systémem doma a venku o postup do mezikontinentální baráže proti druhému týmu zóny CONCACAF. Vítěz této baráže se následně utkal s týmem z Jižní Ameriky o místenku na MS.\n\n\"Austrálie\" postoupila do finále.\n\n\"Nový Zéland\" postoupil do finále.\n\n\"Austrálie\" zvítězila celkovým skóre 4:0 a postoupila do mezikontinentální baráže proti druhému celku zóny CONCACAF, jejíž vítěz se o místenku na MS utkal s celkem ze zóny CONMEBOL.\n\n"}
{"id": "701757", "url": "https://cs.wikipedia.org/wiki?curid=701757", "title": "Accons", "text": "Accons\n\nAccons je francouzská obec v departmentu Ardèche v Auvergne-Rhône-Alpes.\n\nSousední obce: Mariac, Saint-Martin-de-Valamas, Jaunac, Le Cheylard, Saint-Barthélemy-le-Meil, Dornas, Marcols-les-Eaux, Saint-Christol a Saint-Genest-Lachamp.\n\n\n\"Počet obyvatel\"\n\n"}
{"id": "701761", "url": "https://cs.wikipedia.org/wiki?curid=701761", "title": "Grand Prix Itálie 1993", "text": "Grand Prix Itálie 1993\n\nGrand Prix Itálie 1993 (LXIV Gran Premio Vodafone d'Italia), 13. závod 44. ročníku mistrovství světa jezdců Formule 1 a 35. ročníku poháru konstruktérů, historicky již 545. grand prix, se již tradičně odehrála na okruhu v Monze.\n\n"}
{"id": "701766", "url": "https://cs.wikipedia.org/wiki?curid=701766", "title": "Ageville", "text": "Ageville\n\nAgeville je francouzská obec v departmentu Haute-Marne v Grand Est.\n\n\"Počet obyvatel\"\n"}
{"id": "701767", "url": "https://cs.wikipedia.org/wiki?curid=701767", "title": "Grand Prix Belgie 1993", "text": "Grand Prix Belgie 1993\n\nGrand Prix Belgie 1993 (LI Foster's Belgian Grand Prix) dvanáctý závod 44. ročníku mistrovství světa jezdců Formule 1 a 35. ročníku poháru konstruktérů, historicky již 544. grand prix, se uskutečnila na okruhu Circuit de Spa-Francorchamps.\n\n"}
{"id": "701772", "url": "https://cs.wikipedia.org/wiki?curid=701772", "title": "Grand Prix Maďarska 1993", "text": "Grand Prix Maďarska 1993\n\nGrand Prix Maďarska 1993 (IX Magyar Nagydíj) jedenáctý závod 44. ročníku mistrovství světa jezdců Formule 1 a 35. ročníku poháru konstruktérů, historicky již 543. grand prix, se uskutečnila na okruhu Hungaroring.\n\n"}
{"id": "701773", "url": "https://cs.wikipedia.org/wiki?curid=701773", "title": "Jan IV. Etiopský", "text": "Jan IV. Etiopský\n\nJan IV. (12. června 1837 - 10. březen 1889) byl etiopský císař v letech 1872–1889. Původně vládl jako rás Kassa v oblasti Tigraje (území dnešní Eritreje a severovýchodní Etiopie), na císařský trůn se dostal s pomocí britské intervence, která svrhla jeho předchůdce Theodora II. Právoplatného následníka trůnu Tekle Giyorgise II. Jan porazil v boji, dal ho oslepit a později zavraždit. Byl věrným spojencem britského impéria, pomáhal evakuovat britské vojáky ze Súdánu, ohroženého povstáním mahdistů. Roku 1884 začala být Etiopie ohrožována koloniální politikou Itálie, Jan se dovolával pomoci Britů, ti však dali za pravdu Itálii. Roku 1889 byla Etiopie napadena mahdisty, Jan se osobně účastnil bojů, což se mu stalo osudným. V jedné z bitev byl smrtelně raněn kopím.\n"}
{"id": "701776", "url": "https://cs.wikipedia.org/wiki?curid=701776", "title": "Abergement-la-Ronce", "text": "Abergement-la-Ronce\n\nAbergement-la-Ronce je francouzská obec v departmentu Jura ve Franche-Comté.\n\nSousední obce: Damparis, Saint-Symphorien-sur-Saône, Aumur, Saint-Aubin a Tavaux.\n\n\"Počet obyvatel\"\n"}
{"id": "701777", "url": "https://cs.wikipedia.org/wiki?curid=701777", "title": "Grand Prix Německa 1993", "text": "Grand Prix Německa 1993\n\nGrand Prix Německa 1993 (LV. Großer Mobil 1 Preis von Deutschland), 10. závod 44. ročníku mistrovství světa jezdců Formule 1 a 35. ročníku poháru konstruktérů, historicky již 542. grand prix, se již tradičně odehrála na okruhu Hockenheimring.\n\n"}
{"id": "701780", "url": "https://cs.wikipedia.org/wiki?curid=701780", "title": "Grand Prix Velké Británie 1993", "text": "Grand Prix Velké Británie 1993\n\nGrand Prix Velké Británie 1993 (XLVI Foster's British Grand Prix) devátý závod 44. ročníku mistrovství světa jezdců Formule 1 a 35. ročníku poháru konstruktérů, historicky již 541. grand prix, se uskutečnila na okruhu Silverstone.\n\n"}
{"id": "701794", "url": "https://cs.wikipedia.org/wiki?curid=701794", "title": "Okres Kistelek", "text": "Okres Kistelek\n\nOkres Kistelek ( ) je okres v jižním Maďarsku v župě Csongrád. Jeho správním centrem je město Kistelek.\n\n"}
{"id": "701797", "url": "https://cs.wikipedia.org/wiki?curid=701797", "title": "Zeď Jmen", "text": "Zeď Jmen\n\nZeď Jmen (francouzsky \"Le mur des Noms\") je pomník v Paříži. Nachází se na nádvoří památníku obětem holokaustu ve čtvrti Marais ve 4. obvodu.\n\nZeď Jmen tvoří tři zdi z kamenů z Jeruzaléma, na kterých jsou napsána jména 76 000 Židů, včetně 11 000 dětí deportovaných z Francie v rámci nacistického plánu na vyhlazení evropských Židů ve spolupráci s vichistickou vládou.\n\nVětšina osob, jejichž jména jsou zde uvedena, byla zavražděna v období 1942-1944 ve vyhlazovacím táboře Auschwitz-Birkenau a zbývající v táborech Sobibor, Majdanek a Kaunas-Reval. Jména obětí jsou uvedena podle roku deportací v abecedním pořadí.\n\nPomník byl slavnostně otevřen 25. ledna 2005 za přítomnosti prezidenta Jacquese Chiraca. Pro veřejnost byl otevřen o dva dny později, v den 60. výročí osvobození koncentračního tábora Osvětim. Památník vytvořili architekti Jean-Pierre Jouve a François Pin.\n\nJména dodatečně dohledaných lidí, kteří zemřeli během deportací, jsou vyryta na konec seznamu pod nápisem \"Les Noms des déportés découverts après l'inscription\" (Jména deportovaných objevených po zápisu).\n\n"}
{"id": "701802", "url": "https://cs.wikipedia.org/wiki?curid=701802", "title": "Anna Zelíková", "text": "Anna Zelíková\n\nSlužebnice Boží Anna Marie Zelíková TOCarm (19. července 1924, Napajedla – 11. září 1941, Napajedla) byla členka třetího řádu karmelského a dobrovolná smírná oběť za hříchy usmrcení nenarozených dětí.\n\nNarodila se jako dcera tesaře Aloise Zelíka a Anny rozené Jirsákové, dcery vídeňského obuvníka. Na její náboženskou výchovu měly velký vliv sestry svatého Kříže v napajedelském vzdělávacím ústavu Ludmila, který navštěvovala. Rozhodný obrat v jejím životě znamenalo první svaté přijímání 25. května 1933, po němž se její chování významně změnilo. Byla uchvácena příkladem tehdy nedávno kanonizované Terezie z Lisieux, účastnila se exercicií, docházela prakticky každodenně na mši svatou a ve škole založila eucharistický kroužek.\n\nNa Zelený čtvrtek roku 1938 se náhodně dozvěděla o zabíjení nenarozených dětí, což jí natolik otřáslo, že se nabídla jako smírná oběť za tyto hříchy. Když následujícího dne na Velký pátek 15. dubna 1938 tuto svou nabídku zopakovala, objevily se první příznaky tuberkulózy, k níž měla sklon po své matce (ta nemoci podlehla v roce 1949). Přes postupující nemoc se vedle školy naplno věnovala také práci v domácnosti a na poli, což jejímu zdraví nepřispívalo. V posledních letech svého života nacházela duchovní oporu u sestry Ludmily Tichopádové a pozdějšího českobudějovického biskupa doktora Josefa Hloucha. Protože kvůli nemoci nemohla vstoupit do pražského kláštera karmelitek, jak si přála, byla přijata do třetího řádu karmelského, obdržela řeholní jméno Marie od svátostného Srdce Ježíšova a 7. února 1941 složila řeholní sliby. S pocitem, že Ježíš její nabídnutou oběť přijal, zemřela 11. září 1941.\n\nV letech 1991 až 1995 proběhlo v olomoucké arcidiecézi šetření, které zahájilo proces blahořečení Anny Zelíkové.\n\n\n \n"}
{"id": "701810", "url": "https://cs.wikipedia.org/wiki?curid=701810", "title": "Seznam poslanců Malty (1981-1987)", "text": "Seznam poslanců Malty (1981-1987)\n\nSeznam poslanců Malty v 5. Volebním období po získání nezávislosti tj. volební období 1981 - 1987.\n"}
{"id": "701812", "url": "https://cs.wikipedia.org/wiki?curid=701812", "title": "Seznam poslanců Malty (1987-1992)", "text": "Seznam poslanců Malty (1987-1992)\n\nSeznam poslanců Malty v 6. Volebním období po získání nezávislosti tj. volební období 1987 - 1992.\n"}
{"id": "701814", "url": "https://cs.wikipedia.org/wiki?curid=701814", "title": "Torremayor", "text": "Torremayor\n\nTorremayor je španělská obec situovaná v provincii Badajoz (autonomní společenství Extremadura).\n\nObec je vzdálena 8 km od města Montijo, 22 km od Méridy a 45 km od města Badajoz. Patří do okresu Tierra de Mérida - Vegas Bajas a soudního okresu Montijo. Obcí prochází silnice EX-209.\n\nV roce 1834 se obec stává součástí soudního okresu Mérida. V roce 1842 čítala obec 103 usedlostí a 510 obyvatel.\n\nPodnebí je zde vnitrozemské středozemní s průměrnou teplotou v zimě 6,9 °C. Minima sahají k -12 °C. V létě je průměrná teplota 26,4 °C a maxima dosahují 40 °C.\n"}
{"id": "701815", "url": "https://cs.wikipedia.org/wiki?curid=701815", "title": "Saskatchewan Highway 969", "text": "Saskatchewan Highway 969\n\nHighway 969 je silnice v kanadské provincii Saskatchewanu. Vede od silnice Highway 2 k silnici Highway 165 jižně od zálivu Meeyomoot Bay na jezeře Lac La Ronge. Je asi 144 km (89 mil) dlouhá.\n\nSilnice Highway 969 začíná u silnice Highway 2 na východ od provinčního parku Prince Albert National Park. Nejprve se táhne na východ a pak se prudce stočí k severovýchodu. Highway 969 pak vstupuje do městečka Montreal Lake, pojmenovaného podle blízkého jezera Montreal. Silnice Highway 926 opouští Highway 969 na východ brzy poté, co silnice opustí městečko Montreal Lake. Poté se silnice táhne podél břehu jezera, prochází obcí Timber Bay a pak se táhne dlouhým územím ničeho až ke svému severnímu konci u silnice Highway 165.\n\nJižní konec: Křižovatka se silnicí Highway 2 poblíž provinčního praku Prince Albert Park.\n\nKřižovatka se silnicí Highway 926 v obci Montreal Lake.\n\nSeverní konec: Highway 165 severně od obce Timber Bay.\n"}
{"id": "701816", "url": "https://cs.wikipedia.org/wiki?curid=701816", "title": "Seznam poslanců Malty (1992-1996)", "text": "Seznam poslanců Malty (1992-1996)\n\nSeznam poslanců Malty v 7. Volebním období po získání nezávislosti tj. volební období 1992 - 1996.\n"}
{"id": "701818", "url": "https://cs.wikipedia.org/wiki?curid=701818", "title": "Seznam poslanců Malty (1996-1998)", "text": "Seznam poslanců Malty (1996-1998)\n\nSeznam poslanců Malty v 8. Volebním období po získání nezávislosti tj. volební období 1996 – 1998.\n"}
{"id": "701820", "url": "https://cs.wikipedia.org/wiki?curid=701820", "title": "Seznam poslanců Malty (1998-2003)", "text": "Seznam poslanců Malty (1998-2003)\n\nSeznam poslanců Malty v 9. Volebním období po získání nezávislosti tj. volební období 1998 - 2003.\n"}
{"id": "701822", "url": "https://cs.wikipedia.org/wiki?curid=701822", "title": "Torremejía", "text": "Torremejía\n\nTorremejía je španělská obec situovaná v provincii Badajoz (autonomní společenství Extremadura).\n\nObec je vzdálena 12 km od města Almendralejo, 17 km od Méridy a 70 km od města Badajoz. Patří do okresu Tierra de Barros a soudního okresu Mérida. Obcí prochází dálnice A-66 a poutní cesta do Santiaga de Compostely a římská cesta Vía de la Plata jdoucí ze Sevilly do Gijónu.\n\nV roce 1834 se obec stává součástí soudního okresu Mérida. V roce 1842 čítala obec 24 usedlostí a 120 obyvatel.\n"}
{"id": "701823", "url": "https://cs.wikipedia.org/wiki?curid=701823", "title": "Brlení", "text": "Brlení\n\nBrlení, též prlení (německy \"Rechen\"), je jednoduché zařízení připomínající plot, které slouží k zabránění úniku ryb z rybníků či sádek. Staví se buď do přímé řady napříč splavem nebo do ostrého úhlu vybíhajícího do rybníka.\n\nKlíčové na celém zařízení je velikost mezer mezi jednotlivými tyčemi (v minulosti dřevěné, v současnosti spíše železné), ze kterých se brlení skládá. Velikost mezery vždy závisí na druhu ryb umístěných v chovném zařízení. Mezera musí být dostatečně malá, aby ryby v případě velké vody neunikly, a zároveň dost velká na to, aby mohla rychle odtékat voda.\n\nDalší význam slova brlení je i starší výraz pro zábradlí na mostě.\n"}
{"id": "701824", "url": "https://cs.wikipedia.org/wiki?curid=701824", "title": "Výpustní trouba", "text": "Výpustní trouba\n\nVýpustní trouba je odvodňovací kanál, kterým protéká voda vypouštěná z vodní nádrže v místech výpustě.\n\nKlasické výpustní trouby jsou dřevěné, vyrobené z vydlabaných kmenů stromu, který má tvrdé dřevo (jedle, dub). Takové trouby se skládají ze dvou vydlabaných, přibližně půlkulatých částí. Spodní, zpravidla delší část, se při stavbě hráze osazovala jako první. Po pečlivém osazení se na ni připevnila část vrchní, která musela být natolik pevná, aby udržela množství zeminy a kamení, které se na ni poté navršily. Pokud po navršení zeminy se vrchní část sesula či přímo praskla, bylo třeba nasypanou část hráze odkopat a troubu ustavit znovu. Vzhledem k technické náročnosti osazování výpustních trub se jednalo o práci pro ty nejzkušenější rybníkáře a zdárné osazení trouby znamenalo důvod k oslavě. U větších nádrží bylo osazováno několik výpustních trub vedle sebe.\n"}
{"id": "701827", "url": "https://cs.wikipedia.org/wiki?curid=701827", "title": "Francis Darwin", "text": "Francis Darwin\n\nSir Francis Darwin, FRS (16. října 1848 - 19. září 1925), byl synem britského přírodovědce a vědce Charlese Darwina a následovník otce v botanice.\n\nFrancis Darwin se narodil roku 1848 v Down House, Downe, Kent. Byl třetím synem a sedmým dítětem Charlese Darwina a jeho manželky Emmy.\n\nDarwin studoval na Trinity College, Cambridge nejprve matematiku, poté přešel na přírodní vědy a promoval v roce 1870. Pak šel studovat medicínu na Lékařské škole svatého Jiřího v Londýně a roku 1875 dosáhl bakalářského titulu, ale medicínu nepraktikoval.\n\nDarwin byl třikrát ženatý a dvakrát vdovcem. Jeho první manželkou byla Amy Ruck. Svatba proběhla v roce 1874, Amy však roku 1876 zemřela čtyři dny po narození jejich syna Bernarda, který se později stal spisovatelem knih o golfu. V září 1883 se oženil s Ellen Crofts a spolu měli dceru Frances Crofts Darwin, básnířku, jež si vzala básníka Francise Cornforda a stala se známou pod manželovým příjmením. Ellen zemřela v roce 1903. Třetí manželkou se stala Florence Henrietta Fisher, s níž měl Francis svatbu tentýž rok, kdy byl pasován na rytíře. Florence byla dcerou Herberta Williama Fishera a vdovou po Fredericu Williamu Maitlandovi. Její sestra Adeline Fisher byla první manželkou Darwinova bratrance, kdysi eliminovaného Ralpha Vaughana Williamse.\n\nFrancis Darwin pracoval se svým otcem na fototropismu a spolupracovali na knize Síla pohybu v rostlinách z roku 1880. Jejich experimenty ukázaly, že děložní lístek mladého travního semena řídí jeho růst za světlem porovnáváním reakcí semen s pokrytou a nepokrytou koleoptií. Tyto pozorování později vedly k objevení auxinů.\n\nDarwin byl 8. června 1882 zvolen následovníkem Královské společnosti. V tom samém roce zemřel jeho otec. Francis editoval publikaci \"Autobiografie Charlese Darwina\" a produkoval knihy z dopisů z korespondence svého otce, jako \"Život a dopisy Charlese Darwina\" (1887) a \"Více dopisů Charlese Darwina\". Dále editoval Vnímání Původu druhů Thomase Huxleyho.\n\nFrancis Darwin byl pohřben v kapli Ascension-Parish-Burial-Ground v Cambridge.\n\n"}
{"id": "701828", "url": "https://cs.wikipedia.org/wiki?curid=701828", "title": "Seznam poslanců Malty (2003-2008)", "text": "Seznam poslanců Malty (2003-2008)\n\nSeznam poslanců Malty v 10. volebním období po získání nezávislosti tj. volební období 2003 - 2008.\n"}
{"id": "701832", "url": "https://cs.wikipedia.org/wiki?curid=701832", "title": "Seznam poslanců Malty (2008–2011)", "text": "Seznam poslanců Malty (2008–2011)\n\nSeznam poslanců Malty v 11. volebním období po získání nezávislosti tj. volební období 2008–2013.\n\n"}
{"id": "701834", "url": "https://cs.wikipedia.org/wiki?curid=701834", "title": "Bessie Colemanová", "text": "Bessie Colemanová\n\nBessie Colemanová (26. ledna 1892, Atlanta, USA – 30. dubna 1926, Jacksonville, USA) byla první pilotkou v USA, která získala mezinárodní pilotní licenci (v roce 1921 v Paříži) a vůbec prvním člověkem černé pleti na světě, který získal pilotní licenci.\n\nBessie se narodila jako desáté ze třinácti dětí, matka byla svobodná, těžce pracovala a starala se o tři další mladší děti, při čemž jí nejstarší dcera Bessie pomáhala. Bessie vyrůstala v Texasu v době rasové segregace a chodila do základní školy pro černošské děti. V roce 1910 se Bessie Colemanová zapsala na univerzitu v Langstonu v Oklahomě, ale po prvním semestru studia z finančních důvodů ukončila. Dalších pět let se živila jako pradlena, poté odešla do Chicaga, kde pracovala jako manikérka v holičství.\n\nBessie se snažila stát se pilotkou letadla, ale v USA nebylo v té době možné, aby někdo přijal do pilotní školy občana černé pleti. Odjela tedy v roce 1920 do Francie, kde po sedmi měsících výcviku získala v červnu 1921 licenci od Mezinárodní aeronautické federace (dva roky před Amelií Earhartovou). Stala se tak prvním člověkem černé pleti, který získal pilotní licenci a zároveň první Američankou, která získala mezinárodní pilotní licenci. Během studia na letecké škole ji finančně podporoval Robert S. Abbott, afroamerický milionář a vydavatel novin Chicago Defender. V roce 1921 se vrátila do USA, kde se stal její životní osud mediální senzací. Média ji označila za „\"Královnu Bess\"“ a dalších pět let si mohla užívat zasloužené slávy. Vystupovala na leteckých akcích a svou mediální slávu využívala k tomu, aby bojovala za plnoprávné postavení Afroameričanů ve společnosti.\n\nBessie Colemanová zahynula 30. dubna 1926 v Jacksonvillu na Floridě, když se během zkušebního letu stroj nečekaně obrátil k zemi a ona vypadla z otevřeného kokpitu a zabila se. Letadlo tehdy pilotoval její mechanik, který o chvíli později zahynul při dopadu letadla na zem. Pozdějším vyšetřováním se zjistilo, že příčinou nehody byla technická závada. V roce 1929 byl v Los Angeles založen \"Aeroklub Bessie Colemanové\", od roku 1931 přelétávají piloti nad jejím hrobem na Lincolnově hřbitově v Chicagu v den její smrti a v roce 1977 založila skupina afroamerických pilotek \"Letecký klub Bessie Colemanové\". Roku 1995 byla zařazena mezi ženy v letecké síni slávy a americká pošta vydala na její počest poštovní známku.\n\n"}
{"id": "701836", "url": "https://cs.wikipedia.org/wiki?curid=701836", "title": "Principy geologie", "text": "Principy geologie\n\n\"Principy geologie, jsouce pokusem vysvětlit dřívější změny zemského povrchu poukázáním na procesy právě probíhající\", je kniha skotského geologa Charlese Lyella. Byla vydána ve třech svazcích v letech 1830-1833 a učinila Lyella významným teoretikem geologie. Také zpopularizovala teorii uniformitarianismu, poprvé navrženou Jamesem Huttonem. Hlavní obsahem \"Principů\" bylo, že „přítomnost je klíč k minulosti“, neboli geologické pozůstatky ze vzdálené minulosti mohou a měly by být vysvětleny geologickými procesy, které probíhají v současnosti a jsou takto přímo pozorovatelné.\n\n"}
{"id": "701837", "url": "https://cs.wikipedia.org/wiki?curid=701837", "title": "Bambi vak", "text": "Bambi vak\n\nBambi vak je integrovaný protipožární systém, který slouží k hašení požárů v podvěsu. Jedná se o nádobu typu vak, která je zavěšena na laně pod vrtulníkem, který tak čerpá vodu pro hašení požárů. Jeho obrovskou výhodou je to, že jej lze plnit přímo z vodní hladiny (např. vodních nádrží, řek, jezer nebo rybníků), a tak se nemusí vrtulník vracet pokaždé na základnu. Jednotlivé zásahy u požárů se tak výrazně zrychlí. Bambi vak obsluhuje operátor z nákladové kabiny vrtulníku. Nad vodní hladinou vak naplní a na místě potřeby vodu vypustí. Konstrukce bambi vaků může být pevná nebo skládací. Pevné vaky pojmou řádově více vody a jsou v podvěsu vrtulníku střední nebo těžké váhové kategorie. Malé skládací vaky bývají zavěšeny pod lehkými vrtulníky a pojmou jen několik stovek litrů. Některé vaky mohou obsahovat také dávkovač chemického pěnidla, který zlepšuje hasivost. V Evropě i ve světě je obvykle využívají a obsluhují příslušníci hasičských sborů, ale v Česku jsou to příslušníci Letecké služby Policie ČR nebo Armády ČR.\n\nV Česku jsou bambi vaky známé především díky středním vrtulníkům Bell 412 Letecké služby Policie ČR, které je často využívají při ostrých zásazích i při cvičeních. Další složkou, která může bambi vaky využívat, je Armáda ČR, která má k dispozici tři vrtulníky W-3A Sokół v úpravě k hašení v podvěsu. Zajímavostí je, že v Česku hasičské letouny nevyužívá samotný Hasičský záchranný sbor České republiky. Letecká služba Policie ČR má k dispozici jeden bambi vak o objemu 465 litrů, který mohou nést lehké vrtulníky Eurocopter EC 135. Pro střední vrtulníky Bell 412 má k dispozici dva bambi vaky o objemu 795 litrů a jeden bambi vak o objemu 1000 litrů. Bambi vaky byly využity v roce 2000 k hašení rozsáhlých lesních požárů v Makedonii a také ve Slovenském ráji, kde zasahovaly mimo českých a slovenských vrtulníků také vrtulníky z Polska a Maďarska.\n\n"}
{"id": "701839", "url": "https://cs.wikipedia.org/wiki?curid=701839", "title": "Jodidy", "text": "Jodidy\n\nJodidy jsou soli kyseliny jodovodíkové (HI). Jejich nejznámějším zástupcem je jodid draselný (KI), používaný v medicíně v různých indikacích, k „jodidování“ soli i jinde. Jod v nich zaujímá podobu iontu I. Jodidy mají tendenci tmavnout, případně měnit odstín více do žluta až do hněda. Je to způsobeno tendencí tvořit trijodidy (I) reakcí jodidu (I) s jodem (I), který v jodidech vzniká oxidací jodidů. Většina jodidů této oxidaci snadno podléhá. \n\nS prvky v oxidačním čísle I. (dále jen \"I.\"...)\nviz též Jodid amonný (NHI) a Jodkyan (ICN)\n\n\nJodidy nejsou tvořeny s prvky ve vyšším oxidačním čísle než V.\n\n"}
{"id": "701842", "url": "https://cs.wikipedia.org/wiki?curid=701842", "title": "So Beautiful or So What", "text": "So Beautiful or So What\n\nSo Beautiful or So What je dvanácté a zatím poslední sólové studiové album amerického folk rockového zpěváka a skladatele Paula Simona, známého z dua Simon & Garfunkel. Album vyšlo nejprve v Austrálii, Německu a Nizozemsku v pátek 8. dubna 2011, následovalo Dánsko a Francie 11. dubna, potom Spojené státy a Itálie 12. dubna, dále Japonsko 20. dubna, potom Irsko 10. června a jako poslední Spojené království 13. června 2011. Album produkovali Paul Simon a Phil Ramone. Album debutovalo v americké Billboard 200 na čtvrtém místě a v UK Albums Chart na místě šestém. Za první týden se prodalo neuvěřitelných 68 000 kopií. Album přijala velice kladně i odborná kritika.\n\nVšechny skladby napsal Paul Simon.\n"}
{"id": "701843", "url": "https://cs.wikipedia.org/wiki?curid=701843", "title": "Novomyrhorod", "text": "Novomyrhorod\n\nNovomyrhorod () je město na Ukrajině, v jižní části středního Dněpru. Je správním centrem Novomyrhorodského rajónu Kirovohradské oblasti. Leží na řece Velká Vys 72 km od Kropyvnyckého. Podle odhadu z roku 2005 počet obyvatel činil 12 528, v roce 2014 pak 11 495.\n\nNovomyrhorodská městská rada spravuje i vesnici Byrzulove a čtvrť Likareve, která se nachází v jihozápadní části města.\n\nPrvní zmínka o městě pochází z roku 1740. Od roku 1752 bylo administrativním centrem Nového Srbska. Od roku 1923 pak centrum Jelizavethradského rajónu. Od roku 1959 město spadá do Kirovohradské oblasti.\n\nKabinet ministrů Ukrajiny ze dne 26. července 2001 zapsal město Novomyrhorod do seznamu historických sídel Ukrajiny. V roce 2010 město oslavilo 270. výročí svého vzniku.\n"}
{"id": "701845", "url": "https://cs.wikipedia.org/wiki?curid=701845", "title": "Zeď pro mír", "text": "Zeď pro mír\n\nZeď pro mír () je památník věnovaný míru, který byl postaven v březnu 2000 před École Militaire na Champ-de-Mars v 7. obvodu v Paříži. Původně měl stát před budovou UNESCO, ale nakonec byl umístěn v parku, pojmenovaném po římském bohu války Martovi.\n\nPomník vytvořila umělkyně Clara Halter a architekt Jean-Michel Wilmotte. Zeď je vyrobena z ocelové konstrukce doplněné dřevem, nerezavějící ocelí a sklem. Je skoro 16 metrů dlouhá, 13 metrů široká a 9 metrů vysoká. Na skleněné fasádě je napsáno slovo \"mír\" ve 49 různých jazycích (albánština, angličtina, arabština, barmština, braillovo písmo, čínština, čukština, dánština, estonština, finština, francouzština, hindština, indonéština, inuitština, italština, japonština, jazyk Pobřeží slonoviny, kazaština, khmerština, litevština, lotyština, maďarština, malajština, malgaština, němčina, nizozemština, perština, polština, ruština, řečtina, španělština, švédština, tádžičtina, tagalog, tatarština, thajština, tibetština, turečtina, urdština, uzbečtina, vietnamština a wolofština).\n\nPomník je přímo inspirován Zdí nářků v Jeruzalémě a proto návštěvníci mohou zanechat mírové poselství v otvorech vytvořených pro tento účel, nebo poslat zprávu z webové stránky, zprávy jsou pak zobrazeny na obrazovkách v památkou. Památník obsahuje mírové poselství mnoha osobností jako např. Elie Wiesel, Lionel Jospin, David Douillet, Jean Nouvel, Šimon Peres, Bernard Kouchner, Bertrand Delanoë nebo Jean Reno.\n\n"}
{"id": "701847", "url": "https://cs.wikipedia.org/wiki?curid=701847", "title": "Har ha-Hagana", "text": "Har ha-Hagana\n\nHar ha-Hagana (: הר ההגנה) je hora o nadmořské výšce 815 metrů v centrálním Izraeli, v pohoří Judské hory.\n\nNachází se cca 11 kilometrů severozápadně od centra Jeruzaléma, cca 1 kilometr severovýchodně od města Abu Goš, na jihovýchodním okraji vesnice Ma'ale ha-Chamiša. Má podobu vyvýšené planiny, jejíž vrcholová partie je zastavěna částí obce Ma'ale ha-Chamiša a protnuta lokální silnicí číslo 425. Na jižní straně terén prudce spadá směrem k vesnici Kirjat Anavim, do údolí v povodí vádí Nachal Ksalon. Na severu terén zvolna klesá do údolí vádí Nachal Kfira na Západním břehu Jordánu. Přibližně podél hranice se Západním břehem počátkem 21. století vyrostla severně od vrcholu Izraelská bezpečnostní bariéra.\n\n"}
{"id": "701851", "url": "https://cs.wikipedia.org/wiki?curid=701851", "title": "Josef Kratochvil", "text": "Josef Kratochvil\n\nJméno a příjmení Josef Kratochvil se může vztahovat k následujícím osobnostem:\n\n\n"}
{"id": "701852", "url": "https://cs.wikipedia.org/wiki?curid=701852", "title": "Har Ejtan", "text": "Har Ejtan\n\nHar Ejtan (: הר איתן) je hora o nadmořské výšce 788 metrů v centrálním Izraeli, v pohoří Judské hory.\n\nNachází se cca 11 kilometrů západně od centra Jeruzaléma, cca 4 kilometry jižně od města Abu Goš a cca 2 kilometry severozápadně od vesnice Even Sapir. Má podobu zalesněného masivu, který na jižní straně prudce spadá do údolí potoka Sorek, kterým prochází lokální silnice číslo 386. Do Soreku podél severní a západní strany hory stéká boční vádí Nachal Cuba. Na protější straně vádí se zvedá sousední vrch Har Tajasim. Hora Har Ejtan je turisticky využívána. Je součástí lesního komplexu vysázeného na počest obětí válek a teroristických útoků. Během války v Zálivu v roce 1991 sem byla umístěna baterie střel Patriot. Základy tohoto palebného postavení jsou zde dochovány.\n\n"}
{"id": "701854", "url": "https://cs.wikipedia.org/wiki?curid=701854", "title": "Drahomír Dvořák", "text": "Drahomír Dvořák\n\nDrahomír Dvořák (30. března 1922 Klužínek) zemřel v únoru 1998. byl český komunistický politik a od ledna do září 1969 ministr plánování České socialistické republiky. Po gymnáziu a kurzu obchodní akademie pracoval jako dělník, po druhé světové válce pracoval jako podnikový úředník. V letech 1957 až 1961 byl náměstkem a v období let 1962 až 1963 prvním náměstkem ministra financí, poté byl do roku 1968 prvním náměstkem předsedy Státní plánovací komise a od dubna 1968 prvním náměstkem ministra národohospodářského plánování. Od ledna 1969 byl poslancem České národní rady. Mandátu se vzdal mezi červencem a listopadem 1969.\n\n"}
{"id": "701856", "url": "https://cs.wikipedia.org/wiki?curid=701856", "title": "Dvorní fotograf", "text": "Dvorní fotograf\n\nDvorní fotograf je titul pro člověka (nebo firmu), který má za úkol pracovat jako fotograf pro panovníka nebo panovnický dvůr; v přeneseném významu se výraz užívá i pro fotografa volené hlavy státu.\n\nK pojmu dvůr se případně může doplnit upřesňující adjektivum, například královský dvůr, papežský dvůr čili kurie nebo dvůr knížecí (v Rakousko–Uhersku \"c. a k.\").\n\n\n\n\n\n\n\n\n\n\n\n\n\n\n\nTitul \"Dvorní fotograf\" byl ve Švédsku poměrně častý kolem roku 1900. Od roku 1899 do roku 1911 bylo ve Švédsku okolo 65. aktivních profesionálních dvorních fotografů.\n\nPrvním švédským dvorním fotografem byl Mathias Hansen (1823–1905). Kolem roku 1860 měl své studio ve Stockholmu, na Regeringsgatanu 28. Dalším průkopníkem fotografem panovníků na královském dvoře ve Stockholmu byl původem Němec Johannes Jaeger, který v období konce 19. století dokumentoval interiéry Stockholmského paláce.\n\nAron Jonason fotografoval krále Oskara II., doprovázel jej na královské jachtě HMS Drott. Lennart Nilsson portrétoval švédskou královskou rodinu od roku 1940.\n\nLina Jonn (1861–1896) byla švédská průkopnice v oblasti fotografického průmyslu.\n\nVýběr v abecedním pořadí:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nOd roku 1961 fotografové pracující pro americký Bílý dům se označují jako \"White House photographers\" a jeden z nich má vždy funkci Chief Official White House Photographer (hlavní oficiální fotograf Bílého domu).\n\n\n\n\n\n\n\n\n\n\nPříběh, který se váže k tomu, jak Karsh vytvořil svůj slavný portrét Churchilla během druhé světové války. Churchill, britský premiér, právě hovořil ke kanadskému parlamentu a Karsh byl u toho, aby jej zachytil jako jednoho velkých vůdců minulého století. \"Nebyl zrovna příliš naladěn na portrétování a dvě minuty bylo vše, co mi dovolil, abych jako on přešel od poslanecké sněmovny senátu do předpokoje,\" napsal Karsh v knize \"Faces of Our Time\". \"Dvě skoupé minuty, ve kterých se musím snažit, abych na film zachytil muže, který napsal nebo inspiroval knihovnu knih, plnil svět svou slávou, a já, v tomto případě, s hrůzou.\"\n\nChurchill vkráčel do místnosti zamračený, \"pokud jde o můj foťák, jak by mohl, díval se na něj jako na německého nepřítele.\" Jeho výraz se pro Karshe perfektně hodil, ale doutník, který mu uvízl mezi zuby se mu zdál neslučitelný s touto slavnostní a formální příležitostí. \"Instinktivně jsem mu odstranil doutník. V té chvíli se churchillovské mračení prohlubovalo, hlavu naklonil agresivně dopředu a ruku dal v bok v postoji zlosti.\"\n\nV portrétu zachytil Churchilla a Británii toho času dokonale – jako vzdorovité a nedobytné. Snímek se tak stal symbolem válečného odhodlání Britů. Churchill k němu později poznamenal: \"Vy dokážete přinutit řvoucího lva stát modelem při fotografování.\" Poté Karsh nazval tuto fotografii \"Řvoucí lev\".\n\nNicméně, Karshovým favoritem je snímek, který byl pořízen o něco později, a na kterém je Churchillova nálada značně odlehčená, ve stejné pozici, ale s úsměvem.\n\n\n\n\n\n\n\n\n\n\n\n\n\n\nZ pozice vlády, nebo jiných zájmových skupin, bylo a bývá se snímky obsahující hlavu státu velmi často manipulováno. Například 20. května 1920 Lenin na snímku hovoří na Sverdlovském náměstí a po jeho boku stojí Lev Davidovič Trockij a Lev Kameněv. Ze snímku byli později Trockij a Kameněv komunistickým režimem odstraněni.\n\n\n\n\n\n\n\n\n"}
{"id": "701863", "url": "https://cs.wikipedia.org/wiki?curid=701863", "title": "Pcháč zelinný", "text": "Pcháč zelinný\n\nPcháč zelinný (\"Cirsium oleraceum\") je statná, vytrvalá, vlhkomilná rostlina dosahující výšky až 150 cm.\n\nJe to druh vyskytující se převážně v Evropě, roste od Francie na západě přes jižní Skandinávii a sever Itálie až po Ural v Ruské federaci. Rád osidluje vlhké, humózní, na živiny bohaté půdy. Je spolehlivým ukazatelem kyselých, zamokřených míst. Může spolehlivě růst i v polostínu.\n\nV České republice je hodně rozšířeným druhem, nejvíce vyrůstá na mokrých a zaplavovaných loukách, mokřadech, prameništích, v lužních lesích a na březích rybníků a vodních toků. Méně se vyskytuje pouze v suchých oblastech jižní Moravy, jeho hlavní výskyt je v mezofytiku.\n\nJe to vytrvalá rostlina, její 60 až 150 cm (mimořádně i 170 cm) vysoká žlutozelená dutá lodyha vyrůstá z válcovitého, horizontálně rostoucího oddenku s mnoha přídržnými kořínky. Lodyha je přímá, jednoduchá, rozvětvuje se až ve vrcholové části, někdy bývá porostlá jemnými chlupy. Měkké a jemně osténkaté střídavé listy obrůstají lodyhu v celé délce. Jsou z obou stran světle zelené, na rubu mají žilnatinu. Přízemní listy vytvářející růžici jsou krátce řapíkaté, lodyžní listy s oušky jsou přisedlé až objímavé. Tvarově jsou velmi proměnlivé, na okraji většinou hrubě vykrajované, čepele přízemních listů jsou kopisťovité až obkopinatá, čepele lodyžních listů eliptické až okrouhle kopinaté, směrem vzhůru se zmenšují. Listy, na rozdíl od jiných druhů téhož rodu, jsou porostlé jen měkkými chlupy. Pcháč zelinný je hemikryptofyt, jeho obnovovací pupeny jsou přes zimní období umístěny nehluboko pod povrchem půdy. Chromozómové číslo: 2n = 34. Je variabilní ve vzhledu, velikosti a tvaru listů, často se kříží s ostatními druhy.\n\nTrubkovité květy jsou sestaveny do bělavých, nazelenalých a žlutavých kruhovitých nebo oválných úborů mnohdy nahloučených na koncích lodyh a větví. Korunní trubky jsou srostlé do poloviny délky tyčinek. Úbory, rozvíjející se převážně v červenci a srpnu, jsou v počátku z části obaleny bledozeleným toulcovým listem, světlezelené na koncích odstálé zákrovní listeny kopinatého tvaru jsou zakončeny měkkým ostnem. Kvetou od července do září. Opylování zajišťuje hmyz.\n\nPlodem je podlouhlá, mírně hranatá nažka dlouhá 4 až 4,5 mm, s narezlým peřitým chmýrem o délce od 12 do 17 mm, dozrává v srpnu až říjnu. Mimo pohlavního rozmnožování semeny se rozmnožuje i nepohlavně oddenky.\n\nV Evropě je hodnocen jako plevelná rostlina, která ale nezpůsobuje vážnější problémy. Na intenzivně obdělávaných polích a spásaných či sečených loukách brzy vymizí. Dříve se jeho mladé rostliny často konzumovaly (viz druhové jméno), juvenilní rostliny mají vysoký obsah bílkovin, vápníku, draslíku a hořčíku. V lidovém lékařství se používal kořen jako prostředek proti revmatismu, působí dále diureticky, protizánětlivě a ke koupelím, zlepšuje vzhled vlasů.\n\n\n \n"}
{"id": "701865", "url": "https://cs.wikipedia.org/wiki?curid=701865", "title": "Community card poker", "text": "Community card poker\n\nCommunity card poker je označení pro skupinu pokerových variant, ve kterých jsou používány tzv. \"community cards\", neboli společné karty. Ty jsou rozdány lícem nahoru doprostřed stolu a jsou společné pro všechny zúčastněné hráče (vyloženým společným kartám se říká \"board\"). Mimo společné karty dostanou hráči také vlastní karty (lícem dolů, tzv. hole cards) a pokerové kombinace poté tvoří zkombinováním svých karet s kartami společnými.\n\nNejoblíbenější \"community card poker\" hrou současnosti je Texas hold 'em.\n\nBěžná hra community card pokeru začíná vylosováním pozice \"dealera\", od kterého jsou rozdávány karty po směru hodinových ručiček. Hráči poté dají blindy nebo ante a jsou jim rozdány zavřené karty (\"hole cards\"). Poté začíná první kolo sázek. Jako první sází hráč nalevo od big blindu. Poté přijde na řadu vyložení prvních společných karet (ve většině variant tří, tzv. \"flop\"). Poté nastává další kolo sázek. V tomto kole sázek většinou začíná sázet hráč nalevo od dealera. Poté se podle daných pravidel postupně vykládají na stůl další společné karty, po čemž vždy následuje kolo sázek (ve většině variant se po flopu vykládají ještě dvě karty - čtvrtý \"turn\" a pátý \"rive\"r). Pokud je po posledním kole sázek ve hře ještě více než jeden hráč, dochází k otočení karet (\"showdown\"). Hráč s nejlepší karetní kombinací dle hrané varianty vítězí bank (\"pot\").\n\nVariant community card pokeru je mnoho, zde jsou uvedeny některé z nejznámějších.\n\nTexas hold 'em je nejpopulárnější pokerovou hrou současnosti. Hráč na začátku dostane dvě \"hole cards\". Poté se vykládá \"flop\", tedy tři karty najednou. Po flopu následuje čtvrtá karta, \"turn\", a po něm ještě karta pátá, \"river\". Hráč může při vytváření pokerových kombinacích karty společné a zavřené nakombinovat libovolně.\n\nOmaha je podobná Texas hold 'emu, s tím rozdílem, že na začátku každý hráč dostane čtyři karty. Při konečném vyhodnocování \"musí\" použít dvě karty z ruky a tři karty společné.\n"}
{"id": "701866", "url": "https://cs.wikipedia.org/wiki?curid=701866", "title": "Milan Soukup", "text": "Milan Soukup\n\nMilan Soukup (* 5. duben 1980) je český basketbalista hrající Národní basketbalovou ligu za tým USK Praha. Hraje na pozici rozehrávače.\nJe vysoký 203 cm, váží 94 kg.\n\n\n\n"}
{"id": "701869", "url": "https://cs.wikipedia.org/wiki?curid=701869", "title": "Fairytale of New York", "text": "Fairytale of New York\n\nFairytale of New York (česky \"Newyorská pohádka\") je píseň skupiny The Pogues, vydaná na jejím albu \"If I Should Fall from Grace with God\". Nazpívali ji jako duet Shane MacGowan a Kirsty McCollová. V hlasování diváků stanice VH1 byla označena ze nejlepší vánoční píseň všech dob .\n\nBaladu složili Shane MacGowan a Jem Fines už v roce 1985 kdy pracovali na albu \"Rum Sodomy & the Lash\" pod vedením procenta a hudebníka Elvise Costela (název je inspirován stejnojmennou knihou irského spisovatele J. P. Donleavyho). Nemohli se ale shodnout jestli má být o irském přistěhovalci v USA či o tom, že vánoce jsou pro spoustu lidí depresivní. Teprve po dvou letech kdy v podstatě došlo k průsečíků obou témat, byla skladba nahrána v srpnu 1987. Vydána byla 23. listopadu 1987 a získala první místo v irské a druhé místo v britské hitparádě. V roce 1988 se pak stala součásti alba \"If I Should Fall from Grace with God\"\n\nHrdinou textu je irský přistěhovalec, který se v New Yorku ocitne v době vánočních svátků na záchytce a vzpomíná na minulé vánoce, kdy se seznámil s dívkou, která ho později opustila.\n\nSloka popisující partnerské hádky obsahuje četné vulgarismy, které byly v rozhlasovém vysílání zpravidla vystříhány .\n\nVe videoklipu představuje policistu zatýkajícího vypravěče tehdy ještě neznámý Mat Dillon.\n\nCoververze této skladby nahráli např. Sinéad O'Connorová, Coldplay nebo Billy Bragg.\n\n\"Fairytale of New York\" byla ústřední písní filmu \"P. S. Miluji tě\".\n\n"}
{"id": "701871", "url": "https://cs.wikipedia.org/wiki?curid=701871", "title": "Kvalifikace na Mistrovství světa ve fotbale 1994 (CONCACAF)", "text": "Kvalifikace na Mistrovství světa ve fotbale 1994 (CONCACAF)\n\nKvalifikace na Mistrovství světa ve fotbale 1994 zóny CONCACAF určila jednoho přímo postupujícího na Mistrovství světa ve fotbale 1994 a účastníka mezikontinentální baráže proti vítězi zóny OFC, jejíž vítěz se utkal o místenku na MS s týmem z Jižní Ameriky.\n\nV zóně CONCACAF byly tři kvalifikační fáze. Týmy a byly nasazeny přímo do druhé fáze. V první fázi bylo 20 celků rozděleno podle geografických hledisek do Karibské a Středoamerické zóny. V Karibské zóně se 14 týmů (po předkole zredukovaných na 12) utkalo vyřazovacím systémem doma a venku utkalo o tři postupová místa do druhé fáze. Ve Středoamerické zóně byla šestice týmů rozlosována do dvojic a utkala se systémem doma a venku o tři postupová místa do druhé fáze. Ve druhé fázi byla osmička týmů rozlosována do dvou skupin po čtyřech celcích. Ti se utkali dvoukolově každý s každým doma a venku a první dva týmy z každé skupiny postoupily do třetí fáze. Tam čtveřice reprezentací utvořila jednu skupinu, ve které se opět utkali dvoukolově každý s každým doma a venku. Vítěz skupiny postoupil na MS. Druhý tým se utkal v mezikontinentální baráži proti vítězi zóny OFC. Vítěz této baráže se následně utkal s týmem z Jižní Ameriky o místenku na MS.\n\nSvatý Vincenc a Grenadiny postoupil do prvního kola díky celkovému vítězství 3-2.\n\nPortoriko postoupilo do prvního kola díky celkovému vítězství 3-2.\n\nCelkové skóre dvojzápasu bylo 2-2, Bermudy postoupily do druhého kola díky více vstřeleným brankám na hřišti soupeře.\n\nJamajka postoupila do druhého kola díky celkovému vítězství 3-1.\n\nAntigua a Barbuda postoupila do druhého kola díky celkovému vítězství 4-1.\n\nSurinam postoupil do druhého kola díky celkovému vítězství 3-2.\n\n\nBermudy postoupily do druhé fáze díky celkovému vítězství 5-1.\n\nJamajka postoupila do druhé fáze díky celkovému vítězství 3-2.\n\nSvatý Vincenc a Grenadiny postoupil do druhé fáze díky celkovému vítězství 2-1.\n\nHonduras postoupil do druhé fáze díky celkovému vítězství 2-0.\n\nSalvador postoupil do druhé fáze díky celkovému vítězství 10-1.\n\nKostarika postoupila do druhé fáze díky celkovému vítězství 5-2.\n\nTýmy Mexiko a Honduras postoupily do třetí fáze.\n\nTýmy Salvador a Kanada postoupily do třetí fáze.\n\nMexiko postoupilo na Mistrovství světa ve fotbale 1994. \"Kanada\" postoupila do mezikontinentální baráže proti vítězi zóny OFC, jejíž vítěz se utkal o místenku na MS s týmem z Jižní Ameriky.\n\n"}
{"id": "701872", "url": "https://cs.wikipedia.org/wiki?curid=701872", "title": "Har Tajasim", "text": "Har Tajasim\n\nHar Tajasim (: הר הטייסים, doslova \"Hora letců\") je hora o nadmořské výšce 796 metrů v centrálním Izraeli, v pohoří Judské hory.\n\nNachází se cca 13 kilometrů západně od centra Jeruzaléma, cca 4 kilometry jihozápadně od města Abu Goš a cca 1,5 kilometru východně od vesnice Ramat Razi'el. Má podobu zalesněného hřbetu, který na východní a jižní straně prudce spadá do údolí vádí Nachal Cuba, na severu do údolí Nachal Tajasim. Po vrcholové partii prochází východozápadním směrem lokální silnice číslo 395. Východně odtud hřbet pokračuje horou Har Ejtan, západním směrem je hora Har Šefi. Severovýchodně od vrcholu se rozkládá ústav sociální péče Ejtanim. Na vrcholu je umístěn pomník letadla, které se zde zřítilo v květnu 1948 během první arabsko-izraelské války, kdy se v tomto regionu odehrávaly bitvy o kontrolu nad Jeruzalémem. Každoročně na Jom ha-acma'ut zde probíhají vzpomínkové slavnosti.\n\n"}
{"id": "701875", "url": "https://cs.wikipedia.org/wiki?curid=701875", "title": "Har Šefi", "text": "Har Šefi\n\nHar Šefi (: הר שפי) je hora o nadmořské výšce 694 metrů v centrálním Izraeli, v pohoří Judské hory.\n\nNachází se cca 17 kilometrů západně od centra Jeruzaléma, cca 7 kilometrů severovýchodně od města Bejt Šemeš, na jihovýchodním okraji vesnice Ksalon. Má podobu zalesněného hřbetu, který na jižní straně prudce spadá do údolí potoka Sorek, na severu do údolí vádí Nachal Ksalon, respektive bočního vádí Nachal Razi'el. Vrcholová partie je zalesněna, na severozápadní straně ji ale pokrývá obytná zástavba vesnice Ksalon. Východně odtud hřbet pokračuje horou Har Tajasim.\n\n"}
{"id": "701878", "url": "https://cs.wikipedia.org/wiki?curid=701878", "title": "Dynamite (píseň, Christina Aguilera)", "text": "Dynamite (píseň, Christina Aguilera)\n\n\"Dynamite\" je píseň americké popové zpěvačky Christiny Aguilery. Píseň pochází z jejího prvního výběrovégo alba \"Keeps Gettin' Better – A Decade of Hits\". Produkce se ujala producentka Linda Perry.\n"}
{"id": "701880", "url": "https://cs.wikipedia.org/wiki?curid=701880", "title": "Har Ja'ala", "text": "Har Ja'ala\n\nHar Ja'ala (: הר יעלה) je hora o nadmořské výšce 664 metrů v centrálním Izraeli, v pohoří Judské hory.\n\nNachází se cca 18 kilometrů západně od centra Jeruzaléma, cca 8 kilometrů východně od města Bejt Šemeš a cca 1,5 kilometru severozápadně od obce Nes Harim. Má podobu zalesněného vrchu, který na severní straně prudce spadá do údolí potoka Sorek, kterým prochází železniční trať Tel Aviv-Jeruzalém. Z jihu míjí vrcholovou partii lokální silnice číslo 3866. Na jihu a západu se terén volněji svažuje do údolí vádí Nachal Ja'ala, Nachal Machseja a Nachal Dolev. Hora je turisticky využívána.\n\n"}
{"id": "701886", "url": "https://cs.wikipedia.org/wiki?curid=701886", "title": "Har Chanot", "text": "Har Chanot\n\nHar Chanot (: הר חנות) je hora o nadmořské výšce 650 metrů v centrálním Izraeli, v pohoří Judské hory.\n\nNachází se cca 19 kilometrů jihozápadně od centra Jeruzaléma, cca 6 kilometrů jihovýchodně od města Bejt Šemeš a cca 1,5 kilometru jihozápadně od obce Mata. Má podobu zalesněného vrchu, který na jižní straně prudce spadá do údolí vádí Nachal Sansan, do kterého po východní straně hory přitéká boční vádí Nachal Geres. Na severu leží údolí Nachal Zanoach. Na západě s horou sousedí vrch Har Ja'aran. Ze severu míjí vrcholovou partii lokální silnice číslo 375. Hora je turisticky využívána. Pod vrcholem je lokalita zaniklého osídlení \"Chirbet Chanot\" (חרבת חנות) s budovami byzantského původu. Prochází tudy Izraelská stezka.\n\n"}
{"id": "701888", "url": "https://cs.wikipedia.org/wiki?curid=701888", "title": "Har Ja'aran", "text": "Har Ja'aran\n\nHar Ja'aran (: הר יערן) je hora o nadmořské výšce 632 metrů v centrálním Izraeli, v pohoří Judské hory.\n\nNachází se cca 20 kilometrů jihozápadně od centra Jeruzaléma, cca 5 kilometrů jihovýchodně od města Bejt Šemeš a cca 2 kilometry jihozápadně od obce Mata. Má podobu zalesněného vrchu, který na jižní straně prudce spadá do údolí vádí Nachal Sansan. Na severu leží údolí Nachal Zanoach. Na východě s horou sousedí vrch Har Chanot. Na západní straně se terén volněji svažuje do údolí menších vádí Nachal ha-Nativ, Nachal Carcar a Nachal Cilcal. Ze severu míjí vrcholovou partii lokální silnice číslo 375. Hora je turisticky využívána. Prochází tudy Izraelská stezka.\n\n"}
{"id": "701896", "url": "https://cs.wikipedia.org/wiki?curid=701896", "title": "Kostel Nejsvětější Trojice (Mošovce)", "text": "Kostel Nejsvětější Trojice (Mošovce)\n\nŘímskokatolický kostel Nejsvětější Trojice v Mošovcích patřil v minulosti mezi nejmonumentálnější stavby v Turieci.\n\nPůvodně gotická budova kostela pocházela z přelomu 13. a 14. století. Věž jako významná dominanta obce plnila několik úloh. Informační funkci plnily čtyři zvony, z nichž největší \"Obecný\" byl ulitý roku 1704 a vážil 900 kg, druhý se jmenoval \"Odschod\", třetí \"Median\" a čtvrtý \"Umrláč\" vážil 70 kg. Samostatně byl v kostelní zdi jeden maličký zvon.\nVěž před kostelem byla postavená samostatně, situovaná u hlavního průčelí s orientací na západ a obdélníkovým půdorysem 8,6 x 7,2 metrů. Výšce 45 metrů musela být přizpůsobena také tloušťka věžních stěn, z nichž tři byly silné 1,5 m a čtvrtá byla společná s kostelní zdí silnou 1,2 m. Podle zbytku stěny věže lze tuto tloušťku zjistit i dnes. Základním stavebním materiálem byl opracovaný a neopracovaný kámen. Nároží věže byla zvýrazněna kamennými kvádry. Na věž navazovala nízká jehlanová střecha s původní šindelovou krytinou.\n\nPřibližně ve dvou třetinách výšky se nacházela okna ukončená oblouky. Pod okny na třech stěnách věže (jižní, západní a severní) byly umístěny věžní hodiny. Předchůdcem těchto hodin byly prastaré hodiny sluneční na jižní straně kostelní zdi.\n\nKoncem 19. století byl kostel, tehdy už 600letý, značně poškozený. Protože byl postaven na podmáčených základech, kamenná gotická klenba tlustá asi 1,5 začala na mnoha místech pukat, a to i přesto, že po stranách kostela ji zabezpečovaly mohutné kamenné pilíře.\n\nHrozilo zboření klenby, proto byl kostel na podnět tehdejšího patrona církve hraběte Františka Révaie asanován.\n\nNa rozdíl od předešlého kostela byl nový novogotický kostel na místě starého vystavěn během dvou let 1912–1913. Aby byla zabezpečena statika kostela, byl vystavěn na silné betonové desce. V půdoryse je nový kostel posunutý oproti původnímu o několik metrů jihovýchodně. Kostel je trojlodní, s boční šestiúhelníkovou věží, kterou vede schodiště na chór.\n\nNejprve byla stará věž ponechána v původním stavu, ale jejím průzkumem bylo zjištěno, že je šikmá – od svislého směru se odkláněla o 45 cm. Ze strachu z možného zřícení bylo rozhodnuto 21. června 1913 o jejím zbourání a postavení nové. Během asanačních prací ale začala přistavěná stěna novostavby praskat, proto se musela zeď věže vystavět znovu až do výšky vrcholu střechy kostela. Tato zeď stojí v symbióze s kostelem dodnes.\n\n"}
{"id": "701897", "url": "https://cs.wikipedia.org/wiki?curid=701897", "title": "První svaté přijímání", "text": "První svaté přijímání\n\nK prvnímu svatému přijímání přistupují děti po zhruba jednoroční katechetické přípravě zpravidla ve věku kolem devíti let. Příprava by měla navazovat na již absolvované vyučování náboženství v délce jednoho či dvou let. První svaté přijímání je organizováno ve farnostech zpravidla jednou ročně v květnu nebo na počátku června. Koná se slavnostním způsobem při nedělní mši za účasti rodičů a kmotrů. Po mši zpravidla následuje společné fotografování, popřípadě oslava. Před prvním svatým přijímáním (často právě den před ním) přicházejí budoucí prvokomunikanti ke své první zpovědi. V katolické církvi je věřící, který již přijal první svaté přijímání, povinen přistoupit alespoň jednou ročně ke svátosti smíření.\n\n"}
{"id": "701898", "url": "https://cs.wikipedia.org/wiki?curid=701898", "title": "J. B. S. Haldane", "text": "J. B. S. Haldane\n\nJohn Burdon Sanderson Haldane FRS (5. listopadu 1892 Oxford – 1. prosince 1964 Bhuvanéšvar) byl britský genetik a evoluční biolog, který později emigroval do Indie a získal indické občanství. Spolu s Ronaldem Fisherem a Sewallem Wrightem je zakladatelem populační genetiky. V roce 1952 získal Darwinovu medaili od Královské společnosti a v roce 1958 Darwinovu–Wallaceovu medaili od Linného společnosti v Londýně.\n\nPocházel ze skotské aristokratické rodiny. Vystudoval Eton College a poté New College v Oxfordu. Během první světové války sloužil v Britské armádě. Známé jsou také jeho pokusy, které prováděl sám na sobě s dusivými bojovými plyny. Byl dokonce propagátorem jejich využití – považoval je za humánnější, než výbušné či palné konvenční zbraně.\n\nMezi lety 1919 a 1922 pracoval na Oxfordu a poté na Univerzitě v Cambridgi, kde učil do roku 1932. Během této doby se zabýval enzymy a genetikou, a to hlavně matematickou stránkou genetiky. Poté přijal místo profesora genetiky na University College London (UCL), kde strávil většinu své akademické kariéry. O čtyři roky později se na UCL stal profesorem biometrie.\n\nVelkým dílem přispěl k rozvoji lidské genetiky a byl jedním ze tří hlavních zakladatelů populační genetiky. Většinou je z těchto tří (zbylí dva jsou Ronald Fisher a Sewall Wright) považován za nejméně důležitého. Jeho nejdůležitějším příspěvkem byla série deseti prací na téma „matematická teorie přírodního a umělého výběru“. Jeho výzkum později ovlivnil moderní evoluční syntézu, která vysvětlila přirozený výběr pomocí Mendelových zákonů dědičnosti.\n\nV roce 1956 se odstěhoval do Kalkaty, kde začal pracovat na Indian Statistical Institute (ISI). Jeho odchod do Indie měl několik příčin, např. nebyl spokojený s aktivitou britské vlády (konkrétně s účastí na Suezské krizi). Mezi důvody patřila i pracovní příležitost a víra, že mu prospěje teplé klima.\n\nNakonec získal indické občanství. Zajímal se o hinduismus a stal se vegetariánem.\n\nMěl dvě ženy, v roce 1926 si vzal novinářku Charlotte Franken a po rozvodu v roce 1945 si vzal Helen Spurway. Zemřel 1. prosince 1964 na kolorektální karcinom.\n\nZnámý je jeho citát: \" Nejenom že je vesmír podivnější než si myslíme, je dokonce podivnější, než si dokážeme představit. \"\n\n"}
{"id": "701906", "url": "https://cs.wikipedia.org/wiki?curid=701906", "title": "Trasierra (Badajoz)", "text": "Trasierra (Badajoz)\n\nTrasierra je španělská obec situovaná v provincii Badajoz (autonomní společenství Extremadura).\n\nObec je vzdálena 8,5 km od města Llerena, 105 km od Méridy a 123 km od města Badajoz. Patří do okresu Campiña Sur a soudního okresu Llerena.\n\nV roce 1834 se obec stává součástí soudního okresu Llerena. V roce 1842 čítala obec 111 usedlostí a 440 obyvatel.\n"}
{"id": "701911", "url": "https://cs.wikipedia.org/wiki?curid=701911", "title": "Gmina Knyszyn", "text": "Gmina Knyszyn\n\nGmina Knyszyn je polská městsko-vesnická gmina v okrese Mońki v Podleském vojvodství. Sídlem gminy je město Knyszyn.\n\nKe gmině kromě města Knyszyn patří 19 vesnic a osad. Pod \"městsko-venkovskou gminu Knyszyn\" (celkem 4 965 obyvatel) spadají kromě samotného města Knyszyn následující místa:\n\n\n\n"}
{"id": "701912", "url": "https://cs.wikipedia.org/wiki?curid=701912", "title": "Tetrabutylcín", "text": "Tetrabutylcín\n\nTetrabutylcín ((CH)Sn) ,také tetra-n-butylcín nebo tetra(-n-)butylstannan je organocínová sloučenina.\nPři pokojové teplotě se jedná o hořlavou, stálou kapalinu, nesnášející se se silnými oxidačními činidly. Vzorec se někdy zkráceně zapisuje jako SnBu nebo TTBT.\n\nJe prekurzorem tributylcínu, dibutylcínu a jejich sloučenin. Čistý může být smíšen s chloridem cíničitým za vzniku tributylcínchloridu a dibutylcínchloridu. Tyto sloučeniny cínu jsou prekurzory pro velké množství organocínových sloučenin, které se používají jako stabilizátory pro PVC, biocidy a fungicidy.\n\nTetrabutylcín se vyrábí reakcí chloridu cíničitého s 1-chlorbutanem:\n\nSnCl + 4 CHCl → (CH)Sn + 4 Cl.\n"}
{"id": "701921", "url": "https://cs.wikipedia.org/wiki?curid=701921", "title": "Opavice (rozcestník)", "text": "Opavice (rozcestník)\n\nNázev Opavice má více významů:\n\n"}
{"id": "701923", "url": "https://cs.wikipedia.org/wiki?curid=701923", "title": "Thanglongské královské město", "text": "Thanglongské královské město\n\nThanglongské císařské město (vietnamsky Hoàng thành Thăng Long) byl opevněný císařský areál, jehož pozůstatky se nacházejí v hlavním vietnamském městě Hanoj (viet. Hà Nội), které dříve neslo název Thang Long (viet. Thăng Long), tj. Město vzlétajícího draka.\n\nCísařský okrsek byl postaven v r. 1110 jako nové císařské sídlo. Hanoj plnila po velkou část vietnamských dějin roli hlavního města i kulturního a obchodního centra severního území dnešního Vietnamu, totiž za vlády dynastií Ly (viet. Lý, 1010-1225), Tran (viet. Trần, 1225-1413) a Le (viet. Lê, 1428-1789). Z celého komplexu se zachovalo jen málo staveb, při archeologických výzkumech - zejména v posledních dvou desetiletích - se však v místě bývalé pevnosti našly statisíce dějinných artefaktů, přičemž výzkumy nadále pokračují.\nV roce 2010 byla císařská pevnost v Hanoji zapsána na seznam Světového dědictví UNESCO.\n\n"}
{"id": "701925", "url": "https://cs.wikipedia.org/wiki?curid=701925", "title": "Vízner", "text": "Vízner\n\nPříjmení Vízner nosí více různých osobností:\n\n\n"}
{"id": "701929", "url": "https://cs.wikipedia.org/wiki?curid=701929", "title": "Har Sansan", "text": "Har Sansan\n\nHar Sansan (: הר סנסן) je hora o nadmořské výšce 735 metrů v centrálním Izraeli, v pohoří Judské hory.\n\nNachází se cca 16 kilometrů jihozápadně od centra Jeruzaléma, cca 10 kilometrů jihovýchodně od města Bejt Šemeš a cca 2,5 kilometru jihozápadně od obce Cur Hadasa. Má podobu zalesněného vrchu, který na severní straně spadá do údolí vádí Nachal Sansan, na jehož protější straně se zvedá hora Har Kitron. Na jihu leží údolí Vádí Fukin, které je již situováno na Západní břeh Jordánu, jehož hranice (Zelená linie) leží necelý kilometr jihovýchodně od vrcholu. Leží na něm velká izraelská osada, město Bejtar Ilit. Hora je turisticky využívána. Poblíž leží lokalita zaniklého osídlení \"Chirbet Sansana\" (חרבת סנסן) se zbytky staveb z byzantského období.\n\n"}
{"id": "701931", "url": "https://cs.wikipedia.org/wiki?curid=701931", "title": "Novogotická kaple (Mošovce)", "text": "Novogotická kaple (Mošovce)\n\nNovogotická kaple v Mošovcích byla postavena šlechtickým rodem Révaiů roku 1911. Pod kaplí se nachází krypta. Fasáda je bohatě členěná novogotickými prvky. Kaple se nachází ve výběžku anglického parku u kaštela v Mošovcích.\n\nDnes je v kapli umístěno muzeum řemesel. V jeho expozici se nachází nástroje používané při výrobě známých mošovských výrobků.\n\n"}
{"id": "701932", "url": "https://cs.wikipedia.org/wiki?curid=701932", "title": "Har Kitron", "text": "Har Kitron\n\nHar Kitron (: הר כיתרון nebo הר כתרון) je hora o nadmořské výšce 750 (uváděno též 751) metrů v centrálním Izraeli, v pohoří Judské hory.\n\nNachází se cca 15 kilometrů jihozápadně od centra Jeruzaléma, cca 10 kilometrů jihovýchodně od města Bejt Šemeš, na východním okraji obce Cur Hadasa. Má podobu zalesněného vrchu, který na jižní straně spadá do údolí vádí Nachal Sansan, na jehož protější straně se zvedá hora Har Sansan. Na severu leží údolí Nachal Geres. Dál k severu prochází lokální silnice číslo 375. Poblíž vrcholu leží lokalita zaniklého osídlení \"Chirbet Geres\" (חרבת גרס). Necelé 2 kilometry odtud jihovýchodním směrem již leží Západní břeh Jordánu, za jehož hranicí (Zelená linie) leží velká izraelská osada, město Bejtar Ilit. Hora je turisticky využívána.\n\n"}
{"id": "701934", "url": "https://cs.wikipedia.org/wiki?curid=701934", "title": "Halové mistrovství České republiky v atletice 2011", "text": "Halové mistrovství České republiky v atletice 2011\n\nHalové mistrovství ČR v atletice 2011 se uskutečnilo ve dnech 19. únor a - 20. února 2011 v hale Otakara Jandery v pražské Stromovce.\n\n\n"}
{"id": "701937", "url": "https://cs.wikipedia.org/wiki?curid=701937", "title": "Giv'at Ša'ul (vrch)", "text": "Giv'at Ša'ul (vrch)\n\nGiv'at Ša'ul (: גבעת שאול, : \"Tel el-Ful\") je hora o nadmořské výšce 838 metrů v pohoří Judské hory v Izraeli, respektive v Izraelem okupovaném Východním Jeruzalému, který spadá pod Západní břeh Jordánu, ale byl administrativně začleněn do hranic města Jeruzalém.\nNachází se cca 5 kilometrů severně od centra Jeruzaléma, na pomezí čtvrtí Bejt Chanina a Pisgat Ze'ev. Má podobu odlesněného pahorku, který vystupuje z převážně ploché vyvýšeniny v severní části města. Na východ od ně stéká vádí Nachal Zimri. Místo má historicky význam a dlouhou tradici osídlení. Je identifikováno jako rodiště biblického krále Saula. Je známo také pod jménem \"Gibeat\". V době okolo roku 1200 před naším letopočtem zde bylo sídlo kmene Benjamín. V roce 1965 si na vrcholu Giv'at Šaul začal jordánský král Husajn I. stavět svou rezidenci. Rozstavěný skelet jordánského královského paláce nebyl po roce 1967 nikdy dokončen a dominuje krajině.\n\n"}
{"id": "701943", "url": "https://cs.wikipedia.org/wiki?curid=701943", "title": "Evangelický kostel (Mošovce)", "text": "Evangelický kostel (Mošovce)\n\nEvangelický kostel v Mošovcích vznikal v letech 1864 až 1871 po dosažení náboženského zrovnoprávnění v Uhersku, které umožnilo i evangelickým věřícím mít vlastní kostel. Kostel byl postaven na místě staršího kostela z roku 1783.\n\nJde o obdélníkovou stavbu, zrenovovanou v roce 1927, která se vyznačuje jednoduchým klasicistním výrazem a portálem ve věži. Věž se čtyř-ciferníkovými hodinami je ukončena vysokou střechou. Prostor kostela ze třech stran lemuje chór, ležící na sloupech. Vstupní prostory kostela zdobí olejomalba Mošovce z 19. století a v hlavní lodi se nachází obraz znázorňující poslední večeři. V zadní části kostela se nachází 3 výrazné vertikálně protáhlé obloukové okna z malovaného skla zobrazující biblické výjevy. V letech 1973–1975 byla vykonána generální oprava kostela, při které se vyměnili lavice, okna, chóry, ale také oltář a kazatelna. Další rekonstrukce venkovní fasády se uskutečnily v 90. letech 20. století a následně v roce 2005. Důvodem poměrně častých rekonstrukcích je stavební materiál použitý na stavbu kostela, který obsahuje látky prostupující na povrch, čímž ničí omítku. Poškození bylo v minulosti viditelné především při vlhkém počasí.\n\n"}
{"id": "701946", "url": "https://cs.wikipedia.org/wiki?curid=701946", "title": "Dodekan", "text": "Dodekan\n\nDodekan (známý též \"n\"-dodekan, dihexyl či bihexyl) je kapalný uhlovodík se vzorcem CH. Má 355 strukturních isomerů.\n\nTento uhlovodík se vyskytuje především v ropě, odkud se taky těží. Při rafinaci se část dostane do benzínu, ovšem většina zůstane v petroleji.\n\nDodekan hoří následující reakcí:\n\n2 CH(\"l\") + 37 O(\"g\") → 24 CO(\"g\") + 26 HO(\"g\")\n\n∆\"H\"˚ = -7 513 kJ\n\nDodekan se proto používal jako palivo, které uvolňuje velké množství energie. Jeden litr paliva potřebuje na spálení asi 15 kg vzduchu.\nPetrolej, obsahující dodekan, se dnes používá málo jako palivo. Proto se používá na krakování, kdy se uhlovodíky s relativně dlouhými řetězci rozdělují na více uhlovodíků s kratšími řetězci, které se přidávají zejména do benzínu.\n\nVyužívá se taky zejména na výrobu derivátů.\n\nChlordodekan:\nCHCHCHCHCHCHCHCHCHCHCHCH + Cl → CHClCHCHCHCHCHCHCHCHCHCHCH\n\nŠetrnou oxidací vzniká dodekanol, a následně kyselina dodekanová (kyselina laurová).\n"}
{"id": "701951", "url": "https://cs.wikipedia.org/wiki?curid=701951", "title": "Nachal Geres", "text": "Nachal Geres\n\nNachal Geres (: נחל גרס) je vádí v Izraeli, v Judských horách v Jeruzalémském koridoru.\n\nZačíná v nadmořské výšce přes 700 metrů u obce Cur Hadasa. Směřuje pak k jihozápadu rychle se zahlubujícím údolím se zalesněnými svahy podél severního okraje hory Har Kitron, u níž leží lokalita zaniklého osídlení \"Chirbet Geres\" (חרבת גרס). Z jihu míjí vesnici Mata a pak zprava ústí do vádí Nachal Sansan, na jihovýchodním okraji hory Har Chanot.\n\n"}
{"id": "701952", "url": "https://cs.wikipedia.org/wiki?curid=701952", "title": "Nachal ha-Nativ", "text": "Nachal ha-Nativ\n\nNachal ha-Nativ (: נחל הנתיב) je vádí v Izraeli, v Judských horách v Jeruzalémském koridoru.\n\nZačíná v nadmořské výšce přes 500 metrů na západních svazích hory Har Ja'aran. Směřuje pak k západu zvolna se zahlubujícím údolím se zalesněnými svahy, kterým vede lokální silnice 375. Stáčí se k jihozápadu a zleva přijímá vádí Nachal Carcar a Nachal Cilcal. Zhruba 1 kilometr severozápadně od vesnice Avi'ezer ústí v údolí Ela do toku Nachal Sansan.\n\n"}
{"id": "701956", "url": "https://cs.wikipedia.org/wiki?curid=701956", "title": "Nachal Carcar", "text": "Nachal Carcar\n\nNachal Carcar (: נחל צרצר) je vádí v Izraeli, v Judských horách v Jeruzalémském koridoru.\n\nZačíná v nadmořské výšce přes 500 metrů na západních svazích hory Har Ja'aran. Směřuje pak k západu zvolna se zahlubujícím údolím se zalesněnými svahy. Ústí pak zleva do toku Nachal ha-Nativ.\n\n"}
{"id": "701958", "url": "https://cs.wikipedia.org/wiki?curid=701958", "title": "Nachal Cilcal", "text": "Nachal Cilcal\n\nNachal Cilcal (: נחל צלצל) je vádí v Izraeli, v Judských horách v Jeruzalémském koridoru.\n\nZačíná v nadmořské výšce přes 500 metrů na jihozápadních svazích hory Har Ja'aran. Směřuje pak k západu zvolna se zahlubujícím údolím se zalesněnými svahy. Ústí pak zleva do toku Nachal ha-Nativ.\n\n"}
{"id": "701960", "url": "https://cs.wikipedia.org/wiki?curid=701960", "title": "Věteřovská skupina", "text": "Věteřovská skupina\n\nVěteřovská skupina je archeologická skupina závěru starší doby bronzové pojmenovaná dle výšinné lokality u Věteřova (okr. Hodonín), která společně s takzvanou maďarovskou skupinou (dle lokality Maďarovce, Slovensko, okr. Levice) tvoří tzv. věteřovsko - maďarovskou kulturu. Věteřovská skupina náleží k tzv. protourbánnímu horizontu. Tak označujeme některé středoevropské archeologické kultury závěru starší doby bronzové, které se svým charakterem (opevněná sídliště pravděpodobně centrálního charakteru, rozvinuté dálkové kontakty atd.) vzdáleně přibližují civilizacím tehdejšího Středomoří (mínojské a mykénské kultuře).\n\nV období prvotního bádání o starší době bronzové, byly památky věteřovské skupiny řazeny k únětické kultuře, resp. jejímu závěru. První samostatné vydělení pozdější věteřovské skupiny publikoval Karel Tihelka roku 1946, který ji označil za tzv. věteřovský typ. \n\nZ klimatického hlediska spadá starší doba bronzová (tedy včetně období věteřovské skupiny) do období tzv. subboreálu, jehož klima bylo relativně vlhké a teplé (teplotní průměry se pohybovaly přibližně o 2 C° výše než dnes).\n\nVěteřovské nálezy jsou známy z území Čech, Moravy, JZ Slovenska a Dolního Rakouska. \n\nZ období věteřovské skupiny jsou známa jak neopevněná nížinná sídliště, tak výrazně se rozvíjející výšinné opevněné areály (hradiště), které jsou považovány za centrální lokality s důležitou funkcí v obchodě a výrobě (zejm. barevné metalurgii).\n\nVýšinné areály\n\nMezi nejlépe prozkoumané výšinné areály věteřovské skupiny patří opevněný areál na návrší Cezavy na katastru obce Blučina. Tato lokalita byla zkoumána nejprve pouze sondážemi, které prováděl Karel Tihelka v letech 1948 až 1960. Systematický výzkum započal na lokalitě až v roce 1983. Tento výzkum provádělo Moravské Muzeum v Brně, pod vedením Milana Salaše. .\n\nNa rozdíl od předcházející únětické kultury, výrazně ubylo v období věteřovské skupiny památek funerálního charakteru. Počet známých pohřebišť je velmi nízký (dlouhou dobu badatelé předpokládali, že nositelé věteřovské skupiny vůbec na pohřebištích nepohřbívali), vyšší je pak výskyt pohřbů v sídlištních objektech (např. zásobních jamách), popřípadě pohřby dětí v nádobách tzv. (pithoích). \n\nPohřebiště\n\nAsi nejlépe známým věteřovským pohřebištěm v Čechách je areál z Prahy - Bohnic. Pohřební ritus zdejších hrobů celkem odpovídá zvyklostem předcházejícího období, tj. mladšímu období únětické kultury. Pohřbení jedinci byly uloženi ve skrčené poloze, hlavní osou skeletu ve směru S-J (hlavou k J), hrobová jáma byla upravena kamenným obložením. Pohřby byly vybaveny keramickými nádobami, zemřelí a jejich kroj byli zdobeni menším počtem bronzových předmětů (šat sepnutý jehlicemi, vlasy zdobeny bronzovými kroužky, atd.), výjimečně i předměty z jantaru (korálky). \n\nZ území Moravy je známo 16 lokalit (8 z nich však není zcela průkazných) s hroby věteřovské skupiny. Mezi nejstarší známé a také nejlépe prozkoumané patří hroby z mohylníku v Boroticích, kde bylo v několika mohylách zaznamenáno celkem 52 hrobů datovatelných do období věteřovské skupiny. Jedná se o poměrně jedinečnou lokalitu, jelikož de facto jinde z období věteřovsko - maďarovské kultury pohřby pod mohylami neznáme. \n\nPohřby v sídlištních objektech \n\nPohřby v sídlištních objektech jsou v období věteřovské skupiny podstatně častější, resp. archeologicky častěji zaznamenávané, než pohřby uložené v hrobových jamách na samostatných pohřebištích. Tento zvyk ukládat zemřelé jedince do sídlištních jam (obvykle tzv. zásobních jam, u kterých se předpokládá, že původně sloužily ke skladování obilí) je dobře známý již z předcházejícího období únětické kultury. Nálezy lidských objektů v sídlištních jamách jsou různé. Může se jednat pouze o jednotlivé kosti či části skeletu, které se v některých případech mohly dostat do objektu i neúmyslně, nebo častěji o prokazatelně intencionální pohřby celých skeletů. Ty mohou být jednak uloženy způsobem, který je znám z \"regulérních\" pohřbů v hrobových jamách (uložení na boku ve skrčené poloze, přítomnost pohřební výbavy atd.) nebo způsobem, který se jeví jako nepietní, kdy je například skelet v pozici, která naznačuje jeho vhození do objektu, popř. odporuje zvykům známým z pohřbů v hrobových jamách.\n\n"}
{"id": "701961", "url": "https://cs.wikipedia.org/wiki?curid=701961", "title": "Bulgarija", "text": "Bulgarija\n\nBulgarija ( ) byla ruská motorová loď postavená ve Slovenských loděnicích n. p. v Komárně. 10. července 2011 se \"Bulgarija\" potopila v Kujbyševské přehradě. Při největším lodním neštěstí v Rusku od dob potopení lodi Admirál Nachimov zahynulo 129 cestujících a členů posádky. \n\n10. července 2011 se při plavbě v Kujbyševské přehradě v Rusku potopila. Na palubě bylo 208 pasažérů, z nichž 79 vyzvedla z vody loď Arabella. Loď při potopení klesla do hloubky 20 m a ležela 3 km od břehu, odkud byla vyzdvižena do plovoucího doku kvůli dalšímu vyšetřování.\n\n\"Bulgaria\" byla postavena v loděnicích v Komárně v roce 1955 jako \"Ukrajina\" a v únoru 2010 byla přejmenována podle Volžského Bulharska. Podle sovětského projektu 785 bylo v komárenských loděnicích mezi lety 1952 - 1958 postaveno celkem 36 lodí třídy OL800 (osobná loď o výkonu 800 hp).\n\nNěkolik hodin po začátku plavby po Volze přišla bouře a loď se za krátkou dobu potopila. Stalo se tak okolo 13:58 Moskevského času (09:58 UTC).\n\nPrezident Dmitrij Medveděv v reakci na potopení \"Bulgarije\" 11. července nařídil „důsledné prověření všech druhů osobní dopravy“ v Rusku a současně vyhlásil 12. červenec dnem smutku.\n"}
{"id": "701962", "url": "https://cs.wikipedia.org/wiki?curid=701962", "title": "Michael Burston", "text": "Michael Burston\n\nMichael Burston, známý jako Würzel (23. října 1949, Cheltenham, Anglie - 9. července 2011) byl anglický heavy metalový kytarista a zpěvák, známý především jako člen skupiny Motörhead v letech 1984-1995.\n\n\n"}
{"id": "701964", "url": "https://cs.wikipedia.org/wiki?curid=701964", "title": "Nachal Kobi", "text": "Nachal Kobi\n\nNachal Kobi (: נחל קובי) je vádí v Izraeli, v Judských horách v Jeruzalémském koridoru.\n\nZačíná v nadmořské výšce přes 700 metrů cca 1 kilometr severovýchodně od vesnice Mevo Bejtar. Nachází se tu pramen \"Ejn Kobi\" (עין קובי) a zbytky arabského osídlení z doby před rokem 1948. Směřuje pak k severu rychle se zahlubujícím údolím se zalesněnými svahy. Na východ od vádí se zvedá vrch Šluchat Kobi. Ústí pak zleva do toku Nachal Refa'im. Přes Nachal Refa'im zde vede cesta a most \"Gešer Kobi\" (גשר קובי). Hora je turisticky využívaná, vede tu Izraelská stezka. Na protější straně Nachal Refa'im se zvedá hora Šluchat Salmon.\n\n"}
{"id": "701975", "url": "https://cs.wikipedia.org/wiki?curid=701975", "title": "Otto Rasch", "text": "Otto Rasch\n\nSS-Gruppenführer Otto Rasch (7. prosince 1891 – 1. listopadu 1948, Wehrstedt) byl vysoce postavený nacistický úředník na obsazeném východním území, který velel Einsatzgruppe C (severní a střední Ukrajina) do října 1941. Jako velící důstojník byl pachatelem holokaustu a masovým vrahem.\n\nRasch se narodil ve Friedrichsruh v severním Německu. Získal dva doktoráty a byl známý jako „Dr Dr Rasch“ v souladu s německou akademickou tradicí. Organizoval budování koncentračního tábora v Soldau. Rasch byl obžalován v roce 1948 v Norimberku v procesu s příslušníky Einsatzgruppen, ale o něco později v tomto roce zemřel.\n\n"}
{"id": "701980", "url": "https://cs.wikipedia.org/wiki?curid=701980", "title": "Seznam funkcionalistických staveb v Olomouci", "text": "Seznam funkcionalistických staveb v Olomouci\n\nSeznam funkcionalistických staveb v Olomouci je výčtem architektonicky významných staveb funkcionalismu na území města Olomouce.\n\nPo první světové válce došlo v roce 1919 k vzniku velké Olomouce sloučením 15 obcí. Regulační plán od Ladislava Skřivánka z let 1923-1925 po kritice přepracovali v roce 1930 Josef Šejna a Max Urban. \n\nFunkcionalismus do olomoucké architektury pronikal od konce 20. let a vrcholil v souboru staveb Bohumíra F. A. Čermáka pro místní firmu ASO (Ander a syn v Olomouci) a v několika rodinných domech zde usazeného Lubomíra Šlapety. Naopak v obecních zakázkách byla zřetelná spíše tendence k tradicionalismu, kterou rozvíjel Klaudius Madlmayr a také Karl Fischer či Hans Stratil. V tomto duchu byl také sestaven návrh plánu města z let 1942-1943 od Emila Leo. \n\nPozdní funkcionalismus do Olomouce v poválečné dvouletce vnášel Bedřich Rozehnal, avšak brzy se začala uplatňovat i historizující koncepce socialistického realismu.\n\n\n\n"}
{"id": "701981", "url": "https://cs.wikipedia.org/wiki?curid=701981", "title": "Národní historický park San Juan Island", "text": "Národní historický park San Juan Island\n\nNárodní historický park San Juan Island se nachází na ostrově svatého Jana v americkém státě Washington a skládá se z tábořišť americké a britské armády z tzv. Prasečí války. Oba tábory byly založeny roku 1859 jako odpověď na spor o hranicích, který vyvolalo zabití prasete. Tábory byly používány celých dvanáct let, dokud nebyla podepsána Washingtonská dohoda. Zatímco Britové tábor opustili v listopadu 1872, Američané až v červenci 1874. V roce 1961 se památka stala národní historickou památkou a v roce 1966 se dostala na národní rejstřík historických míst.\n\nPark je rozdělen na dvě části - na americký tábor a britský tábor. Britský tábor je jedinou částí všech amerických národních parků, která připomíná britskou armádu, a zároveň jedinou, kde vlaje britská vlajka.\n"}
{"id": "701982", "url": "https://cs.wikipedia.org/wiki?curid=701982", "title": "Tridekan", "text": "Tridekan\n\nTridekan (CH) je organická sloučenina, alkan s 13 atomy uhlíku v molekule. Má celkem 802 izomerů, které jsou bezbarvé hořlavé kapaliny (hořlaviny IV. třídy).\n\nTridekan se používá (většinou ve směsi s ostatními alkany) na výrobu parafínu, při výrobě papíru a leteckého benzinu (je obsažen v ropě, odkud se při rafinaci ropy dostává do petroleje a motorové nafty).\n"}
{"id": "701989", "url": "https://cs.wikipedia.org/wiki?curid=701989", "title": "PKP řada OKz32", "text": "PKP řada OKz32\n\nOKz32 je polská parní lokomotiva vyráběná v letech 1934 až 1936 v továrně HCP v Poznani. Lokomotivy tohoto typu byly používány především na osobní přepravu mezi Chabówka - Zakopane. Bylo vyrobeno asi 25 kusů. Lokomotiva OKz32-2 je umístěna v Chabówce.\n"}
{"id": "701995", "url": "https://cs.wikipedia.org/wiki?curid=701995", "title": "PKP řada Ty42", "text": "PKP řada Ty42\n\nŘada Ty42 je řada normálněrozchodných parních lokomotiv, které provozovaly polské dráhy PKP. Jedná se o část strojů, které byly vyráběny v letech 1945 až 1946 v továrně v Fablok ( ), v Chrzanově. Vyrobeno bylo 150 kusů. Ty42-19 z depa v Zebrzydowicích je jediný provozní exemplář, nachází se ve skanzenu v Chabówce.\n\n"}
{"id": "702000", "url": "https://cs.wikipedia.org/wiki?curid=702000", "title": "PKP řada TKh100", "text": "PKP řada TKh100\n\nŘada TKh100 je označení 65 normálněrozchodných parních lokomotiv polských drah různých typů.\n\nStroj TKh100-51 byl vyroben v berlínském závodě Orenstein & Koppel AG v roce 1928 pro železniční společnost v Prusku, u které nesla jméno „parní lokomotiva nr. 2“. V letech 1945–1968 byla v provozu v Polsko, jako TKh100-51. Poté byla vyřazena a pomalu chátrala. V roce 1992 byla rekonstruována zaměstnanci depa v Suché Beskidzké. V dnešní době se lokomotiva TKh100-51 nachází ve skanzenu v Chabówce. \n\n"}
{"id": "702004", "url": "https://cs.wikipedia.org/wiki?curid=702004", "title": "PKP řada Ol49", "text": "PKP řada Ol49\n\nOl49 je polská parní lokomotiva vyráběná v letech 1951 až 1954 v továrně Fablok ( ), v Chrzanově.\nLokomotivy tohoto typu byly používány především na osobní přepravu. Bylo vyrobeno asi 112 kusů, mimo Polsko byly vyváženy do Albánie.\n"}
{"id": "702008", "url": "https://cs.wikipedia.org/wiki?curid=702008", "title": "PKP řada OKl27", "text": "PKP řada OKl27\n\nOKl27 je polská parní lokomotiva vyráběná v letech 1928 až 1932 v továrně HCP, v Poznani. Lokomotivy tohoto typu byly používány především na osobní přepravu. Bylo vyrobeno asi 122 kusů.\n"}
{"id": "702017", "url": "https://cs.wikipedia.org/wiki?curid=702017", "title": "PKP řada TKh1", "text": "PKP řada TKh1\n\nTKh1 je polská parní lokomotiva, vyráběná v letech 1890 až 1910 v berlínském závodě Orenstein & Koppel. Lokomotivy tohoto typu byly používány především k přepravě zboží při výrobě a zpracování dřeva na lesní železnici, zřídka na osobní přepravu. Bylo vyrobeno asi 5000 kusů, mimo Polsko byly vyváženy do Rumunska, Bulharska a Albánie.\n"}
{"id": "702022", "url": "https://cs.wikipedia.org/wiki?curid=702022", "title": "PKP řada Pt31", "text": "PKP řada Pt31\n\nPt31 je polská parní lokomotiva vyráběná v letech 1932 až 1940 v továrně Fablok ( ), v Chrzanově.\nLokomotivy tohoto typu byly používány především na osobní přepravu. Bylo vyrobeno asi 110 kusů.\n"}
{"id": "702025", "url": "https://cs.wikipedia.org/wiki?curid=702025", "title": "PKP řada Pt47", "text": "PKP řada Pt47\n\nPt47 je polská parní lokomotiva vyráběná v letech 1948 až 1951 v továrně Fablok ( ), v Chrzanově.\nLokomotivy tohoto typu byly používány především na osobní přepravu. Bylo vyrobeno asi 180 kusů.\n"}
{"id": "702034", "url": "https://cs.wikipedia.org/wiki?curid=702034", "title": "PKP řada Ty51", "text": "PKP řada Ty51\n\nŘada Ty51 je řada polská parních lokomotiv, vyráběných v letech 1953 až 1958 v továrně HCP v Poznani. Lokomotivy tohoto typu byly používány především k přepravě zboží při výrobě a zpracování uhlí. Bylo vyrobeno asi 228 kusů. Stroj Ty51-137 je jediný provozní exemplář, nachází se ve skanzenu v Chabówce.\n"}
{"id": "702036", "url": "https://cs.wikipedia.org/wiki?curid=702036", "title": "PKP řada Ty23", "text": "PKP řada Ty23\n\nŘada Ty23 je řada polských parních lokomotiv, vyráběných v letech 1923 až 1934 v továrně HCP v Poznani. Lokomotivy tohoto typu byly používány především k přepravě zboží při výrobě a zpracování uhlí. Bylo vyrobeno asi 312 kusů. V roce 2010 byl stroj Ty23-104 rekonstruován zaměstnanci depa v Chabowce.\n"}
{"id": "702038", "url": "https://cs.wikipedia.org/wiki?curid=702038", "title": "PKP řada Ty37", "text": "PKP řada Ty37\n\nTy37 je polská parní lokomotiva, vyráběná v letech 1937 až 1941 v továrně HCP v Poznani. Lokomotivy tohoto typu byly používány především k přepravě zboží při výrobě a zpracování uhlí. Bylo vyrobeno asi 27 kusů. V roce 2010 byla lokomotiva Ty37-17 rekonstruována zaměstnanci depa v Chabowce.\n"}
{"id": "702041", "url": "https://cs.wikipedia.org/wiki?curid=702041", "title": "Poštolka pestrá", "text": "Poštolka pestrá\n\nPoštolka pestrá (\"Falco sparverius\") je jediným zástupcem poštolek na americkém kontinentu. V Severní Americe je nejběžnějším zástupcem rodu \"Falco\".\n\nSvou velikostí 19 – 21 centimetrů patří za nejmenšího zástupce rodu \"Falco\" v Severní Americe. Rozpětí křídel se pohybuje mezi 50 - 60 centimetrů; samice jsou obvykle větší než samci. Hmotnost samce dosahuje 120 gramů, u samic je to až 166 gramů.\n\nSamci mají šedomodrá křídla s černými tečkami, hřbet je červenohnědý, spodina těla je bílá s černými tečkami. Ocas je červenohnědý, přechází v černý pás a je zakončený bílou nebo červenohnědou špičkou. Samice mají červenohnědý hřbet i křídla s množstvím úzkých černých pásků.\n\n"}
{"id": "702043", "url": "https://cs.wikipedia.org/wiki?curid=702043", "title": "PKP řada Ty45", "text": "PKP řada Ty45\n\nTy45 je polská parní lokomotiva, vyráběná v letech 1946 až 1951 v továrně Fablok ( ), v Chrzanově. Lokomotivy tohoto typu byly používány především k přepravě zboží při výrobě a zpracování uhlí. Bylo vyrobeno asi 448 kusů.\n"}
{"id": "702045", "url": "https://cs.wikipedia.org/wiki?curid=702045", "title": "PKP řada Ty43", "text": "PKP řada Ty43\n\nŘada Ty43 je řada normálněrozchodných parních lokomotiv, které provozovaly polské dráhy PKP. Jedná se o část strojů, které byly vyráběny v letech 1946 až 1949 v továrně v HCP, v Poznani. Tažná síla lokomotivy Ty43 se vyvíjela během jejího zavádění do provozu, až dosáhla více než 17 000 kg. Lepší stupeň spalování uhlí umožnil lokomotivě táhnout náklad vážící až 620 tun při rychlosti 80 km/h nebo 1700 tun rychlostí 50 km/h. V horských oblastech ve stoupání 20 ° mohla lokomotiva ještě táhnout, ale jen náklad asi 190 tun při maximální rychlosti 40 km/h. Často byla využívána v zápřahu do souprav osobních vlaků, v takových případech byla využívána k tahu asi 130 tun při stoupání 25 ° a přibližné průměrné rychlosti 40 km/h.\n"}
{"id": "702052", "url": "https://cs.wikipedia.org/wiki?curid=702052", "title": "PKP řada Tr202", "text": "PKP řada Tr202\n\nTr202 je polská parní lokomotiva, která pro polské železnice dodala britská společnost English Electric v roce 1946. Bylo vyrobeno asi 30 kusů. V roce 1994 byl stroj Tr202-19 rekonstruován zaměstnanci depa v Chabowce.\n"}
{"id": "702054", "url": "https://cs.wikipedia.org/wiki?curid=702054", "title": "Ján Kapko", "text": "Ján Kapko\n\nJán Kapko (* 13. září 1960) je bývalý slovenský fotbalista, obránce, reprezentant Československa. Za československou reprezentaci odehrál v letech 1982-1983 tři utkání, třikrát startoval i v olympijském výběru, 13x v reprezentaci do 21 let. V lize odehrál 236 utkání a vstřelil 1 gól. Hrál za Jednotu Trenčín (1978-1980), Duklu Praha (1980-1983) a DAC Dunajská Streda (1985-1992). S Duklou získal roku 1982 titul mistra Československa, s Dunajskou Stredou roku 1987 československý pohár. 10x startoval v evropských pohárech.\n\n\n"}
{"id": "702057", "url": "https://cs.wikipedia.org/wiki?curid=702057", "title": "Hlinitan strontnatý", "text": "Hlinitan strontnatý\n\nHlinitan strontnatý (SrAlO) je pevná, krystalická látka. Je to nehořlavý, bledě nažloutlý prášek s hustotou vyšší než voda.\n\nČistý hlinitan strontnatý funguje jako luminofor, ovšem pokud obsahuje malé množství europia, začne fosforeskovat.\nPodobně jako směs sulfidu zinečnatého a mědi na světle získá energii, kterou následně vysvítí. Hlinitan strontnatý svítí asi 10krát více, 10krát déle, avšak je mnohokrát dražší.\nPoužívá se do hraček, které ve tmě světélkují. Dá se jednoduše rozpustit v některých druzích plastu.\n\nObvykle září světlem o vlnové délce asi 520 nm, ovšem je možné připravit i některé jiné vlnové délky. Aby svítilo co nejdéle, přidávají se sloučeniny dysprosia.\n\nObvykle se hlinitan strontnatý vyrábí z kovového hliníku a hydroxidu strontnatého. Vyrábí se v atmosféře kyseliny dusičné při zvýšeném tlaku a teplotě okolo 1 300 °C.\n\nV laboratoři se dá připravit za pomocí následujících vysoce čistých látek:\n\nVodný roztok se musí zahřívat rovnoměrně, což omezuje použití kahanu, ale neomezuje použití mikrovlnné trouby.\nDusičnany při zahřátí vytvoří prostředí kyseliny dusičné, a dále vznikne hlinitan strontnatý, europium a dysprosium.\nMočovina a kyselina boritá jsou pouze pro umožnění výroby.\n\nRovněž lze připravit reakcí chloridu strontnatého (popřípadě dusičnanu) s hlinitanem sodným.<br>\n2NaAlO + SrCl → 2NaCl + Sr(AlO).\n\n"}
{"id": "702060", "url": "https://cs.wikipedia.org/wiki?curid=702060", "title": "Stud poker", "text": "Stud poker\n\nStud poker je označení pro skupinu pokerových variant, ve kterých je hráčům postupně rozdávána směs karet otočených lícem dolů a lícem nahoru (viditelných pro všechny ostatní). \"Stud pokerové\" varianty jsou nepoziční hry, to znamená, že každé kolo sázek může otevírat jiný hráč (například podle nejlepších vyložených karet). Stud poker se obvykle hraje s limitem.\n\nProtože je stud poker nepoziční hra, pozice dealera se obvykle losuje pouze v domácích hrách, kde se hráči střídají v míchání. V hernách a turnajích, kde je dealer pevně daný, jsou karty rozdávány vždy od něj po směru hodinových ručiček. Hráči dají do hry předem stanovené ante a jsou jim rozdány první karty (nejčastěji tři, dvě lícem dolů a jedna lícem nahoru). O tom, kdo sází jako první, nejčastěji rozhodují karty hráčů otočené lícem nahoru - např. v 7 card studu je první na řadě hráč s nejnižší otočenou kartou, v razzu hráč s nejvyšší otočenou kartou. První sázející musí dát do hry tzv. \"bring-in\", neboli další povinnou sázku, většinou ve výši šestiny až třetiny nižšího limitu sázek. Po proběhnutí kola sázek jsou hráčům postupně rozdávány další karty (některé lícem dolů, některé lícem nahoru, podle typu hry), přičemž po každém rozdání následuje další kolo sázek (již bez \"bring-inu\"). Pokud je po posledním kole sázek ve hře ještě více než jeden hráč, dochází k otočení karet (\"showdown\"). Hráč s nejlepší karetní kombinací dle hrané varianty vítězí bank (\"pot\").\n\nVariant stud pokeru je mnoho, zde jsou uvedeny některé nejznámější.\n\nSeven card stud začíná rozdáním tří karet, z toho dvou zavřených (lícem dolů) a jedné otevřené (lícem nahoru). Hráč s nejnižší kartou musí dát do hry \"bring-in\". Po prvním kole sázek je rozdána ještě čtvrtá karta (\"forth street\", otevřená), pátá karta (\"fifth street\", otevřená), šestá karta (\"sixth street\", otevřená) a sedmá karta (\"seventh street\", zavřená). Kolo sázek začíná vždy hráč s nejlepší kombinací karet otočených lícem nahoru. Na konci hry pot vyhraje hráč s nejvyšší možnou pokerovou kombinací.\n\nRazz je podobný seven card studu s tím rozdílem, že se hráči snaží dosáhnout co nejnižší kombinace (odtud občasný název \"seven card stud low\"). Bring-in dává hráč s nejvyšší kartou, v dalších kolech otevírá hráč s nejnižším (tudíž nejlepším) listem. Vítězí hráč s nejnižší možnou kombinací (postupky a flushe se nepočítají, tudíž nejlepší kombinací je A-2-3-4-5).\n"}
{"id": "702062", "url": "https://cs.wikipedia.org/wiki?curid=702062", "title": "Jan Kalous", "text": "Jan Kalous\n\nJan Kalous (12. března 1922, Karlovy Vary – 5. března 2002) byl český fotbalista, záložník, reprezentant Československa. Po skončení aktivní kariéry působil jako trenér.\n\nV lize odehrál 133 utkání a vstřelil v nich 5 gólů. Hrál za Bohemians (1941–1954). Za československou reprezentaci odehrál v letech 1946–1952 tři utkání (gól nedal), jednou startoval i v reprezentačním B-mužstvu.\n\n\n"}
{"id": "702063", "url": "https://cs.wikipedia.org/wiki?curid=702063", "title": "Earl (rozcestník)", "text": "Earl (rozcestník)\n\nEarl má několik významů.\n\nJméno Earl\n\nPříjmení Earl\n\nGeografie\n"}
{"id": "702064", "url": "https://cs.wikipedia.org/wiki?curid=702064", "title": "PKP řada Tw53", "text": "PKP řada Tw53\n\nLokomotivy řada Tw53 jsou polské parní lokomotivy určené pro úzkorozchodné dráhy o rozchodu kolejí 785 mm. Byly vyráběny v továrně Fablok ( ) v Chrzanově (20 ks vyrobených v letech 1953 až 1954). Stroje mají čtyři hnané nápravy (uspořádání pojezdu E) a dosahovaly maximální rychlosti 30 km/h.\n\n4 lokomotivy jsou dochované, neprovozní stroj Tw53-2566 se nachází v muzeu úzkorozchodné dráhy v polské Rudy, neprovozní stroj Tw53-2560 (ve skutečnosti 2561) je ve skanzenu v Chabowce.\n\n"}
{"id": "702067", "url": "https://cs.wikipedia.org/wiki?curid=702067", "title": "Lokomotiva EP03", "text": "Lokomotiva EP03\n\nLokomotivy řady EP03 jsou čtyřnápravové stejnosměrné elektrické lokomotivy, které pro polské železnice Polskie Koleje Państwowe dodala švédská společnost ASEA v roce 1951 v počtu 8 kusů.\n\nLokomotiva má uspořádání pojezdu Bo' Bo'. Čtyři trakční motory mají celkový výkon 1630 kW. Maximální rychlost lokomotivy je 100 km/h. Lokomotiva má hmotnost ve službě 80 tun a délku 14 170 mm.\n"}
{"id": "702068", "url": "https://cs.wikipedia.org/wiki?curid=702068", "title": "Konrad Haebler", "text": "Konrad Haebler\n\nKonrad Haebler (29. října 1857 Drážďany – 13. prosince 1946 Stadt Wehlen) byl německý knihovník, badatel na poli inkunábulí, historie knihtisku a knihy, zabýval se také historií Španělska. V letech 1907–1921 byl ředitel rukopisného oddělení Staatsbibliothek v Berlíně, zde byl také předsedou komise Gesamtkatalog der Wiegendrucke. Obecného využití se dostalo jeho typologické metodě pro bližší určení prvotisků, kterou spoluvytvářel a prosazoval.\n\n"}
{"id": "702069", "url": "https://cs.wikipedia.org/wiki?curid=702069", "title": "Kalous (příjmení)", "text": "Kalous (příjmení)\n\nExistuje více nositelů českého příjmení Kalous:\n\n\n"}
{"id": "702071", "url": "https://cs.wikipedia.org/wiki?curid=702071", "title": "Saskatchewan Highway 918", "text": "Saskatchewan Highway 918\n\nHighway 918 je silnice v kanadské provincii Saskatchewanu. Od silnice Highway 165 se odpojuje nedaleko La Plonge a vede od ní do Patuanaku. Je asi 92 km (57 mil) dlouhá.\n"}
{"id": "702072", "url": "https://cs.wikipedia.org/wiki?curid=702072", "title": "Luděk Kovačík", "text": "Luděk Kovačík\n\nLuděk Kovačík (* 24. srpna 1961) jihlavský odchovanec je bývalý český fotbalista, útočník, reprezentant Československa. Za československou reprezentaci odehrál v roce 1983 dvě utkání, jednou nastoupil v olympijském výběru, 7x startoval v reprezentaci do 21 let (1 gól). V lize odehrál 202 utkání a dal 35 gólů. Hrál za TJ Vítkovice (1982–1990), s nimiž se stal roku 1986 mistrem ligy. 12x startoval v evropských pohárech a dal zde 2 branky.\n\nV sezóně 2014/2015 trénuje divizní klub FSC Stará Říše.\n\n\n"}
{"id": "702076", "url": "https://cs.wikipedia.org/wiki?curid=702076", "title": "Kvalifikace na Mistrovství světa ve fotbale 1990", "text": "Kvalifikace na Mistrovství světa ve fotbale 1990\n\nV kvalifikaci na Mistrovství světa ve fotbale 1990 se národní týmy ze šesti fotbalových konfederací ucházely o 22 postupových míst na závěrečný turnaj. Pořadatelská Itálie spolu s obhájcem titulu - Argentinou měli účast na závěrečném turnaji jistou. Kvalifikace se účastnilo 116 zemí.\n\n<nowiki>*</nowiki> Poloviny míst znamenají místa v mezikontinentální baráži.\n\nCelkem 105 týmů sehrálo alespoň jeden kvalifikační zápas. Bylo jich odehráno 314 a padlo v nich 735 branek (tj. 2,34 na zápas).\n\n\"(26 týmů bojujících o 2 místenky)\"\n\nPo odhlášení dvou týmů se zúčastnilo pouze 24 celků. Osmička nejlepších byla nasazena přímo do skupinové fáze. Zbylých 16 týmů sehrálo předkolo hrané systémem doma a venku. Ve skupinové fázi bylo 16 týmů rozlosováno do čtyř skupin po čtyřech, kde se utkal každý s každým dvoukolově doma a venku. Vítězové skupin se následně utkali systémem doma a venku o postoup na MS.\n\n\"(26 týmů bojujících o 2 místenky)\"\n\nPo odhlášení jednoho týmu se zúčastnilo 25 reprezentací. Ty byly rozlosovány do šesti skupin po čtyřech, resp. pěti týmech, kde se utkaly dvoukolově každý s každým doma a venku. Vítězové skupin následně postoupili do druhé fázi, ve které se utkali jednokolově každý s každým na centralizovaném místě a první dva týmy postoupily na MS.\n\n\"(32 týmů bojujících o 13 místenek)\"\n\nVšech 32 týmů bylo rozlosováno do sedmi skupin po čtyřech, resp. pěti týmech. První dva týmy z pětičlenných skupin postoupily přímo na MS. Ze čtyřčlenných skupin měli postup jistý pouze vítězové. Celky ze druhých míst čtyřčlenných skupin byly seřazeny do žebříčku a první dva také přímo postoupily. Jeden z týmů na druhých místech tím pádem nepostoupil.\n\n\"(9 týmů bojujících o 2 nebo 3 místenky - baráž proti celku ze zóny OFC rozhodla o držiteli třetí místenky)\"\n\nDevítka jihoamerických týmů byla rozlosována do tří skupin po třech. V nich se utkal dvoukolově každý s každým doma a venku. Vítězové skupin byli následně seřazeni do žebříčku a dvojice nejlepších postoupila přímo na MS, zatímco na zbylý celek čekala mezikontinentální baráž proti vítězi zóny OFC.\n\n\"(5 týmů bojujících o 0 nebo 1 místenku - baráž proti týmu z Jižní Ameriky rozhodla o držiteli této místenky)\"\n\nOceánské zóny se z politických důvodů zúčastnily také celky a . Posledně jmenovaný celek byl nasazen přímo do druhé fáze. V první fázi byla čtveřice týmů rozlosována do dvojic, ve kterých se utkala systémem doma a venku o postup do druhé fáze. V té trojice týmů utvořila jednu skupinu, v které se utkal každý s každým doma a venku. Vítěz skupiny následně postoupil do mezikontinentální baráže proti celku ze zóny CONMEBOL.\n\n\"(16 týmů bojujících o 2 místenky)\"\n\nKvalifikace zóny CONCACAF se hrála v rámci Mistrovství Severní, Střední Ameriky a Karibiku 1989. Po odhlášení jednoho týmu se zúčastnilo 15 celků. Pětice nejlepších bylo nasazeno přímo do druhé fáze, zatímco desítka zbylých reprezentací se zúčastnila první fáze. První a druhá fáze se hrály vyřazovacím systémem doma a venku. Na závěrečný turnaj Mistrovství Severní, Střední Ameriky a Karibiku postoupila pětice týmů, která se zde utkala dvoukolově každý s každým doma a venku. První dva týmy následně postoupily na MS.\n\nNejhorší vítěz jedné ze skupin zóny CONMEBOL () se utkal s vítězem zóny OFC ().\n\nKolumbie zvítězila celkovým skóre 1:0 a postoupila na Mistrovství světa ve fotbale 1990.\n\n"}
{"id": "702080", "url": "https://cs.wikipedia.org/wiki?curid=702080", "title": "For Your Entertainment", "text": "For Your Entertainment\n\nFor Your Entertainment je debutová studiová deska Adama Lamberta, finalisty osmé série soutěže American Idol. Byla vydána 23. listopadu 2009. Z desky byly vydány ve Spojených státech tři singly: \"For Your Entertainment\", \"Whataya Want from Me\" a \"If I Had You\". V zahraničí ještě z desky vyšly následující písně: \"Fever\" (Nový Zéland), \"Sleepwalker\" (Kanada / Finsko / Německo / Polsko / Česká republika), \"Aftermath\" (Finsko) a \"Sure Fire Winners\" (Nový Zéland).\n\n"}
{"id": "702087", "url": "https://cs.wikipedia.org/wiki?curid=702087", "title": "Předkrm", "text": "Předkrm\n\nPředkrm je malá porce lehkého jídla, která se podává před samotnou konzumací hlavního jídla. Jeho účelem není zasytit, nýbrž povzbudit smysly a zejména vyvolat větší chuť. Tím zintenzivňuje zážitek z následně podávaného pokrmu. Nápoj podávaný před jídlem za stejným účelem se nazývá aperitiv.\n\nPředkrmy dělíme na studené a teplé. Studený předkrm následuje po aperitivu, tvoří ho často paštika, ryba nebo salát. Poté následuje polévka. Po polévce před hlavním chodem následuje předkrm teplý, např. husí játra či slávky. Ten však nebývá častý, typický je spíše pro bankety s mnoha chody.\n\nPředkrmy se jedí povětšinou vidličkou. Při servisu s větším počtem příborů se pro studený předkrm používá vidlička na samém okraji, pro teplý předkrm pak následující blíže talíři.\n\n"}
{"id": "702088", "url": "https://cs.wikipedia.org/wiki?curid=702088", "title": "Polopenze", "text": "Polopenze\n\nPolopenze je označení pro způsob stravování poskytovaného ubytovacím zařízením - hotelem nebo penzionem. Součástí polopenze jsou dvě denní jídla, obvykle snídaně a večeře; výjimečně snídaně a oběd. Nápoje ve většině případů nejsou do polopenze zahrnuty.\n\nPokud jsou poskytována všechna tři denní jídla, jedná se už o plnou penzi.\n\n"}
{"id": "702096", "url": "https://cs.wikipedia.org/wiki?curid=702096", "title": "Německá škola v Praze", "text": "Německá škola v Praze\n\nNěmecká škola v Praze ( \"Deutsche Schule Prag\", úplný název \"Německá škola v Praze s.r.o. - zahraniční škola a gymnázium\") je německá zahraniční škola v Praze 5-Jinonicích.\n\nŠkola byla založena roku 1989 jako zahraniční škola Německou demokratickou republikou. Po sjednocení země je podporována Českem a Německem. Jde o soukromou školu, jejímž zřizovatelem je \"Občanské sdružení pro založení a podporu Německé školy v Praze\". Od roku 2001 je Školou česko-německého setkávání.\n\nŘeditelem školy je Clemens Rother, škola má českou a německou sekci. Škola se dělí na mateřskou školu, základní školu, gymnázium a tzv. školu setkávání. Škola sídlí na adrese Schwarzenberská 700/1, 158 00 Praha 5 – Jinonice.\n\nVyučovacím jazykem je němčina a čeština, důraz je kladen na německou kulturu a německé dějiny, přičemž škola se snaží poskytovat žákům a studentům skutečný obraz současného Německa. Výuka je doplňována tématy z českých dějin, české kultury a výukou češtiny.\n\n\n"}
{"id": "702099", "url": "https://cs.wikipedia.org/wiki?curid=702099", "title": "Kvalifikace na Mistrovství světa ve fotbale 1990 (UEFA)", "text": "Kvalifikace na Mistrovství světa ve fotbale 1990 (UEFA)\n\nKvalifikace na Mistrovství světa ve fotbale 1990 zóny UEFA určila 13 účastníků finálového turnaje.\n\nVšech 32 týmů bylo rozlosováno do sedmi skupin po čtyřech, resp. pěti týmech. První dva týmy z pětičlenných skupin postoupily přímo na MS. Ze čtyřčlenných skupin měli postup jistý pouze vítězové. Celky ze druhých míst čtyřčlenných skupin byly seřazeny do žebříčku a první dva také přímo postoupily. Jeden z týmů na druhých místech tím pádem nepostoupil.\n\nRumunsko postoupilo na Mistrovství světa ve fotbale 1990.\n\nŠvédsko postoupily na Mistrovství světa ve fotbale 1990. Anglie také postoupila vzhledem k umístění na druhém místě v žebříčku týmů na druhých místech skupin 1, 2 a 4.\n\nTýmy SSSR a Rakousko postoupily na Mistrovství světa ve fotbale 1990.\n\nNizozemsko postoupilo na Mistrovství světa ve fotbale 1990. Západní Německo také postoupilo vzhledem k nejlepšímu umístění v žebříčku týmů na druhých místech skupin 1, 2 a 4.\n\nTýmy Jugoslávie a Skotsko postoupily na Mistrovství světa ve fotbale 1990.\n\nTýmy Španělsko a Irsko postoupily na Mistrovství světa ve fotbale 1990.\n\nTýmy Belgie a Československo postoupily na Mistrovství světa ve fotbale 1990.\n\n"}
{"id": "702106", "url": "https://cs.wikipedia.org/wiki?curid=702106", "title": "Kvalifikace na Mistrovství světa ve fotbale 1990 (CAF)", "text": "Kvalifikace na Mistrovství světa ve fotbale 1990 (CAF)\n\nKvalifikace na Mistrovství světa ve fotbale 1990 zóny CAF určila 2 účastníky závěrečného turnaje.\n\nPo odhlášení dvou týmů se zúčastnilo pouze 24 celků. Osmička nejlepších byla nasazena přímo do skupinové fáze. Zbylých 16 týmů sehrálo předkolo hrané systémem doma a venku. Ve skupinové fázi bylo 16 týmů rozlosováno do čtyř skupin po čtyřech, kde se utkal každý s každým dvoukolově doma a venku. Vítězové skupin se následně utkali systémem doma a venku o postoup na MS.\n\nAngola postoupila do skupinové fáze díky celkovému vítězství 2-1.\n\nMalawi postoupilo do skupinové fáze díky celkovému vítězství 3-2.\n\nLibye postoupila do skupinové fáze díky celkovému vítězství 3-2.\n\nLibérie postoupila do skupinové fáze díky celkovému vítězství of 2-0.\n\nTunisko postoupilo do skupinové fáze díky celkovému vítězství of 5-3.\n\n\nAlžírsko postoupilo do finálové fáze.\n\nEgypt postoupil do finálové fáze.\n\nKamerun postoupil do finálové fáze.\n\nTunisko postoupilo do finálové fáze.\n\nEgypt postoupil na Mistrovství světa ve fotbale 1990 díky celkovému vítězství 1-0.\n\nKamerun postoupil na Mistrovství světa ve fotbale 1990 díky celkovému vítězství 3-0.\n\n"}
{"id": "702107", "url": "https://cs.wikipedia.org/wiki?curid=702107", "title": "Grand Prix Německa 2011", "text": "Grand Prix Německa 2011\n\nGrand Prix Německa 2011 ( LXXI Großer Preis Santander von Deutschland) desátý závod 62. ročníku mistrovství světa vozů Formule 1, historicky již 850. grand prix, se uskutečnila na okruhu Nürburgring.\n\n"}
{"id": "702108", "url": "https://cs.wikipedia.org/wiki?curid=702108", "title": "Hořec křížatý", "text": "Hořec křížatý\n\nHořec křížatý (\"Gentiana cruciata\") je 15 až 50 cm vysoká vytrvalá bylina (15–45 cm). Má rýhovanou hustě olistěnou lodyhu s tuhými kopinatými listy, které při pohledu shora utvářejí kříž – odtud název „křížový“ či „křížatý“. Modré čtyřčetné oboupohlavné květy zvonkovitého tvaru vyrůstají po několika v úžlabích listů a na vrcholku lodyhy. Kvete od července do října. (v červenci až srpnu). Plodem je tobolka.\n\nObvykle se vyskytuje na suchých loukách, málo využívaných pastvinách a stráních, vyhovují mu zásaditější vápenaté půdy. Je rozšířen v oblasti od nížin do podhůří, v horách se vyskytuje jen vzácně.\n\nV Česku patří mezi silně ohrožené druhy, je řazen do kategorie C2, na Slovensku pak jako potenciálně ohrožený do kategorie NT.\n\nHořec křížatý se v minulosti využíval jako léčivá rostlina, používal se jak v humánní medicíně, tak při léčení dobytka. V současnosti je jeho sběr zakázán.\n\n\n\n \n"}
{"id": "702111", "url": "https://cs.wikipedia.org/wiki?curid=702111", "title": "Seznam technologií společnosti AMD", "text": "Seznam technologií společnosti AMD\n\nSeznam technologií firmy AMD je přehled jednotlivých technologií firmy Advanced Micro Devices (zkráceně AMD) a odkoupené firmy ATI.\n\nFunkce na šetření energie spotřebované procesorem. Využívá snížení násobiče až na minimální 5× a snížení napětí až na minimální 0,9 V. Vychází z technologie PowerNow!. A jako druhotnou funkci má sledování otáček ventilátoru a s tím úměrnou hlučností a nastavování otáček ventilátoru podle nastaveného profilu, který snímá teplotu procesoru a podle toho určuje otáčky ventilátoru. Běžně se udávají procenta ze 100% otáček.\n\nFunkce na šetření energie spotřebované procesorem. Nejdřív byla zabudována do procesorů určených pro mobilní zařízení (notebook atd). Šetření dosahuje pomocí zabudované sledovací jednotky s předdefinovanými profily PState, díky kterým nastavuje u procesoru na příslušnou frekvenci, definované napětí. Snižování napětí je pouze o takový rozdíl, aby při dané frekvenci byl procesor stále 100% stabilní. Změna frekvence se mění pomocí změny násobiče procesoru.\n\nPoprvé se technologie objevila v procesorech AMD K6-2E+ a K6-IIIE+. Přepínání PState režimů bylo pouze programové (software) přes I/O, to bylo pomalé a technologicky zastaralé. Změna násobiče byla možná i o více jak 1× násobič (1 krok), to mohlo způsobovat při velkých frekvenčních rozdílech nestabilní stavy, díky rozsynchronizovaní interního generátoru frekvence. Proto bylo potřeba pro stabilizaci generátoru a procesoru určitý čas neměnit frekvenci.\n\nVylepšená verze původní technologie. Objevila se poprvé u procesorů AMD Athlon 4, Mobile Athlon XP-M a Mobile Duron. Přepínaní PState režimů bylo ovládáno programově přes MSR, které bylo rychlejší a technologicky modernější. Změna násobiče stále byla možná o více jak jeden krok.\n\nVylepšená verze technologie. Objevila se poprvé u jádra AMD K8 (AMD Athlon 64 atd...). Přepínání PState režimů bylo stále přes MSR. Změna násobiče je možná už jenom o 1 krok, to umožnilo rychlejší změny frekvence a lepší šetřící funkce. Nevýhodou byla nemožnost nastavit násobič na minimální hodnoty 5× až 7× u některých modelů procesorů.\n\n\n\n\n\n\n\n\n\n\n\n\n\nTechnologie pro multimediální PC.\n\n\nTechnologie vytvořená pro zapojení více monitorů najednou a vytvoření větší pracovní plochy. Je podporováno až 6 monitorů při různorodých kombinací, rozložení i rozlišení.\n\nČást HyperZ, slouží k efektivnějšímu využití \"Z-bufferu\", umožňuje vymazat (vyčistit) celý bloky grafické paměti po každém snímku, pro využití u dalšího snímku.\n\n\n\n\n\n\n\n\n\n\n\nTechnologie se stará o dynamické podtaktování, díky tomu lze při zachování nastaveného TDP zvýšit výkon, případně snižovat spotřebu. Udávaná frekvence je při zatížení GPU a nepřekročení TDP. Při překročení TDP dojde k poklesu frekvence pro dodržení TDP. A opačně při nepřekročení TDP a plném zatížení GPU se GPU přetaktuje na maximální frekvenci.\n\nKromě podtaktování je povoleno i mírné přetaktování při zachování nastaveného TDP.\n\n\n\n\n\n\n\nTruForm je grafická technologie textur vytvořená firmou ATI, slouží pro zjemnění hran a je podporována grafickými kartami kompatibilními s API DirectX 8 a OpenGL. Ale nejedná se o specifikaci jmenovaných API. Dnes už není podporována PC hrami. Z části se jedná o prvotní implementaci technologie podobné telesaci.\n\n\n\n\nČást HyperZ, která se stará pomocí algoritmuso bezeztrátovou kompresi k zvýšení propustnosti paměťového subsystému GPU.\n\n"}
{"id": "702113", "url": "https://cs.wikipedia.org/wiki?curid=702113", "title": "The Best Thing About Me Is You", "text": "The Best Thing About Me Is You\n\n\"The Best Thing About Me Is You\" je píseň portorickeho popové zpěváka Rickyho Martina. Píseň pochází z jejího devátého alba \"Música + Alma + Sexo\". Produkce se ujal producent Desmond Child.\n"}
{"id": "702115", "url": "https://cs.wikipedia.org/wiki?curid=702115", "title": "Más", "text": "Más\n\n„Más“ je píseň portorickeho popového zpěváka Rickyho Martina. Píseň pochází z jejího devátého alba \"Música + Alma + Sexo\". Produkce se ujal producent Desmond Child.\n"}
{"id": "702119", "url": "https://cs.wikipedia.org/wiki?curid=702119", "title": "Gmina Krypno", "text": "Gmina Krypno\n\nGmina Krypno je polská vesnická gmina v okrese Mońki v Podleském vojvodství. Sídlem gminy je ves Krypno.\n\nKe gmině kromě města Krypno patří 15 vesnic a osad. Pod \"venkovskou gminu Krypno\" (celkem 4 170 obyvatel) spadají kromě samotného Krypno následující místa:\n\n\n"}
{"id": "702120", "url": "https://cs.wikipedia.org/wiki?curid=702120", "title": "Daniel Ricciardo", "text": "Daniel Ricciardo\n\nDaniel Ricciardo (* 1. července 1989, Perth) je australský pilot Formule 1. Pro sezonu 2011 nahradil v týmu Hispania Racing Naraina Karthikeyana. V letech 2012 a 2013 závodil v týmu Toro Rosso, v roce 2014 přešel k Red Bullu, kde třikrát vyhrál, poprvé při GP Kanady.\n\nOd devíti let startoval na motokárách. V roce 2005 přestoupil do šampionátu Západní Austrálie Formule Ford, kde skončil osmý. V roce 2006 získal stipendium u týmu Eurasia Motorsport, se kterým se zúčastnil asijského mistrovství Formule BMW, během sezony si vyjel pole position a dvakrát zvítězil. V poháru jezdců skončil třetí s 231 body, 59 bodů za mistrem. V srpnu 2006 odjel jeden závod v britské sérii Formule BMW, dojel osmý a obdržel 3 body. V závěru roku získal pátou příčku ve Světovém finále F BMW v týmu Fortec Motorsport.\n\nV roce 2007 se přesunul do Evropy, kde startoval v evropském a italském šampionátu Formule Renault. V italské verzi se 196 body a jedním pódiem obsadil sedmou příčku. V evropské mutaci odjel pouze několik grand prix. Ve stejném voze zůstal i v roce 2008, působil v šampionátech Evropy a západní Evropy, kde si vyjel titul a v Eurocupu získal druhou pozici.\n\nUprostřed sezony 2008 debutoval ve formuli 3 na Nürburgringu. Kvalifikoval se osmý a dojel šestý.\n\nV roce 2009 si vybral za své působiště tým Carlin Motorsport v britské formuli 3. Také absolvoval svou premiéru ve World Series by Renault. Britský šampionát F3 vyhrál díky 87 bodům jako první Australan po Davidu Brabhamovi, který to dokázal v roce 1989. S týmem pokračoval i ve slavné Grand Prix Macaa, kde po šestém místě v kvalifikaci závod nedokončil.\n\n30. října 2009 podepsal smlouvu se stájí Tech 1 pro sezonu 2010 v sérii Formule Renault 3.5. V celkovém pořadí skončil druhý s 8 pole position a čtyřmi výhrami. V roce 2011 jezdil pro tým ISR Racing.\n\nVe formuli jedna se poprvé svezl v prosinci 2009, když testoval pro Red Bull Racing v rámci testu mladých jezdců na okruhu Jerez. V posledním dni testování zajel Ricciardo nejrychlejší čas o více jak sekundu lepší než ostatní. Díky tomu se stal jedním z testovacích a rezervních jezdců jak pro Red Bull Racing, tak pro jeho sesterskou stáj Scuderia Toro Rosso. V listopadu 2010 se opět zúčastnil jako jediný jezdec Red Bull Racingu testu mladých jezdců na konci sezony, kterému zcela dominoval, když zajel o 1,3 sekundy rychlejší čas než Vettelovo kvalifikační kolo v sobotu předtím.\n\nPro sezonu 2011 byl 26. listopadu 2010 oznámen jako testovací a náhradní pilot Toro Rosso. Účastnil se pátečních tréninků. V Grand Prix Velké Británie 2011 debutoval za tým Hispania Racing, kde nahradil Inda Naraina Karthikeyana, v kvalifikaci skončil na posledním 24. místě a v závodě s tříkolovou ztrátou dojel na poslední 19. pozici.\n\nPo desátém místě v kvalifikaci na Grand Prix Austrálie obsadil devátou příčku a získal své první dva body ve formuli jedna. Po patnáctém místě v kvalifikaci obsadil v malajsijské velké ceně dvanáctou příčku. Sedmnáctý skončil v kvalifikaci na Velkou cenu Číny a v závodě obsadil stejnou příčku. V kvalifikaci na GP Bahrajnu si vyjel 6. pozici, což bylo jeho nejlepší dosavadní kvalifikační výsledek v kariéře. Závod dokončil patnáctý. Z patnáctého místa v kvalifikaci Grand Prix Španělska získal 13. místo. GP Monaka po startu z 16. příčky nedokončil, když měl v 65. kole poruchu řízení. Se dvěma body držel 18. příčku.\n\nPo druhém místě v kvalifikaci na Grand Prix Austrálie dokončil druhý za Nicem Rosbergem, po závodě byl však diskvalifikován, protože jeho vůz porušoval pravidlo omezujícího průtoku paliva. V Malajsii Ricciardo kvůli mnoha problémům ze závodu odstoupil. Při Grand Prix Bahrajnu a Grand Prix Číny získal 24 bodů za dvě 4. místa. Poprvé se na stupních vítězů objevil ve Španělsku, kde skončil za oběma Mercedesy na 3. místě, úspěch na stupních vítězů opakoval při Grand Prix Monaka. V Grand Prix Kanady přišel zlom v jeho kariéře. Těsně před koncem závodu se dostal před Sergia Péreze a následně před vedoucího muže Nica Rosberga. Závod dokončil první za safety carem kvůli nehodě Felipeho Massy a Sergia Péreze. V Rakousku měl Red Bull smůlu, Ricciardo dojel až na osmém místě. V Grand Prix Velké Británie se opět postavil na stupně vítězů, když dojel třetí. V Německu dojel až šestý za Fernandem Alonsem. V Grand Prix Maďarska se uskutečnila v posledních zatáčkách bitva o vítězství, kterou vedl Fernando Alonso na Ferrari, Lewis Hamilton na Mercedesu a Daniel Ricciardo na Red Bullu. Ricciardovi se povedlo oba předjet a s dostatečným náskokem dojel do cíle na prvním místě. Kvůli kolizi obou Mercedesů při Grand Prix Belgie dokázal získal své třetí vítězství v této sezoně a také třetí v jeho kariéře. Daniel Ricciardo se dostal do boje o titul mistra světa roku 2014, byl na třetím místě v poháru jezdců se 156 body.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "702122", "url": "https://cs.wikipedia.org/wiki?curid=702122", "title": "Mikkey Dee", "text": "Mikkey Dee\n\nMicael Kiriakos Delaoglou; znám hlavně jako Mikkey Dee (* 31. října 1963, Göteborg, Švédsko) je švédský heavy metalový bubeník, známý především jako člen poslední sestavy skupiny Motörhead (1992-2015). Hrál také se skupinou Kinga Diamonda King Diamond. Jako host se také objevil na albu \"Rabbit Don't Come Easy\" z roku 2003 od skupiny Helloween. Roku 2016 začal vystupovat se skupinou Scorpions.\n\n\n\n\n"}
{"id": "702135", "url": "https://cs.wikipedia.org/wiki?curid=702135", "title": "Třída Lexington", "text": "Třída Lexington\n\nTřída \"Lexington\" byla třída letadlových lodí Námořnictva Spojených států. V roce 1927 byly do služby zařazeny 2 jednotky této třídy.\n\nPůvodně se mělo jednat o šest bitevních křižníků třídy \"Lexington\", jejichž stavba byla zahájena v letech 1920–1921. Avšak Washingtonská konference z roku 1922 zastavila stavbu všech rozestavěných bitevních lodí a křižníků. Podmínky konference ovšem dovolily Američanům dokončit dvě rozestavěné lodě jako letadlové a tak byly původně bitevní křižníky \"Lexington\" a \"Saratoga\" dokončeny v této podobě. Zbývající jednotky byly sešrotovány.\n\nObě přestavěné lodě se osvědčily jako úspěšné nosiče letadel, podporující široké spektrum operací. Zkušenosti s třídou \"Lexington\" přesvědčily US Navy o významu velkých letadlových lodí. \"Lexington\" a \"Saratoga\" byly, až do zprovoznění lodí třídy \"Midway\", největšími loďmi amerického námořnictva. Zatímco \"Lexington\" byl potopen japonským letectvem v bitvě v Korálovém moři, \"Saratoga\" druhou světovou válku přečkala a byla potopena při testu atomové bomby v roce 1946.\n\nJako bitevní křižníky byly rozestavěny byly také jednotky \"Constellation\" (CC-2), \"Ranger\" (CC-4), \"Constitution\" (CC-5) a \"United States\" (CC-6). Jejich nedostavěné trupy byly po zrušení stavby třídy bitevních křižníků v roce 1922 sešrotovány.\n\n"}
{"id": "702142", "url": "https://cs.wikipedia.org/wiki?curid=702142", "title": "Karat Software", "text": "Karat Software\n\nČeská společnost KARAT Software a.s. se zabývá vývojem, implementací a správou ekonomických a komplexních podnikových informačních systémů (ERP), určených pro střední a velké společnosti podnikající v oblastech výroby, obchodu, služeb a servisu. V současnosti poskytuje své služby více než 700 klientským podnikům, v nichž její informační systémy používá více než 9 000 uživatelů. O uživatelskou základnu se stará přes 100 pracovníků, kteří jsou organizováni ve 2 pobočkách. K dispozici je také servisní a prodejní síť partnerů v České republice a na Slovensku.\n\nHistorie společnosti KARAT Software a.s. se datuje od dubna roku 1990, kdy začalo samostatné ekonomické působení předchůdců dnešní společnosti. Prvním produktem pracujícím v prostředí MS DOS byl ekonomický systém ISO (ISO = informační systém organizace). O 10 let později přichází na trh nový komplexní podnikový informační systém KARAT, který je dnes stěžejním produktem v rámci portfólia. V roce 2006 společnost změnila název z původního I.F.T. PROGRES a.s. na KARAT Software a.s.\n\nInformační systém KARAT je podnikový ERP systém určený pro střední a velké společnosti. Na trh byl uveden v roce 1999 a při jeho vývoji byly využity zkušenosti z vývoje informačního systému ISO, přímého předchůdce produktu KARAT. Je dodáván ve třech jazykových mutacích (CZ, SK, EN) a distribuován ve trojici produktových řad (Expres, Advance, Enterprise) dle velikosti a nároků zákazníka.\n\nInformační systém ISO (ISO = ekonomický systém organizace) je ekonomický a účetní systém, který má 20letou historii na českém trhu v prostředí operačního systému MS DOS. Za tu dobu získal zákazníky nejen ze sféry výrobní a obchodní, ale i z oblasti příspěvkových organizací, školství a služeb.\n\nISO 9001:2015 - společnost KARAT Software a.s. vlastní certifikát ISO 9001:2015 pro obor činnosti Vývoj a implementace podnikových informačních systémů. \n\nRating AAA - v roce 2019 získala společnost KARAT Software a.s. nejvyšší stupeň mezinárodního ratingového ocenění AAA od společnosti Bisnode Česká republika, a.s.\n\nMicrosoft Gold Certified Partner - společnost KARAT Software a.s. je dlouholetým partnerem společnosti Microsoft, přičemž v roce 2007 získala nejvyšší úroveň certifikace - Microsoft Gold Certified Partner, kterou pravidelně obhajuje.\n\nIT projekt roku 2017 - projekt „Implementace globálního IS KARAT“ ve společnosti ČKD Blansko Holding, a. s. se stal vítězem 15. ročníku soutěže IT projekt roku 2017 , kterou organizuje Česká asociace manažerů informačních technologií (CACIO) pod záštitou prezidenta České republiky a vládního zmocněnce pro informační technologie a digitalizaci. \n\nIT Produkt - společnost KARAT Software a. s. se pravidelně účastní soutěže IT Produkt vyhlašované časopisem ComputerWorld a stala se finalistou této soutěže v letech 2007, 2008, 2009,2011, 2012, 2013, 2015 a 2018. \n\nOd společnosti IBM získala v roce 2010 ocenění za nejúspěšnějšího obchodního partnera v kategorii „Dodavatel podnikových aplikací“. \n\nSpolečnost KARAT Software je členem České společnosti pro systémovou integraci a spolupracuje s Vysokou školou logistiky o.p.s.\n\n"}
{"id": "702145", "url": "https://cs.wikipedia.org/wiki?curid=702145", "title": "František Pelegrin Hrdina", "text": "František Pelegrin Hrdina\n\nFrantišek Peregrin de Padua Hrdina ( ? 1793 Valteřice (Horní Branná) – 28. října 1866 Modra) byl český hudební skladatel působící na Slovensku.\n\nVystudoval učitelský ústav a Varhanickou školu v Praze. Odešel na Slovensko a stal se učitelem v Horných Orešanech. Později působil jako učitel a varhaník v Modre, kde také zemřel.\n\nJeho dílo je určeno převážně pro chrámové účely. Skladby jsou komponovány v klacistním stylu a vyznačují se lidovou melodikou. Byly velmi oblíbeny na Slovensku, ale i v Čechách. Rukopisy jsou uloženy v archivu Filozofické fakulty Univerzity Komenského v Bratislavě.\n\nMimo jiné zkomponoval:\n\n\n"}
{"id": "702148", "url": "https://cs.wikipedia.org/wiki?curid=702148", "title": "František Hrdina", "text": "František Hrdina\n\nFrantišek Hrdina (17. října 1882 Krč (Protivín) – 20. května 1963 Úvaly) byl český houslista, kapelník a skladatel.\n\nOtec skladatele hrál v cirkusové kapele. Jeho strýc, Josef Hrdina, byl kapelníkem carské kapely v Nižním Novgorodě v Rusku. Neprošel žádným systematickým hudebním studiem. Hře na housle a eufonium i základům skladby se naučil v cirkusové kapele. Po roce 1900 byl členem vojenské kapely v Záhřebu. Krátce působil u svého strýce v Novgorodě. V roce 1904 byl houslistou ve Varšavě a v Lodži. O rok později odešel opět do Ruska a působil v řadě ruských měst od Saratova až po Vladivostok. \n\nV roce 1914 se vrátil do vlasti a založil v Protivíně hudební školu. Nějaký čas řídil divadelní orchestr v Sofii. Po roce 1924 se usadil v Čechách natrvalo a stal se majitelem hudební školy v Úvalech. Ke konci života vážně onemocněl.\n\nKomponoval nenáročné drobné skladby určené k příjemnému poslechu. Nejčastěji byly určeny pro housle a klavír (\"Reverie, Naši kováři, Rozmarný furiant, Preludium\"). Některé z nich byly vydány tiskem.\n\n\n"}
{"id": "702149", "url": "https://cs.wikipedia.org/wiki?curid=702149", "title": "Taylor Hall", "text": "Taylor Hall\n\nTaylor Strba Hall (* 14. listopadu 1991 v Calgary, Alberta, Kanada) je profesionální kanadský hokejový útočník hrající v týmu Arizona Coyotes v severoamerické NHL. Profesionální kariéru začal roku 2010, hraje na levém křídle.\n\nHrát hokej začal v rodném Calgary. Když mu bylo 13 let, jeho rodina se přestěhovala do Kingstonu v Ontariu. Tam začal hrát za tým Greater Kingston Predators, kde svou hrou upoutal natolik, že si ho v roce 2007 vybral tým Windsor Spitfires. Ačkoliv to byla jeho první sezóna tak se v juniorské lize OHL rozhodně neztratil a nastřílel v 63 utkáních 45 gólů. Spolu se 39 asistencemi je to dohromady 84 bodů. Neztratil se ani v playoff a v pěti zápasech vstřelil 2 branky a přidal 3 asistence. Za tyto překvapivé výkony obdržel cenu pro nejlepšího nováčka sezóny. V následující sezóně (2008/2009) stihl za 63 zápasů nasbírat 90 bodů za 38 branek a 52 asistencí. Ve 20 utkáních playoff dokázal nastřílet 16 branek a k tomu přidat 20 asistencí, za což mu byla udělena cena pro nejlepšího hráče Memorial Cupu, který jeho tým hlavně díky němu získal. Poslední sezónou v OHL (2009/2010) opět rozhodně ostudu neudělal. Odehrál 57 zápasů a připsal si 106 bodů za 40 gólů a 66 asistencí. V 19 zápasech playoff získal dalších 35 bodů za 17 branek a 18 asistencí. Spitfires díky tomu opět obhájily Memorial Cup a Hall byl zvolen znovu nejužitečnějším hráčem. Těmito výkony se zařadil mezi velké favority draftu. Skauti ho dokonce řadili na první příčku, tedy nejlepšího hráče draftu. Jejich tip vyšel a nejhorší tým uplynulé sezóny Edmonton Oilers si ho vybral jako jedničku. Klub a fanoušci od něj hodně očekávali, a vzhledem k nepříliš kvalitnímu mužstvu začal Hall sezónu v dresu Oilers. Kvůli tlaku ze strany klubu i fanoušků se mu podařilo v průběhu sedmi utkání připsat pouze jediný bod, za asistenci. V osmém zápase s Columbusem už ale prokletí prolomil a připsal si první branku, navíc na další nahrál Shawnu Horcoffovi. Tím mu stouplo sebevědomí a své přednosti začal uplatňovat i v NHL, kde se ihned zařadil mezi opory Oilers. V roce 2016 byl vyměněn z Edmontonu do New Jersey za obránce New Jersey Adama Larssona.\n\n\n"}
{"id": "702150", "url": "https://cs.wikipedia.org/wiki?curid=702150", "title": "Nachal Rechavja", "text": "Nachal Rechavja\n\nNachal Rechavja (: נחל רחביה) je vádí v Izraeli, v Judských horách ve městěJeruzalém.\n\nZačíná v nadmořské výšce přes 700 metrů v centrální částí Západního Jeruzaléma, poblíž čtvrtí Rechavja a Kirjat Šmu'el. Směřuje pak k jihozápadu rychle se zahlubujícím údolím, skrz zcela urbanizovanou krajinu. Z jihovýchodu míjí univerzitní čtvrť Giv'at Ram a související čtvrtě Najot a Neve Granot, přičemž od severu do něj ústí malé vádí Nachal Chovevej Cijon. Pokračuje jižním směrem mezi čtvrtěmi Giv'at Mordechaj a Rassco. Zde míjí malou enklávu původní zalesněné krajiny a zprava přijímá od severu přitékající vádí Nachal Rakafot. Ústí pak zprava do vádí Nachal Refa'im poblíž železniční stanice Jerušalajim Malcha.\n\n"}
{"id": "702156", "url": "https://cs.wikipedia.org/wiki?curid=702156", "title": "Nachal Chovevej Cijon", "text": "Nachal Chovevej Cijon\n\nNachal Chovevej Cijon (: נחל חובבי ציון) je vádí v Izraeli, v Judských horách ve městě Jeruzalém.\n\nZačíná v nadmořské výšce přes 700 metrů v západní části Jeruzaléma. Směřuje pak k jihu rychle se zahlubujícím údolím, které odděluje univerzitní čtvrť Giv'at Ram a obytnou čtvrť Bejt ha-Kerem. Po dně údolí vede nově dálniční komunikace \"Sderot Menachem Begin\". Vádí pak míjí z východu čtvrť Giv'at Mordechaj a za ní ústí zprava do vádí Nachal Rechavja.\n\n"}
{"id": "702160", "url": "https://cs.wikipedia.org/wiki?curid=702160", "title": "Ryan Nugent-Hopkins", "text": "Ryan Nugent-Hopkins\n\nRyan Jeremy Noel Nugent-Hopkins (* 12. dubna 1993 Burnaby, Britská Kolumbie) je kanadský hokejista hrající za tým Edmonton Oilers v severoamerické NHL na postu centra. Je prvním draftovaným hráčem roku 2011. V letech 2008–2011 odehrál tři sezóny v týmu Red Deer Rebels juniorské soutěže WHL. Právě v Edmontnu prožívá nejlepší kariéru v NHL a v právě zde je považován za nástupce slavného kanadského útočníka Waynea Gretzkyho, pro své velké nadání pro hokej. Byl už dvakrát vyhlášen nejlepším nováčkem měsíce a to v říjnu a listopadu.\n\n"}
{"id": "702162", "url": "https://cs.wikipedia.org/wiki?curid=702162", "title": "Nachal Rakafot", "text": "Nachal Rakafot\n\nNachal Rakafot (: נחל רקפות) je vádí v Izraeli, v Judských horách ve městěJeruzalém.\n\nZačíná v nadmořské výšce přes 700 metrů v západní částí Jeruzaléma, jihovýchodně od Herzlovy hory a nedaleko nemocnice Ša'arej Cedek. Směřuje pak k jihovýchodu rychle se zahlubujícím a zčásti zalesněným údolím, které odděluje čtvrť Bajit va-Gan a Ramat Bejt ha-Kerem. Vádí míjí ze západu čtvrť Giv'at Mordechaj, přičemž prochází fragmentem původní nezastavěné krajiny, do kterého byla ale nově vsazena trasa dálniční komunikace \"Sderot Menachem Begin\", a ústí zprava do vádí Nachal Rechavja.\n\n"}
{"id": "702166", "url": "https://cs.wikipedia.org/wiki?curid=702166", "title": "Kuna rybářská", "text": "Kuna rybářská\n\nKuna rybářská (\"Martes pennanti\"), dříve nazývaná též pekan, je středně velká lasicovitá šelma, která byla vědecky popsána roku 1777. Žije na území Severní Ameriky. Její rozšíření zabírá velkou část kanadských severských jehličnatých lesů a dosahuje do severních a západních oblastí USA.\n\nJedná se o největší kunu, velikostí srovnatelnou s kočkou divokou. Je tmavě zbarvená (šedo-hnědo-černě), podsaditá a má mohutný ocas.\nSrst se kuně rybářské mění podle ročních období. V zimě je hustější a lesklejší, zatímco v létě dochází k línání a srst se stává skvrnitá.\n\nAčkoliv se jedná o zdatného lezce po stromech, tráví kuna rybářská většinu života na zemi. Je to samotářské a teritoriální zvíře, jenž je nejaktivnější za soumraku a svítání. Velikost teritoria se pohybuje od 2 do 39 km². Výjimečně může jít až o 50 km².\n\nJe to všežravec, který loví malé a středně velké živočichy (savce, ptáky, plazy, hmyz), konzumuje ale také ovoce a houby. Její nejdůležitější kořistí jsou zajíci měniví a urzoni, které zabíjí tím, že jim opakovaně kouše do tváře a hlavy. Nevyhýbá se ani mršinám. Samci loví výrazně častěji větší a nebezpečnější kořist (urzony, skunky) než samice, které dávají přednost menším živočichům. Navzdory svému jménu se rybami zpravidla neživí, ale využít může období tření, kdy je schopná rybu ukořistit. K ne moc přesnému pojmenování (v angličtině \"fisher\") došlo nejspíše omylem, respektive záměnou s jinými kunovitými.\n\nK páření dochází na jaře, ale mláďata se rodí až následující jaro. Jako mnoho jiných lasicovitých šelem má i kuna rybářská období tzv. odložené nidace, kdy se oplodněné vajíčko nevyvíjí. To trvá asi 10 měsíců. Skutečná doba březosti je 50 dní. Počet mláďat ve vrhu je maximálně 6 a v průměru 2 až 3. Mláďata se osamostatňují asi po půl roce života. Pohlavní dospělost nastává asi po 2 letech. Doba dožití ve volné přírodě bývá okolo 7 let, v zajetí až 10. Úmrtnost je nejčastěji antropogenická, případnými predátory především mladých jedinců kuny rybářské jsou pumy, rosomáci, kojoti a někdy i rysi, lišky a orli.\nOd 18. století byla kuna rybářská lovena pro svoji kožešinu. Ta byla tak žádaná, že se druh na počátku 20. století ocitl na pokraji vyhynutí. Od 2. poloviny 20. století se pomalu vrací do míst svého původního výskytu, ačkoliv je stále legálně lovena.\n"}
{"id": "702168", "url": "https://cs.wikipedia.org/wiki?curid=702168", "title": "Sociálně demokratické ženy", "text": "Sociálně demokratické ženy\n\nSociálně demokratické ženy (SDŽ) jsou zájmovým hnutím uvnitř České strany sociálně demokratické. Tato platforma byla založena jako Sociálně demokratické ženy Čech, Moravy a Slezska na prvním Řádném sněmu SDŽ 28. října 1990 v Olomouci.\n\nPrvní předsedkyní SDŽ byla Petra Buzková. Dlouholetou předsedkyní byla dále Jana Volfová. V současnosti stojí v čele SDŽ Jindřiška Maršová.\n\nHlavními dokumenty SDŽ jsou Program a Statut. Základní jednotkou SDŽ jsou kluby, na regionální úrovni existují Okresní a Krajská sdružení. Nejvyšším orgánem SDŽ je Celostátní konference. Mezi Celostátními konferencemi řídí SDŽ Ústřední rada.\n\nZa svůj cíl si Sociálně demokratické ženy kladou prosazování žen do politického, hospodářského a veřejného života na principu rovných příležitostí.\nČlenství v SDŽ je neslučitelné se souběžným členstvím v jiné politické straně než v ČSSD. Na mezinárodní úrovní jsou SDŽ přidruženy k Socialistické internacionále žen.\n\n"}
{"id": "702169", "url": "https://cs.wikipedia.org/wiki?curid=702169", "title": "Nachal Manachat", "text": "Nachal Manachat\n\nNachal Manachat (: נחל מנחת) je vádí v Izraeli, v Judských horách ve městěJeruzalém.\n\nZačíná v nadmořské výšce přes 700 metrů v západní částí Jeruzaléma. Směřuje pak k jihovýchodu a posléze k jihu rychle se zahlubujícím a zčásti zalesněným údolím, které odděluje čtvrtě Kirjat ha-Jovel a Ramat Denja. Vádí míjí ze západu čtvrť Malcha, přičemž dnem údolí prochází páteřní komunikace \"Derech Chajim Kulic\". Vádí potom vstupuje do areálu Jeruzalémské biblické ZOO a zde pak poblíž železniční stanice Gan ha-chajot ha-tanachi ústí zprava do vádí Nachal Refa'im.\n\n"}
{"id": "702171", "url": "https://cs.wikipedia.org/wiki?curid=702171", "title": "Leopold Schulz von Straßnitzki", "text": "Leopold Schulz von Straßnitzki\n\nProf. Jur. Dr. Phil. Dr. Leopold Ludwig Schulz von Straßnitzki (5. října 1743 Vídeň – 4. února 1814 Vídeň) byl rakouský kameralista, děkan Filosofické fakulty, rektor olomouckého lycea, hejtman Brněnského kraje a Krakovského kraje.\n\nLeopold Schulz se narodil jako druhý syn Antona Schulze, který stál při založení vídeňské porcelánové fabriky, a který také jako první ve Vídni použil emailové barvení. Leopold navštěvoval gymnázium (v takzvaném filosofickém ročníku) a poté absolvoval studium na Právnické fakultě Vídeňské univerzity. Mezi jeho učiteli zde byli slavní Karl Martini, Gaspari a Josef von Sonnefels. Po studiích se v roce 1766 stal profesorem na katedře policejních a kamerálních věd Klagenfurtského lycea. Zde nechal vytisknout Sonnenfelsovy přednášky (s autorovým svolením), které pak používal jako hlavní výukový materiál. Od října 1768 byl sekretářem Korutanské hospodářské komory.\n\nDne 22. září 1772 byl ustanoven profesorem politických a kamerálních věd olomoucké univerzity. Kamerální vědy byly prve součástí filosofické fakulty a po roce 1780 pak fakulty právnické. V Olomouci jej nečekalo vřelé přijetí. Jelikož vyučoval německy, a ne latinsky, a také protože nebyl doktorem filosofie, tak mu zprvu jezuité zamezili přístup do auly. Jezuitská reakce se mu všemožně snažila znepříjemnit vyučování, také proto že se jezuité snažili získat katedru politických a kamerálních věd pro sebe, nicméně jejich řád byl již na podzim 1773 rozpuštěn. 29. května 1773 byl Schulz dekretem promován doktorem filosofie a svobodných umění, a to i přesto že nesložil všechna vyžadovaná rigoróza.\n\nV roce 1777 Schulz přepracoval Sonnenfelsovu výuku policejních věd a, se svolením autora, je dal vytisknout. Podle tohoto svazku pak vedl výuku. Olomoucká univerzita byla v roce 1778 přesunuta do Brna, kde se Schulz stal členem studijní komise. V roce 1780–81 a pak opětovně 1782–83 se Schulz stal děkanem Filosofické fakulty, v druhém období již opět v Olomouci, avšak se statutem školy redukovaným na akademické lyceum. V roce 1784 byl Schulz zvolen rektorem lycea. Povedlo se mu uspořádat univerzitní akta, která byla od roku 1760 v neutěšeném stavu. Poté, co byla katedra politických věd přesunuta na právnickou fakultu, a vyučující tedy museli mít titul doktora práva, jej Schulz v březnu 1785 řádně získal na Vídeňské univerzitě.\n\nV roce 1787 byl Schulz ustaven guberniálním radou Moravy a Slezska a hejtmanem Brněnského kraje. Jmenovací císařský dekret byl psaný v češtině. Přísahu složil v lednu 1788, kdy také skončil s přednáškami v Olomouci. V roce 1796 byl Schulz ustaven hejtmanem Krakovského kraje a gubernálním radou Západní Haliče. Haličské klima se ukázalo být pro Schulzovy nedobrým – Schulzova manželka zemřela v roce 1802 v Krakově, a Schulz sám o rok později, v den svých 60. narozenin, pro nemoc odešel do penze, kterou strávil ve Vídni, kde také stár 71 let zemřel.\n\nV roce 1808 mu byl udělen predikát \"von Strasznitzki\".\n\n\n"}
{"id": "702173", "url": "https://cs.wikipedia.org/wiki?curid=702173", "title": "Nachal Gilo", "text": "Nachal Gilo\n\nNachal Gilo (: נחל גילה) je vádí v Judských horách na Západním břehu Jordánu a v Izraeli.\n\nZačíná v nadmořské výšce přes 700 metrů ma pomezí palestinských měst Betlém a Bajt Džala. Směřuje pak k severu zastavěným území skrz rychle se zahlubující údolí. To se pak stáčí k severozápadu, opouští zastavěné území a vede částečně zalesněným kaňonem mezi čtvrtí Gilo (izraelská osada, respektive židovské předměstí Jeruzaléma) a svahem protějšími svahy s vesnicí Har Gilo a klášterem Dajr Kirmizan. Údolím zde prochází Izraelská bezpečnostní bariéra a kaňon překonává silnice vedená zčásti tunelem, zčásti po vysokých pylonech. Pak se stáčí opět k severu a vstupuje na území Izraele, kde ústí zleva do vádí Nachal Refa'im naproti areálu Jeruzalémské biblické ZOO a železniční stanice Gan ha-chajot ha-tanachi.\n\n"}
{"id": "702176", "url": "https://cs.wikipedia.org/wiki?curid=702176", "title": "Vádí Chelec", "text": "Vádí Chelec\n\nVádí Chelec (: ואדי חלץ) je vádí v Judských horách na Západním břehu Jordánu a v Izraeli.\n\nZačíná v nadmořské výšce okolo 800 metrů u palestinské obce al-Khader nedaleko jihozápadního okraje města Bajt Džala. Směřuje pak k severu rychle se zahlubujícím údolím. To od okolních palestinských oblastí odděluje Izraelská bezpečnostní bariéra, která fakticky zdejší region zvaný Guš Ecion připojuje k Izraeli. Mezi bariérou a východním okrajem údolí vede dálnice číslo 60. Údolí se pak stáčí k severozápadu, z jihozápadu míjí izraelskou osadu Har Gilo a pak ze severovýchodu obchází palestinské město Battir. Zde vstupuje na území Izraele, kde krátce nato ústí poblíž zaniklé železniční stanice Battir zleva do vádí Nachal Refa'im.\n\n"}
{"id": "702178", "url": "https://cs.wikipedia.org/wiki?curid=702178", "title": "Bataclan", "text": "Bataclan\n\nBataclan (původně Ba-Ta-Clan) je koncertní sál v Paříži vystavěný v orientálním slohu. Nachází se v 11. obvodu na adrese \"Boulevard Voltaire\" č. 50. Byl postaven v letech 1864-1865 podle návrhu architekta Charlese Duvala. Jeho název odkazuje na stejnojmennou operetu Jacquese Offenbacha \"Ba-ta-clan\". Kapacita sálu je 1498 míst.\n\n13. listopadu 2015 byl dějištěm útoku teroristů Islámského státu, při kterém zahynulo osm desítek lidí.\n\nBataclan začínal jako koncertní kavárna. V přízemí se nacházela kavárna a divadlo a v prvním patře byl taneční sál. Výzdoba byla inspirována čínským uměním. Konaly se zde komedie vaudeville, ale také koncerty. Podnik byl otevřen 3. února 1865. Během doby zde vystupovali umělci jako Aristide Bruant, Buffalo Bill a Maurice Chevalier. V roce 1926 byla budova prodána a přeměněna na kino. V roce 1933 byl Bataclan, především jeho balkony, poškozen požárem. V roce 1950 byla budova přestavěna z důvodu adaptace na nové bezpečnostní předpisy. V roce 1969 bylo kino uzavřeno a roku 1983 zde byl obnoven koncertní sál. Konají se zde rockové a popové koncerty a další hudební a divadelní akce. Dne 29. ledna 1972 zde poprvé společně vystupovali Lou Reed, John Cale a Nico, dřívější členové The Velvet Underground. Z jejich koncertu bylo pořízeno koncertní album \"Le Bataclan '72\".\n\nBudova byla naposledy rekonstruována v roce 2005.\n\n13. listopadu 2015 došlo v koncertním sále ke střelbě během koncertu skupiny Eagles of Death Metal. Byl to nejkrvavější z celé série teroristických útoků, které ten den zasáhly Paříž. Zahynulo při něm osm desítek lidí.\n\n"}
{"id": "702182", "url": "https://cs.wikipedia.org/wiki?curid=702182", "title": "Dennis Wilson", "text": "Dennis Wilson\n\nDennis Wilson (jako Dennis Carl Wilson; 4. prosince 1944 – 28. prosince 1983) byl americký rockový hudebník, nejvíce známý jako zakládající člen a bubeník skupiny The Beach Boys, ve které hráli i jeho dva bratři Brian a Carl.\n"}
{"id": "702183", "url": "https://cs.wikipedia.org/wiki?curid=702183", "title": "Buchar (rozcestník)", "text": "Buchar (rozcestník)\n\nSlovo buchar má více významů:\n\n\n\n"}
{"id": "702184", "url": "https://cs.wikipedia.org/wiki?curid=702184", "title": "Rakouské kulturní fórum v Paříži", "text": "Rakouské kulturní fórum v Paříži\n\nRakouské kulturní fórum v Paříži (německy \"Österreichisches Kulturforum Paris\", francouzsky \"Forum culturel autrichien de Paris\") je jedna z poboček Rakouského kulturního fóra v Paříži. Nachází se na adrese \"Avenue de Villars\" č. 17 v 7. obvodu. Bylo otevřeno v roce 1954.\n\nPosláním RKF je prezentovat rakouskou kulturu ve Francii a podporovat uměleckou a kulturní výměnu mezi Francií a Rakouskem. Centrum je podřízené rakouskému ministerstvu zahraničí a k jeho úkolům patří představovat kulturní rozmanitost Rakouska ve Francii.\n\nSpolupracuje s francouzskými institucemi a pořádá semináře, konference, přednášky, besedy, koncerty, výstavy apod. Rakouské kulturní fórum nabízí zájemcům knihovnu, informační servis a další dokumenty týkající se Rakouska.\n\n"}
{"id": "702185", "url": "https://cs.wikipedia.org/wiki?curid=702185", "title": "Nachal Bejtar", "text": "Nachal Bejtar\n\nNachal Bejtar (: נחל ביתר) je vádí v Judských horách na Západním břehu Jordánu a v Izraeli.\n\nZačíná v nadmořské výšce přes 700 metrů na východním okraji izraelské osady, města Bejtar Ilit a palestinského města Husan. Směřuje pak k severu rychle se zahlubujícím údolím. Ze západu obchází palestinské město Battir. Zde vstupuje na území Izraele, kde krátce nato ústí zleva do vádí Nachal Refa'im. Údolím Nachal Refa'im prochází železniční trať Tel Aviv-Jeruzalém.\n\n"}
{"id": "702198", "url": "https://cs.wikipedia.org/wiki?curid=702198", "title": "Surprise (album, Paul Simon)", "text": "Surprise (album, Paul Simon)\n\nSurprise je jedenácté sólové studiové album amerického folk rockového hudebníka Paula Simona, známého především z dua Simon & Garfunkel. Album vyšlo v roce 2006 u Warner Bros. Records.\n\n"}
{"id": "702204", "url": "https://cs.wikipedia.org/wiki?curid=702204", "title": "Gabrielův roh", "text": "Gabrielův roh\n\nGabrielův roh (rovněž nazývaný Torricelliho trumpeta) je geometrický útvar, který má\nnekonečně velký povrch\na přesto obepíná konečný objem. Tento název odkazuje na tradiční pojetí archanděla Gabriela jako anděla, jenž bude troubit na roh při oznámení Soudného dne, a spojí tak nekonečno s božskostí. Vlastnosti tohoto tvaru byly\npoprvé studovány italským fyzikem a matematikem Evangelistou Torricellim.\n\nGabrielův roh je vytvořen rotací grafu formula_1 v oboru formula_2 (tím se odstraní asymptota v bodě \"x\" = 0) v\ntrojrozměrném prostoru okolo osy x. Objev byl sice učiněn s použitím Cavalieriova principu před vynalezením\nkalkulu, nicméně dnes lze použít k výpočtu objemu a povrchu rohu mezi \"x\" = 1 a \"x\" = \"a\", kde \"a\",\ndiferenciální a integrální počet. Užitím integrace (viz Rotační těleso a Rotační plocha) je možné spočítat objem\nformula_3 a povrch formula_4:\n\nformula_7 může být zastoupeno jakýmkoliv číslem, ale z rovnice lze vyčíst, že objem části rohu mezi formula_8 a formula_9 nikdy\nnepřesáhne formula_10. Nicméně s rostoucím a se \"bude\" k \"formula_10\" více a více přibližovat.\nMatematicky řečeno se objem \"blíží \"formula_10\", když se formula_7 blíží nekonečnu\". Užitím notace limit lze objem vyjádřit jako:\nPlatí to, protože blíží-li se formula_7 nekonečnu, formula_16 se blíží nule. To znamená, že objem je roven formula_10(1-0), což se rovná formula_10.\n\nCo se týče povrchu, výše zmíněná rovnice ukazuje, že povrch je větší než formula_19 krát přirozený logaritmus formula_7.\nPřirozený logaritmus nemá žádnou horní hranici pro formula_7 blížící se nekonečnu. Roh má tedy\nnekonečně velký povrch, čili:\n\nnebo\n\nKdyž byly objeveny vlastnosti Gabrielova rohu, byla skutečnost, že rotace nekonečné křivky okolo osy \"x\" generuje objekt konečného objemu, považována za paradoxní. Vysvětlením ovšem je, že hraniční křivka, formula_25, je jednoduše \"zvláštním\" případem –podobně jako harmonická řada(Σ1/\"x\"), v níž po sobě následující plošné 'segmenty' se nezmenšují dostatečně rychle, aby mohla limita konvergovat. Pro objemové segmenty (Σ1/\"x\") a fakticky pro \"kteroukoliv\" obecně konstruovanou křivku vyššího stupně (např. \"y\" = 1/\"x\") toto neplatí a rychlost poklesu v odpovídající řadě je dostatečně velká na to, aby řada konvergovala ke konečnému limitnímu součtu.\n\nChristiaan Huygens a François Walther de Sluze objevili rotační povrch s příbuznými vlastnostmi: nekonečně vysoké pevné těleso s konečným objemem(takže je možné toto těleso vyrobit s konečným množstvím materiálu), které obepíná nekonečně velkou dutinu. Toto těleso bylo získáno rotací nenulové části z Dioklovy kisoidy formula_26 definované na okolo osy \"y\". De Sluze tento objekt popsal jako \"nádobu k pití, která málo váží, ale kterou ani největší pijan nedokáže vyprázdnit\".\n\nTyto dva paradoxy společně tvořily část rozsáhlého sporu nad povahou nekonečnosti. Tímto sporem se zabývalo mnoho klíčových myslitelů tehdejší doby, mezi něž patří např.Thomas Hobbes, John Wallis a Galileo Galilei.\n"}
{"id": "702206", "url": "https://cs.wikipedia.org/wiki?curid=702206", "title": "Marie Vetserová", "text": "Marie Vetserová\n\nBaronka Marie Vetserová, celým jménem Marie Alexandrine von Vetsera (17. března 1871 – 30. ledna 1889) byla rakouská šlechtična, poslední milenka rakouského korunního prince Rudolfa Habsburského.\n\nMary, jak se jí brzy začalo říkat, bydlela v počátcích svého života společně s rodiči na břehu Dunaje, ve Vídni. Rodina se však později, ještě když byla Mary velmi malá, přestěhovala do luxusního paláce „Vetsera“. Když jí bylo deset let, její šestnáctiletý bratr se stal jednou z obětí požáru ve vídeňském divadle Ringtheateru. V roce 1887 její otec v Káhiře zemřel ve věku dvaašedesáti let na následky mrtvice.\n\nNejprve měla domácí učitele a později strávila nějaký čas v Ústavu pro výchovu šlechtičen v salesiánském klášteře. Mary nedosáhla obsáhlého vzdělání, ale v její době to nebylo ani třeba. Mezi její zájmy patřilo krasobruslení, dostihy a toaleta.\n\nMaureen Alleenová, Maryina americká přítelkyně, prohlásila: \"„Baronesa vypadala rozkošně, měla ve společnosti velký úspěch, byla však velice vážná. Při jejím bezelstném chování jí člověk uvěřil, že lásku nebrala na lehkou váhu, ale prožívala ji, pokud to bylo třeba, hluboce vážně a tragicky.“\"\n\nBaronesa Marie Nunzianteová, majitelka vídeňského módního salonu, o Mary prohlásila: \"„Mary měla rozkošnou postavičku, něco tak sladkého jako její tělo si lze sotva představit. Její pleť měla snědý nádech, měla báječné svěží tvářičky, mandlové oči a černé vlasy. Člověk pociťoval radost, když se na ni mohl jen dívat.“\"\n\nDle Hermanna Swistuna, správce rodinné pozůstalosti, byla \"„tělesně poněkud vyzrálejší na svůj věk, s dokonalou postavou, malým ohrnutým nosíkem, drobnými rudými rty a její oči byly temně modré a neuvěřitelně velké.“\"\n\nS Rudolfem se setkala poprvé 12. dubna 1888 na dostizích ve Freudenau. Kněžna Nora Fuggerová poznamenala, že \"„korunní princ zřejmě na Maryinu hru očí ihned přistoupil, z čehož se Mary zatočila hlava.“\"\n\nByla hvězdou všech večírků a plesů. Byla okouzlující a tak není divu, že v těch dnech, co se poprvé setkala s Rudolfem, „ulovila“ vynikající partii. Pro malou baronesu si přišel příslušník portugalského královského domu \"Miguel de Braganza\", vdovec po jedné neteři císařovny Sissi se třemi dětmi. Žila by v přepychu a pohodlí, ale Mary šla za svým srdcem.\n\nRudolfovi poslala dopis, kde jej žádala o setkání. Rudolf nelenil a odpověděl, že také pociťuje silnou touhu se s ní setkat. Následovaly tříměsíční tajné schůzky Rudolfa a Mary zorganizované hraběnkou Marií Larischovou. Od počátku byla tomuto nerovnému mileneckému páru společná jakási melancholická touha po smrti. Pro Rudolfa byly rozhodujícími momenty jeho politická bezvýchodnost, jakož i osobní a zdravotní důvody. Mary zase myslela na smrt jen proto, že viděla nemožnost trvalého spojení se svým milovaným „v tomto životě“.\n\nS Rudolfem se setkávala ve velké tajnosti. Hrabě Hoyos ve svých poznámkách zanechal zprávu o tom, jaké triky Mary používala, aby se s princem mohla setkat: \"„Jednoho večera, kdy měla jít s rodinou do divadla, tomu zabránila tím, že si začala mýt vlasy a zmáčená přišla ke své matce, která jí velice vyhubovala, pronesla, že myslela, že vlasy zase brzy uschnou, ale teď když jsou pořád ještě mokré, nemůže přece s nimi do divadla, a musí proto zůstat doma.“\" Jen co matka se sestrou odjely, Mary spěchala za Bratfischem, jehož drožka stála pár metrů od jejich vily, aby ji odvezl za Rudolfem.\n\nDne 28. ledna 1889 odjela s Rudolfem do Mayerlingu. Jejich těla byla nalezena v tratolišti krve. Rudolf pravděpodobně zastřelil nejprve Mary a poté sám sebe. Tajně byla pohřbena na hřbitově v nedalekém Heiligenkreuzu. Její hrob byl dvakrát vykraden. V dubnu 1945 v jejím hrobě hledali sovětští vojáci šperky a zlato. V červenci její ostatky ukradl obchodník s nábytkem Helmut Flatzelsteiner (* 1939) a nechal je pod cizím jménem prozkoumat. Ústav soudního lékařství ve znaleckém posudku potvrdil, že byla zastřelena. Po jejím opětovném pohřbení byla rakev zalita betonem, aby došla klidu. Její původní bronzová rakev je vystavena na zámečku Mayerling.\n\nDůvod jejich násilné smrti není doposud zcela jasný a celá událost je zahalena tajemstvím, neboť rakouská císařská rodina měla velký zájem na tom, aby publicita této události byla do budoucna minimální.\n\nJejí životní příběh byl také několikrát zfilmován, v roce 1957 si její postavu zahrála Audrey Hepburnová, v roce 1968 pak Catherine Deneuve ve filmu \"Mayerling\".\n"}
{"id": "702208", "url": "https://cs.wikipedia.org/wiki?curid=702208", "title": "Vincenz August Wagner", "text": "Vincenz August Wagner\n\nProf. Jur. Dr. Vincenz August Wagner (7. března 1790 Thannhausen, Štýrsko - 14. října 1833 Baden u Vídně) byl rakouský právník a autor řady vědeckých děl, jimiž významně ovlivnil rakouské směnečné právo, profesor v Olomouci a ve Vídni, rektor olomouckého lycea .\n\nPo absolvování gymnázia v Štýrském Hradci studoval na filosofické fakultě akademického lycea tamtéž. Od roku 1806 studoval práva, která dokončil v roce 1809 a promoval doktorem v roce 1811 na Vídeňské univerzitě. Po promoci nejprve suploval ve Vídni, a pak se stal řádným profesorem na katedře lenního, obchodního a směnečného práva Právnické fakulty olomouckého akademického lycea. Půl roku na to k jeho povinnostem přibylo i suplování vyučování občanského práva podle právě přijatého všeobecného zákoníku občanského. I přes toto vytížení si našel čas působit jako recenzent ve \"Wiener Allgemeine Literaturzeitung\", v kronice literatury časopisu \"Väterländische Blättern\" a jako spolupracovník \"Wiener Jahrbüchern\".\n\nVe snaze stát se advokátem mezi lety 1812-1814 absolvoval praxi u Ignaze Beidtela, profesora a moravsko-slezského zemského advokáta. V roce 1815 se sám stal advokátem a v roce 1817 se stal rektorem olomouckého lycea. Od roku 1819 pak působil na Vídeňské univerzitě.\n\nVedle jeho knih je nejvýznamnějším počinem založení a vydávání časopisu rakouské právní vzdělanosti.\n\n\n"}
{"id": "702209", "url": "https://cs.wikipedia.org/wiki?curid=702209", "title": "Cecil Terwilliger", "text": "Cecil Terwilliger\n\nCecil Terwilliger je postava z amerického animovaného seriálu \"Simpsonovi\". Přihlásil se do konkursu jako pomocný klaun v Krusty Show. Místo něj si však Šáša Krusty vybral jeho staršího bratra Leváka Boba. Jako pomstu svému bratrovi připravoval zničení přehrady nad městem, kde byl Levák Bob stavbyvedoucí; v dílu \"Bratr z jiného seriálu\". Pak se objevil ještě v epizodě \"Pohřeb nepřítele\".\n\n"}
{"id": "702210", "url": "https://cs.wikipedia.org/wiki?curid=702210", "title": "Modrásek hořcový Rebelův", "text": "Modrásek hořcový Rebelův\n\nModrásek hořcový Rebelův (\"Phengaris alcon\" f. \"rebeli\") je v České republice kriticky ohrožený druh motýla. Jeho vzácnost je dána především závislostí na dvou dalších druzích hořci křížatém a mravencích rodu \"Myrmica\". Právě proto je velká část populace těchto motýlů soustředěna do oblasti Milovic, kde byli vypuštěni v roce 2014 divocí koně, díky kterým zde znovu začal hořec růst . Mimo tuto oblast se vyskytuje na suchých loukách, nevyužívaných zásaditých pastvinách nebo vojenských areálech.\n\nPo spáření, které probíhá na přelomu června a července, samice naklade vajíčka na hořec, do oblasti poupat a květů. Vylíhnuté housenky se prokoušou do semeníku, ten jim poslouží za potravu. Po dvou až čtyřech týdnech housenky prokoušou díru ve spodní části semeníku a vypadnou pod rostlinu, kde vše závisí na mravencích. Mravenci si housenku odnesou do mraveniště v domnění, že se jedná o mravenčí larvu. Zde housenka pokračuje v maskování až do jara, kdy se zakuklí a v létě se líhne. Líhnutí je nejnebezpečnější částí modráskova života, jelikož přestává vylučovat atraktanty, díky nimž ho mravenci nerozpoznali. Mravenci na poznaného vetřelce začnou útočit a většina motýlů v této fázi vývinu umírá. Pokud se mu však zdaří uniknout, dostane možnost se spářit a celý koloběh začíná znovu.\n"}
{"id": "702212", "url": "https://cs.wikipedia.org/wiki?curid=702212", "title": "Kanadské kulturní centrum v Paříži", "text": "Kanadské kulturní centrum v Paříži\n\nKanadské kulturní centrum v Paříži (anglicky \"Canadian Cultural Centre Paris\", francouzsky \"Centre culturel canadien de Paris\") je kulturní instituce v Paříži, jejímž posláním je prezentovat kanadskou kulturu ve Francii. Nachází se v městském paláci na adrese \"Rue de Constantine\" č. 5 v 7. obvodu na Esplanade des Invalides. Centrum bylo otevřeno v roce 1970.\n\nCentrum je spravováno kanadským ministerstvem zahraničí a k jeho úkolům patří představovat jazyky a kulturu všech kanadských provincií ve Francii, především literaturu, kinematografii, výtvarné a vizuální umění. Součástí centra je galerie, knihovna a umělecký sál. Ročně se zde pro veřejnost uspořádá na 80 různých kulturních akcí. Centrum je členem Fóra zahraničních kulturních institutů v Paříži, jehož založení iniciovalo. Na stejné adrese sídlí rovněž \"Francouzsko-kanadská obchodní komora\" a \"Canadian Women's Association\".\n\n"}
{"id": "702213", "url": "https://cs.wikipedia.org/wiki?curid=702213", "title": "Koňský postroj", "text": "Koňský postroj\n\nKoňský postroj je nastavitelná konstrukce vyrobená z kůže, díky které může kůň táhnout i těžký náklad. Velice důležité je, aby byl postroj zcela přizpůsoben koňskému tělu. Špatně padnoucí postroj totiž může koni nejen ztěžovat pohyb, pravidelné dýchání či působit oděrky, ale také ho zbytečně znervózňovat, což může být pro posádku vozu nejen nepříjemné, ale i nebezpečné.\n\nSoučásti postroje:\n"}
{"id": "702215", "url": "https://cs.wikipedia.org/wiki?curid=702215", "title": "Jan Buchar (spisovatel)", "text": "Jan Buchar (spisovatel)\n\nJan Buchar (14. dubna 1895, Mříčná – 19. března 1988, Jilemnice) byl český řídící učitel ve výslužbě, lidový vypravěč, znalec krkonošského nářečí a spisovatel \"poudaček\" – knih v tomto nářečí.\n\nZákladní (národní) školu vychodil Jan Buchar v rodné Mříčné, na chlapeckou měšťanskou školu v blízké Jilemnici nastoupil v roce 1906 a na reálné gymnázium v Jičíně v roce 1909, odmaturoval roku 1913. Zajímavostí jistě je, že v Jilemnici i v Jičíně byl jeho spolužákem další český regionální spisovatel, a sice Jaroslav Havlíček.\n\nPo maturitě byl Jan Buchar povolán na vojnu a odvelen na srbskou frontu I. světové války. Po návratu z války složil doplňovací zkoušky a od roku 1919 byl učitelem ve své rodné Mříčné, a to až do roku 1940, kdy byl zatčen gestapem, vězněn a internován v několika koncentračních táborech (v době II. světové války se totiž mnoho mříčenských aktivně účastnilo protinacistického odboje a na území obce operovala partyzánská jednotka Nikolaj). Na svobodu se dostal roku 1943 se zákazem pedagogické práce, poté pracoval na rodinném statku. Po osvobození se stal řídícím učitelem v Jilemnici, učil ale jen do roku 1950, kdy odešel do penze. I v důchodu zůstal velmi aktivním.\n\nPo mnoho let se Jan Buchar věnoval například těmto činnostem:\nZa bohatou kulturní činnost byl roku 1977 poctěn titulem \"Zasloužilý pracovník kultury\".\n\nNa spisovatelskou dráhu nastoupil velmi pozdě. Až v jeho 78 letech mu vyšla prvotina \"Co se kdy u nás šustlo\" (1977), ve které shromáždil několik desítek originálních historek (\"„poudaček“\") v původním \"kerkonošskym nářeči\". Jan Buchar následně sám sebe označil za \"„nejstaršího začínajícího spisovatele“\". Další povídkové knížky následovaly s několikaletým odstupem, šlo o tituly \"Co se šustlo taky jinde\" (1980) a \"Bylo hůř a lidi nechválili\" (1984); všechny vydalo královéhradecké nakladatelství Kruh. Čtvrtý sborník \"Starý kantor vzpomíná\" se knižního vydání nedočkal. Některé povídky vyšly také v časopise \"Krkonoše\", který od roku 1963 vydává Správa Krkonošského národního parku.\n\nVypravěčské umění Jana Buchara bylo podle pamětníků srovnatelné i s populárním moravským lidovým vypravěčem Zdeňkem Galuškou. Nikdy se však nepodařilo zorganizovat veřejnou nahrávku z jeho vyprávění, natož aby podle jeho tří povídkových knížek natočila tehdejší normalizační Československá televize jakýkoliv seriál.\n\nNa sklonku života Jan Buchar trpěl problémy s pohyblivostí, od roku 1983 již téměř nemohl chodit a o to více si zval přátele a známé na kus řeči do své mříčenské \"„dědkouny“\". Přes zdravotní obtíže ho do poslední chvíle neopouštěl humor a optimismus. Jedno z jeho posledních prohlášení, už na nemocničním lůžku, znělo: \"„A co bych se bál do Semil, vždyť tam nebudu sám, bude nás tam víc.“\" (na vysvětlenou: v Semilech je krematorium). Se světem se rozloučil větou, kterou již předtím použil v knížce: \"„A až příde ta Ančka s kůsou, a řekne ,Tak Jene, dopi, dokuř a dem´, no tak půjdu.“\" Stalo se tak v březnu 1988.\n\n\n"}
{"id": "702218", "url": "https://cs.wikipedia.org/wiki?curid=702218", "title": "Kvalifikace na Mistrovství světa ve fotbale 1990 (AFC)", "text": "Kvalifikace na Mistrovství světa ve fotbale 1990 (AFC)\n\nKvalifikace na Mistrovství světa ve fotbale 1990 zóny AFC určila 2 účastníky finálového turnaje.\n\nPo odhlášení jednoho týmu se zúčastnilo 25 reprezentací. Ty byly rozlosovány do šesti skupin po čtyřech, resp. pěti týmech, kde se utkaly dvoukolově každý s každým doma a venku. Vítězové skupin následně postoupili do druhé fázi, ve které se utkali jednokolově každý s každým na centralizovaném místě a první dva týmy postoupily na MS.\n\nKatar postoupil do druhé fáze.\n\n\nSaúdská Arábie postoupila do druhé fáze.\n\n\nSpojené arabské emiráty postoupily do druhé fáze.\n\n\nJižní Korea postoupila do druhé fáze.\n\nČína postoupila do druhé fáze.\n\nSeverní Korea postoupila do druhé fáze.\n\nTýmy Jižní Korea a Spojené arabské emiráty postoupily na Mistrovství světa ve fotbale 1990.\n\n"}
{"id": "702220", "url": "https://cs.wikipedia.org/wiki?curid=702220", "title": "Knyszyn", "text": "Knyszyn\n\nKnyszyn je město a gmina, nacházející se v Podleském vojvodství v severovýchodní části Polska. Spadá pod okres Mońki a je jedním ze dvou jeho měst. Leží na okraji Knyszunského pralesa (\"Puszcza Knyszyńska\").\n\nV roce 2008 zde žilo 2 758 obyvatel.\n\nV roce 1568 obdrželo město městská práva od tehdejšího polského krále Zikmunda II. Augusta, který zde často pobýval. Historicky je zde doloženo jeho 19 návštěv, v celkovém úhrnu asi 500 dnů. Zikmund II. August zde také dne 7. června 1572 zemřel.\n\nMěsto mělo v roce 2014 celkem 2 823 obyvatel. \n"}
{"id": "702222", "url": "https://cs.wikipedia.org/wiki?curid=702222", "title": "Live at Rockpalast", "text": "Live at Rockpalast\n\nLive at Rockpalast je název mnoha hudebních alb:\n\n"}
{"id": "702226", "url": "https://cs.wikipedia.org/wiki?curid=702226", "title": "PKP řada TKt1", "text": "PKP řada TKt1\n\nTKt1 je polská parní lokomotiva vyráběná v letech 1914 až 1919 v továrně Hohenzollern ( ), v Düsseldorfě. Lokomotivy tohoto typu byly používány především na osobní přepravu. Bylo vyrobeno asi 85 kusů.\n"}
{"id": "702227", "url": "https://cs.wikipedia.org/wiki?curid=702227", "title": "Kulturní noviny", "text": "Kulturní noviny\n\nKulturní noviny jsou český družstevní list se zaměřením na kulturu, politiku a společenská témata. Od 15. června 2011 vychází jako čtrnáctideník. Vydavatelem je družstvo \"Kulturní noviny - vydavatelské a mediální družstvo\". Vydávání novin je financováno z vkladů družstevníků a předplatného. Cílem družstva je vytvořit celostátní síť družstevníků a předplatitelů, kteří mají zájem být základnou pro vydávání kulturně‑politického týdeníku v papírovém formátu. Bez závislosti na státním rozpočtu, dotacích nebo na komerčně orientovaném investorovi. Kromě meziválečné družstevní tradice jsou inspirací např. německé noviny die tageszeitung, vydávané rovněž družstvem. V létě 2012 bylo přerušeno vydávání tištěné verze listu a list nyní vychází pouze v elektronické podobě.\n\nRedakce sídlí v Brně a v současné době (srpen 2013) ji tvoří:\n\nDružstvo bylo založeno 10. října 2009 skupinou 19 družstevníků v čele s publicistou a hudebníkem Jiřím Plockem (předseda družstva) a typografem Miroslavem Švejdou. V roce 2010 mělo družstvo již 62 členů. Členy družstva jsou např. filozof Erazim Kohák, novinář Ivan Hoffman, imunolog Václav Hořejší, spisovatelka Eva Kantůrková, politolog Jaroslav Šabata, nakladatel Jan Šabata a herečka Táňa Fišerová. Výše vkladu je volitelná od 5 000,- Kč do 50 000,- Kč. Dle stanov je možno se rozhodnout pro vstupní vklad ve výši 50% zvoleného členského vkladu. Teprve po zaplacení vstupního vkladu nabývá člen svých práv. Zbytek členského vkladu je nutno doplatit do 6 měsíců od data přijetí člena představenstvem. Člen družstva neodpovídá za závazky družstva. Nemá uhrazovací povinnost v případě ztráty, pokud tak nerozhodne členská schůze.\n\nNa podzim 2013 pořádaly v Brně Kulturní noviny ve spolupráci s Katedrou environmentálních studií Brněnské univerzity, a inspirovány konferencemi taz-u \"\"taz.lab\"\", první konferenci, s tématem \"družstevnictví ... iniciativy, hnutí a subjekty, jejichž existence je založena na vůli lidí \"zdola\"\" – s Leošem Ryškou, Táňou Fischerovou, Veronikou Frélichovou, Alenou Suchánkovou, Naďou Johanisovou, Ilonou Švihlíkovou, Květoslavou Pohlhammer Lauterbachovou a Konny Gellenbeck (taz.die tageszeitung). \n\n\n\n"}
{"id": "702228", "url": "https://cs.wikipedia.org/wiki?curid=702228", "title": "Kvalifikace na Mistrovství světa ve fotbale 1990 (CONMEBOL)", "text": "Kvalifikace na Mistrovství světa ve fotbale 1990 (CONMEBOL)\n\nKvalifikace na Mistrovství světa ve fotbale 1990 zóny CONMEBOL určila 2 účastníky finálového turnaje a jednoho účastníka mezikontinentální baráže.\n\nDevítka jihoamerických týmů byla rozlosována do tří skupin po třech. V nich se utkal dvoukolově každý s každým doma a venku. Vítězové skupin byli následně seřazeni do žebříčku a dvojice nejlepších postoupila přímo na MS, zatímco na zbylý celek čekala mezikontinentální baráž proti vítězi zóny OFC.\n\nUruguay vzhledem k umístění na druhém místě v žebříčku vítězů skupin postoupila na Mistrovství světa ve fotbale 1990.\n\nKolumbie vzhledem k poslednímu místu v žebříčku vítězů skupin postoupila do mezikontinentální baráže proti vítězi zóny OFC.\n\nBrazílie vzhledem k umístění na prvním místě žebříčku vítězů skupin postoupila na Mistrovství světa ve fotbale 1990.\n\nZápas byl ukončen v 67. minutě, když Brazílie vedla 1:0. Chile odešlo ze hřiště na protest proti vhozené dýmovnici na hrací plochu, která měla trefit brankaře Roberta Rojase do hlavy. Brankař byl následně s krvácející ranou z hřiště odnesen na nosítkách. Vyšetřování FIFA následně došlo k závěru, že si Rojas zranění přivodil sám žiletkou ukrytou v rukavici. Utkání bylo zkontumováno 2:0 pro Brazílii a Chile bylo diskvalifikováno z další kvalifikace.\n\n"}
{"id": "702231", "url": "https://cs.wikipedia.org/wiki?curid=702231", "title": "PKP řada TKt3", "text": "PKP řada TKt3\n\nTKt3 je polská parní lokomotiva vyráběná v letech 1914 až 1919 v továrně Schichau v Elblągu. Lokomotivy tohoto typu byly používány především na osobní přepravu. Bylo vyrobeno asi 46 kusů.\n"}
{"id": "702234", "url": "https://cs.wikipedia.org/wiki?curid=702234", "title": "Le Noise", "text": "Le Noise\n\nLe Noise je třicátéprvní studiové album kanadského folk rockového hudebníka Neila Younga, vydané v roce 2010 u Reprise Records. Album produkoval Daniel Lanois.\n"}
{"id": "702236", "url": "https://cs.wikipedia.org/wiki?curid=702236", "title": "Loďstvo Čeng Chea", "text": "Loďstvo Čeng Chea\n\nLoďstvo Čeng Chea byl svaz snad až 250 lodí sestavený počátkem 15. století v čínské říši Ming. Za vlády císařů Jung-leho a Süan-teho, pod vedením Čeng Chea, uskutečnilo sedm plaveb z říše Ming (jak se tehdy nazývala Čína) do jihovýchodní Asie, na Cejlon a do jižní Indie. Při některých výpravách doplulo až do Hormuzu v Persii, samostatné eskadry dorazily do přístavů Arábie a východní Afriky.\n\nLze-li věřit čínským pramenům 16. a 17. století, největší plavidla loďstva, takzvané „lodě pokladů“, velikostí vysoce převyšovaly dřevěné plachetní lodě postavené v Evropě v době rozkvětu stavby dřevěných plachetnic v 18. a na počátku 19. století, a byla srovnatelná s největšími kdy existujícími plachetními loděmi. Soudobé prameny ani hmotné důkazy však obří velikost nepotvrzují, proto diskuse o velikosti lodí pokladů trvá.\n\nRozsáhlá výstavba loďstva během panování císaře Jung-le (vládl 1402–1424) byla částí jeho energické zahraniční politiky, zaměřené na pozvednutí autority říše Ming a její vládnoucí dynastie mezi všemi blízkými i vzdálenějšími sousedy. Jung-leho vyslanci navštívili mnohé blízké i vzdálené země, na východě Japonsko, Rjúkjú a Filipíny, země jihovýchodní Asie, sedm expedic Čeng Chea vypravených v letech 1405–1433 do Indického oceánu doplulo do Indie, Persie, na pobřeží Arabského poloostrova a východní Afriky.\n\nBrzy po příchodu k moci císař rozhodl o zahájení výstavby silného loďstva jak pro potřeby pobřežní plavby (zejména přepravy obilí z povodí Jang-c’-ťiang na sever k Pekingu), boje s piráty u čínských břehů a plaveb do Koreje, tak i pro dálkové plavby. V květnu 1403 císař přikázal postavit 137 oceánských plavidel v provincii Fu-ťien. O tři měsíce později přišel požadavek ještě na 200 lodí, které se stavěly prakticky ve všech ostatních jiho- a východočínských provinciích – Nan č’-li (především v Su-čou), Ťiang-si, Chu-kuangu, Če-ťiangu a Kuang-tungu. V říjnu bylo oznámeno, že se 188 džunek s plochým dnem musí přestavět pro potřeby plavby na širém moři. V letech 1403–1407 bylo nově postaveno nebo pro plavbu na otevřeném moři upraveno celkem 1681 lodí.\n\nStavba největších lodí, takzvaných „lodí pokladů“ (\"pao-čchüan\", ) byla soustředěna v loděnici Lung-ťiang (doslova „Dračí řeka“) ležící pod hradbami Nankingu na řece Čchin-chuaj-che () blízko jejího soutoku s Jang-c’-ťiang.\n\nNejvětší zájem pramenů i historiků vzbuzují velké koráby loďstva Čeng Chea, v tehdejších pramenech označované za „lodě pokladů“. Podle pramenů jich v prvních dvou plavbách bylo 62 nebo 63. O těchto korábech je známo jen málo. Pozdější prameny zdůrazňují jejich výjimečně veliké rozměry.\n\nKonstrukce velkých lodí v éře Jung-le nebyla v čínské historii bez precedentu. Existují údaje o lodích dlouhých 62 metrů (20 \"čangů\") za vlády dynastie Tchang a téměř dvojnásobně dlouhých postavených v sungském období.\n\nPasažérské lodě typu \"kche-čou\" () sungského císaře Chuej-cunga (vládl 1100–1126) byly 10 \"čangů\" dlouhé a 2,5 \"čangů\" široké (tedy 31 a 7,7 metrů), „Božské lodě“ (\"šen-čou\", ), využívané v době jeho vlády pro poselstva do cizích zemí, byly třikrát větší.\n\nCo se týče říčních lodí, mohly být dokonce větší, než lodě pokladů Čeng Chea. K oddychu a zábavám měla sungská elita na Západním jezeře v Chang-čou k dispozici výletní lodě dlouhé až 154 metrů (50 \"čangů\"). Podle jiných názorů největší lodě existující v Číně před mingskou dobou byly kolesové lodě využívané ve 13. století na Jang-c’-ťiang proti pirátům, které dosahovaly 134 metrů na délku a 12,5 metrů na šířku.\n\nVedle lodí s plochým dnem určených pro klidné, především říční vody existovala ve Fu-ťienu tradice stavby lodí typu \"fu-čchuan\" s oblým trupem, bližším tvaru evropských lodí. Tato plavidla byla vhodná pro plavbu na širém moři. Roku 1973 byl u fuťienského pobřeží, nedaleko Čchüan-čou, nalezen vrak džunky typu \"fu-čchuan\" potopené po roce 1272. Džunka byla 34 metrů dlouhá a 9,8 metrů široká s výtlakem 494 tun.\n\nOficiální dokumenty o plavbách a loďstvu uchovávané ve státních archívech byly v éře Čcheng-chua (1465–1487) zničeny. O velikosti lodí účastnících se Čeng Cheových plaveb zůstaly jen zlomky informací.\n\nNápis na stéle z nankingského chrámu Ťing-chaj (po roce 1409) uvádí, že se Čeng Che plavil na oceánských lodích (\"chaj-čchuan\", ) o velikosti, tj. objemu nákladu, 2000 \"liao\" () roku 1405 a 1500 \"liao\" roku 1409. Což pravděpodobně odpovídá 500 a 375 tunám nákladu a tedy 800 a 600 tunám výtlaku.\n\nÚčastníci plaveb – Ma Chuan a Fej Sin – ve svých zápiscích velikost lodí charakterizují pouze povšechnými termíny: některé popisují jako velké, jiné jako malé. Pouze při popisu třetí plavby (1409–1411) Fej Sin píše o 48 oceánských lodích (\"chaj-po\", ) vybavených dvanácti plachtami (což historikové spojují se záznamem v \"Ming š’-lu\" k 14. únoru 1408 o stavbě 48 lodí pokladů). Konkrétnější údaj poskytuje Kung Čen – píše o 200–300 námořnících nutných k ovládání lodí.\n\nIlustrace textu \"Tchaj-šang šuo Tchien-fej ťiou kchu-ling jing ťing\" () z roku 1420, vyprávějícího o záchraně námořníků nebeskou paní Tchien-fej, ukazují tehdejší lodě vypravující se na moře – třístěžňové džunky výše zmíněného typu \"fu-čchuan\". Podobné trojstěžníky jsou nakresleny i na pozdější Mao Kchunově mapě. Nicméně nejvyšší počet stěžňů zmiňovaný v raném mingském období byl pět, týkal se lodi vypravené na Rjúkjú v éře Süan-te.\n\nPodle životopisu Čeng Chea v oficiálních \"Dějinách Mingů\" (sestavených o téměř 300 let později) byly lodě pokladů 44 \"čangů\", to jest 440 \"čch’\" (stop), dlouhé a 18 \"čangů\" široké. Historikové sestavující \"Dějiny Mingů\" nebyli první, kdo přišel s mimořádnými rozměry Čeng Cheových lodí. Poprvé se obří lodě pokladů objevují v románu Luo Mao-tenga \"Plavby eunucha San-pao do Západního oceánu\" (\"San-pao tchaj-ťien sia-si-jang\", ) z roku 1597. Luo Mao-teng uvedl symbolickou délku – 44 \"čangů\" a 4 \"čch’\", to jest 444 \"čch’\". Údaje opakuje několik knih, nejstarší z nich byly publikovány koncem druhého desetiletí 17. století. Aby bylo jasné, že tato ohromná čísla nevznikla chybou opisovače (nebo řezbáře tiskové desky), některé prameny číslo 44 píší velkými ciframi, tedy místo běžného .\nNení zcela jasné, jak převést tradiční čínské míry do metrické soustavy. V 15. století se totiž v Číně používalo kromě úřady používaných standardních \"čch’\" (stop) o délce 31,1 cm (přičemž 10 \"čch’\" se rovnalo 1 \"čangu\") také různé regionální varianty. V oblasti Nan Č'-li (kde leží Nanking) se pro stavbu džunek určených pro obchod s Koreou obvykle využíval chuajcheský \"čch\"' (kolem 33,8 cm), kdežto ve Fu-ťienu, přes který šla většina obchodu s jihovýchodní Asií („zeměmi jižního moře“), se používal \"čch’\" délky 26,7 až 28 cm. Podle Deyera se dnešní historikové přiklánějí k přepočtu rozměrů lodí pokladů podle krátkých fuťienských čch'. Ale i při použití \"čch’\" dlouhého 26,7 cm by rozměry největších lodí pokladů byly 117 metrů na délku a 48 metrů na šířku – tedy dvakrát delší než největší evropské plachetní koráby konce 18. – začátku 19. století, řadové lodě 1. třídy. Lodě takových rozměrů by v důsledku své šířky nebyly schopny proplout Panamským průplavem. Při přepočtu s použitím standardních \"čch’\" by rozměry byly 137 a 56 metrů.\n\nPrameny neuvádějí informace o ponoru lodí pokladů. Protože však se stavěly v nankingských loděnicích a pluly k moři po Jang-c’-ťiang, nemohl jejich ponor převyšovat 7–7,5 metrů. Známo je také, že loďstvo Čeng Chea navštěvovalo Palembang na Sumatře, do kterého se musel dostat plavbou po řece Musi. Nevíme, zda i ty největší Čeng Cheovy lodě do Palembangu pluly, nebo zda čekaly v pobřežních vodách; nicméně ponor lodí, plujících po řece do města, nemohl převyšovat 6 metrů.\n\nDokonce i při použití minimálního \"čch’\" při přepočtech údajů z \"Dějin Mingů\" (a uvažovaném ponoru 6 m) Dreyer vypočítal výtlak největších lodí pokladů na 19 tisíc tun. Při použití většího čch’ a vyšším ponoru by výtlak byl ještě vyšší.\n\nVeliké lodě pokladů měly mít devět stěžňů, nesoucích dohromady 12 plachet. Stěžně nejspíše nestály v řadě v ose lodi, jako na evropských plavidlech, ale ve třech diagonálních řadách.\n\nOhromné rozměry lodí pokladů, o kterých píší pozdně mingské prameny, vyvolávají mezi historiky nemálo sporů a diskusí. Pro čtenáře obeznámeného s evropskými koráby jsou překvapivé i proporce čínských lodí, především jejich neobyčejná šířka vzhledem k délce a ponoru. Například předpokládané lodě pokladů jsou délkou srovnatelné s takovými plachetními obry počátku 20. století, jako byl německý \"Preußen\", které ale měly ocelový trup a pomocné parní stroje pro ovládání plachet. Ponor lodí pokladů byl zřejmě jen o málo menší než ponor \"Preußenu\" (8,26 m), ale šířka mingských gigantů byla trojnásobkem 16,3 metrů německé lodě.\n\nOvšem takové proporce nejsou v čínském lodním stavitelství neobvyklé, Číňané odedávna stavěli široké džunky s relativně plochým dnem pro plavbu po Žlutém a Východočínském moři. Čínské džunky měly i odlišnou vnitřní strukturu. Kostru tradiční evropské lodě je možné přirovnat ke stromu – se silným podélným kýlem, hrajícím roli kmenu, ke kterému jsou, jako větve, připojeny stěžně a žebra. Strukturu tradiční čínské džunky, s plochým dnem a příčnými vodotěsnými přepážkami (které tvořily kostru lodi, a ke kterým se připojovaly stěžně) je spíše možno srovnat se stvolem bambusu.\n\nHmotné důkazy, že lodě pokladů byly skutečně tak veliké, jak tvrdí prameny, prakticky neexistují. Jsou známy rozměry suchých doků nankingské loděnice Lung-ťiang. Loděnice měly sedm doků dlouhých 450 metrů. Většina byla široká 27 až 37 metrů, ale dva z nich měly šířku 64 metrů, což by dovolilo pracovat s lodí širokou 50 metrů.\n\nKromě toho byla roku 1962 při vykopávkách v loděnicích Lung-ťiang objevena osa kormidla dlouhá 11 metrů. List kormidla, který se nezachoval, byl připevněn k šestimetrové části osy. Podle mínění čínských archeologů plocha kormidla dosahovala zhruba 42,5 m², a délku lodi, které patřilo, odhadli na 149–166 metrů. Specialista na vědu a techniku staré Číny Joseph Needham přijal Čouův výpočet, ale jiní historikové, Christopher Wake a Sin Jüan-ou, nepovažují Čouovu aritmetiku za korektní. Vytýkají mu, že pro odhad velikosti kormidla použil známé džunky typu \"ša-čchuan\", tedy s plochým dnem, určené pro mělké řeky a jezera, přestože se od 90. let 20. století historikové vesměs přiklánějí k názoru, že Čeng Cheovy džunky byly oceánské lodě typu \"fu-čchuan\", a že použitý poměr velikosti kormidla k velikosti lodi vychází z proporcí moderních motorových ocelových lodí. Délku lodi, které patřilo nalezené kormidlo, odhadují na necelých 46 metrů.\n\nŘada historiků předpokládá, že tradiční rozměry lodí pokladů udávané \"Dějinami Mingů\" a přebírané historiky nepocházejí z důvěryhodných pramenů 15. století, ale rozšířily se z polofantastického románu Luo Mao-tenga.\n\nSoučasný stoupenec skeptického tábora, Christopher Wake, předpokládá, že je mnohem správnější modelovat lodě Čeng Chea podle vraku z Čchüan-čou. Jeho rozměry byly 34 metrů délky a 9,8 metrů šířky. Loď neměla ploché dno, ale oblý trup. S předpokládaným ponorem 3 metry odhadl Wake objem podpalubí lodi na 325 m.\nWake zdůrazňuje shodu rozměrů vraku z Čchüan-čou s rozměry pasažérských lodí \"kche-čou\", na kterých se dopravovali diplomaté říše Sung, jež byly 31 metrů dlouhé a 7,7 metru široké. Tyto lodě měly nákladní prostor kolem 130 m, tedy menší než loď z Čchüan-čou, protože velká část trupu byla určena pro potřeby cestujících; měly nicméně dostatečně vysokou (9 metrů, srovnatelně s lodí z Čchüan-čou) nástavbu na zádi, ve které byli cestující ubytováni. Podle Wadeho mínění významná část Čeng Cheova loďstva sestávala z nákladních a pasažérských lodí následujicích typů – nákladní lodě typu vraku z Čchüan-čou, pasažérské lodě typu \"kche-čou\", i když připouští určité zvětšení rozměrů. Předpokládá, že lodi typu z Čchüan-čou by mohly být zvětšeny do 40 metrů délky se zachováním proporcí, což by dalo kolem 770 m objemu podpalubí.\n\nPodle Wakeova názoru mohly být největší koráby Čeng Chea, to jest legendární lodě pokladů, v každém rozměru dvakrát větší než loď z Čchüan-čou, tedy přibližně 68 metrů dlouhé. Podle něj by byly shodné s kupeckými koráby popsanými Markem Polem (které vyplouvaly z toho samého Čchüan-čou). Podle Pola lodě uvezly 5–6 tisíc balíků ( ) pepře; Wake počítající s benátskou mírou 225 kg na balík odhaduje toto množství na 2600 m.\n\nJiný způsob odhadu velikostí lodí pokladů vychází z početnosti jejich posádek. Všeobecně je totiž akceptován počet 27–28 tisíc účastníků Čeng Cheových expedic. Při počtu 62, 100 nebo 250 lodí připadá na jedno plavidlo průměrně 435–450, 270–280, nebo 108–112 lidí. Po srovnání s údaji o posádkách a velikosti běžných mingských lodí vychází velikost průměrného plavidla expedice na zhruba 1100, 675–700, nebo 270–280 tun výtlaku. Třebaže tyto velikosti jsou průměrné a největší lodě jistě mohly být výrazně větší, jsou lodě s výtlakem kolem 20 000 tun uvedeným odhadům příliš vzdáleny, než aby byly pravděpodobné. Naproti tomu v dobré shodě s výpočty je údaj ze stély z chrámu Ťing-chaj o 800 a 600tunových lodích, tvrzení Kung Čena o 200–300členných posádkách, i informace \"Ming š’-lu\" o získávání oceánských lodí, resp. lodí pokladů, cestou přestavby. Přestavovány byly zřejmě nákladní lodi převážející rýži, typicky s nosností 250 tun, na vojenské.\n\nPodle několika dějin mořeplavby existuje horní mez velikosti dřevěných lodí schopných plavit se na moři, odhadovaná na 90–100 metrů délky. Evropské lodě blížící se této mezi vykazovaly slabost konstrukce a krátkou životnost. Podle kritiků tradičních údajů o velikosti lodí pokladů je nepravděpodobné, že by čínští konstruktéři během několika let dokázali zněkolikanásobit velikost jimi stavěných oceánských lodí a tuto mez překonat.\n\nJe také možné, že se údaje o obrovitých plavidlech netýkají lodí pokladů vyplouvajících na moře, ale několika málo plavidel používaných císaři na klidných vodách Jang-c’-ťiang při přehlídkách loďstva před vyplutím z Nankingu.\n\nMezi historiky existují různé názory na počet plavidel v loďstvu. Louise Levathesová ve své biografii Čeng Chea, v souladu s dalšími (kupříkladu Hok-Lam Chan v \"The Cambridge History of China\"), udává počet lodí účastnících se první Čeng Cheovy plavby na 317 plavidel, přičemž sčítá 62 lodí pokladů, o kterých hovoří \"Dějiny Mingů\", s 250 a pak ještě pěti koráby určenými pro zámořské plavby, o stavbě či přestavbě kterých píší jiné prameny. Naproti tomu Edward Dreyer ve své práci o plavbách Čeng Chea tvrdí, že sčítat čísla různých zdrojů je nekorektní. Dotyčných 250 lodí považuje za všechny lodě připravované pro expedici, přičemž oněch 62 lodí pokladů je podle něho v počtu 250 zahrnuto.\n\nRůznost názorů existuje i v otázce početnosti dalších výprav. Podle Hok-lam Chana se jich účastnilo podstatně méně lodí, než první výpravy, kdežto Dreyer dospěl k závěru, že všechny plavby měly zhruba stejné složení – 40–60 velkých lodí pokladů a kolem dvou set běžných námořních lodí.\n\nLodě s plochým dnem bez kýlu mají problémy s plavbou směrem odlišným než je směr větru, protože je vítr silně snáší. K umenšení vlivu větru na směr plavby proto u čínských džunek jako náhrada kýlu do určité míry fungovalo kormidlo. Bylo ho možné zvednout i spustit, a při plavbě v dostatečné hloubce sahalo níže než dno lodě, zatímco u evropských lodí je výška kormidla pevně fixovaná a jeho spodek je v úrovni dna. Ve spodní poloze tak kormidlo efektivněji plnilo svou řídící funkci. Pro zmenšení snosu větrem a zvýšení stability se na bezkýlových lodích používaly také boční spouštěcí kýly.\n\nLodě Čeng Chea, postavené s využitím tradičních konstrukčních principů čínského lodního stavitelství počítajících s plavbou v pobřežních mořích, byly především určeny k cestám v relativně klidných pobřežních vodách a estuáriích východní a jižní Asie. Jejich nejdelší plavby v otevřeném moři byly přes Jihočínské moře (z Číny do jihovýchodní Asie), Bengálský záliv (mezi severním cípem Sumatry a Cejlonem) a Arabské moře (mezi Cejlonem nebo jižní Indií a Perským zálivem, Arábií a Africkým rohem) – tedy po tradičních obchodních trasách s dobře známým a více či méně předvídatelným režimem stabilních monzunových větrů, kde se v příznivých podmínkách loďstvo pohybovalo rychlostí do 2,5 uzlů. Ovšem takové lodě by sotva mohly plout, například, ve řvoucích čtyřicítkách, nebo kolem mysu Horn.\n\nLodě pokladů vynikaly svými rozměry, nikoli však rychlostí. V příznivých podmínkách, například při plavbě se zimním monzunem z Fu-ťienu do jihovýchodní Asie, loďstvo Čeng Chea dosahovalo průměrné rychlosti kolem 2,5 uzlů; na mnohých částech plaveb plulo znatelně menší rychlostí, 1,4–1,8 uzlu.\n\nTyto rychlosti byly ve srovnání s výkony pozdějších evropských plavidel výrazně nižší, dokonce i ve srovnání s velkými řadovými loděmi, u kterých byl kladen důraz na sílu výzbroje místo na rychlost. Kupříkladu roku 1809 eskadra admirála Nelsona, sestávající z 10 řadových lodí, překonala Atlantský oceán průměrnou rychlostí 4,9 uzlů.\n\nDůvěryhodné prameny se zmiňují hlavně o lodích pokladů a neobsahují popis dalších lodí účastnících se Čeng Cheových plaveb. Jejich popis podává pouze román Luo Mao-tenga \"Plavby eunucha San-pao do Západního oceánu\" (\"San-pao tchaj-ťien sia-si-jang\", ) z roku 1597.\n\nLuo napsal své dílo více než půldruhého století po popisovaných událostech a včlenil do něj řadu fantastických prvků – loďstvo v něm sestává z 1476 nebo 1456 lodí; lodě byly postaveny s pomocí božského mistra Lu Pana; po dosažení Arábie čínští námořníci ještě několik měsíců pluli na západ, až se v jakési zamlžené a zasněžené zemi setkali se samotným vládcem pekel Jamou. Proto mnozí historikové nepovažují román za využitelný pramen. Naopak ruský sinolog Viktor Belgus doložil, že i když je v Luově románu mnoho fantastiky, v některých případech autor nesporně používal údaje historických a geografických pramenů. Například v pasážích vztahujících se k Africe autor doslovně přebral text knihy Fej Sina z roku 1436. Belgus proto vyslovil závěr, že při zachování opatrnosti a kritického přístupu lze některé informace z románu využít.\n\nPodle Lua byly v loďstvu Čeng Chea pouze čtyři devítistěžňové 44 \"čangů\" dlouhé lodě pokladů. Další plavidla patřila do následujících tříd:\n\nKung Čen ve svých zápiscích \"Si-jang fan-kuo č’\" () uvádí i tankery na pitnou vodu.\n\n\n\n"}
{"id": "702238", "url": "https://cs.wikipedia.org/wiki?curid=702238", "title": "PKP řada Tp4", "text": "PKP řada Tp4\n\nTp4 je polská parní lokomotiva, vyráběná v letech 1913 až 1921 jako pruská řada G 8.1 v různých německých lokomotivkách. Lokomotivy tohoto typu byly používány především k přepravě zboží při výrobě a zpracování uhlí. Bylo vyrobeno asi 302 kusů.\n"}
{"id": "702240", "url": "https://cs.wikipedia.org/wiki?curid=702240", "title": "PKP řada TKw2", "text": "PKP řada TKw2\n\nTKw2 je polská parní lokomotiva, vyráběná v letech 1913 až 1924 v berlínském závodě Schwartzkopff. Lokomotivy tohoto typu byly používány především k přepravě zboží při výrobě a zpracování uhlí. Bylo vyrobeno asi 129 kusů.\n"}
{"id": "702243", "url": "https://cs.wikipedia.org/wiki?curid=702243", "title": "Kvalifikace na Mistrovství světa ve fotbale 1990 (OFC)", "text": "Kvalifikace na Mistrovství světa ve fotbale 1990 (OFC)\n\nKvalifikace na Mistrovství světa ve fotbale 1990 zóny OFC určila účastníka mezikontinentální baráže proti celku ze zóny CONMEBOL.\n\nOceánské zóny se z politických důvodů zúčastnily také celky a . Posledně jmenovaný celek byl nasazen přímo do druhé fáze. V první fázi byla čtveřice týmů rozlosována do dvojic, ve kterých se utkala systémem doma a venku o postup do druhé fáze. V té trojice týmů utvořila jednu skupinu, v které se utkal každý s každým doma a venku. Vítěz skupiny následně postoupil do mezikontinentální baráže proti celku ze zóny CONMEBOL.\n\nAustrálie zvítězila celkovým skóre 5–2 a postoupila do druhé fáze.\n\nNový Zéland zvítězil celkovým skóre 8–1 a postoupil do druhé fáze.\n\nIzrael postoupil do mezikontinentální baráže proti týmu ze zóny CONMEBOL.\n\n"}
{"id": "702245", "url": "https://cs.wikipedia.org/wiki?curid=702245", "title": "Pavel Prudnikau", "text": "Pavel Prudnikau\n\nPavel Ivanavič Prudnikau ( , ) (14. července 1911, ve vesnici Starý Dzedzin, Klimavičský poviet, Mohylevská gubernie – 16. března 2000, Minsk) - sovětský a později běloruský básník a spisovatel, ctěný pracovník kultury Běloruské republiky (1992). Bratranec básníka Alesě Prudnikova.\n\nPavel Prudnikau se narodil ve velké rolnické rodině. V době jeho dětství přišla první světová válka (1914-1918), vytvoření nové komunistické vlády a občanské války, stejně jako Polsko-sovětská válka v letech 1919 – 1921. V blízkosti Starého Dzedzinu byla válečná fronta. To vedlo k tomu, že sousední školy byly uzavřeny, a Pavel musel dlouho čekat trvalé místo studia. Teprve v roce 1930, dokončil sedmiletou školu v nedaleké vesnici Milaslavičy.\n\nV roce 1924 začal studovat literaturu, nejprve demonstroval odhodlání k literární tvorbě a napsal báseň s názvem \"Cestička\" ( ). Právě v té době začal proces zavádění běloruštiny v Běloruské SSR. To přispělo k tomu, že Pavel psal od samého počátku práce v běloruštině. Od roku 1926 spolu se svým bratrancem, Alesěm Prudnikau, skládají básně ve škole. Také psali noviny. Například, když byl nalezen poklad starých mincí v Starém Dzedzinu, tak o tom napsali v místních novinách \"Běloruské vesnice\".\n\nNa začátku 1930 musel často měnit zaměstnání. Po ukončení školy šel na Donbas, kde pracoval jako horník, metalurg, ale brzy se vrátil do Běloruska, pak – v Mohylevě, do výstavby továrny na hedvábí (stavební první pětiletky). Spolu se svým bratrancem Alesěm Prudnikau žil v Minsku a pracoval jako nakladač na nádraží \"Minsk-čísla\".\n\nV létě roku 1930 v republikových novinách \"Pioneer Běloruska\", byla publikována báseň Pavla Prudnikau \"Na prázdninách\" ( ). V té době věřil, že je na počátku své literární kariéry. V roce 1930 bylo v novinách zveřejněno několik básní, které byly obsaženy v jeho první knize \"Písně nakladačů\" ( , 1932, ve spolupráci s J. Subačem). V roce 1931 napsal svou první báseň – \"Piket za piketem\" ( ). V 30. létech publikoval se pod pseudonymem Pauljuk Buravěj. V Minsku se seznámil s řadou spisovatelů a básníků té doby, včetně Janka Kupala, Jakubem Kolasem, Michasem Čarotem, Platonem Halavačem, a dalšími. Později vzpomínky na ně tvoří základní téma knihy \"Vzdálené, ale nezapomenuté\" ( , 1988), a dalších.\n\nV roce 1932 odjel do Leningradu, kde nastoupil na Leningradsku lingvisticku Univerzitu, a v roce 1933 se stal studentem na Leningradském Pedagogickém institutu. Na popud profesora Puškareviče byl v roce 1937 vyslán na postgraduální studium slovanských jazyků, ale nestačil se začít učit, neboť byl v srpnu zatčen.\n\nPavel Prudnikov byl několik měsíců vězněn v Leningradské věznici \"Kříže\". Byl odsouzen na osm let do vyhnanství a byl původně převezen do Burjatské ASSR. Ke konci trestu pracoval na stavbě železnice, výstavbě továrny v Omsku a báňského a hutního závodu v Norilsku, jako nakladač v říčním přístavu Jenisejsku (Krasnojarský kraj).\n\nPo propuštění z vězení (srpen 1945) pracoval jako soustružník v Norilsku v lokomotivním depu, tehdy byl ředitelem knihovny báňské a hutní technické školy v Norilsku.\n\nPo návratu domů (1946) působil na středních školách ve Smolenské oblasti. Zde se seznámil se svou budoucí manželkou Annou. Ale zůstat dlouho na jednom místě nemohli, protože hrozilo, že bude zatčen znovu, tak Pavel a jeho rodina byli nuceni odejít ze Smolenskeho regionu. V této době měli dvě dcery: Olgu a Ninu.\n\nV roce 1952 zakotvil ve vesnici Slobodka v Braslavskem kraji. Zpočátku byla rodina v obtížné finanční situaci. Pavel byl učitelem ruského jazyka, literatury a dějěpisu na místní škole a jeho manželka Anna – učitelkou na základním stupni.\n\nV lednu 1956 byl rehabilitován .\n\nV roce 1959 se zcela vrátil k literární činnosti . Toto je proto považováno za jeho \"znovuzrození\", takže když v roce 1968 vydal svou druhou sbírku básní, nazval ji \"Čas mého znovuzrození\" ( ).\n\nV letech 1968-1969 se Pavel Prudnikau s rodinou přestěhovali do Minska. Pavel se stal šéfredaktorem novin.\n\nOd roku 1971 odešel do důchodu. Od té doby měl více času, aby se zapojil do literární činnosti a toto období bylo nejplodnější v jeho práci. Od roku 1971 byl členem Svazu spisovatelů Běloruska . V 1970-1980 vydal několik sbírek básní, z nichž nejvýznamnější je sbírka vybraných prací, \"Moje magistrála\" ( , 1981). Poezie prodchnutá tématy krás Mohylevského a Braslavského kraje, dojmy z cesty do Československa, na Kavkaz.\n\nDvakrát, v 70. a 80. letech, Pavel Prudnikau navštívil místa svého zadržení, o kterých v roce 1975 napsal několik básní , a v roce 1989 – cestopis, \"O známých opaření cesty\" ( ) . V roce 1987 vydal knihu pro děti školního věku, \"Svítání\" ( ). V roce 1988 vydal paměti, \"Vzdálené, ale nezapomenuté\" ( ), kde autor popisuje osobní setkání s mnoha běloruskými spisovately, od Janki Kupaly, Jakuba Kolasa, Zmiсěra Žilunoviče (Tiška Hartneho), spisovatele a nejvyššího předsedy vlády Běloruské SSR, až po Arkadzja Kuljašova a Ivana Meleža.\n\nS příchodem perestrojky v Sovětském svazu nastala možnost otevřeně psát na téma stalinských represí. Už v 50. letech Pavel Prudnikov dostal nápad psát o těchto událostech a začal dělat první nahrávky . Ale odpovídající příležitost byla teprve o třicet let později. Prvním produktem tohoto typu byla poema \"Taimyr\", složená v letech 1975-1987. (Publikoval ji v časopise \"Plamen\" v roce 1988).\n\nV roce 1993 vydal knihu \"Za ostnatým drátem\" ( ), za kterou autor později získal cenu Federace odborových organizací v Bělorusku. Kniha se skládala ze dvou novel, \"Ježovské palčáky\" a \"Severní peklo\" ( ) – největší díla autora. Novely jsou autobiografické a o přírodě: hrdina je Michas Ascjorsky, který se stal prototypem pro osud autora. První novela vypráví o utrpení hlavního hrdiny v Leningradských \"Křížích\", druhá vypráví o tom, jak si Mihaš odpykával trest odnětí svobody na Sibiři.\n\nV roce 1996, jeho poslední sbírky básní \"Vánice\" ( ), Pavel Prudnikov napsal báseň \"Každý druhý\" ( ), rovněž o obětech stalinských represí .\n\nV posledních letech svého života byl Pavel Prudnikau velmi nemocný, takže již nemohl sám psát nová díla. Nicméně nezastavil tvůrčí práci, diktoval nové básně své milé.\n\nV roce 1998 se na Pavla Prudnikaua obrátil běloruský spisovatel Leonid Marakou, který shromažďuje údaje o obětech represí stalinského režimu. Pavel Prudnikov diktoval vzpomínky na strýce Leonida – Valera Marakova, který byl zatčen a popraven v roce 1937 .\n\nV plánu spisovatele bylo vydat román \"Opala\" ( ) – pokračování novely \"Ježovské palčáky\" a \"Severní peklo\" – a poemu \"Izgoj\" ( ), ve které se hovoří o utrpení bývalých vězňů už po propuštění z vězení. Ve skutečnosti v těchto pracích by se autorka chtěla říct o svém putování v druhé polovině 40. – počátku 50. letech. Ale dílo nebylo nikdy vydáno. Chtěl také vydat knihu \"Nezahojené rány\" ( ), o nucené kolektivizaci na běloruském venkově v 30. letech. Zůstalo neopublikováno mnoho básní, básně věnované černobylské tragedii, vzpomínky na jiné slavné osobnosti běloruské kultury. V plánech spisovatele bylo také vydat sbírku vybraných děl s názvem \"Echo\" ( ). Ale pro nemoc neměl čas na realizaci tohoto plánu.\n\nPavel Prudnikau vytvořil díla jak v poezii, tak i v próze: básně, romány, paměti, básně pro děti. Kreativita odráží složitý osud autora. Je to složitá kombinace s oslavou sovětské společnosti a jejích úspěchů, ale také s poúkazem na temné stránky sovětského systému – represe – a také filozofické meditace o životě a opěvování krásy přírody a vlasti.\n\nPráce 30. let byly ve znamení doby. Jejich hlavním motivem je glorifikace šoku, pracovního nadšení, jeho charakteristického patosu dovolávání se, lozungy. Jasně cítil vliv Vladimira Majakovského, zejména pokud jde o budovatelské verše . V pozdějších letech v jeho práci nachází významné místo uvažování o životě, které se často prolíná s opěvováním krásy své rodné vlasti a její slavné minulosti . Pavel Prudnikau se stal jedním z prvních běloruských básníků, kteří zasvětili jeho verše kráse Braslavského kraje .\n\nVýznamné místo v práci Pavla Prudnikau zaujímají díla věnovaná represím Stalina. Charakteristickým rysem jeho díla je, že ztělesňuje příběh o tom ve formě poezie (poemy \"Taimyr\", \"Každý druhý\", sbírka básní \"Bolestivé vzpomínky\" ). V povídkách a básních autor popisoval události, kterých byl sám svědkem.\n\nZkušenosti v jednání s autory různých epoch po dobu půl století byly začleněna do sbírky vzpomínek \"Vzdálené, ale nezapomenuté\" ( , 1988). Značná část knihy je věnována vzpomínkám na mladé běloruské básníky a spisovatele v roce 1930, z nichž mnozí byli zabiti ve válce nebo během Velkého teroru v SSSR, jako Zmitrok Astapenka, Ales Dudar, Michas Zarecky, Todar Kljaštorny a další .\n\nBásně Pavla Prudnikava mají melodický rytmus, intonaci a zvuk . V poezii Pavla Prudnikova \"Píseň prvního máje\" ( ) a \"Na výletě\" ( ) napsal píseň Běloruský sovětský skladatel Jury Semenjaka .\n\nDoklady o životě a díle Pavla Prudnikava lze nalézt v Běloruském státním archivu-muzeu literatury a umění . Exponát věnovaný spisovateli se nacházejí v muzeích v Klimovichích a Braslavi . Materiály o Pavlovi Prudniku publikovali Ales Martinovič a Leonid Marakou (jejich práce jsou uvedeny v seznamu literatury).\n\n3. dubna 1992 byl vyhláškou předsednictva Nejvyšší rady Běloruské republiky č. 1568-XII udělen titul \"Čestný pracovník kultury Běloruské republiky\" . V roce 1995 Pavel Prudnikau ke knize \"Za ostnatým drátem\" získal cenu Federací odborových organizací v Bělorusku.\n\n\n\n\n"}
{"id": "702247", "url": "https://cs.wikipedia.org/wiki?curid=702247", "title": "Lokomotiva EP02", "text": "Lokomotiva EP02\n\nLokomotivy řady EP02 jsou čtyřnápravové stejnosměrné elektrické lokomotivy, které pro polské železnice PKP dodala společnost Pafawag v letech 1953 až 1957 v počtu 8 kusů.\n\nLokomotiva má uspořádání pojezdu Bo' Bo'. Čtyři trakční motory mají celkový výkon 1 360 kW. Maximální rychlost lokomotivy je 100 km/h. Lokomotiva má hmotnost ve službě 80 tun a délku 15 000 mm.\n\n\n"}
{"id": "702249", "url": "https://cs.wikipedia.org/wiki?curid=702249", "title": "Motorový vůz SBx", "text": "Motorový vůz SBx\n\nSBx (označované také Luxtorpeda) je řada polských motorových vozů vyráběných v roce 1939 v továrně HCP v Poznani. Motorové vozy tohoto typu byly používány především na osobní přepravu mezi Chabówka–Zakopane. Bylo vyrobeno asi 12 kusů.\n"}
{"id": "702250", "url": "https://cs.wikipedia.org/wiki?curid=702250", "title": "Kvalifikace na Mistrovství světa ve fotbale 1990 (CONCACAF)", "text": "Kvalifikace na Mistrovství světa ve fotbale 1990 (CONCACAF)\n\nKvalifikace na Mistrovství světa ve fotbale 1990 zóny CONCACAF určila dva přímo postupující na Mistrovství světa ve fotbale 1990.\n\nKvalifikace zóny CONCACAF se hrála v rámci Mistrovství ve fotbale zemí CONCACAF 1989. Po odhlášení jednoho týmu se zúčastnilo 15 celků. Pětice nejlepších bylo nasazeno přímo do druhé fáze, zatímco desítka zbylých reprezentací se zúčastnila první fáze. První a druhá fáze se hrály vyřazovacím systémem doma a venku. Na závěrečný turnaj Mistrovství Severní, Střední Ameriky a Karibiku postoupila pětice týmů, která se zde utkala dvoukolově každý s každým doma a venku. První dva týmy následně postoupily na MS.\n\nTrinidad a Tobago postoupil do druhé fáze po celkovém vítězství 5-0.\n\nGuatemala postoupila do druhé fáze po celkovém vítězství 2-1.\n\nJamajka postoupila do druhé fáze po celkovém vítězství 3-1.\n\nNizozemské Antily postoupily do druhé fáze po celkovém vítězství 4-1.\n\nKostarika postoupila do druhé fáze po celkovém vítězství 3-1.\n\nUSA postoupily na Mistrovství Severní, Střední Ameriky a Karibiku díky celkovému vítězství 5-1.\n\nCelkové skóre dvojzápasu bylo 3-3. Guatemala postoupila na Mistrovství Severní, Střední Ameriky a Karibiku díky více vstřeleným brankám na hřišti soupeře.\n\nCelkové skóre dvojzápasu bylo 1-1. Trinidad a Tobago postoupil na Mistrovství Severní, Střední Ameriky a Karibiku díky více vstřeleným brankám na hřišti soupeře.\n\nSalvador postoupil na Mistrovství Severní, Střední Ameriky a Karibiku díky celkovému vítězství 6-1.\n\nTýmy Kostarika a USA postoupily na Mistrovství světa ve fotbale 1990.\n\n"}
{"id": "702251", "url": "https://cs.wikipedia.org/wiki?curid=702251", "title": "Star Wars: The Old Republic", "text": "Star Wars: The Old Republic\n\nStar Wars: Old Republic je počítačová MMORPG hra společnosti BioWare financovaná LucasArts. Jde o vůbec první MMORPG hru z dílen BioWare. Hra se odehrává ve fiktivním světě Star Wars 3481 let před známými filmy. Hra byla spuštěna 20. prosince 2011 v USA a v části Evropy. Zápletkou hra navazuje na předchozí tituly a , odehrává se zhruba 300 let po událostech v nich.\n\nPříběh začíná na vojenské základně republiky kroužící kolem planety Koriban (pradávného rodiště temného řádu Sith a temné strany síly). Vojáci republiky uvěznili kapitána lodi Corellan XS Stock light freighter Nico Okarra za pašeráctví sithských artefaktů. Mistr Kao Cen Darach se svojí padawankou Satele Shan a desátníkem Jace Malcomem jej vedou do vězení. Poté se ve vesmíru poblíž stanice začínají z ničeho nic objevovat desítky nepřátelských lodí a začnou ničit základnu. Ukáže se, že obávané Sithské Impérium se vrací. Kapitán všem slíbí že je z místa dostane svou lodí. Jediové nemají na výběr nic jiného než ho pustit. V hale zatím vojáci díky Kapitánovi a Jace Malcomovi zvítězí nad přesilou sithských vojáků a robotů. Kao Cen Darach a Satele poté bojují se sithskými lordy Darthem Vindicianem a s jeho učedníkem Malgusem. Darach poté pošle ostatní do Corellan XS Stock light freighter a bojuje s lordy sám. Podaří se mu Vindiciana silně zranit a pak je zabit Malgusem. Satele ucítí pomocí síly, že je mistr mrtev a s kapitánem, desátníkem a astrodroidem T7-01 se vydávají varovat republiku. Na konci epizody říká Malgus svému mistrovi, že prý selhal. Vindician mu řekne, že všechno je pouze začátek. Malgus jej se slovy \"Vítejte domů\" zabije a poté vede obrovské loďstvo na Korriban.\n\nNa planetu Coruscant do hlavního města republiky přilétá Darth Malgus se svou učednicí a Mandalorienskou bojovnicí Shae Vizla. Když přijde k bránám Jedijského chrámu, začne jej vyslýchat ochranka, která je následně Sithem pobita. Shae zatím likviduje zbytek ochranky v srdci budovy. Malgus se setkává s Mistrem Ven Zallow (nejvyšším mistrem rady rytířů Jedi) desítkami dalších Jediů. Po chvilce ticha narazí do chrámu loď a v ní desítky sithských bojovníků. Bitva začíná. Ven Zallow je po dlouhém boji zabit Malgusem. Epizoda končí scénou jak armáda Sithů a stíhaček pod vedením Malguse ničí město.\n\nMezi republikou a Impériem zuří nelítostná válka. Poslední legie republikových vojáků na planetě Aldeerán čeká v lesích na obrovskou armádu sithů. Když vojáci pod vedením desátníka Jace Malcoma zaútočí, strhne se finální boj. Republikoví vojáci po dlouhém boji prohrávají. Jace Malcom se pokusí Malguse zabít. Podaří se mu jej vážně zranit granátem, ale poté je chycen. Když chce jeden ze sithských bojovníků Jace Malcoma popravit, přichází mu na pomoc rytířka Satele Shan s republikovými posilami. Satela pobije bojovníky a o sithské vojáky se postarají republikoví vojáci. Nakonec bojuje Satela s Malgusem. Satele zvítězí když použije svou sílu. Na konci filmu Jace Malcom vystřelí do nebe světlici jako signál vítězství. Na nebi se náhle objevují stovky dalších světlic. V poslední scéně na Aldeerán přilétá flotila republikových lodí.\n\nPo několikaleté Velké galaktické válce je republika na kraji vyčerpání. Armáda impéria zabrala mnoho soustav a rozsáhlé území. Sithové ale nečekaně pozvali představitele Galaktické republiky k vyjednávacímu stolu, o uzavření příměří.\n\nVyjednávání se mělo odehrát na Alderaanu. Desítky nejlepších rytířů Jedi odcestovali s představiteli republiky na Alderaan, ale v době jednání pronikla ukradená republikánská transportní loď obranou Coruscantu a zaútočila na chrám Jediů.\n\nDesítky sithských bojovníků, následovaných kompletní invazní flotilou, obsadily Coruscant a srazily republiku na kolena. Její představitelé byli potom nuceni podepsat novou smlouvu, s novými podmínkami, známou jako The Treaty of Coruscant, která přiznávala Sithskému impériu mnohé planetární systémy, území, zdroje, a rovnoprávnost s Galaktickou republikou. Nejdůležitější součástí nucené dohody však bylo překvapivé příměří mezi oběma stranami, které se tak vydaly do tajné studené války.\n\nNa několik následujících let je boj mezi republikou a impériem omezen na drobné potyčky. Mezi významné patří přepadení republikové lodi Esseless a pokus o únos dimplomatky Asary, nebo zapojení imperiální transportní lodi Black Talon do únosu dezertujícího imperiálního generála.\n\nPo nějaké době se mistru Olegovi z řádu Jediů zjeví duch mrtvé Meetry Surik, která ho volá na planetu Taral V. Zde elitní skupina republikových vojáků a rytířů Jedi ukradne vzácné Gree zařízení, sloužící na navigaci vesmírných lodí v oblasti galaxie známé jako \"Maelstrom Nebula\". Uprostřed tohoto neproniknutelného útvaru vybudovalo impérium věznici, a jeden z vězňů je podle vize slov ducha Meetry nesmírně důležitý pro zbytek války mezi republikou a impériem. Flotila republikových lodí tedy pronikne až k věznici a výsadek se probojuje až k tajnému vězni. Při útoku na věznici je zabit obávaný Grand Moff Killran, jeden z nejvyšších důstojníků impéria.\n\nHledaným vězněm není nikdo jiný, než Revan. Po téměř 300 let, od té doby, co se vydal bojovat proti Sithskému císaři, lordu Vitiatovi, byl uvězněn tady. Celou dobu ale s císařem bojoval, a podařilo se mu ho částečně ovlivňovat. Revan se domnívá, že jen díky němu císař chtěl mír s republikou a nevyhladil ještě galaxii. Osvobozený Revan má ambiciozní plán - ví o pozici prastaré \"Foundy\", továrny v měsíci, která je schopná vyprodukovat obrovské množství bojových droidů. Revan s pluky vojáků odlétá do Foundry s cílem ukončit válku se Sithy jednou provždy.\n\nFoundry je však lstí napadena skupinou imperiálních vojáků a sithů. Revan jim odhaluje svůj plán - jeho roboti zničí každou bytost v galaxii, která má alespoň zlomek Sithských genů. Zlikviduje i všechny řadové občany impéria. Revan je v následujícím souboji ale poražen, a v záblesku světla zmizí.\n\nFoundry se později zmocní Darth Malgus, a vzhledem k ostatním událostem v galaxii se prohlásí za nového císaře, a vyzve Sithy, aby ho následovali. S robotickou armádou z Foundry a mnoha impériem perzekvovanými rasami a jejich technologiemi na své straně zahájí sérii mocných úderů proti republice i zbytkům sithského impéria. Jeho armády jsou ale nakonec poraženy na planetě Ilum, a on sám zabit v původní neviditelné pevnosti císaře Vitiateho, které se v jeho absenci zmocnil.\n\nSituace nekončí pro impérium dobře, republika je opět na vzestupu.\n\nPostupně jako padawan ochrání planetu Tython a řád Jediů před zkázou, potom na Coruscantu porazí syna Dartha Angrala. Následuje dlouhé pronásledování, během kterého je nucen sledovat, jak Darth Angral se svou superzbraní zničí hustě obydlenou planetu a zabíjí jeho mistra Orguse. Nakonec však Dartha Angrala dostihne a porazí, čehož impérium využije a zahájí opětovnou válku proti republice.\n\nMistři rady Jediů přicházejí s plánem, jak zastavit impérium. Je třeba zabít, a nebo obrátit na světlou stranu císaře Vitiateho. Plán je to velmi ambiciozní, a po dlouhých přípravách skončí fatálním neúspěchem. Císař všechny obrátí na temnou stranu a zajme.\n\nPo několika měsících se rytíř Jedi dostává pomocí svého mrtvého mistra Orguse zpod vlivu temné strany a unikne s pomocí Lorda Scourge z císařovy pevnosti i se svou posádkou.\n\nVyráží na zoufalé tažení - najít ostatní Jedie a pomoci jim vrátit se na světlou stranu. Dozvídá se však šokující skutečnost - válka mezi mocnostmi je jenom záminka. Císař Vitiate se připravuje na rituál, během kterého vysaje život z každé bytosti v galaxii a stane se nesmrtelným, podobným bohu. O tomto plánu neví ani Sithové, jenom Lord Scourge, který se z toho důvodu přidá k rytíři Jedimu, o kterém měl vidění, že jako jediný dokáže odolat vlivu císaře a porazit ho.\n\nBěhem hledání padlých Jediů se tedy musí ještě hlavní hrdina postarat o to, aby císař nemohl zahájit svůj rituál. K tomu účelu se totiž chystá vyhladit několik planet, a během násilí a krveprolití skrze temnou stranu vysát jejich obyvatele. Všechny hrozby jsou odvráceny a rytíř Jedi se vydává v maskované lodi na Dromund Kaas, kde se v prastarém chrámu Sithů utkává s císařem Vitiatem. Po epickém duelu je císař poražen, avšak až příliš snadno. Jeho fyzické tělo je však zničeno, a na nějakou dobu je tato hrozba zažehnána. Rytíř Jedi je potom prohlášen za mistra.\n\nVývojářské studio, které je za její vývoj odpovědné, se snažilo do hry vtisknou především silný a podmanivý příběh, který je důležitou složkou pro všechny tituly BioWare. Příběh je vesměs nelineární a odvíjí od akcí hráče. Všechny dialogy, které hráč povede v rámci příběhu s postavami řízené umělou inteligencí, jsou plně nadabované.\n\nKaždý hráč má možnost využít pomoci umělou inteligencí řízeného partnera (tzv. společníka), který jej doprovází po vesmíru tvořeným více 17 planetami. Jednotliví hráči se mohou spojovat do skupin v rámci kterých budou moci plnit herní úkoly společně, zde vyniká pro tuto MMORPG exkluzivní systém rozhovorů s počítačem ovládanými postavami. Těchto plně ozvučených konverzací se totiž může účastnit hned několik hráčů najednou a každý z nich může zvolit svou odpověď, hra poté losováním jednu z nich vybere a ta se v dialogu použije.\n\nHra se snaží co nejvíce vybočovat jednotlivými herními systémy, avšak zároveň si zachovat zaběhlý standard ostatních titulů tohoto žánru, ve svém jádru a mechanice tak příliš nevybočuje, za to přináší četné oživení. Za zmínku stojí například zaměření na příběh, společníci, unikátní systém výroby předmětů, kde namísto tradičního zdlouhavého procesu pouze dáváte úkoly své posádce, zajímavý vývoj postavy, během kterého se hráč postupně přiklání na Temnou, nebo Světlou stranu Síly, ale třeba i progresivní přístup k boji hráč proti hráči (PvP), ve kterém se BioWare na rozdíl od většiny konkurence snaží zapojiti třetí roli tzv. holy trinity. V praxi to znamená, že v PvP zde mají prostor jak postavy zaměřené na udělování co nejvíce škod, léčení, ale nově i tankování (neboli hráči se snahou pohltit co nejvíc poškození a ochránit tak zbytek týmu).\n\nVe Star Wars: The Old Republic se hráči mohou podívat i do vesmíru, kde je pro ně připravena mini-hra ve stylu starších tunelovek (loď se pohybuje po předem dané trase a hráč může pouze manévrovat, střílet a využívat speciální vybavení).\n\nHráči se už při tvorbě svého avatara musí rozdělit na dva tábory. Příznivce Sithského Impéria a Galaktické Republiky, tyto dvě znepřátelené frakce mezi sebou v praxi vedou nelítostnou válku, i když na oko platí příměří díky Coruscantské dohodě.\n\nV komunitě je Star Wars: The Old Republic často označován také jako SWTOR, TOR, nebo zkrátka jako Old Republic.\n\nHráč má možnost si vybrat mezi těmito dvěma frakcemi:\n\nJedi Knight/Rytíř Jedi - Damage dealer využívající Světelný meč a Sílu k ochraně Republiky. Z nezkušeného padawana se stal schopný bojovník prosazující spravedlnost a právo.\nJedi Consular/Jedi Konzul - Moudrý Jedi využívající především hlubokých znalostí Síly k vedení a podporování ostatních během bitev. Konzul věnoval mnoho času studiu a vyvinul si tak pevné pouto se Sílou a s tím přišlo i velké porozumění.\nSmuggler/Pašerák - Vychytralý obchodník schopný sehnat cokoliv, samozřejmě pokud máte čím zaplatit. Jeho blaster je vždy připraven k rychlému tasení. Republiku podporuje jelikož má rád svobodu.\nTrooper/Těžkooděnec - Elitní voják a bojovník Republiky je váženým jak v Řádu, tak i v Senátu. Nepoužívá Sílu, ale jeho taktické schopnosti a odhodlanost bojovat mu ji plně vynahradí.\n\nSith Warrior/Sithský Bojovník - Hlavní bojová síla Impéria. Jeho úkolem je ničit nepřátele Sithů a díky svému rudému Světelnému meči a technikám zastrašování je jedním z nejobávanějších bojovníků Impéria.\nSith Inquisitor/Sithský Inkvizitor - Obvykle v pozadí, tito Sithové ovládli mnoho tajných schopností, které jim Síla může poskytnout. Dokáží využít přátele i nepřátele ke svému osobnímu prospěchu. Mají za úkol vyhledávat zrádce a fungovat jako \"Šedá eminence\". Jejich poznávacím útokem jsou blesky.\nBounty Hunter/Lovec Odměn - Rychlý a smrtící zabiják nepřímo ve službách Impéria. Lovci jsou schopni najít kohokoliv, koho si zaměstnavatel přeje zlikvidovat. Jakkoliv je to povolání nebezpečné, ti lovci, kteří si vybudují jméno a dokončí co nejvíce úkolů čistě, z toho velmi profitují a o zakázky nemají nouzi.\nImperial Agent/Agent Impéria - Tajná služba Impéria. Tito agenti jsou připraveni splnit jakoukoliv misi, která je jim zadána, ať se jedná o likvidaci vzpurného Senátora, nebo o odstranění rebelských vůdců. Dokonalí špioni, které nedokáže prokouknout ani jejich přítel a jejich akce jsou nepředvídatelné až do splnění mise.\n\n\n"}
{"id": "702253", "url": "https://cs.wikipedia.org/wiki?curid=702253", "title": "Jan Klapáč", "text": "Jan Klapáč\n\nJan Klapáč (* 27. února 1941, Praha) je bývalý československý hokejový útočník a funkcionář.\n\nV mládí se také věnoval cyklistice, V kategorii mladšího dorostu vyhrál v letech 1957 a 1958 několik závodů (přebor TJ Dynama Karlovy Vary, krajský přebor Karlovarského kraje, Lázeňské okruhy v Karlových Varech, závod Kolem Lokte). Odmaturoval v roce 1959 v Lokti na Průmyslové škole strojnické.\n\nS ledním hokejem začínal ve Slavii Karlovy Vary. Od roku 1960 nastupoval za Duklu Jihlavu, kde nastoupil i základní vojenskou službu. Zde setrval celých 15 let a roku 1975 ukončil kariéru. Celkově odehrál v nejvyšší československé lize 524 utkání v patnácti sezónách a nastřílel 354 gólů. S Duklou se sedmkrát stal mistrem republiky. S celkovým počtem vstřelených gólů (410) patří do Klubu hokejových střelců a v roce 2010 byl uveden do Síně slávy českého hokeje.\n\nJeho bratrem je bývalý hokejista Miroslav Klapáč a vnučkou snowboardistka a lyžařka Ester Ledecká.\n\nV reprezentačním dresu odehrál 110 zápasů na sedmi mistrovstvích světa (1964, 1965, 1966, 1968, 1969, 1972 a 1973) a dvou olympijských turnajích (1964 a 1968). Ze šampionátů si přivezl jednu zlatou medaili, tři stříbrné a tři bronzové medaile, na olympijských hrách získal v roce 1968 stříbro a roku 1964 bronz.\n\nV době, kdy hrál ještě jako aktivní hráč, se již aktivně věnoval tréninku dorosteneckého mužstva Modeta Jihlava. Poté, co definitivně ukončil aktivní kariéru, přešel k funkcionářské činnosti. Tu vykonával na Správě vrcholového sportu Ministerstva obrany v Praze.\n\n"}
{"id": "702254", "url": "https://cs.wikipedia.org/wiki?curid=702254", "title": "Motorový vůz SN61", "text": "Motorový vůz SN61\n\nSN61 je řada polských motorových vozů vyráběných v letech 1960 až 1975 v továrně Ganz-MÁVAG v Budapešti. Motorové vozy tohoto typu byly používány také pro osobní přepravu na trati Chabówka – Zakopane. Bylo vyrobeno asi 250 kusů.\n"}
{"id": "702255", "url": "https://cs.wikipedia.org/wiki?curid=702255", "title": "USS Ranger (CV-4)", "text": "USS Ranger (CV-4)\n\nUSS \"Ranger\" (CV-4) byla letadlová loď Námořnictva Spojených států, která působila ve službě v letech 1934–1946. Byla jedinou lodí své třídy a vůbec prvním americkým plavidlem, které bylo od počátku projektováno a stavěno jako letadlová loď. Z osmi amerických předválečných letadlových lodí byla jednou ze tří, která přežila druhou světovou válku (společně s USS \"Enterprise\" a USS \"Saratoga\").\n\nŠlo o relativně malou loď, svými rozměry blízkou první americké letadlové lodi USS \"Langley\". Typická nástavba palubního můstku nebyla v původním návrhu zahrnuta a byla dodána až po dostavbě lodi. Její stavba byla zahájena 26. září 1931 v loděnicích Newport News Shipbuilding v Newport News ve Virginii, na vodu byla spuštěna 25. února 1933 a do služby zařazena 4. června 1934. Většinu období druhé světové války sloužila v Atlantském oceánu. K jejímu vyřazení došlo 18. října 1946, v roce 1947 byla prodána k sešrotování.\n\n\n"}
{"id": "702256", "url": "https://cs.wikipedia.org/wiki?curid=702256", "title": "Krkonošské nářečí", "text": "Krkonošské nářečí\n\nKrkonošské, podle dialektologické klasifikace podkrkonošské nářečí, je specifické nářečí českého jazyka, užívané přibližně na území národopisné oblasti Podkrkonoší a Krkonoš – tj. zejména ve východní části okresu Semily, v jižní části okresu Jablonec nad Nisou, na Jičínsku a v severozápadní části okresu Trutnov. Řadí se k severovýchodočeské nářeční oblasti češtiny (stejně jako např. blízké kladské nářečí), některé níže uvedené znaky jsou shodné pro celou tuto skupinu.\n\nV lexiku se objevuje vliv němčiny, ve fonologii vliv polštiny.\n\nV běžné mluvě se používalo až do 70. let 20. století, postupně však mizí – poslední enklávy se uvádějí v oblastech Mrklova a Poniklé. Kromě několika (většinou dříve vydaných) knih je nářečí prakticky nedostupné v tištěných či elektronických médiích, téměř se neužívá ani v populárním večerníčkovém televizním seriálu \"Krkonošské pohádky\". V nářečí jsou ale natočeny některé televizní pohádky, viz část Nářečí v umění.\n\nPříklad: \"Kerkonoše\" = Krkonoše, \"smerkovy perkynko\" = smrkové prkénko, \"pelná\" = plná, \"berzy\" = brzy\n\nPříklad: \"řemesnik\" = řemeslník\n\nPříklad: \"outery\" nebo \"outerek\" = úterý\n\nPříklad: \"poudám\" = povídám, \"prauda\" = pravda, \"neujeďal\" = nevěděl\n\nPříklad: \"serce\" = srdce, \"prállo\" = prádlo, \"hnelle\" = hnedle, \"honně\" = hodně\n\nPříklad: \"dje\" = dvě\n\nPříklad: \"spratěk\" = spratek, \"srounať\" = srovnat\n\nPříklad: \"łžice\" = lžíce\n\nPříklad: 3. pád \"k tátoj\" = k tátovi, 7. pád \"s tátem\" = s tátou\n\nPříklad: \"kůsa\" = kosa, \"kůtě\" = kotě (ale \"koza\" nebo \"kopec\" se již nemění)\n\nPříklad: \"kortouč\" = kolečko (trakař), \"čemersnej, čemesnej\" = čiperný, \"moska, mostka\" = zápraží, \"bouchoř\" = vrchní zmrzlá vrstva sněhu, \"hrobky\" = hromady kamení vybíraného z polí, \"cacnej\" = nedočkavý\nPoznámka: slovo muštelka, známé z televizních \"Krkonošských pohádek\", nepochází z nářečí, ale je neologismem autorky.\n\n\n\n"}
{"id": "702278", "url": "https://cs.wikipedia.org/wiki?curid=702278", "title": "Sazan", "text": "Sazan\n\nSlovo Sazan může mít více významů:\n\n"}
{"id": "702279", "url": "https://cs.wikipedia.org/wiki?curid=702279", "title": "Erasmus Darwin", "text": "Erasmus Darwin\n\nErasmus Darwin (12. prosince 1731 – 18. dubna 1802) byl anglický lékař, přírodní filosof, fyziolog, abolicionista, vynálezce a básník. Ve svých básních se zabýval přírodními vědami a psal i o evoluci a příbuznosti všech živých bytostí. Byl také zakladatelem Měsíční společnosti (Lunar Society) a členem Derbské filosofické společnosti. Jeho vnuky byli Charles Darwin a Francis Galton.\n\nNarodil se v Elston Hall v Nottinghamshire v Anglii. Vystudoval gymnázium v Chesterfieldu a poté St John's College v Cambridgi. Lékařské vzdělání získal na univerzitě v Edinburghu. V roce 1756 se přestěhoval do Lichfieldu a započal tam lékařskou kariéru. Dařilo se mu natolik, že mu britský král Jiří III. nabídl místo královského lékaře; Darwin ale nabídku odmítl.\nDarwin se dvakrát oženil a měl 14 dětí. V roce 1757 si vzal Marry Howardovou (1740–1770). Měli spolu čtyři syny a dceru, z nichž dva (syn a dcera) zemřeli krátce po narození. Mezi nimi byl Robert Darwin, otec Charlese Darwina.\n\nKdyž v roce 1770 Marry Darwinová zemřela, najala si rodina na hlídání Roberta guvernantku Mary Parkerovou. S ní se Erasmus Darwin sblížil a měli spolu dvě dcery. V roce 1782 se Mary odstěhovala.\n\nJe možné, že Darwin měl v roce 1771 další dceru, tentokrát se vdanou Lucy Swiftovou.\n\nV roce 1775 poznal Elizabeth Poleovou, která ale byla vdaná. V roce 1780 její manžel zemřel a Darwin si ji vzal. Měli spolu tři dcery a čtyři syny, z nichž jeden zemřel krátce po narození. Mezi dcerami byla Frances Ann Violetta, matka Francise Galtona.\n\nDarwin založil Lichfieldskou botanickou společnost, která měla přeložit díla švédského botanika Carla Linného z latiny do angličtiny. Výsledkem byla dvě díla: \"Soustava zeleniny\" (1785) a \"Rostlinné druhy\" (1787). V těchto knihách Darwin zavedl několik anglických názvů rostlin, které se používají dodnes.\n\nPoté napsal dvě básně, \"The Loves of the Plants\" (česky doslova \"Lásky rostlin\") a \"Economy of Vegetation\" (česky doslova \"Rostlinné hospodářství\"), z kterých pak vytvořil knihu \"The Botanic Garden\" (česky doslova \"Botanická zahrada\").\n\nJeho nejvýznamnějším vědeckým dílem je \"Zoonomia\" (1794–1796), ve které se zabývá patologií, anatomií a psychologií. Také obsahuje počáteční úvahy o evoluci, které později rozvinul jeho vnuk Charles Darwin.\n\n"}
{"id": "702281", "url": "https://cs.wikipedia.org/wiki?curid=702281", "title": "Seznam funkcionalistických staveb v Ostravě", "text": "Seznam funkcionalistických staveb v Ostravě\n\nSeznam funkcionalistických staveb v Ostravě představuje výčet architektonicky významných staveb funkcionalismu na území města Ostravy.\n\nPřipojením 6 obcí v roce 1924 Moravská Ostrava zpětinásobila svoji rozlohu a přerod v moderní velkoměsto potvrdil i regulační plán urbanisty Vladimíra Zákrejse. I přes hospodářskou krizi na přelomu 20. a 30. let město zaznamenávalo rozvoj moderní architektury, mimo jiné díky místním autorům Ernstu Kornerovi a Karlu Kotasovi, jehož stavby mají rysy funkcionalismu i moderního klasicismu. Obchodní domy zde stavěli i Marie Frommerová, Bohuslav Fuchs a Erich Mendelsohn, vily Lubomír a Čestmír Šlapetové. Za druhé světové války bylo město hojně bombardováno, a tak v rámci poválečné obnovy vznikl v Ostravě prostor k novým stavbám. V roce 1947 vytvořil tým architektů Jiří Štursa, Oldřich Slabý, Jaroslav Turek, Anna Friedlová a Vladimír Meduna projekt funkcionalistického sídliště pro 7600 obyvatel. Vzniklo však jen torzo a po roce 1950 byl projekt sídliště – pod novým příznačným názvem Stalingrad – přepracován podle zásad socialisticko-realistického historismu.\n\n\n\n"}
{"id": "702282", "url": "https://cs.wikipedia.org/wiki?curid=702282", "title": "Sazan (ostrov)", "text": "Sazan (ostrov)\n\nSazan (, , ) je největší ostrov Albánie. Leží 15 km západně od města Vlora. Jeho rozloha je 5,7 km², nejvyšší bod leží 342 m nad mořskou hladinou. Ostrov je bez trvalého osídlení, ale navštěvuje ho společná italsko-albánská pohraniční hlídka. Povrch ostrova je pokryt makchií, žijí na něm četní plazi, např. krátkonožka evropská. Sazan je nejteplejším místem Albánie. Za příznivého počasí je ostrov vidět z italského pobřeží přes Otrantský průliv. V roce 2015 byl zpřístupněn veřejnosti.\n\nJako první se o existenci Sazanu zmiňuje Polybios. Strategicky umístěný ostrov postupně ovládaly Byzantská říše, Benátská republika a Osmanská říše. Roku 1815 ho jako součást Jónských ostrovů zabrali Britové. V roce 1864 přešel pod svrchovanost Řecka, roku 1871 byl postaven maják. V roce 1914 Sazan obsadili Italové, zdejší vojenská posádka používala italské poštovní známky s přetiskem \"Saseno\". V roce 1947 přešel ostrov pod správu Albánie, byla zde vybudována námořní vojenská základna, kterou až do vystoupení země z Varšavské smlouvy roku 1961 využívala Sovětská armáda. V roce 2010 byl ve vodách okolo Sazanu a nedalekého poloostrova Karaburun vyhlášen mořský park.\n\n\n"}
{"id": "702284", "url": "https://cs.wikipedia.org/wiki?curid=702284", "title": "Johnsonova doktrína", "text": "Johnsonova doktrína\n\nJohnsonova doktrína je vojensko-politická doktrína vyslovená americkým prezidentem Lyndonem B. Johnsonem po americké intervenci v Dominikánské republice v roce 1965. Její součástí je začlenění intervencí do americké zahraniční politiky v rámci boje proti komunismu. Na jejich obranu Johnson prohlásil: „Americké národy nemohou, nesmějí a nechtějí připustit zřízení další komunistické vlády na západní polokouli.“ Je pokračováním Eisenhowerovy a Kennedyho doktríny.\n"}
{"id": "702297", "url": "https://cs.wikipedia.org/wiki?curid=702297", "title": "College of William &amp; Mary", "text": "College of William &amp; Mary\n\nCollege of William & Mary je americká veřejná výzkumná univerzita ve Williamsburgu ve Virginii. Byla založena roku 1693 královskou listinou vydanou králem Vilémem III. Oranžským a královnou Marií II. Stuartovnou a je tak druhou nejstarší institucí vyššího vzdělávání ve Spojených státech (po Harvard University). \n\nMezi absolventy univerzity patří například američtí prezidenti Thomas Jefferson, James Monroe a John Tyler, stejně jako řada dalších významných osob amerických dějin, včetně předsedy Nejvyššího soudu Johna Marshalla, předsedy Sněmovny reprezentantů Henry Claye a 16 signatářů americké deklarace nezávislosti.\n\n"}
{"id": "702300", "url": "https://cs.wikipedia.org/wiki?curid=702300", "title": "Aurebesh", "text": "Aurebesh\n\nAurebesh je znaková sada využívající se k zápisu jazyku basic ve fiktivním světě Star Wars. Jeho název je spojením názvů prvních dvou znaků Aurek a Besh (podobně jako \"abeceda\").\n\nAurebesh se poprvé vyskytl v remasterované verzi z roku 1977 kde přepisoval do té doby tradiční angličtinou napsaný nápis \"Power – Tractor beam 12 (sec. N6)\". Od té doby se zjevuje nejen v nové trilogii, ale zejména tvoří tradiční tvář počítačových her s tematikou hvězdných válek. Nejširší využití se mu dostalo pravděpodobně ve hře , kde byl používán na nápisech dveří hangárů, kantýn a obchodů. Jako designový prvek jej lze spatřit v hlavním menu a na oficiálních stránkách .\n\nObecně dominuje závěr, že Aurebesh vznikl transformací ze znakové sady Rakatanského nekonečného impéria (stejné rasy, která vytvořila Star Forge), které ovládlo galaxii 25 000 let před bitvou o Yavin zobrazené v Epizodě IV. Jeho historie tedy přesahuje i celou starou republiku.\n"}
{"id": "702304", "url": "https://cs.wikipedia.org/wiki?curid=702304", "title": "Dementor", "text": "Dementor\n\nSlovo dementor má několik významů.\n\n"}
{"id": "702316", "url": "https://cs.wikipedia.org/wiki?curid=702316", "title": "August Willich", "text": "August Willich\n\nAugust Willich (19. listopadu 1810 - 22. ledna 1878) byl německo-americký voják a revolucionář. Začínal jako důstojník pruské armády, poté se nadchl pro ideje komunismu a stal se členem Svazu komunistů, vedl revoluční oddíl v tzv. bádensko-falckém povstání roku 1849. Dostal se však do sporu s vedením Svazu komunistů a roku 1853 emigroval do USA. Zde se zapojil do války Severu proti Jihu, stal se generálem severní armády států Unie.\n\n"}
{"id": "702317", "url": "https://cs.wikipedia.org/wiki?curid=702317", "title": "Bazilika svatého Štěpána", "text": "Bazilika svatého Štěpána\n\nBazilika svatého Štěpána (maďarsky \"Szent István-bazilika\") v Budapešti je římskokatolická bazilika. Je pojmenována na počest prvního uherského krále a světce Štěpána I. (975–1038), jehož mumifikovaná ruka je uložena v relikviáři. Slouží jako konkatedrála Arcidiecéze ostřihomsko-budapešťské.\n\nBazilika sv. Štěpána je vedle ostřihomské baziliky nejvýznamnější duchovní stavbou v Maďarsku, jedním z nejvyhledávanějších turistických cílů a zároveň třetí nejvyšší stavbou Maďarska. Začala se stavět roku 1847 podle plánů Józsefa Hilda jako farní kostel německé farnosti sv. Leopolda, ale za bouří v roce 1848-1849 musely být práce přerušeny. Blízkost Dunaje a spodní voda působily velké problémy a roku 1868 se špatně založená kopule zřítila. Vedení stavby převzal Miklós Ybl, který v podzemí vybudoval tři patra sklepů a stavbu přizpůsobil novorenesančnímu stylu. Roku 1905 mohla být bazilika konečně vysvěcena a roku 1931 dostala jako první v Maďarsku titul Basilica minor.\n\nBazilika má šest zvonů: jeden zvon je na jižní věži a pět na severní.\n\nVelký zvon byl posvěcen 20. srpna 1990 na den svátku sv. Štěpána. Čtyři menší zvony byly posvěceny o tři roky později ve stejný den.\n\n\n"}
{"id": "702319", "url": "https://cs.wikipedia.org/wiki?curid=702319", "title": "Nachal Refa'im", "text": "Nachal Refa'im\n\nNachal Refa'im (: נחל רפאים) je vádí v Judských horách v Izraeli.\n\nZačíná v nadmořské výšce přes 700 metrů v jižní části Západního Jeruzaléma, v prostoru čtvrtí ha-Mošava ha-Jevanit či Katamon. Směřuje pak k jihozápadu rychle se zahlubujícím údolím Emek Refa'im, které je biblickým údolím Refa'im (\"dolina Refájců\"). Po většinu následující délky vádí sleduje železniční trať Tel Aviv-Jeruzalém. V rámci dohod o příměří z roku 1949 Izrael trval na tom, aby celá trasa této trati spadala pod jeho kontrolu. Hranice mezi izraelským a tehdejším jordánským územím (dnes Západní břeh Jordánu) byla proto vedena podél okraje údolí Nachal Refa'im, ale vlastní těleso trati zůstalo na izraelské straně, stejně jako tok vádí.\n\nVádí prochází čtvrtí Malcha, kde se nachází železniční stanice Jerušalajim Malcha (od počátku 21. století konečná stanice trati do Jeruzaléma), velké nákupní středisko a takzvaný Teddyho stadion, na jihu pak arabská čtvrť Jeruzaléma Bejt Safafa. Vádí se stále více zařezává do okolního terénu a mění směr na západní. Zprava přijímá boční tok Nachal Rechavja. Míjí Jeruzalémskou biblickou ZOO, kde stojí železniční stanice Gan ha-chajot ha-tanachi a kde zprava přitéká vádí Nachal Manachat. Z jihu míjí jeruzalémskou čtvrť Giv'at Masu'a, od jihu do toku zleva ústí Nachal Gilo. V této lokalitě Nachal Refa'im opouští souvisle zastavěné území aglomerace Jeruzaléma a vstupuje do volněji osídlené a hustě zalesněné krajiny Jeruzalémského koridoru.\n\nZ jihu míjí strmé srázy Reches Lavan na úbočích hor Har Ora a Har Aminadav. Ze severu obchází palestinské město Battir, po jehož východním okraji sem od jihu ústí Vádí Chelec, po západním okraji Nachal Bejtar. V následujícím úseku vádí výrazně meandruje hlubokým kaňonem skrz lesnatou krajinu. Po dně údolí stále vede železniční trať. Zleva přijímá vádí Nachal Kobi a míjí výšiny Šluchat Kobi, Har Salmon, Šluchat Salmon, Har Refa'im, Reches Sorek nebo Har Giora. Pak na východním okraji hory Har Pitulim ústí zleva do potoka Sorek.\n\n"}
{"id": "702323", "url": "https://cs.wikipedia.org/wiki?curid=702323", "title": "Nachal Ejn Kerem", "text": "Nachal Ejn Kerem\n\nNachal Ejn Kerem (: נחל עין כרם) je vádí v Judských horách v Izraeli.\n\nZačíná v nadmořské výšce okolo 800 metrů v západní části Jeruzaléma, jižně od Herzlovy hory. Směřuje pak k západu prudce se zahlubujícím údolím se zalesněnými svahy. Na jižní straně od něj stojí městská čtvrť Kirjat ha-Jovel, na severu je to areál památníku Jad Vašem. Pak vádí ze severu míjí historickou vesnici Ejn Kerem (nyní městská část Jeruzaléma) a nedaleký areál nemocnice Hadasa Ejn Kerem na úbočích hory Har Ora. Ústí zleva do potoka Sorek na východním úpatí hory Har Cheret.\n\n"}
{"id": "702325", "url": "https://cs.wikipedia.org/wiki?curid=702325", "title": "Grand Prix Francie 1993", "text": "Grand Prix Francie 1993\n\nGrand Prix Francie 1993 (LXXIX Mobil 1 Grand Prix de France) osmý závod 44. ročníku mistrovství světa jezdců Formule 1 a 35. ročníku poháru konstruktérů, historicky již 540. grand prix, se uskutečnila na okruhu Circuit de Nevers Magny-Cours.\n\n"}
{"id": "702326", "url": "https://cs.wikipedia.org/wiki?curid=702326", "title": "Cyklopentan", "text": "Cyklopentan\n\nCyklopentan je vysoce hořlavá kapalina se vzorcem CH. Jedná se o cykloalkan, protože má uhlíky spojené jednoduchou vazbou a na každý uhlík je shora a zdola navázán vodík. Zápach cyklopentanu se podobá zápachu benzinu.\n\nCyklopentan se používá při výrobě lepidel na gumu, používá se v polyuretanových pěnách. Najdeme jej i v izolačních pěnách ledniček a mrazniček.\n\nPoužívá se jako mazivo zejména na pevné disky, také se používá se jako ředidlo či rozpouštědlo. Je obsažen i v benzinu, díky čemuž se spaluje jako palivo.\n\nCyklopentan se vyskytuje v ropě, a díky nízké teplotě varu se při rafinaci ropy vyskytuje v benzínu. Rafinace je nejlevnější způsob výroby cyklopentanu.\nDá se vyrábět synteticky, například krakováním uhlovodíků s dlouhými řetězci. Je možno jej vyrábět z 2-methylbutanu za pomocí katalyzátoru, v tomto případě platiny.\n\nV USA se vyprodukuje více než půl milionu kilogramů cyklopentanu za rok.\n"}
{"id": "702327", "url": "https://cs.wikipedia.org/wiki?curid=702327", "title": "Nachal Revida", "text": "Nachal Revida\n\nNachal Revida (: נחל רבידה) je vádí v Judských horách v Izraeli.\n\nZačíná v nadmořské výšce téměř 800 metrů na západním okraji Jeruzaléma, severně od Herzlovy hory. Směřuje pak k západu prudce se zahlubujícím údolím se zalesněnými svahy. Na jižní straně od něj stojí městská čtvrť Bejt ha-Kerem, na východě Kirjat Moše, na severu Giv'at Ša'ul a Har Nof. Z jihu pak míjí vesnici Bejt Zajit a ústí zleva do potoka Sorek na východním úpatí hory Har Cheret, nedaleko pod vodní nádrží Ma'agar Bejt Zajit. Údolí Nachal Revida je turisticky využívané. Nachází se tu pramen \"Ejn Berošim\" (עין ברושים) či zbytky starých cisteren.\n\n"}
{"id": "702329", "url": "https://cs.wikipedia.org/wiki?curid=702329", "title": "Marie Anunciáta Habsbursko-Lotrinská", "text": "Marie Anunciáta Habsbursko-Lotrinská\n\nArcivévodkyně Marie Anunciáta Adléta Terezie Michaela Karolína Luisa Pia Ignácie (německy: \"Maria Annunziata Adelheid Theresia Michaela Karoline Luise Pia Ignatia\" z habsbursko-lotrinské dynastie (13. července 1876 v Reichenau-8. dubna 1961 ve Vaduzu) byla rakouská arcivévodkyně.\n\nMarie Anunciáta byla dcera arcivévody Karla Ludvíka a jeho třetí ženy, infantky Marie Terezy Portugalské. V rodině Marii říkali „Miana“. Své jméno dostala na počest druhé choti svého otce.\n\nVedla opatskou kancelář hradčanského kláštera a v letech 1894-1918 byla abatyší Tereziánského ústavu šlechtičen na Pražském hradě.\n\nVedle své matky se stala „\"First Lady\"“ vídeňského dvora za panování svého strýce císaře Františka Josefa poté, co byla jeho manželka císařovna Alžběta zavražděna italským nacionalistou. Z titulu této role převzala několik patronátů a stala se vysokou ochránkyní františkánských misionářek Panny Marie v Rakousku. Byl po ní pojmenován v roce 1900 Annunziata-Kloster ve Furthu poblíž Maria-Anzbachu.\n\nJejím starším bratrem byl následník trůnu arcivévoda František Ferdinand (zavražděn s manželkou Žofií roku 1914) a její druhý bratr Otto byl otec posledního císaře Karla I.\n\nMaria Annunziata zůstala neprovdaná a zemřela 8. dubna 1961 ve věku 84 let v lichtenštejnském Vaduzu, kde byla pochována v knížecí hrobce (panující kníže František Josef II. byl její synovec).\n"}
{"id": "702331", "url": "https://cs.wikipedia.org/wiki?curid=702331", "title": "Grand Prix Kanady 1993", "text": "Grand Prix Kanady 1993\n\nGrand Prix Kanady 1993 ( XXXI. Grand Prix Air Canada), sedmý závod 44. ročníku mistrovství světa jezdců Formule 1 a 35. ročníku poháru konstruktérů, historicky již 539. grand prix, se uskutečnila na okruhu Circuit Gilles Villeneuve.\n\n"}
{"id": "702333", "url": "https://cs.wikipedia.org/wiki?curid=702333", "title": "Magic Trackpad", "text": "Magic Trackpad\n\nMagic Trackpad je multi-touch Trackpad vyráběný společností Apple Inc. Byl uveden na trh 27. července 2010 a je velmi podobný trackpadům aktuálních Macbooků, jen je větší.\n\nTrackpad je vyroben ze skla a hliníku a je o 80 % větší než trackpad v Macboocích. Tvarem profilu odpovídá Apple Wireless Keyboard. O napájení se starají 2 AA baterie a k počítači je připojen pomocí Bluetooth\n\nhttp://www.apple.com/magictrackpad/ - oficiální stránka (en)\n"}
{"id": "702335", "url": "https://cs.wikipedia.org/wiki?curid=702335", "title": "Grand Prix Monaka 1993", "text": "Grand Prix Monaka 1993\n\nGrand Prix Monaka 1993 (LI. Grand Prix Automobile de Monaco), šestý závod 44. ročníku mistrovství světa jezdců Formule 1 a 35. ročníku poháru konstruktérů, historicky již 538. grand prix, se uskutečnila na okruhu Circuit de Monaco.\n\n"}
{"id": "702336", "url": "https://cs.wikipedia.org/wiki?curid=702336", "title": "Ma'agar Bejt Zajit", "text": "Ma'agar Bejt Zajit\n\nMa'agar Bejt Zajit (hebrejsky מאגר בית זית, doslova \"Nádrž Bejt Zajit\") je umělá vodní nádrž v Izraeli. Nachází se v nadmořské výšce cca 550 metrů v jeruzalémském koridoru, západně od vesnice Bejt Zajit, nedaleko západního okraje Jeruzaléma.\n\nByla postavena v 50. letech 20. století jako umělá vodní nádrž pro zadržování sezónních srážek na potoku Sorek. Údolí Soreku je přehrazeno betonovou hrází o délce 100 metrů a výšce 18 metrů. Délka vodní plochy je 1,5 kilometru a maximální šířka 300 metrů. Původním účelem nádrže bylo ochránit po proudu ležící údolí před zimními záplavami a umožnit vsakování přebytku srážkových vod do podzemních zásob. Brzy po zbudování přehradní nádrže se ovšem zjistilo, že vzhledem k struktuře místního podloží dochází k vsakování do podzemních vod, které ovšem vedou do tehdy Jordánskem kontrolovaného území (Západní břeh Jordánu). Vodní nádrž neslouží oficiálně k rekreaci, voda navíc není hygienicky vhodná, protože Sorek odvodňuje i palestinská území okolo města Ramalláh, kde není dobudován systém čištění odpadních vod. Okolí jezera se zalesněnými svahy je ale využíváno pro turistiku. Západně od nádrže se zvedá hora Har Cheret. Na jejím úpatí pak při břehu jezera stojí Zemědělská škola Ejn Kerem. Pod nádrží ústí do Soreku od východu vádí Nachal Revida.\n\n"}
{"id": "702341", "url": "https://cs.wikipedia.org/wiki?curid=702341", "title": "Nachal Arza", "text": "Nachal Arza\n\nNachal Arza (: נחל ארזה) je vádí v Judských horách v Izraeli.\n\nZačíná v nadmořské výšce přes 700 metrů v prostoru města Mevaseret Cijon severozápadně od Jeruzaléma. Směřuje pak k východu prudce se zahlubujícím údolím s částečně zalesněnými svahy. Z východu míjí horu Har Šlomcijon. Po jižní straně údolí vede dálnice číslo 1. Nachází se tu pramen \"Ejn Arza\" (עין ארזה), arabsky nazývaný \"Ajn al-Asafir\". Vádí pak ze severu míjí vesnici Moca Ilit a poblíž městské čtvrti Jeruzaléma Moca ústí zprava do potoka Sorek.\n\n"}
{"id": "702343", "url": "https://cs.wikipedia.org/wiki?curid=702343", "title": "Grand Prix Španělska 1993", "text": "Grand Prix Španělska 1993\n\nGrand Prix Španělska 1993 (XXXV Gran Premio de España Telefónica), 5. závod 44. ročníku mistrovství světa jezdců Formule 1 a 35. ročníku poháru konstruktérů, historicky již 537. grand prix, se již tradičně odehrála na okruhu v Barceloně.\n\n"}
{"id": "702345", "url": "https://cs.wikipedia.org/wiki?curid=702345", "title": "Nachal Chalilim", "text": "Nachal Chalilim\n\nNachal Chalilim (: נחל חלילים) je vádí v Judských horách v Izraeli.\n\nZačíná v nadmořské výšce přes 700 metrů na východním okraji města Mevaseret Cijon severozápadně od Jeruzaléma. Směřuje pak k východu prudce se zahlubujícím údolím s částečně zalesněnými svahy. Na horním toku se nacházejí pohřební jeskyně z období druhého chrámu. Jsou zde také skalní útesy a pramen \"Ejn Chalilim\" (עין חלילים). Severně od městské čtvrti Jeruzaléma Moca potom ústí v údolí Emek ha-Arazim zprava do potoka Sorek.\n\n"}
{"id": "702347", "url": "https://cs.wikipedia.org/wiki?curid=702347", "title": "Grand Prix San Marina 1993", "text": "Grand Prix San Marina 1993\n\nGrand Prix San Marina 1993 (XIII Gran Premio Warsteiner di San Marino), 4. závod 44. ročníku mistrovství světa jezdců Formule 1 a 35. ročníku poháru konstruktérů, historicky již 536. grand prix, se již tradičně odehrála na okruhu Autodromo Enzo e Dino Ferrari.\n\n"}
{"id": "702348", "url": "https://cs.wikipedia.org/wiki?curid=702348", "title": "Cyklobutan", "text": "Cyklobutan\n\nCyklobutan (CH) je uhlovodík (konkrétně cykloalkan) se čtyřmi atomy uhlíku v molekule. Je odvozen od butanu. Komerčně je dostupný jako zkapalněný plyn. Komplexní deriváty jsou důležité v biologii a biotechnologii.\n\nExistuje mnoho způsobů přípravy cyklobutanu:\n\n"}
{"id": "702349", "url": "https://cs.wikipedia.org/wiki?curid=702349", "title": "Kolárovice", "text": "Kolárovice\n\nKolárovice jsou malá obec na Slovensku v okrese Bytča.\n\nPrvní písemná zmínka o obci pochází z roku 1312. V obci je římskokatolický kostel svatého Mikuláše z 19. století.\n\nObec se nachází v nadmořské výšce 390 metrů a rozkládá se na ploše 27,539 km². K 31. prosinci roku 2015 žilo v obci 1 818 obyvatel.\n\n"}
{"id": "702351", "url": "https://cs.wikipedia.org/wiki?curid=702351", "title": "Dynamite", "text": "Dynamite\n\nDynamite může znamenat:\n\n"}
{"id": "702353", "url": "https://cs.wikipedia.org/wiki?curid=702353", "title": "Emek ha-Arazim", "text": "Emek ha-Arazim\n\nEmek ha-Arazim ( עמק הארזים) je údolí v Izraeli.\n\nNachází se na severozápadním okraji Jeruzaléma v Judských horách, v nadmořské výšce přes 550 metrů. Má podobu nevelké sníženiny, kterou prochází potok Sorek, do kterého zde ústí od severu vádí Nachal Luz a od západu Nachal Chalilim. Vyvěrají tu četné prameny, zejména Ejn Telem. Dno údolí má původní charakter venkovské krajiny, po jižním okraji sníženiny ale prochází těleso dálnice číslo 1. Na jihovýchodě se zvedá vrch Har ha-Menuchot s velkým hřbitovním areálem. Na západě stojí na kopcích nad údolím město Mevaseret Cijon. Nedaleko od severního okraje údolí probíhá Zelená linie oddělující Západní břeh Jordánu a palestinskou vesnici Bajt Iksa.\n\nV 2. dekádě 21. století proběhla napříč údolím výstavba vysokorychlostní železniční tratě Tel Aviv – Jeruzalém s mostem přes údolí ha-Arazim, který drží celostátní výškový rekord (téměř 100 metrů).\n\n"}
{"id": "702357", "url": "https://cs.wikipedia.org/wiki?curid=702357", "title": "Grand Prix Evropy 1993", "text": "Grand Prix Evropy 1993\n\nGrand Prix Evropy 1993 (XLVII Grand Prix of Europe), 3. závod 44. ročníku mistrovství světa jezdců Formule 1 a 35. ročníku poháru konstruktérů, historicky již 535. grand prix, se odehrála na okruhu Donington Park.\n\n"}
{"id": "702359", "url": "https://cs.wikipedia.org/wiki?curid=702359", "title": "Nachal Navar", "text": "Nachal Navar\n\nNachal Navar (: נחל נבר) je vádí v Judských horách na pomezí Izraele a Západního břehu Jordánu.\n\nZačíná v nadmořské výšce přes 700 metrů na severovýchodním okraji města Mevaseret Cijon severozápadně od Jeruzaléma, v oblasti ležící přímo na hranici mezi Izraelem a Západním břehem. Fakticky je ale území připojeno k Izraeli, protože Izraelská bezpečnostní bariéra a palestinské osídlení leží až severně odtud. Směřuje pak k východu prudce se zahlubujícím údolím s částečně zalesněnými svahy. Nedaleko údolí Emek ha-Arazim pak ústí zprava do vádí Nachal Luz.\n\n"}
{"id": "702362", "url": "https://cs.wikipedia.org/wiki?curid=702362", "title": "Grand Prix Brazílie 1993", "text": "Grand Prix Brazílie 1993\n\nGrand Prix Brazílie 1993 (XXII Grande Pręmio do Brasil), 2. závod 44. ročníku mistrovství světa jezdců Formule 1 a 35. ročníku poháru konstruktérů, historicky již 534. grand prix, se již tradičně odehrála na okruhu Interlagos.\n\n"}
{"id": "702365", "url": "https://cs.wikipedia.org/wiki?curid=702365", "title": "Nachal Šmu'el", "text": "Nachal Šmu'el\n\nNachal Šmu'el (: נחל שמואל) je vádí v Judských horách na pomezí Izraele a Západního břehu Jordánu.\n\nZačíná v nadmořské výšce přes 800 metrů na jižních svazích hory Har Šmu'el, která se nachází poblíž historické lokality hrobky Samuela a palestinské vesnice Nabi Samwil cca 8 kilometrů severozápadně od centra Jeruzaléma na Západním břehu Jordánu. Fakticky je ale území připojeno k Izraeli, protože Izraelská bezpečnostní bariéra a palestinské osídlení leží až severně a západně odtud. Vádí pak směřuje k jihu prudce se zahlubujícím údolím s částečně zalesněnými svahy. Na západě nad údolí leží palestinská vesnice Bajt Iksa, na východě židovské předměstí Jeruzaléma Ramot. Vstupuje potom na území vlastního Izraele a ústí zprava do údolí potoka Sorek, které se následně rozšiřuje do údolí Emek ha-Arazim.\n\n"}
{"id": "702370", "url": "https://cs.wikipedia.org/wiki?curid=702370", "title": "Franz Walter Stahlecker", "text": "Franz Walter Stahlecker\n\nFranz Walter Stahlecker (10. října 1900 – 23. března 1942) byl velitelem bezpečnostních složek SS, to jest \"Sicherheitspolizei\" (bezpečnostní policie) a \"Sicherheitsdienst\" (SD, Bezpečnostní služba) v říšském komisariátu Ostland v letech 1941-1942. Stahlecker velel \"Einsatzgruppe A\", nejvražednější ze čtyř aktivních \"Einsatzgruppen\", což byla komanda smrti během Holokaustu na území Německem okupované východní Evropy. \n\nNarodil se v zámožné rodině ve Sternenfelsu (asi 40 km severozápadně od Stuttgartu) v roce 1900. V Tübingen vystudoval administrativní právo a v letech 1919–1920 byl členem později zakázaného antisemitského hnutí \"Deutschvölkischer Schutz und Trutzbund\" a jeho teroristické složky \"Organisation Consul\". V roce 1932 se oženil s Luise-Gabrielou von Gültlingenstal, s níž měl čtyři děti, a stal se členem nacistické strany. V tomtéž roce se stal členem gestapa, 1934 byl jmenován jeho vedoucím ve Württembersku a brzy byl přidělen do hlavní kanceláře \"Sicherheitsdienst\" (SD). Roku 1937 se stal náčelníkem Gestapa ve Wroclawi a po připojení Rakouska v roce 1938 velitelem okrsku Dunaj (Vídeň), jímž zůstal i když povýšil na \"SS-Standartenführera\". Byl formálním nadřízeným Adolfa Eichmanna s nímž spolupracoval na tzv.\"územním řešením\", tj. deportaci téměř sto tisíc Židů do lublinského kraje na nucené práce, kde pak vznikly vyhlazovací tábory Belzec, Sobibor a Majdanek.\n\nKvůli názorovým rozporům s Reinhardem Heydrichem přešel na Ministerstvo zahraničí a byl velitelem SD v Protektorátu Čechy a Morava pod \"SS-Brigadeführerem\" Karlem Hermannem Frankem a v roce 1940 v Norsku, kde byl povýšen na \"SS-Oberführera\".\n\nV červnu roku 1941 byl Stahlecker povýšen na \"SS-Brigadeführera\" a generálmajora policie. Převzal vedení \"Einsatzgruppe A\" v naději, že tak podpoří svou kariéru v \"RSHA\" (\"Hlavní říšský bezpečnostní úřad\"), politickou policií a zpravodajskou organizaci nacistického Německa.\n\n\"Einsatzgruppe A\" následovala \"Skupinu armád Sever\" a působila v Baltských státech a oblastech Ruska až k Leningradu. Jejím cílem bylo shánět a vraždit Židy, Romy, komunisty a další „nežádoucí“ osoby. V zimě roku 1941 hlásil Stahlecker do Berlína, že \"Einsatzgruppe A\" zavraždila asi 249 420 Židů. Franz Walter Stahlecker byl zabit v boji se sovětskými partyzány 23. března 1942 nedaleko obce Krasnogvardějsk (dnes předměstí Petrohradu).\n\n"}
{"id": "702371", "url": "https://cs.wikipedia.org/wiki?curid=702371", "title": "Nachal Ramot", "text": "Nachal Ramot\n\nNachal Ramot (: נחל רמות) je vádí v Judských horách na pomezí Izraele a Západního břehu Jordánu.\n\nZačíná v nadmořské výšce přes 700 metrů v židovské čtvrti Ramot v severní části Jeruzaléma, respektive na území Západního břehu, které Izrael anektoval do městských hranic Jeruzaléma. Fakticky je území připojeno k Izraeli, protože Izraelská bezpečnostní bariéra a palestinské osídlení leží až severně odtud. Vádí směřuje k jihovýchodu prudce se zahlubujícím údolím se zastavěnými svahy. Údolím vede i lokální silnice číslo 436 (\"Sderot Golda Me'ir\"). Na dotyku s územím vlastního Izraele pak poblíž křižovatky dálnice číslo 1, silnice číslo 436 a dálničního obchvatu \"Sderot Menachem Begin\" ústí severozápadně od průmyslové zóny Har Chocvim do potoka Sorek.\n\n"}
{"id": "702374", "url": "https://cs.wikipedia.org/wiki?curid=702374", "title": "Grand Prix Jihoafrické republiky 1993", "text": "Grand Prix Jihoafrické republiky 1993\n\nGrand Prix Jihoafrické republiky 1993 (XXVII South African Grand Prix), 1. závod 44. ročníku mistrovství světa jezdců Formule 1 a 35. ročníku poháru konstruktérů, historicky již 533. grand prix, se již tradičně odehrála na okruhu Kyalami.\n\n"}
{"id": "702375", "url": "https://cs.wikipedia.org/wiki?curid=702375", "title": "After the Gold Rush", "text": "After the Gold Rush\n\nAfter the Gold Rush je třetí sólové studiové album kanadského rockového hudebníka Neila Younga, vydané v roce 1970 u Reprise Records.\n\nJe jedním ze čtveřice sólových alb, které vydávají jednotlivě pánové Crosby, Stills, Nash a Young ve stejné době, kdy jejich společné album Déjà Vu slavilo velký komerční úspěch. Gold Rush je převážně folkově a country laděné album, výjimkou je rocková píseň \"Southern Man\".\n\nAfter the Gold Rush se vyšplhala na osmé místo žebříčku Billboard Top Pop Albums. Z alba byly použity dvě písně jako singly: \"Only Love Can Break Your Heart\" a \"When You Dance I Can Really Love\". První z nich se umístila na 33. místě a druhá na 93 místě v Billboard Hot 100.\n\nK nahrávání alba ve studiích Sunset Sound v LA se Neil původně rozhodl použít kapelu Crazy Horse, se kterou byl právě uprostřed krátkého zimního turné v roce 1970. Zhoršující se zdraví kytaristy Crazy Horse Dannyho Whittena, způsobené užíváním heroinu, vedlo k přerušení nahrávání alba s Crazy Horse. Proto jsou Horse slyšet pouze v písních \"I Believe In You,\" \"Oh, Lonesome Me,\" \"Birds\" a \"When You Dance I Can Really Love\". Zbytek alba byl dotočen v provizorním sklepním studiu u Neila v domě v Topanga Canyon během jara. Nahrávek se účastnil baskytarista CSNY Greg Reeves, bubeník Crazy Horse Ralph Molina a mladý (teprve osmnáctiletý) hudební genius Nils Lofgren z kapely Grin, který seděl za piánem. Přední strana obalu zachycuje Neila Younga na chodníku před New York University School of Law jak míjí postarší dámu. Autorem fotografie je Joel Bernstein. Snímek byl údajně rozostřen, proto se rozhodli k jeho úpravě, tak jak je vidět na přebalu alba. Na původní fotografii kráčí Young společně se svým kamarádem a spoluhráčem z CSNY Grahamem Nashem, který byl z obrázku vystřižen.\n\nNázev alba a některé písně byly inspirovány scénářem k nerealizovanému filmu After the Gold Rush, jehož autorem byl Dean Stockwell-Herb Bermann. Young si údajně přečetl scénař, a zeptal se Stockwella, jestli by mohl k filmu udělat hudbu. Young později uvedl, že písně: \"After the Gold Rush\" a \"Cripple Creek Ferry\" byly složeny právě pro tento film. Film zůstal nedokončen a scénář se ztratil.\n\n"}
{"id": "702377", "url": "https://cs.wikipedia.org/wiki?curid=702377", "title": "Homebrew Computer Club", "text": "Homebrew Computer Club\n\nHomebrew Computer Club byl v USA působící spolek nadšenců do elektroniky. Z jeho řad vyšlo mnoho významným lidí, kteří ovlivnili vývoj počítačového průmyslu. Byli to například Bob Marsh, John T. Draper a Adam Osborne, ale také zakladatelé Apple, Steve Jobs a Steve Wozniak.\n\nPrvní setkání Homebrew Computer Club se odehrála v Silicon Valley v březnu 1975 v garáži jednoho z členů v Menlo Park v San Mateo County. Členy se stali většinou nadšenci s dlouhodobým zájmem o počítače a nebo elektroniku.\n\nPři setkáních se moderovaně diskutovalo o technických tématech a vyměňovaly se výkresy obvodů a programovací triky. Brzy po prvních setkáních začaly ve světě vznikat podobné kluby, například nizozemský Homebrew Computer Club, jehož členové se setkávali také blízko města Utrecht.\n\n"}
{"id": "702378", "url": "https://cs.wikipedia.org/wiki?curid=702378", "title": "Nachal Atarot", "text": "Nachal Atarot\n\nNachal Atarot (: נחל עטרות) je vádí v Judských horách na Západního břehu Jordánu, respektive ve Východním Jeruzalému, který byl po roce 1967 anektován k Izraeli.\n\nZačíná v nadmořské výšce přes 700 metrů na jižním okraji průmyslové zóny Atarot v severní části Jeruzaléma, respektive na území Západního břehu, které Izrael anektoval do městských hranic Jeruzaléma. Fakticky je území připojeno k Izraeli, protože Izraelská bezpečnostní bariéra a palestinské osídlení leží až severně a západě odtud. Vádí směřuje k jihu prudce se zahlubujícím údolím s převážně odlesněnými svahy. Údolím vede i dálniční komunikace \"Sderot Menachem Begin\". Vádí ze západu míjí palestinskou čtvrť Jeruzaléma Bejt Chanina a pak severně od židovské čtvrti Ramat Šlomo ústí zleva do potoka Sorek. Oblast při soutoku je upravena do lesoparku Ja'ar Ramot.\n\n"}
{"id": "702379", "url": "https://cs.wikipedia.org/wiki?curid=702379", "title": "Timothy Pickering", "text": "Timothy Pickering\n\nTimothy Pickering (17. července 1745 Salem, Massachusetts – 29. ledna 1829 tamtéž) byl americký politik ze státu Massachusetts a federalista, který v administrativách George Washingtona a Johna Adamse zastával post ministra zahraničních věcí. Ve své politické kariéře však zastával řadu dalších funkcí.\n\nStudoval na Harvard University a poté působil jako úředník v okrese Essex County. Zúčastnil se americké války za nezávislost, ze které odešel v hodnosti plukovníka. Prezidentem Washingtonem byl jmenován zmocněncem pro jednání s indiánským kmenem Irokézů, se kterým v roce 1794 dojednal dohodu z Canandaigui. V roce 1791 se stal členem vlády, kde až do roku 1795 zastával post generálního poštmistra. Během roku 1795 zastával pozici ministra války a téhož roku byl jmenován ministrem zahraničních věcí a v této funkci působil až do roku 1800, kdy z vlády odešel v důsledku sporů s prezidentem Adamsem, týkajících se mírového řešení americko-francouzského konfliktu. Po odchodu z vlády byl v roce 1803 zvolen do federálního senátu za stát Massachusetts a post senátora zastával až do roku 1811. Následně byl v letech 1813 až 1817 členem Sněmovny reprezentantů.\n\n"}
{"id": "702386", "url": "https://cs.wikipedia.org/wiki?curid=702386", "title": "Harvest (album, Neil Young)", "text": "Harvest (album, Neil Young)\n\nHarvest je čtvrté sólové studiové album kanadského folk rockového hudebníka Neila Younga, vydané v roce 1972 u Reprise Records. Na albu se jako doprovodní zpěváci podíleli i jeho spoluhráči ze skupiny Crosby, Stills, Nash & Young David Crosby, Graham Nash a Stephen Stills, dále pak Linda Ronstadt a James Taylor. Ve dvou písních je také slyšet Londýnský Symfonický Orchestr.\n\nV době, kdy se členové CSNY po vydání úspěšného alba Déjà vu a koncertního turné vydali každý svojí cestou, si Neil najal kapelu country muzikantů (kterou pojmenoval The Stray Gators) a natočil s nimi country rockové album s názvem Harvest. Album se stalo obrovským hitem a skladba \"Heart of Gold\" vyšplhala v USA na první místo. V dalších písních se objevují Youngova obvyklá témata: píseň \"Alabama\" je nepopiratelně předělávkou skladby \"Southern Man\", která se objevila na předchozím albu After the Gold Rush, ve skladbě \"The Needle and the Damage Done\" truchlí za své přátelé, kteří zemřeli na následky užívání heroinu. Inspirací pro tuto píseň byla smrt Dannyho Whittena, který měl s Neilem jako doprovodný kytarista vyrazit na nadcházející turné, naplánované po vydání alba Harvest.\nNa písně \"Alabama\" a \"Southern Man\" (ve kterých se Young zmiňuje o trvajících rasových problémech a chudobě na jihu USA) v roce 1973 zareagovala kapela Lynyrd Skynyrd nahrávkou \"Sweet Home Alabama\". Neil později ve své autobiografii \"Hipíkovy sny\" píše, že \"úder, který mi Lynyrd Skynyrd vrátili jejich skvělou písní, byl zasloužený, když poslouchám svoje nahrávky, tak se mi má slova nelíbí, zní to vyčítavě a povýšeně, nedomyšleně a je jednoduché si je špatně vyložit.\" \"Words (Between the Lines of Age)\", poslední píseň alba je rozsáhlou kytarovou kompozicí, vystavěnou na čtyřech akordech a dlouhých improvizovaných solech.\n\nSkladba \"The Needle and the Damage Done\" byla nahrána živě při Youngově solo vystoupení v UCLA (University of California, Los Angeles) 30. ledna 1971.\n\nNahrávání zbylých písní je pozoruhodné svou živelností a shodou náhod, které nahrávání předcházely. Příběh je popsán ve článku magazínu Acoustic Guitar, který obsahuje mimo jiné také rozhovor s producentem desky Elliotem Mazerem.\n\nYoung přijel v únoru 1971 do Nashvillu, aby zde vystoupil v pořadu Johnnyho Cashe, ve kterém se také objevila Linda Ronstadt a James Taylor. Mazer otevřel v Nashvillu Quadrafonic Sound studio a pozval Neila 6. února na večeři (nebo na snídani, jak uvedl Mazer v jiném interviu), aby ho přesvedčil k nahrání jeho dalšího projektu právě v jeho studiích. Young se zajímal a obdivoval hudebníky, kteří pracovali v místním studiu známem jako Area Code 615. Neil měl v té době několik nových písní se kterými vystupoval na svých solo koncertech (záznamy těchto skladeb jsou nahrány na desce Live at Massey Hall 1971) a řekl Mazerovi, že všechno co potřebuje je: basista, bubeník a hráč na steel kytaru...a s nahráváním desky chtěl začít hned večer.\n\nPro studio Area Code 615 bylo typické to, že každou sobotu večer byli všichni muzikanti vytíženi, takže se musel Mazer poohlédnout po jiných hráčích. K ruce byl bubeník Kenny Buttrey, basista Tim Drummond (Mazer se s ním potkal na ulici) a hráč na steel kytaru Ben Keith. Tu noc se jim podařilo natočit základy k písním \"Old Man\", \"Bad Fog of Loneliness\", a \"Dance Dance Dance\". Verze písně \"Bad Fog\" se poprvé objevila až mezi nahrávkami na The Archives Vol. 1 1963-1972. Skladba \"Dance Dance Dance\" se na album Harvest nedostala, před tím se skladba objevila už na debutovém albu Crazy Horse.\n\nPodle poznámek v bookletu k Archives Volume 1, píseň \"Heart of Gold\" byla nahrána až v pondělí 8. února, ačkoliv jiné zdroje uvádí, že po skončení v účinkování show Johnnyho Cashe, 7. února v neděli večer, Neil pozval Lindu Ronstadt a Jamese Talora, aby se s ním vrátili do studia a natočili doprovodné zpěvy k \"Heart of Gold\" a \"Old Man\".\n\nPísně \"A Man Needs a Maid\" a \"There's a World\" nahrál Jack Nitzsche s London Symphony Orchestra na začátku března v době Youngova vystoupení v BBC a na koncertě v Royal Festival Hall v Londýně.\n\n\"Out on the Weekend\", \"Harvest\" a \"Journey Through the Past\", společně s dohrávkami, na kterých se podíleli: James McMahon (piano v \"Old Man\"), Johny Harris (piano na \"Harvest\") a Teddy Irwin (druhá akustická kytara na \"Heart of Gold\"), byly natočeny během dalšího nahrávání ve studiu Quadrafonic v dubnu.\n\nElektrifikované písně byly natočeny u Neila na ranči v Kalifornii. Nahrávání se účastnil Buttrey, Drummond, Keith a Nitzche. Tato sestava doprovázela Neila na jeho zimním turné v roce 1973 pod názvem The Stray Gators.\n\nDoprovodné zpěvy Crosby, Stills & Nash byly dotočeny později v New Yorku.\n\nNeil o Harvest ve své knize Hipíkovy sny (Waging Heavy Peace. A Hippie Dream):\n\n\"Album mělo úspěch a po obchodní stránce to byl zřejmě můj vrchol, nebo aspoň jeden z vrcholů, první a nevyšší, i když tyhle součty dělají jiní. Některým lidem se hodně líbilo a hodně pro ně znamená. Stejně jako pro mě. Pro fanoušky Crazy Horse to byla rána. Je tu jistá hranice, kterou nemohou přestoupit. Mně je to jedno. Rád tvořím takovou hudbu, jaká ke mně zrovna přirozeně přistupuje. Nikdo si u mě \"Harvest\" neobjednal. Žádný vydavatel mi neřikal, co mám dělat. To se stalo až později a nefungovalo to.\"\n\n"}
{"id": "702387", "url": "https://cs.wikipedia.org/wiki?curid=702387", "title": "Ja'ar Ramot", "text": "Ja'ar Ramot\n\nJa'ar Ramot (: יער רמות) je lesní komplex v Jeruzalémě, v Izraeli, respektive v části Jeruzaléma ležící na Západním břehu Jordánu, která byla anektována Izraelem.\n\nRozkládá se cca 4 kilometry severozápadně od centra Jeruzaléma v údolí potoka Sorek mezi čtvrtěmi Ramot, Ramat Šlomo a průmyslovou zónou Har Chocvim. Do Soreku zde od severovýchodu ústí vádí Nachal Atarot, od východu Nachal Cofim a od západu Nachal Ramot. Lesní komplex je narušen četnými dopravními stavbami. Severojižním směrem prochází údolím nová dálniční komunikace \"Sderot Menachem Begin\". Po jižním okraji lesa probíhá dálnice číslo 1.\n\n"}
{"id": "702390", "url": "https://cs.wikipedia.org/wiki?curid=702390", "title": "Tunely Cu Chi", "text": "Tunely Cu Chi\n\nTunely Cu Chi je systém tunelů vyhloubených 70 km severozápadně od Saigonu. Původní délka těchto tunelů byla přes 200 km, nyní je však zachováno jen 120 km. Příslušníci Národní fronty osvobození Jižního Vietnamu (Vietkong) vybudovali tyto tunely během války ve Vietnamu. Byly v nich nemocnice, kuchyně, ložnice, jednací místnosti i sklady zbraní. V roce 1968 zaútočil Vietkong z těchto tunelů na Saigon. Dnes jsou tunely Cu Chi cílem pro turisty.\n"}
{"id": "702391", "url": "https://cs.wikipedia.org/wiki?curid=702391", "title": "Mistrovství světa ve fotbale 1970 (soupisky)", "text": "Mistrovství světa ve fotbale 1970 (soupisky)\n\nSoupisky na Mistrovství světa ve fotbale 1970, které se hrálo v Mexiku:\nHlavní trenér: Raúl Cárdenas\nHlavní trenér: Gavriil Kačalin\nHlavní trenér: Raymond Goethals\nHlavní trenér: Hernán Carrasco Vivanco\nHlavní trenér: Ferruccio Valcareggi\nHlavní trenér: Orvar Bergmark\nHlavní trenér: Juan Hohberg\nHlavní trenér: Emmanuel Scheffer\nHlavní trenér: Mário Zagallo\nManager: Alf Ramsey\nHlavní trenér: Jozef Marko\nHlavní trenér: Angelo Niculescu\nHlavní trenér: Helmut Schön\nHlavní trenér: Didi\nHlavní trenér: Stefan Božkov\nHlavní trenér: Blagoje Vidinić\n"}
{"id": "702393", "url": "https://cs.wikipedia.org/wiki?curid=702393", "title": "Nachal Cofim", "text": "Nachal Cofim\n\nNachal Cofim (: נחל צופים) je vádí v Judských horách na Západního břehu Jordánu, respektive ve Východním Jeruzalému, který byl po roce 1967 anektován k Izraeli.\n\nZačíná v nadmořské výšce téměř 800 metrů na západních svazích hory Skopus v severní části Jeruzaléma, respektive na území Západního břehu, které Izrael anektoval do městských hranic Jeruzaléma. Fakticky je území připojeno k Izraeli, protože Izraelská bezpečnostní bariéra a palestinské osídlení leží až severně a západě odtud a v okolí je souvislá židovská zástavba. Vádí směřuje k západu prudce se zahlubujícím údolím se zalesněnými svahy. Podél údolí vede dálnice číslo 1. Dochovaly se tu četné pozůstatky starobylého osídlení včetně pohřebních jeskyň z období druhého chrámu. Ze severu míjí vádí čtvrtě Giv'at ha-Mivtar a Ramat Eškol, z jihu čtvrť Ramat Šlomo. Pak se na jižní straně k vádí přibližuje na dotyk území vlastního Izraele s čtvrtí Sanhedrija a průmyslovou zónou Har Chocvim. Zleva přijímá boční vádí Nachal Sanhedrin. Potom Nachal Cofim ústí zleva do potoka Sorek. Dálnice číslo 1 se zde poblíž kříží se severojižní dálniční komunikací \"Sderot Menachem Begin\". Severně od soutoku se rozkládá lesopark Ja'ar Ramot.\n\n"}
{"id": "702397", "url": "https://cs.wikipedia.org/wiki?curid=702397", "title": "Nachal Sanhedrin", "text": "Nachal Sanhedrin\n\nNachal Sanhedrin (: נחל סנהדרין) je vádí v Judských horách ve městě Jeruzalém v Izraeli a na Západním břehu Jordánu, respektive ve Východním Jeruzalému, který byl po roce 1967 anektován k Izraeli.\n\nZačíná v nadmořské výšce přes 700 metrů v severní části Jeruzaléma, poblíž čtvrtí Ezrat Tora, Sanhedrija a Machanajim. Vádí směřuje k severu prudce se zahlubujícím údolím s převážně zastavěnými svahy. Z východu míjí průmyslovou zónu Har Chocvim, potom vstupuje na území Východního Jeruzaléma a krátce nato zleva ústí do vádí Nachal Cofim.\n\n"}
{"id": "702399", "url": "https://cs.wikipedia.org/wiki?curid=702399", "title": "Knihovna města Plzně", "text": "Knihovna města Plzně\n\nKnihovna města Plzně, příspěvková organizace, je veřejnou univerzální knihovnou působící na celém území města Plzně. Jejím uživatelem se může stát každý občan České republiky nebo cizí státní příslušník, který má povolení k trvalému pobytu. Je kulturním, informačním a vzdělávacím centrem, dostupným pro všechny. Nabízí k vypůjčení krásnou i naučnou pro děti i dospělé, noviny a časopisy, CD s hudbou i mluveným slovem, MP3, DVD s českými i zahraničními filmy, mapy, hudebniny, deskové hry, didaktické pomůcky a hračky, elektronické čtečky a e-knihy. K dispozici jsou počítače s internetem a ve velkých knihovnách bezplatné připojení wi-fi.\n\nZvláštní důraz klade na programy a služby pro děti, mládež, zdravotně a jinak handicapované občany a národnostní menšiny. Při knihovně působí občanská sdružení Kruh přátel knižní kultury, Pro Libris a Ason-klub (klub mladých a nezavedených autorů). Své služby nabízí Knihovna města Plzně kromě studovny a dvou knihoven v ústřední budově (pro dospělé a pro děti a mládež) v 9 knihovnách s celotýdenním provozem, v 12 malých pobočkách a v bibliobusu (10 zastávek). Prostřednictvím systému Tritius jsou všechny provozy, databáze a katalogy propojeny do jednotné knihovní sítě. Registrovaní uživatelé mohou tak na jedinou legitimaci (případně Plzeňskou kartu) využívat všech služeb knihovny. Středisky kulturních pořadů jsou Polanova síň, M-klub a L-klub. Knihovna poskytuje svoje služby 48 hodin týdně, v ústřední budově 6 dnů v týdnu. Vykonává regionální funkce pro 14 knihoven na základě smluv o poskytování regionálních služeb.\n\nKnihovna je členem profesní organizace SKIP ČR a Sdružení knihoven ČR, ředitelka knihovny je předsedkyní Klubu dětských knihoven SKIP ČR.\n\nKnihovna města Plzně zahájila činnost na sklonku roku 1876 jako Obecná knihovna města Plzně. Po ročním působení vlastnila 3 800 knih a dosáhla 8 000 výpůjček. Její činnost v počátcích ovlivňoval Spolek přátel vědy a literatury české v Plzni. V roce 1916 byla ke knihovně přičleněna Lidová čítárna města Plzně, v roce 1919 začaly vznikat první pobočky z předměstských knihoven občanských besed, další pobočky vznikaly v průběhu let z převzatých knihoven v připojených osadách. V roce 1921 po přidružení Husovy dětské knihovny měla knihovna 29 049 knih, evidováno bylo 3 969 čtenářů a 122 144 výpůjček. V roce 1949 měla knihovna již 16 poboček.\n\nPočátkem roku 1951 přebral městskou veřejnou knihovnu, dosud spravovanou Jednotným národním výborem v Plzni, do své správy Krajský národní výbor v Plzni a knihovna získala krajskou působnost. V roce 1954 zajišťovaly její dva bibliobusy výpůjční služby v českém pohraničí. V průběhu let se několikrát měnili správci knihovny, nyní je jejím zřizovatelem Magistrát města Plzně. V roce 1960 se ústřední půjčovna a zázemí knihovny přestěhovaly do nových prostor v ulici B. Smetany č. 13, kde sídlí dodnes. Ke konci 60. let měla knihovna 19 poboček a více než 12 000 čtenářů. V roce 1983 byla otevřena obvodní knihovna v novém sídlišti Lochotín, v historii knihovny v prvních prostorách původně budovaných pro činnost knihovny.\n\nPo roce 1989, již v nových politických a společenských poměrech, vznikaly postupně další pobočky knihovny. Počátkem roku 1992 byla v ústřední budově otevřena nově vybudovaná studovna s informační službou a koncem roku začala svoji činnost Polanova síň – společenská místnost pro kulturně výchovnou činnost. V roce 1994 byla otevřena knihovna Vinice a v roce 1996 knihovnické služby v okrajových částech Plzně začala zajišťovat pojízdná knihovna – bibliobus. V roce 1999 zahajuje činnost M-klub při knihovně v zadních Skvrňanech a v 1. ZŠ v Bolevci vzniká knihovna nového typu, plnící také funkci školní knihovny. Od roku 2001 postupně přecházely jednotlivé knihovny na automatizovaný provoz, nejdříve v systému Lanius, posléze v systému Clavius a následně Tritius. V roce 2005 začala poskytovat své služby Hudební a internetová knihovna a v roce 2006 byly vybaveny přístupem k internetu i malé pobočky. Nová pojízdná knihovna s bezbariérovým přístupem vystřídala již starý bibliobus v roce 2007. Rok 2010 byl ve znamení dokončení síťového propojení všech provozů knihovny včetně malých poboček a pojízdné knihovny a při lochotínské knihovně bylo otevřeno další kulturně společenské zařízení L-klub. V roce 2014 začala KMP půjčovat pro registrované uživatele zdarma deskové hry a e-knihy na základě licenční smlouvy se společností e-Reading. Od roku 2016 půjčuje v dětských odděleních tematické kufříky a ve studovně nabízí validaci účtu mojeID. V roce 2017 byla v Obvodní knihovně Doubravka byla spuštěna nová služba - lekotéka. \n\nV roce 2018 zaznamenala knihovna 344 801 návštěvníků a 952 777 výpůjček.\n\nKnihovna sídlí v secesní památkově chráněné budově, která byla původně v roce 1914 postavena pro pobočku Anglo-rakouské banky. Architektem byl Ludwig Tremmel, stavitelem František Němec starší. Autorem honosné výzdoby je sochař Otokar Walter. V pozdějších letech v budově sídlila například Pražská úvěrní banka nebo Západočeské uhelné doly.\n\nV roce 1960 byla budova částečně rekonstruovaná pro potřeby knihovny, interiér navrhl architekt Svatopluk Janke. K výzdobě patřily i skleněné plastiky Miroslava Klingera, které reprezentovaly československý umělecký průmysl na světové výstavě v Bruselu . V roce 1965 vytvořil výtvarník Jiří Kovařík v prostorách půjčovny dvě rozsáhlé nástěnné fresky, ty byly ale v 70. letech kvůli politické orientaci autora zakryty a restaurovány byly až v roce 2002. Další rekonstrukce budovy proběhly v letech 1977 a 1997. V roce 2004 byla restaurována omítka na průčelí.\n\n\n¹\"službu poskytují jen vybrané knihovny\"\n\n\n\n\n\n"}
{"id": "702402", "url": "https://cs.wikipedia.org/wiki?curid=702402", "title": "Nachal Chajil", "text": "Nachal Chajil\n\nNachal Chajil (: נחל חיל) je vádí v Judských horách ve městě Jeruzalém v Izraeli.\n\nZačíná v nadmořské výšce přes 700 metrů v severní části Jeruzaléma, poblíž čtvrtí Ezrat Tora, Kirjat Sanz a Machanajim. Vádí směřuje k severozápadu prudce se zahlubujícím údolím s převážně zastavěnými svahy. Z jihu míjí průmyslovou zónu Har Chocvim, podchází dálniční komunikaci \"Sderot Menachem Begin\" a ústí zleva do potoka Sorek, východně od vrchu Micpe Neftoach.\n\n"}
{"id": "702406", "url": "https://cs.wikipedia.org/wiki?curid=702406", "title": "Nachal Romema", "text": "Nachal Romema\n\nNachal Romema (: נחל רוממה) je vádí v Judských horách ve městě Jeruzalém v Izraeli.\n\nZačíná v nadmořské výšce přes 700 metrů v severní části Jeruzaléma, na severním okraji čtvrti Romema. Vádí směřuje k severozápadu prudce se zahlubujícím údolím s částečně zalesněnými svahy. Z východu míjí čtvrtě Kirjat Matersdorf a Kirjat Ševa Kehilot, ze západu čtvrť Kirjat Unsdorf. Podchází dálniční komunikaci \"Sderot Menachem Begin\" a ústí zleva do potoka Sorek, jihovýchodně od vrchu Micpe Neftoach.\n\n"}
{"id": "702408", "url": "https://cs.wikipedia.org/wiki?curid=702408", "title": "Flattery Rocks National Wildlife Refuge", "text": "Flattery Rocks National Wildlife Refuge\n\nFlattery Rocks National Wildlife Refuge je nejsevernější ze třech rezervací, které tvoří komplex námořních rezervací, jenž se skládá z 870 ostrovů, skal a útesů, které se nachází po téměř 200 kilometrech washingtonského pobřeží mezi mysem Flattery a Copalis Beach. Tyto ostrovy nejsou přístupny člověku, i přesto, že se nachází v blízkosti hojných zdrojů mořských plodů.\n\nJedná se o důležitou rezervaci, ve které hnízdí a vychovává svá mláďata čtrnáct druhů mořských ptáků. V době migrace se populace mořských, vodních a pobřežních ptáků zvyšuje až nad milion jedinců. V okolí ostrovů se pohybují také lachtani, tuleni, mořské vydry a velryby.\n\nRezervace byla původně vytvořena jako Rezervace Flattery Rocks v roce 1907 po nařízení prezidenta Theodora Roosevelta. V roce 1940 ji další prezident přejmenoval svým prohlášením.\n\nRezervace se nachází v národní námořní rezervaci Olympijské pobřeží, v Olympijském národním parku a v divočině Washington Islands. Tato chráněná území spolupracují na výzkumných programech a zkoumají i další záležitosti ovlivňující zdejší vzácné zdroje.\n\nRezervace je zavřená veřejnosti a tak lze pozorovat pouze z lodi nebo z pevniny.\n"}
{"id": "702410", "url": "https://cs.wikipedia.org/wiki?curid=702410", "title": "Micpe Neftoach", "text": "Micpe Neftoach\n\nMicpe Neftoach (: מצפה נפתוח) je vrch o nadmořské výšce okolo 700 metrů v Izraeli, v pohoří Judské hory.\n\nNachází se cca 4,5 kilometru severozápadně od centra Jeruzaléma, jižně od čtvrti Ramot. Má podobu zalesněného návrší, které vystupuje z jinak plochého dna údolí potoka Sorek. Podél západní strany vrchu ústí do Soreku vádí Nachal Šmu'el, na jihovýchodní straně to je vádí Nachal Romema, na východě Nachal Chajil. Dál k západu se niva Soreku rozšiřuje do údolí Emek ha-Arazim. Na severu i jihu je okolí vrchu sevřeno terasami lemujícími Sorek. Na jihu je to hora Har ha-Menuchot respektive k ní příslušející vrchol Har Tamir, s velkým hřbitovem. Po jižním úpatí kopce prochází přímo středem údolí Soreku nová trasa dálnice číslo 1. Na jihovýchodě leží čtvrť Jeruzaléma Romema Ilit. Vrch je turisticky využíván pro výhledy, které se nabízejí z jeho vrcholu. Je tu i piknikové místo.\n\n"}
{"id": "702413", "url": "https://cs.wikipedia.org/wiki?curid=702413", "title": "Portorož", "text": "Portorož\n\nPortorož (italsky Portorose) je slovinské sídlo městského typu na pobřeží Jaderského moře. Je administrativní součástí Piranu. Název místa doslovně znamená \"Přístav růží\".\n\nPodle oficiálních údajů z roku 2002 žilo v místě 2849 obyvatel. Sídlo je oficiálně dvojjazyčné, slovinsko-italské.\n\nPodnebí je mírné přímořské. Jelikož Portorož není tak dobře chráněná před bórou, je tu v zimě překvapivě vysoký počet dnů s teplotami pod bodem mrazu. Teplota je také asi o 2 °C nižší než v okolí, zvláště noci jsou chladné. Naproti tomu léto je zde teplejší a sušší, s průměrným počtem 2443 hodin slunečního svitu. Srpnová průměrná teplota se pohybuje okolo 23 °C.\n\nArcheologické nálezy prokazují, že místo bylo osídlené už v dobách Římské říše. Po jejím pádu náleželo v letech 538 až 589 k Byzantské říši. Od roku 568 však trpělo nájezdy Langobardů, Germánů a Slovanů, takže se celá oblast v 7. století vylidnila. Nové osídlení nastalo v době raného feudalismu. Město se stalo součástí Benátské republiky. Do 19. století byla Portorož malou vesnicí, kterou obývali hlavně rybáři a těžaři soli. V roce 1891 byly založeny první lázně. Do Portorože se na sklonku života uchýlil český režisér František Čáp, donucený po roce 1948 k emigraci. Zde také roku 1972 zemřel.\n\nMěsto žije především v létě turismem. Vybudováno bylo jako lázeňské sídlo, dnes těží ze své polohy na pobřeží. Jsou zde herny, kasina a hotely, mořská pláž, přístav a mnohá sportovní zařízení.\n\nV nedalekém Sečovlje je mezinárodní letiště Portorož.\n\nPortorož je sídlem mezinárodní Středomořské univerzity (\"Evro-sredozemska univerza\"), založené v červnu 2008. Jedná se o jedinou soukromou mezinárodní univerzitu ve Slovinsku.\n\nPortorož hostí každoročně Festival slovinského filmu (\"Festival slovenskega filma\"). Od roku 1961 hostí též bienále současného umění, kdy umělci tvoří svá díla před publikem. Stálá výstava Forma viva pod širým nebem je v blízkém místě Seča.\n\n (část Historie)\n\n"}
{"id": "702415", "url": "https://cs.wikipedia.org/wiki?curid=702415", "title": "Jan Maroši", "text": "Jan Maroši\n\nJan Maroši (* 4. listopadu 1965) je bývalý český fotbalista, záložník, reprezentant Československa.\n\nZa československou reprezentaci odehrál v letech 1991–1992 dvě utkání, jednou startoval v reprezentačním B-mužstvu, 5× v reprezentaci do 21 let. V lize odehrál 365 utkání a vstřelil 67 gólů. Hrál za Sigmu Olomouc (1987–1994) a Zbrojovku Brno (1994–2001). 13× startoval v evropských pohárech a dal zde 3 branky.\n\n\n"}
{"id": "702416", "url": "https://cs.wikipedia.org/wiki?curid=702416", "title": "Har Tamir", "text": "Har Tamir\n\nHar Tamir (: הר תמיר) je vrch o nadmořské výšce 757 metrů v Izraeli, v pohoří Judské hory.\n\nNachází se cca 5 kilometrů severozápadně od centra Jeruzaléma. Má podobu návrší, které je porkyto areálem hřbitova Har ha-Menuchot. Na severu terén prudce spadá do údolí potoka Sorek, respektive do údolí Emek ha-Arazim. Po úpatí vede dálnice číslo 1 a z ní odbočující třída \"Sderot Ben Gurion\" jako hlavní příjezdní komunikace do centra města.\n\n"}
{"id": "702418", "url": "https://cs.wikipedia.org/wiki?curid=702418", "title": "T-Bone Walker", "text": "T-Bone Walker\n\nT-Bone Walker (* jako Aaron Thibeaux Walker; 28. května 1910, Linden, Texas, USA – 16. března 1975, Los Angeles, Kalifornie, USA) byl americký bluesový kytarista, zpěvák, hudební skladatel a multiinstrumentalista. V roce 1980 byl jako jeden z prvních uveden do Blues Hall of Fame a v roce 1987 následovala Rock and Roll Hall of Fame. V roce 2003 ho časopis Rolling Stone zařadil na 47. pozici v seznamu 100 nejlepších kytaristů všech dob (The 100 Greatest Guitarists of All Time).\n\n"}
{"id": "702420", "url": "https://cs.wikipedia.org/wiki?curid=702420", "title": "Listina práv (Spojené státy americké)", "text": "Listina práv (Spojené státy americké)\n\nListina práv Spojených států amerických ( Bill of Rights) je souhrnný název pro prvních deset dodatků k Ústavě Spojených států, které omezují moc americké federální vlády a ukotvují základní demokratická práva. Účelem těchto omezení je ochrana přirozených práv, tj. svobody, osobního vlastnictví a dále svobody vyznání, slova, svobodného tisku, shromažďování, ale i práva na držení a nošení zbraně.\n\nTato listina základních práv byla v roce 1789 přednesena prvnímu Kongresu Jamesem Madisonem (později se stal americkým prezidentem) a vzešla v platnost 15. prosince 1791 po ratifikaci v jednotlivých členských státech Unie.\n\nBill of Rights hraje ústřední roli v americkém právním a politickém systému a je přetrvávajícím symbolem svobod a kultury amerického národa. Jedna z prvních čtrnácti kopií této listiny je veřejně přístupná v Národním archivu ve Washingtonu.\n\n\n"}
{"id": "702421", "url": "https://cs.wikipedia.org/wiki?curid=702421", "title": "Lukáš Koranda (hudebník)", "text": "Lukáš Koranda (hudebník)\n\nLukáš Koranda (* 16. března 1990 Most) je český rockový zpěvák, skladatel a zvukař.\n\nJako dítě účinkoval v muzikálu Za zvuků hudby v Hudebním divadle Karlín (2002). Přes dětské soutěže a první pokusy o kapely si v roce 2008 natočil a vydal v malém vlastním nákladu své první sólové CD s názvem Život. Od roku 2009 prošel několika severočeskými kapelami - Grock, Carpatia Castle, Velryba až po svou domovskou kapelu Koradoband, která má za sebou několik úspěchů (předkapela Chinaski, Desmod, Michal Hrůza , r. 2013 62. místo v anketě Český slavík Mattoni ). V roce 2017 ovšem Koradoband vyhlásil pauzu, která trvá dosud. Po vyhlášení pauzy založil krátce na to Lukáš punk-rockové Kočíčí Hlavy, se kterými vystupuje oproti Koradobandu zatím příležitostně a mimo to, připravuje materiál pro druhou sólovou desku.\n\nLukáš Koranda je ženatý a má dceru nar. 2015 . Od roku 2018 žije ve Východních Čechách v jedné malé vesničce poblíž Hořic v Podkrkonoší, kde pracuje jako ošetřovatel hospodářských zvířat.\n\n\n\n11) Prázdný fráze(L.Koranda/L.Koranda)\n\n12) Život - remix (L.Koranda/L.Koranda)\n\nLukáš Koranda: el. kytara, zpěv, basa, klávesové nástroje, VST nástroje, sestříhání bicích \"loops\"\n\nHosté:\nPavel Nedvěd: Basa 4,5,7,8,9\n\nFrantišek Svatoš: Sólová kytara 1,6,8,12\n\nBohuslav Anděl: Sólová kytara 4\n\nPetr Sattler: Zpěv 7\n\nSandra Kovalíková: Zpěv 2\n\nPetra Barešová: zpěv 11\n\nNatočeno ve studiu Ponte Records , únor - květen 2008\n\n1) Nech jí bejt (T.Pošvanc/T.Pošvanc)\n\n2) Telefon (L.Koranda/L.Koranda)\n\n3) Neutíkej (J.Koranda/J.Koranda)\n\n4) S.O.S (L.Koranda/L.Koranda)\n\n5) Nikomu to nepovíš (J.Koranda/J.Koranda)\n\n6) Žárlíš (L.Koranda/L.Koranda)\n\n7) Prachy jsou všechno (J.Eminger/J.Eminger)\n\n8) Milovat (J.Eminger/L.Koranda)\n\n9) Z štěstí peklo (L.Koranda/L.Koranda)\n\n10) Jede po ní bůh (J.Eminger/J.Koranda)\n\n11) Nic tu není věčně (L.Koranda/L.Koranda)\n\n12) Rokenrol (J.Eminger/J.Eminger)\n\n13) Kameny (T.Pošvanc/T.Pošvanc)\n\nLukáš Koranda: el. kytara, zpěv\n\nEva Pomahačová: zpěv\n\nJakub Eminger: klávesové nástroje, zpěv\n\nNatočeno ve studiích: Naděje \"M\", R. Řeřichy, P.Feketeho, L.Korandy, J.Pomahače, J.Emingera) květen 2004 - květen 2005\n\n\n1) Intro (T.Alferi)\n\n2) Amenti (T.Pošvanc/T.Pošvanc)\n\n3) Julie (T.Pošvanc/D.Karasová)\n\n4) Křídla v temnotách (T.Pošvanc/D.Karasová)\n\n5) Vampire Requiem (T.Pošvanc/D.Karasová)\n\n6) Worms 1521 (T.Pošvanc/T.Pošvanc)\n\n7) Noční můra (T.Pošvanc/D.Karasová)\n\n8) Svatá Rita z Cascie (T.Pošvanc/D.Karasová)\n\n9) The Amitybille hororr (T.Pošvanc/T.Pošvanc)\n\n10) Evokace hromadného hrobu (T.Pošvanc/T.Pošvanc)\n\nTomáš Pošvanc: Elektrická kytara 2-9, Akustická kytara 3,4, Basová kytara 2-10, Synth 4,6, Zpěv 6,9,10\n\nLukáš Koranda: Zpěv 2,3,4,5,8,10, Synth 5,8, Elektrická kytara 10\n\nVáclav Pazdera: Sólová kytara 2-10\n\nMichaela Sejnová: Zpěv 3,5,7\n\nTomáš Alferi: Synth 1,3\n\nNatočeno ve studiu Baronka 2009\n\nMixing & Mastering by Ronny Green – Gallery Sound Studio\n\n\n1) Tak co má bejt (L.Koranda)\n\n2) S tebou rád (T.Pošvanc a L.Koranda)\n\n3) Máš mě mít (L.Koranda)\n\n4) Tančíš (L.Koranda)\n\n5) Pořád stejně (L.Koranda)\n\n6) Bejt sám (L.Koranda/V.Herzina)\n\n7) Kouzelná (T.Pošvanc a L.Koranda)\n\n8) Já si to pamatuju (L.Koranda)\n\n9) Náhrada (L.Koranda a R.Řeřicha/L.Koranda)\n\n10) Svět je proti nám (L.Koranda)\n\n\n\n"}
{"id": "702422", "url": "https://cs.wikipedia.org/wiki?curid=702422", "title": "Johann Nepomuk Kniebandl von Ehrenzweig", "text": "Johann Nepomuk Kniebandl von Ehrenzweig\n\nJohann Nepomuk Kniebandl von Ehrenzweig (česky ; 1733 Olomouc – 4. února 1786 Olomouc) byl moravský zemský advokát, profesor práva a rektor olomouckého akademického lycea.\n\nKniebandl byl v roce 1769 ustaven profesorem práva olomoucké univerzity (\"juris civilis et ecclesiastici professor regius et ordinarius\"), přičemž nahradil zesnuvšího profesora Josepha Antona Sommera. Za plat 650 zlatých vyučoval (shodně s výukou na Vídeňské univerzitě):\n\nKanonické právo vyučovali jezuité pro studenty teologie na teologické fakultě od roku 1667. Jezuité se vzpouzeli vyučování kanonického práva světskými profesory, nicméně i přes jejich odpor si výuku kanonického práva pro studenty práva prosadil v roce 1696 profesor Kryštof Josef Hollandt. Následující desetiletí tak byla výuka kanonického práva pro studenty teologie a práva oddělená. K sloučení došlo až nařízením Marie Terezie v roce 1771. Ehrenzweigovo vyučování kanonického práva pak navštěvovalo na 300 studentů teologie a 50 studentů práva. Později výuku církevního práva převzal profesor Josef Vratislav Monse.\n\nV roce 1783, kdy byla univerzita přesunuta z Brna zpět do Olomouce a degradována na akademické lyceum, se Kniebandl stal rektorem. Po smrti jej na pozici profesora práva nahradil Johann Rason.\n\n"}
{"id": "702424", "url": "https://cs.wikipedia.org/wiki?curid=702424", "title": "Josef Mazura", "text": "Josef Mazura\n\nJosef Mazura (* 23. dubna 1956 Vyškov) je český fotbalový trenér, bývalý obránce a reprezentant Československa. Je olympijským vítězem z LOH 1980 v Moskvě.\n\nJako hráč získal v sezoně 1977/78 mistrovský titul se Zbrojovkou Brno pod vedením Josefa Masopusta.\n\nMládežnické kluby: TJ Sokol Lysovice (1964–1973), TJ Zbrojovka Brno (1973–1975)\nVojenské kluby: VTJ Tábor (1975–1977)\nProfesionální kluby: TJ Zbrojovka Brno (1977–1986), VSE St. Pölten (Rakousko, 1986–1987), SC Hasselt (Belgie, 1987–1988), SV Sparkasse Stockerau (Rakousko, 1988–1998)\n\nZa československou reprezentaci odehrál 18. srpna 1981 jedno utkání (proti výběru UEFA, utkání ke 100 letům organizovaného fotbalu u nás), dvakrát startoval v reprezentačním B-mužstvu, 16x v olympijském výběru, 3x v reprezentaci do 21 let a 7x v československé reprezentaci do 18 let. V lize odehrál 163 utkání a vstřelil 1 branku. V nejvyšší soutěži odehrál šest sezon za Zbrojovku Brno (1977–1983), s níž ve své premiérové prvoligové sezoně 1977/78 získal titul mistra ligy, jediný v historii klubu. V sezoně 1990/91 vyhrál s druholigovým rakouským SV Stockerau senzačně rakouský pohár, 30. května 1991 odehrál i celé vítězné finále proti Rapidu Vídeň (mužstvo Stockerau hrálo v bílých dresech, Josef Mazura nastoupil s číslem 2).\n\nZa Zbrojovku startoval 16x v evropských pohárech a dal zde 2 branky (PMEZ: 4 / 0, UEFA: 12 / 2), za Stockerau si připsal 2 starty v PVP.\n\nPo skončení hráčské kariéry se stal fotbalovým trenérem. V sezoně 1998/99 vedl TJ Framoz Rousínov, poté byl 6 let v Drnovicích (1999–2003 jako asistent, 2003–2005 jako hlavní trenér). V sezonách 2005/06 a 2006/07 vedl 1. FC Brno, odkud se přesunul do slovenské Trnavy (2007–2008, finalista Slovenského poháru 2007/08). Po krátkém angažmá ve Zlíně (2008), vedl 1. FC Slovácko (2008–2010), se kterým se – jako druholigovým týmem – probojoval do finále Pohár České pošty v ročníku 2008/09. V letech 2010–2012 vedl Opavu (v sezoně 2010/11 s ní suverénně vyhrál MSFL a postoupil zpět do 2. ligy). V sezoně 2013/14 působil v druholigovém MFK OKD Karviná. Od sezony 2014/15 se vrátil po 7 letech do Zbrojovky Brno, v níž působí jako trenér u A-mužstva SK Líšeň v MSFL (partnerský klub Zbrojovky Brno) v projektu Farma), kde se prolínají jak dorostenci, tak méně vytížení hráči Zbrojovky s líšeňskými hráči. Líšeňské vede i v sezoně 2016/17.\n\nV nejvyšší soutěži odehrál 163 utkání, vsítil 1 branku, ve druhé nejvyšší soutěži odehrál 80 utkání a vsítil 8 branek, vše za Zbrojovku Brno. Na vojně hrál za VTJ Tábor.\n\n\n"}
{"id": "702425", "url": "https://cs.wikipedia.org/wiki?curid=702425", "title": "Jimmy McCracklin", "text": "Jimmy McCracklin\n\nJimmy McCracklin (13. srpna 1921 St. Louis, Missouri, USA − 20. prosince 2012 San Pablo, Kalifornie, USA) byl americký bluesový pianista, zpěvák a hudební skladatel. V roce 2008 byl uveden do Blues Hall of Fame. Nahrál přes 30 alb a vlastní čtyři zlaté desky.\n"}
{"id": "702427", "url": "https://cs.wikipedia.org/wiki?curid=702427", "title": "Jeff Carter", "text": "Jeff Carter\n\nJeff Carter (1. leden 1985, London, Ontario, Kanada) je kanadský profesionální hokejista v současnosti hrající za Los Angeles Kings, kam přišel těsně před uzávěrkou přestupů 2012 z Columbusu Blue Jackets. Před tím oblékal 6 sezón dres Philadelphie Flyers. S Los Angeles Kings dvakrát získal Stanley Cup. Byl draftován v roce 2003 jako 11. hráč v první kole.\n\n"}
{"id": "702429", "url": "https://cs.wikipedia.org/wiki?curid=702429", "title": "Viadukt Limska Draga", "text": "Viadukt Limska Draga\n\nViadukt Limska Draga je most v Chorvatsku.\n\nMost je součástí dálnice A9, tím pádem je tedy také součástí Istrijského ypsilonu. Leží u obce Kanfanar na Istrijském poloostrově, poblíž místa, kde se stýkají ramena Istrijského ypsilonu. Přemosťuje údolí Limska draga.\n\nDélka mostu je 552 m, šířka 12,1 m, výška nad údolím je 120 m. Po mostě vedou dva jízdní pruhy, každý pro jeden směr.\n\nMost byla vybudován v letech 1986 až 1991. Náklady na jeho výstavbu činily 9 000 000 USD. Vlastníkem mostu je společnost \"Hrvatske ceste\", dodavatelem stavby byla chorvatská společnost \"Viadukt d.d.\".\n\nV budoucnu se v souvislosti s dostavbou dálnice na plný profil počítá s dobudováním druhé poloviny mostu.\n\nMost je součástí placené dálnice A9.\n\n"}
{"id": "702431", "url": "https://cs.wikipedia.org/wiki?curid=702431", "title": "Jimmie Vaughan", "text": "Jimmie Vaughan\n\nJimmie Vaughan (* jako James Lawrence Vaughan; 20. března 1951, Dallas, Texas, USA) je americký bluesový kytarista a zpěvák, známý mimo jiné jako dřívější člen skupiny The Fabulous Thunderbirds. Je také starším bratrem známějšího Stevie Ray Vaughana, se kterým vydal v roce 1990 album Family Style.\n\n"}
{"id": "702432", "url": "https://cs.wikipedia.org/wiki?curid=702432", "title": "Václav Pavlis", "text": "Václav Pavlis\n\nVáclav Pavlis (7. března 1930 − 24. prosince 2007) byl český fotbalista, brankář, reprezentant Československa.\n\nZa československou reprezentaci odehrál v letech 1949–1952 dvě utkání, jednou startoval v reprezentačním B-mužstvu a jednou za juniorskou reprezentaci. V lize odehrál 237 utkání. Hrál za Bohemians Praha (1947–1951) a Duklu Praha (1951–1964), s níž získal sedm titulů mistra ligy (1953, 1956, 1958, 1961, 1962, 1963, 1964) a v roce 1961 československý pohár. Dorostenecký mistr Čech a Moravy 1946. V Poháru mistrů evropských zemí nastoupil v 9 utkáních.\n\n\n"}
{"id": "702433", "url": "https://cs.wikipedia.org/wiki?curid=702433", "title": "Zbrojnice (Drážďany)", "text": "Zbrojnice (Drážďany)\n\nZbrojnice v Drážďanech patří ke Státním uměleckým sbírkám Drážďany (Staatliche Kunstsammlungen Dresden) a řadí se ke světově nejproslulejším sbírkám zbraní, brnění a historických textilií. Až do 30. let 19. století nebyla zbrojnice uměleckou sbírkou, ale sloužila kurfiřstké reprezentaci. Teprve se zánikem saské monarchie po 1. světové válce nabyla sbírka svého historicko-uměleckého významu.\n\nZbrojnice se nacházela do září roku 2012 v budově Semperovy galerie ve Zwingeru. Od 19. února 2013 je sbírka přístupná veřejnosti v Obřím sále Rezidenčního zámku ve Starém městě. Osmanská část zbrojnice, zváná turecká komora (Türckische Cammer), je jako stálá výstava součástí expozic v Rezidenčním zámku od roku 2010.\n\nSbírka zahrnuje celkem 10 000 různých předmětů - brnění, helmy, štíty, meče, šavle, pušky apod., jež pochází z 15.-18. století. Z kapacitních důvodů mohou návštěvníci zbrojnice obdivovat jen část této sbírky, zhruba 1 300 předmětů.\n\nPůvod zbrojnice sahá k Albrechtu Udatnému, který v 15. století založil v Rezidenčním zámku vévodský zbrojní kabinet. Z něj se později stala zbrojnice, která byla úschovnou oblíbených zbraní, zejména zbraní určených k turnajům a příslušné výzbroje.\n\nS cílem vytvořit cílenou sbírku uměleckých předmětů začal ale až kurfiřt August Saský v 16. století. Finanční prostředky pro rostoucí sbírku mu tehdy zajišťovala těžba stříbra v Krušných horách a rušení klášterů a kostelů v rámci reformace, stejně tak i vzkvétající saský obchod a prosperující zemědělství.\n\nO lovecké zbraně a vybavení pak sbírku rozšířil Johan Georg I. Johan Georg III. ke sbírce připojil orientální zbraně, které vlastnil jako válečnou kořist z bitvy s Turky u Vídně v roce 1683. V této době byla sbírka rozšířena nicméně jen nepatrně. Saský kurfiřt a polský král August Silný se o sbírání zbraní příliš nezajímal. Ani za jeho vlády na přelomu 17. a 18. století se sbírka příliš nerozrostla. Nejvýznamnější předměty sbírky z dob Augusta Silného jsou kord Petra Velikého a korunovační roucho, které August nesl při své korunovaci na krále Polska.\n\nSyn Augusta Silného, saský kurfiřt a polský král August III., nechal oproti svému otci sbírku výrazně rozšířit. Za jeho vlády byla totiž založena rozsáhlá sbírka střelných zbraní, jež dnes zahrnuje 3 000 kusů.\n\nRoku 1831 se zbrojnice dostala pod státní správu a byla přejmenována na Královské historické muzeum. O rok později byla přesunuta do areálu Zwingeru. Aby bylo možné stěhovací práce zaplatit, muselo být mnoho zbraní prodáno, čímž se sbírka výrazně zmenšila. Další stěhování se uskutečnilo roku 1877, tentokrát do budovy Johannea poblíž Frauenkirche, kde zůstala zbrojnice až do 2. světové války.\n\nBěhem 2. světové války byly historické zbraně z důvodů ochrany před nálety uschovány v pevnosti Königstein v Saském Švýcarsku a v několika zámcích v okolí Drážďan. Po válce nechala sovětská okupační správa odvézt zbraně do Leningradu. V roce 1958 se vrátila sbírka opět do Drážďan. Zbrojnice byla zpřístupněna pro veřejnost už roku 1959. Tehdy se nalézala ve východním křídle Semperovy galerie ve Zwingeru, kde zůstala až do září roku 2012. Od února 2013 je zbrojnice umístěna opět v Rezidenčním zámku, v tzv. Obřím sále, který má na délku 60 metrů a je největším prostorem zámku.\n\n\nTurecká komnata je součástí zbrojnice v Rezidenčním zámku. Do turecké komnaty nasbírali saští kurfiřtové v průběhu několika staletí orientální umělecká díla. Velká část těchto děl byla diplomatickými dary nebo cílenými nákupy. Jen relativně malou část představují válečné kořisti z různých bitev proti Osmanům. K nejvýznamnějším z více než 600 exponátů patří 20 metrů dlouhý, 8 metrů široký a 6 metrů vysoký hedvábný třístěžňový stan ze 17. století, jenž je vyrobený z bavlněné látky a zdobený aplikacemi ze saténu, bavlny a pozlacené kůže. Velká část objektů byla nashromážděna Augustem Silným. Návštěvníky jistě překvapí osm ručně vyřezávaných dřevěných koní v životní velikosti. Váži 150 kilo a každý z nich je unikátně ozdobený. Turecká komora patří k světově nejvýznamnějším sbírkám osmanského umění.\n\n"}
{"id": "702434", "url": "https://cs.wikipedia.org/wiki?curid=702434", "title": "Elmore James", "text": "Elmore James\n\nElmore James (* jako Elmore Brooks; 27. ledna 1918, Richland, Mississippi, USA - 24. května 1963, Chicago, Illinois, USA) byl americký bluesový kytarista , zpěvák a hudební skladatel. V roce 1980 byl jako jeden z prvních uveden do Blues Hall of Fame. Byl také uveden do Rock and Roll Hall of Fame.\n"}
{"id": "702436", "url": "https://cs.wikipedia.org/wiki?curid=702436", "title": "Kabinet mincí v Drážďanech", "text": "Kabinet mincí v Drážďanech\n\nKabinet mincí je numismatická sbírka v Drážďanech. Je součástní Státních uměleckých sbírek Drážďany a\njde o soubor historických mincí, bankovek, medailí, cenných papírů, řádů a vyznamenání, pečetí a pečetidel. Dále se zde nachází různé vybavení a přístroje pocházející z počátku 16. století, které souvisejí s ražbou mincí. Jedná se o jednu z nejstarších německých sbírek mincí. Obsahuje okolo 300 000 kusů exponátů, což z ní činí po berlínské a mnichovské sbírce třetí největší sbírku v Německu a jednu z nerozsáhlejších a nejznámějších v Evropě.\n\nSbírka sahá až do doby Jiřího Vousatého. Již z roku 1518 pochází první zmínka o německém medailistovi Hansu Schwarzovi, který je návrhářem několika medailí sbírky.\n\nKurfiřt August rozšířil sbírku o dílo známých mincařů, jako byl Valentin Maler z Norimberku nebo Tobias Wolff z Vratislavi. Jan Jiří II. Saský nechal sbírku roztřídit a nově uspořádat.\n\nSbírka byla významně rozšiřována také v průběhu 18. století díky kurfiřtům, kteří měli ve sbírání mincí zálibu. Úzce s nimi je spjat August Silný. V roce 1716 rozšířil sbírku o mince generálů z Birckholtzu a v roce 1718 přidal do sbírky velmi staré mince z pozůstalosti po Moritzovi Wilhelmovi von Sachsen-Zeitz.\n\nPo roce 1743 byla sbírka přemístěna do Taschenberského paláce. Roku 1786 za vlády kurfiřta Fridricha Augusta III. Saského (od roku 1806 král Friedrich August I. Saský) byla sbírka společně s knihovnou a sbírkou antických starožitností přemístěna do Japonského paláce, který byl nově přestavěn na „Museum Saxonicum“.\n\nZa vlády krále Friedricha Augusta I. Saského se do kabinetu mincí dostalo mnoho velkých soukromých sbírek. Mezi nimi například kabinet grošů od radního Davida Samuela von Madai s 9 000 mincemi a sbírka zlatých mincí ze sbírky kaplana Abbé Josepha Gottharta Baumgartena. V této době se sběratelská činnost stále více soustředila na mince z období středověku a na saské mince.\n\nV roce 1831 se kabinet mincí dostal pod státní správu. S touto změnou přišly nové finanční prostředky. Z pozůstalosti po prof. Moritzovi Steinlovi mohly být v roce 1858 pořízeny starověké mince. V 70. letech 18. století se spojila středověká sbírka s více než 29 000 exponáty s knihovnou, která v této době obsahovala 1 400 svazků z pozůstalosti Rudolfa Benna von Römer.\n\nV roce 1877 se Kabinet mincí přestěhoval do Rezidenčního zámku (Residenzschloss) ve Starém městě. Mezi lety 1911 a 1954 byl umístěn v administrativní budově vedle zámku. Největším nákupem této doby byla v roce 1916 sbírka malých mincí Geinitz s 39 000 kusy.\n\nBěhem druhé světové války se ze sbírky žádné exponáty neztratily, avšak administrativní budova, kde byla sbírka umístěna, byla totálně zničena nálety na Drážďany v únoru roku 1945. Po druhé světové válce byla sbírka přemístěna do SSSR. V letech 1958 a 1959 se sbírka vrátila do Drážďan, avšak bez souvisejících knih a časopisů. Výstava byla umístěna do Albertina, protože Rezidenční zámek a administrativní budova nebyly ještě opraveny. Prostory v Albertinu byly však velmi omezené, proto byly vystaveny jen některé exponáty.\n\nDíky rekonstrukci Rezidenčního zámku je sbírka od června 2015 opět k vidění na svém původním místě.\n\n"}
{"id": "702438", "url": "https://cs.wikipedia.org/wiki?curid=702438", "title": "Slípka tasmánská", "text": "Slípka tasmánská\n\nSlípka tasmánská (\"Gallinula mortierii\") je nelétavý pták z čeledi chřástalovitých. Je jedním z dvanácti endemických druhů ptáků v Tasmánii.\n\nPodsaditý nelétavý pták o velikosti 43 až 51 cm. Má olivově hnědou barvu s bílou skvrnou na boku. Ve spodní části se barva stmavuje a dostává nádech modravé šedé. Krátký ocas většinou drží vzpřímený. Samci ptáků mívají obvykle delší nohy a zobák.\nNedospělí jedinci vypadají podobně jako dospělí ptáci, ale barvy peří jsou tlumené a ve spodní části mají jemné bílé skvrny.\n\nTento druh byl roku 1840 popsán pod jménem \"Tribonyx mortierii\". Jméno \"mortierii\" dostal pták na počest belgickému botanikovi Dumortierovi.\n"}
{"id": "702439", "url": "https://cs.wikipedia.org/wiki?curid=702439", "title": "Mobile VoIP", "text": "Mobile VoIP\n\nMobilní VoIP nebo zkráceně mVoIP je rozšíření technologie Voice over Internet Protocol (VoIP). Existuje několik metod, podle kterých lze zapojit mobilní telefon do VoIP. Jedna je jako standardní SIP klient, který využívá datovou síť pro přenos RTP hlasových paketů a SIP signalizace. Tato metoda využívá mobilní síť pouze jako přenos dat a je potřeba vysoká rychlost přenosu. Další metodou je první část přenos přes mobilní síť operátora a následně operátor „pošle“ hovor dál přes VoIP. Mobilní VoIP vyžaduje kompromis mezi mobilitou a cenou. Pokud se použijete pro připojení WIFI, je většinou zdarma (kavárny, knihovny, ...), ale pokrytí signálem je pouze v malém okruhu vysílače. Pokud využijete se k přenosu dat služeb mobilních operátorů, je velké pokrytí, ale za tuto službu se operátorovi platí, buď paušálně nebo za přenesená data. Mobilní VoIP začal mít velký potenciál s příchodem tzv. chytrých telefonů (smartphone).\n\n\n"}
{"id": "702440", "url": "https://cs.wikipedia.org/wiki?curid=702440", "title": "Ladislav Pecko", "text": "Ladislav Pecko\n\nLadislav Pecko (* 27. června 1968 Krásno nad Kysucou) je bývalý slovenský fotbalista, útočník, reprezentant Československa i Slovenska.\n\nZa československou reprezentaci odehrál v letech 1990–1992 11 utkání a vstřelil 1 gól (v přátelském zápase s Polskem).\n\nSamostatné Slovensko reprezentoval 6x. V československé, české a slovenské lize odehrál 431 utkání a vstřelil 30 gólů. Hrál za ŠK Slovan Bratislava (1988–1994, 1995–2005) a Petru Drnovice (1994–1995). Se Slovanem získal v sezóně 1991/92 titul mistra Československa a čtyřikrát titul mistra Slovenska (1993/94, 1994/95, 1995/96, 1998/99). 7x startoval v evropských pohárech.\n\nPo skončení hráčské kariéry se stal trenérem, vedl například Slovan Bratislava, s nímž v sezóně 2008/09 získal mistrovský titul (první po deseti letech krize v klubu).\n\n"}
{"id": "702441", "url": "https://cs.wikipedia.org/wiki?curid=702441", "title": "Bill Cosby", "text": "Bill Cosby\n\nWilliam Henry „Bill“ Cosby, Jr. (* 12. července 1937, Filadelfie) je americký herec, komik, spisovatel, televizní producent, hudebník a aktivista. Byl obviněn z několika sexuálních trestných činů a 25. září 2018 byl odsouzen na 3 až 10 let vězení.\n\nMezi jeho nejznámější role patří postavy Cliffa Huxtablea v sitcomu \"Show Billa Cosbyho\" a Alexandra Scotta v dobrodružném seriálu \"Já, špion\".\n\nZa jeho herecké a hudební počiny mu byla udělena řada ocenění, včetně ceny Emmy, Zlatého glóbu, Grammy Award a prezidentské medaile svobody. Rovněž tak je nositelem mnoha čestných doktorátů.\n\nOd roku 1964 je ženatý s Camille O. Cosbyovou, se kterou má pět dětí: dcery Eriku Ranee, Erinn Chalene, Ensu Camille, Evin Harrah a syna Ennise Williama (zastřelený roku 1997).\n\nV roce 2005 Andrea Constandová, manažerka z Temple University, zažalovala Billa Cosbyho a obvinila ho, že ji zdrogoval a sexuálně zneužil. Během soudního procesu se přidalo dvanáct dalších žen, které si přály zůstat v anonymitě, ale nebyly ochotny samy Cosbyho žalovat. Proces skončil smírem a finanční kompenzací neznámé výše.\n\nNa podzim 2014 se opět americká média začala zabývat výpověďmi žen, které prohlašují, že byly znásilněny nebo pohlavně zneužity Billem Cosbym. Doba, kdy k těmto činům mělo dojít, má velké časové rozpětí (první 1969, poslední 2004), většina z nich se datuje do 80. let, v době hercovy největší popularity. Žen, které s obviněním vyšly na veřejnost, je patnáct a jejich výpovědi se zdají mít podobné schéma. Prvek, který se v nich objevuje často, je droga, jenž jim měla být Cosbym dána do pití a která způsobila ztrátu orientace a sebereflexe. Žádné obvinění proti Billu Cosbymu nedošlo do fáze soudního případu, s výjimkou Andrei Constandové.\n\nNa začátku července 2015 vyšly na povrch záznamy z roku 2005 (z případu s Andreou Constandovou), ve kterých se Bill Cosby pod přísahou přiznal, že si sehnal sedativum s názvem Quaaludes, kterým měl v úmyslu zdrogovat minimálně dvě ženy, aby je poté pohlavně zneužil. 30. prosince 2015 byl Cosby oficiálně obviněn ze znásilnění Andrey Constandové.\n\nDne 26. dubna 2018 pensylvánský soud v Montgomery County (po nejasném výsledku předchozího procesu z června 2017) rozhodl o jeho vině ve třech případech sexuálního napadení (vůči Andree Constandové).\n\nV září 2018 soudce rozhodl, že Cosby nastoupí do vězení, přičemž přesná délka trestu není jasná. Během několika let Cosbyho ze sexuálního napadení obvinilo více než 60 žen, přičemž ve většině případů jeho potrestání bránilo překročení promlčecí lhůty. Případ Andrey Constandové však promlčený nebyl. Do případu zapojená psycholožka dospěla k závěru, že se jedná o nebezpečného sexuálního predátora s vážnou poruchou osobnosti. Soudce proto Cosbymu nařídil doživotní docházení na terapii a nechal jej zařadit do registru pachatelů sexuálních zločinů.\n\n"}
{"id": "702442", "url": "https://cs.wikipedia.org/wiki?curid=702442", "title": "Středomořská strava", "text": "Středomořská strava\n\nStředomořská strava (označována také výrazem středomořská dieta, španělsky \"dieta mediterránea\") představuje způsob stravování a životní styl, který je společný pro většinu národů žijících na pobřeží Středozemního moře. Přes značnou různorodost a lokální odlišnosti spojovala a částečně dodnes spojuje národy žijící ve Středomoří.\nNejde tedy pouze o způsob stravování, ale ucelený životní styl, jehož základem jsou využívání lokálních zemědělských produktů, místních receptů a způsobů přípravy jídla; stravování ve společnosti blízkých lidí, dodržování tradic, oslavy svátků a přiměřená každodenní fyzická aktivita.\nStrava Středomořských národů je složena zejména z čerstvého ovoce a zeleniny, obilovin, luštěniny, olivového oleje jako hlavního zdroje tuků, ryb a omezeného množství masa, mléčných výrobků a vína. Jedním ze základních rysů této kultury stravování je, že se jedná o stravu vyrovnanou a chudou. Vyrovnanou, neboť zde nedominuje jeden jediný typ potraviny (opačným příkladem může být přemíra konzumace masa v dnešní stravovací kultuře), a chudou nejen proto, že byla stravou rolníků a rybářů, tedy nejširších vrstev obyvatelstva, ale především proto, že její nejpoužívanější suroviny nejsou nijak zvlášť drahé, obměňují se podle ročních období, jejich příprava je jednoduchá a jsou pro každodenní vaření snadno dostupné. Ve svých národních a krajových odlišnostech představovala tato kultura stravování vždy dokonalou rovnováhu mezi dostupnými potravinami a nutričními potřebami člověka. V průběhu tisícileté historie doznala určitých změn a neustále se obohacuje.\n\nPoznatky vyplývající ze studia středomořské stravy mohou být jednoduše graficky znázorněny do „středomořské nutriční pyramidy“. Ta velmi dobře vyjadřuje poměr a druhy jednotlivých konzumovaných potravin.\nNa základě iniciativy španělské \"Fundación Dieta Mediterránea\" vznikla ve spolupráci se širokou škálou expertů v různých oborech (výživa, antropologie, sociologie, zemědělství) pyramida zobrazující doporučené množství stravy pro dospělou osobu.Schéma zdůrazňuje základní význam fyzické aktivity, společného stolování, pití vody a doporučuje upřednostňovat lokální sezónní produkty.\nV rámci pyramidy má zásadní význam vyváženost a pestrost stravy. Žádná surovina totiž není sama o sobě schopna naplnit energetické a nutriční potřeby organizmu. Tvar pyramidy jednoduchým způsobem zachycuje, v jakých poměrech je třeba jednotlivé potraviny konzumovat podle toho, v které části pyramidy se nacházejí: potravinám ze základny pyramidy je třeba dávat přednost před potravinami umístěnými blíže špičce.\n\nTradiční středomořská strava je výsledkem střetu odlišných stravovacích kultur, které se mezi sebou mísily a v průběhu času pak dále rozvíjely. Základem je zcela jistě kuchyně Řeků a Římanů založená na tradiční trojici pšenice – víno – olivový olej doplněné luštěninou, obilninami, zeleninou, sýry, rybami a omezeným množstvím masa. Tento stravovací model odrážel kulturní jednotu oblasti Středozemního moře, které bylo prakticky vnitřním mořem území antického Říma a sami Římané jej nazývali \"Mare Nostrum\" (Naše moře). Přestože strava Římanů nebyla stravou všech národů Středomoří té doby, zahrnuje v sobě kulturu stravování antického světa a zcela jistě tvoří základ pro další vývoj.\n\nVe stravě Římanů převažovaly obilniny a luštěniny nad jinými potravinami. V antickém Římě se nejvíce využívaly takzvané „podřadné“ obiloviny, označovaly se tak proto, že před použitím se musely zbavit silné vnější slupky, aby z nich bylo možné umlít mouku. Mouka promíchaná s mlékem nebo vodou byla základem pro určitý druh těstovin, které se pak kombinovaly s luštěninami nebo zeleninou.\nTaké mléko a mléčné výrobky hrály důležitou úlohu ve stravě Římanů. Ze zelinářských plodin se používaly především zelí, cibule, brokolice, mrkev, chřest, boby, čočka a okurky spolu s dalšími divoce rostoucími plodinami, jako např. houbami. Maso, především vepřové, ale také zvěřina, mělo roli druhořadou. Ovce a kozy poskytovaly v první řadě vlnu, kožešiny a mléko, teprve na druhém místě maso. Hovězí dobytek byl využíván především na práci. Ryby se ve stravě Římanů objevují od 2. století po Kristu, tedy později než v Řecku. Jedly se především mořské ryby, ale nejen ty. Když se římská kultura přiblížila řecké, římské stravovací zvyky, které byly oproti těm řeckým jednodušší, se změnily. Stravování se obohatilo a vytříbily se chutě. Vzhledem k podobnosti obou stravovacích kultur však změny nebyly nijak radikální.\n\nDominantní řecko–římský stravovací model se ve středověku střetl s modelem německým, založeným na trojici maso – živočišné tuky – pivo. U národů severní Evropy, převážně kočovníků, převládal lesnicko pastevecký životní styl založený na využívání lesních porostů a na pastevectví, zdrojem jejich obživy tedy byl lov, rybolov a sběr lesních plodů. Chovali prasata, z nichž hojně využívali i tuk. Na políčkách blízko tábořišť pěstovali zeleninu. Několik málo pěstovaných obilnin se nepoužívalo k výrobě chleba, ale nápoje, který byl předchůdcem dnešního piva. Spojením těchto dvou kultur vznikl nový stravovací model, v němž mělo maso (především vepřové) a pšenice (chléb) rovnocennou roli. V Itálii se však tento model nerozšířil stejnoměrně a nejméně pak pronikl do jižních regionů poloostrova, ty zůstaly spjaty především se středomořským modelem stravování. V raném středověku byla tato stravovací kultura značně ovlivněna novými podněty přicházejícími zejména z arabské kultury šířící se v jižní části Středomoří. Arabská stravovací kultura odmítala z náboženských důvodů konzumaci vína a vepřového masa, ale s původní stravovací kulturou se shodovala v konzumaci chleba a obecně obilnin. Mezi běžně používaným masem bylo nejoblíbenější jehněčí, ale jedla se i zvěřina a skopové spolu s luštěninami a rýží, kterou Arabové přivezli z Východu. Mezi nejrozšířenější arabskou zeleninu patřily cibule, cukety, okurky a lilek. Mimořádný význam mělo dochucování kořením, jako byla skořice, kmín a šafrán. Zásluhou Arabů se na evropský kontinent dostaly nové produkty, které si ať už rychle nebo pomalu získaly své místo v tom, co dnes nazýváme tradiční středomořskou stravou. Obohatily ji a přispěly k její osobitosti. Těmito produkty, dnes velmi rozšířenými, byly rýže (i když tu znali už Římané), citrusy, špenát, lilek, cukrová třtina a poté také velmi pravděpodobně sušené těstoviny, které se stanou základem moderní italské kuchyně. Dalším mezníkem ve vývoji středomořské stravy byl příchod nových plodin na starý kontinent po objevení Nového světa. Z obou Amerik dorazily produkty, jako opuncie, kukuřice, brambory, rajčata, papriky a chilli papričky, mnoho druhů fazolí a ovoce jako například ananas nebo produkty jako kakao. I když mnohé musely o své místo na stolech Evropanů bojovat, dnes většina z nich tvoří základní součást stravy národů Středomoří. Jako příklad můžeme uvést polentu, základní pokrm rolníků, kdysi vyráběnou z ječmene, prosa nebo jiných obilnin, které v 18. století nahradila kukuřice. Stejně tak brambory, plodina, která v průběhu dějin po celé Evropě zmírnila mnoho hladomorů, i když v oblastech Středomoří byla považována za druhořadou potravinu. Nebo omáčka z rajčat, která je dnes ve světě spolu s těstovinami nebo pizzou symbolem italské gastronomie.\n\nRoku 1941 Ancel Keys, otec myšlenky K-Ration, základní dávky stravních přídělů americké armády během druhé světové války, se o středomořskou výživu začal zajímat poté, co jako doprovod amerických jednotek nasazených během války ve Středomoří v Řecku a v Itálii zjistil, že místní obyvatelé jen velmi zřídka trpí nemocemi způsobenými vysokým množstvím tuku ve stravě. Keyse to velmi zaujalo, a proto se spolu s dalšími lékaři pustil do práce na mezinárodní kooperativní epidemiologické studii o postižení srdečních tepen, známé pod názvem Seven Countries Study. Cílem bylo zkoumat vztah mezi hladinou cholesterolu v krvi a způsobem stravování jednotlivých národů. Jedinců pozorovaných po mnoho let bylo více než 12000 a byli to jak lidé ze Středomoří, tak z jiných částí světa (Itálie, Řecka, bývalé Jugoslávie, Holandska, Finska, Japonska, USA). Z těchto studií vyplynulo, že procento úmrtí na postižení srdečních tepen mezi středomořskými národy, které mají jako základ stravy obilniny, ryby, zeleninu a ovoce a používají téměř výlučně olivový olej, a v Japonsku, kde je strava také velmi chudá na nasycené tuky, bylo mnohem nižší než u národů nespadajících do této oblasti. Ovšem teorie byla prvně publikována (\"How to eat well and stay well the Mediterranean way\") až v roce 1975.\nAncel Keys a jeho žena Margaret se koncem sedmdesátých let přestěhovali do Itálie, do Cilenta, konkrétně do Pioppi, starého námořního přístavu a dnes turistického centra Národního parku Cilento a Vallo di Diano v provincii Salerno, kde zůstali až do roku 2003. Poté se vrátili do Spojených států, kde Keys následujícího roku, dva měsíce před svými stoprvními narozeninami, zemřel.\n\nDlouhou dobu nebyl tento pojem obecně rozšířen. Teprve až v 90. letech 20. století se koncept rozšířil podobně jako francouzský paradox, se kterým je často zaměňován. Vědeckou práci tehdy publikovala Harvard School of Public Health (Walter Willett, Frank Sacks, Antonia Trichopoulou, manžel Dimitrios Trichopoulos a další). Mezivládní organizace International Olive Oil Council založená OSN ji začala prostřednictvím společností Oldways Preservation a Exchange Trust propagovat (olivový olej). Roku 2010 ji UNESCO zařadilo na reprezentativní seznam nemateriálního kulturního dědictví. Nicméně roku 2013 nezávislá nevládní organizace Cochrane Collaboration svou studií nenalezla jasnou podporu kladného vlivu této stravy na kardiovaskulární onemocnění. Přesto se ale ukazuje, že středomořská strava nevede k přejídání. Poslední dobou se stává populární severská strava, která má mít podobné účinky.\n\nSpolečně s přiměřenou fyzickou aktivitou a omezením dalších rizikových faktorů jako alkohol nebo kouření je správná výživa základem prevence mnoha patologií. Středomořská strava představující určitý stravovací vzorec typický pro populaci žijící na pobřeží Středozemního moře je pro své pozitivní vlivy na zdraví a kvalitu života v široké míře považována za model zdravé výživy.\nVědecké studie zaměřené na různé populace, mezi nimi především tzv. Seven Countries Study, prokázaly, že stravovací styl středomořského typu pozitivně ovlivňuje zdraví a snižuje úmrtnost z nejrůznějších příčin, zejména pak mortalitu na kardiovaskulární a nádorová onemocnění. Zároveň snižuje výskyt neurodegenerativních onemocnění, a to včetně Parkinsonovy a Alzheimerovy choroby.\nStředomořská strava hraje velmi významnou roli v prevenci metabolického syndromu - onemocnění s vysokým kardiovaskulárním rizikem, které se vyznačuje souborem rizikových faktorů a symptomů vyskytujících se u nemocného současně (obezita, vysoká hladina cholesterolu, vysoký krevní tlak, porucha sacharidové tolerance).\n\n"}
{"id": "702446", "url": "https://cs.wikipedia.org/wiki?curid=702446", "title": "Howlin' Wolf", "text": "Howlin' Wolf\n\nHowlin' Wolf (* jako Chester Arthur Burnett; 10. června 1910, White Station, Mississippi, USA – 10. ledna 1976, Hines, Illinois, USA) byl americký bluesový kytarista, zpěvák, hráč na foukací harmoniku a hudební skladatel. V roce 1980 byl jako jeden z prvních uveden do Blues Hall of Fame. Byl také uveden do Rock and Roll Hall of Fame v roce 1991.\n\n"}
{"id": "702451", "url": "https://cs.wikipedia.org/wiki?curid=702451", "title": "Nachal Cuba", "text": "Nachal Cuba\n\nNachal Cuba (: נחל צובה) je vádí v Judských horách v Izraeli.\n\nZačíná v nadmořské výšce přes 700 metrů jihozápadně od města Mevaseret Cijon. Vede okolo hory Har Cheret jižně od vesnice Cova k jihozápadu prudce se zahlubujícím údolím se zalesněnými svahy. Z východu míjí horu Har Ejtan, ze západu vrch Har Tajasim. Stáčí se k jihu a ústí zprava do potoka Sorek. Vádí je turisticky využívané, v horním úseku jím vede Izraelská stezka.\n\n"}
{"id": "702456", "url": "https://cs.wikipedia.org/wiki?curid=702456", "title": "Jeffersonův památník", "text": "Jeffersonův památník\n\nJeffersonův památník (: \"Jefferson Memorial\"), nebo též památník Thomase Jeffersona, je prezidentský památník ve Washingtonu, věnovaný třetímu americkému prezidentovi Thomasu Jeffersonovi, který se řadí mezi tzv. Otce zakladatele. Jde o neoklasickou budovu navrženou architektem Johnem Russellem Popem a postavenou filadelfským stavitelem Johnem McShainem. Výstavba začala roku 1939 a byla dokončena v roce 1943. Bronzová socha prezidenta Jeffersona byla instalována roku 1947.\n\nPamátník spravuje National Park Service. V roce 2007 byl Americkým institutem architektů umístěn na 4. místo v seznamu nejoblíbenějších amerických staveb.\n\n"}
{"id": "702459", "url": "https://cs.wikipedia.org/wiki?curid=702459", "title": "Wang Ťing-chung", "text": "Wang Ťing-chung\n\nWang Ťing-chung (; † 1435) byl čínský eunuch a mořeplavec. Zaujímal důležité místo mezi admirály stojícími v čele dálkových námořních plaveb organizovaných říší Ming v první polovině 15. století. Byl druhým nejvýznamnějším vůdcem plaveb do Indického oceánu spojovaných se jménem Čeng Chea.\n\nWang Ťing-chung patřil mezi eunuchy, které roku 1403 Jung-le, císař čínské říše Ming, pověřil organizací a uskutečněním námořních výprav po všech dosažitelných mořích. Účastnil se prvních tří výprav Čeng Chea do Indického oceánu.\n\nRoku 1425, kdy císař Chung-si připravoval přesun hlavního města z Pekingu zpátky do Nankingu, je Wang Ťing-chung připomínán, vedle Čeng Chea, mezi eunuchy pověřenými velením nankingské posádky a opravami císařských paláců v Nankingu.\n\nV sedmé výpravě Čeng Chea (1431–1433) zaujal rovnocenné postavení s Čengem, když byl stejně jako on jmenován „hlavním vyslancem“, to jest náčelníkem expedice.\n\nRoku 1434 jeden ze sultánů panujících na Sumatře poslal svého bratra s tributem k mingskému císaři Süan-temu. V Pekingu ale onen bratr onemocněl a zemřel. Následující rok Wang Ťing-chung vyplul na Sumatru s císařovým soustrastným dopisem, ale zemřel cestou při ztroskotání své lodi u břehů Jávy.\n\nJávští Číňané Wang Ťing-chunga uctívají. Podle místních legend byl hlavním navigátorem loďstva Čeng Chea. Během páté plavby čínského loďstva onemocněl a Čeng Che s ním 10 dní zůstal v jisté jeskyni, osobně se staraje o svého pomocníka. Potom loďstvo odplulo, ale Wang se skupinou námořníků a jednou lodí nějakou dobu zůstal na Jávě, kde se zabýval zemědělstvím, obchodem se zlatem a šířením muslimské víry.\n\nPodle legend Wang zemřel na Jávě v 78 letech a byl pochován podle muslimského ritu. V jeskyni u Semarangu, kde se o něho v nemoci staral Čeng Che, byl postaven chrám na Čengovu počest.\n\n"}
{"id": "702460", "url": "https://cs.wikipedia.org/wiki?curid=702460", "title": "Čabajská klobása", "text": "Čabajská klobása\n\nČabajská klobása nebo čabajka (maďarsky \"Csabai kolbász\") je uzenina typická pro maďarskou kuchyni. Vyznačuje se sytě červenou barvou a specifickou ostrou chutí. Začali ji vyrábět v 18. století slovenští přistěhovalci ve městě Békéscsaba a okolí (zvláště vynikl po roce 1858 výrobek jatek ve městě Gyula, takže se někdy používá pro čabajku také označení \"Gyulai\").\n\nVyrábí se z vepřového (dvě třetiny libového a třetina bůčku), pokud možno plemene mangalica, které se naloží do soli a cukru a nechá v chladu několik dní marinovat. Pak se pomele a dochutí mletou paprikou (půl sladké a půl pálivé), česnekem a kmínem. Důležité je, že do pravé čabajky nepatří žádný pepř! Směs se dobře upěchuje do přírodních střívek a vyudí studeným kouřem z dřeva ovocných stromů. Čabajka má být dlouhá nejméně 20 cm a tak suchá, aby šla lámat rukou. Tradičně se převazuje stuhou v podobě maďarské trikolóry. Konzumuje se zastudena s chlebem a červeným vínem nebo se používá k dochucení masitých pokrmů, např. různých závitků. Evropská unie udělila výrobku certifikát PGI (chráněné zeměpisné označení). Každý rok v říjnu se na počest čabajky koná v Békéscsabě klobásový festival.\n\nVýrazem „Čabajka“ se slangově také označovaly autobusy Ikarus 280.\n\n"}
{"id": "702461", "url": "https://cs.wikipedia.org/wiki?curid=702461", "title": "Nachal Tajasim", "text": "Nachal Tajasim\n\nNachal Tajasim (: נחל טייסים) je vádí v Judských horách v Izraeli.\n\nZačíná v nadmořské výšce přes 600 metrů západně od vesnice Cova. Směřuje pak k západu prudce se zahlubujícím údolím se zalesněnými svahy. Ze severu míjí horu Har Tajasim, z jihu obec Giv'at Je'arim. Severně od vesnice Ramat Razi'el ústí zleva do vádí Nachal Ksalon. Vádí je turisticky využívané.\n\n"}
{"id": "702468", "url": "https://cs.wikipedia.org/wiki?curid=702468", "title": "Klokan horský", "text": "Klokan horský\n\nKlokan horský (\"Macropus robustus\") je velký druh klokana, který se nachází na velkém území australského kontinentu. Je to jeden z největších klokanů a jeho vzhled je velmi variabilní.\nKlokan horský je samotářské noční stvoření. Vydává hlasité syčivé zvuky a jako většina klokanů jsou některé jeho poddruhy pohlavně dimorfní.\n\nExistují čtyři poddruhy:\n\nKlokan horský je v Česku v současnosti chován v Zoo Praha a od roku 2018 také v Zoo Ostrava.\n\nNa Slovensku tento druh nechová žádná zoo. V celé Evropě je chován pouze v pěti veřejných zoologických zařízeních, další zoo v rámci Evropské asociace zoologických zahrad a akvárií (EAZA) s tímto druhem je v Izraeli. Patří tak mezi nejvzácněji chované druhy savců.  \n\nHistorie chovu v Zoo Praha se začala psát v roce 2013, kdy byla obdržena tři zvířata od soukromého chovatele z Belgie. Český prvoodchov se podařil roku 2014. V roce 2017 se podařilo odchovat dvě samice. Na počátku roku 2018 byli chováni dva samci a čtyři samice. V roce 2018 byli odchováni dva samci a jedna samice. Na konci téhož roku tak bylo v Zoo Praha chováno šest jedinců (tři samci, tři samice). V lednu 2019 se narodilo další mládě, které v srpnu téhož roku pokřtil legendární fotbalista Antonín Panenka, jehož kariéra je intenzivně spojena s klubem Bohemians Praha 1905, který má ve znaku právě klokana. Klokaní samec dostal jméno Tonda.\n"}
{"id": "702471", "url": "https://cs.wikipedia.org/wiki?curid=702471", "title": "Protourbánní horizont", "text": "Protourbánní horizont\n\nJako protourbánní horizont se nazývá období závěru starší doby bronzové (Reinecke BA3), kdy se rozvíjejí kultury, které se svým charakterem vzdáleně přibližují civilizacím tehdejšího Středomoří (mínojské a mykénské kultuře).\n\nVýchodní oblast protourbánního horizontu přestavuje tzv. otomasko-füzeszabonyský kulturní komplex rozkládající se na severu a východě Slovenska a severovýchodě Maďarska. Dále sem patří tzv. severopanonská inkrustovaná keramika (v Maďarsku označovaná názvem veszprémská kultura) rozšířená přibližně na území severozápadního Maďarska (s přesahem na jihozápadní Slovensko) a tzv. wieselburská kultura v okolí Neziderského jezera (taktéž zasahující až na jihozápadní Slovensko). \n"}
{"id": "702474", "url": "https://cs.wikipedia.org/wiki?curid=702474", "title": "Hotel Imperial (Karlovy Vary)", "text": "Hotel Imperial (Karlovy Vary)\n\nHotel Imperial, který pochází z počátku 20. století, patří k nejvýznamnějším a nejluxusnějším hotelům v Karlových Varech.\n\nNápad postavit tento velkohotel dostal karlovarský bankéř a podnikatel Alfred Schwalbe. Na počátku 20. století zakoupil stavební pozemky Na čihadle položené nad městem, které v té době už nemělo dostatek ubytovacích kapacit pro své hosty. Najal zkušeného francouzského inženýra Ernsta Hebrarda, který se podílel mimo jiné na výstavbě Hanoje nebo řecké Soluně. Podle jeho návrhů a pod jeho vedením vyrostla v letech 1910 – 1912 na výšině Helenin dvůr nová dominanta města. Hotel byl slavnostně uveden do provozu 18. června 1912.\n\nImperial rychle získal světovou slávu. V době jeho vzniku Karlovy Vary hostily na 70 tisíc hostů ročně, což je vůbec největší návštěvnost v celé historii lázeňského města. V tomto období hosté ze zámoří a z Anglie s sebou do lázní přivezli také nový druh zábavy a změnu životního stylu. Ve Varech vznikly tenisové kurty, golfová hřiště a dostihová dráha.\n\nDalší příliv lázeňských hostů narušila jak 1. světová válka, tak atraktivita mořských lázní, hlavně Riviéry, a po válce také moderních alpských středisek. Následovala vleklá hospodářská krize, po ní druhá světová válka a s ní kolaps karlovarského lázeňství – v roce 1945 se přijelo léčit pouhých 3 794 hostů a brzy nato byly léčivé minerální zdroje a lázeňská zařízení znárodněny.\n\nRokem 1990 skončil po desetiletí trvající státní monopol a nastoupily akciové společnosti a soukromí majitelé. Novou kapitolu v historii hotelu Imperial otevřela v roce 1992 akciová společnost Imperial Karlovy Vary, která generální rekonstrukcí ukončenou v roce 2003 navrátila hotelu jeho původní lesk.\n\nKe slavným hostům hotelu Imperial se řadí například příslušníci rozvětvené bankéřské rodiny Rothschildů nebo polského šlechtického rodu Potockých. Dále tu pobývali ruský velkokníže Pavel, hudební skladatel Richard Strauss, hollywoodské hvězdy Douglas Fairbanks a jeho žena Mary Pickfordová, knížata, mahárádžové, vlivní průmyslníci své doby a v neposlední řadě také politici a prezidenti, například Tomáš Garrigue Masaryk či Václav Klaus.\n\n\nK hotelu byly na začátku 20. století postaveny dvě pozemní lanové dráhy. Lanová dráha Imperial z roku 1907 je v provozu dodnes jako součást městské hromadné dopravy, lanová dráha Slovenská – Imperial byla v provozu v letech 1912–1959.\n\n\n"}
{"id": "702478", "url": "https://cs.wikipedia.org/wiki?curid=702478", "title": "Sonkovský rajón", "text": "Sonkovský rajón\n\nSonkovský rajón ( ) je jeden z rajónů Tverské oblasti v Rusku. Jeho administrativním centrem je sídlo městského typu Sonkovo. V roce 2010 zde žilo 8 875 obyvatel.\n\nRajón leží na východě Tverské oblasti u hranic s Jaroslavskou oblastí. Jeho rozloha je 970 km² a je druhým nejmenším rajónem Tverské oblasti. Skládá se z 8 samosprávných obecních obvodů, z toho je jeden městský a 7 vesnických.\n\nSousední rajóny:\n"}
{"id": "702479", "url": "https://cs.wikipedia.org/wiki?curid=702479", "title": "Protizednářská strana", "text": "Protizednářská strana\n\nProtizednářská strana (: \"Anti-Masonic Party\"), někdy též Protizednářské hnutí, byla americká politická strana tvořená odpůrci svobodného zednářství. Vznikla v roce 1828 v New Yorku a jde o první organizovanou třetí politickou stranu v USA. Strana zanikla v roce 1838 a většina jejích politiků přešla do Whig Party. Jako první americká politická strana zorganizovala Protizednářská strana celonárodní nominační sjezd a přijala stranickou platformu.\n\nV roce 1832 strana nominovala Williama Wirta do prezidentských voleb, v nichž se umístil na třetím místě (získal 33 108 hlasů, tj. 7,78%, a 7 volitelských hlasů z Vermontu, oproti tomu vítěz voleb Andrew Jackson získal 687 502 hlasů a 219 mandátů). Roku 1834 pak někdejší prezident John Quincy Adams za stranu neúspěšně kandidoval v guvernérských volbách ve státě Massachusetts.\n\nNejvyšší volené funkce, do kterých byli straničtí kandidáti zvoleni, byli guvernéři. Joseph Ritner byl v letech 1835 až 1838 guvernérem Pensylvánie a William A. Palmer v letech 1831 až 1836 guvernérem Vermontu.\n\n"}
{"id": "702486", "url": "https://cs.wikipedia.org/wiki?curid=702486", "title": "Hřímalý", "text": "Hřímalý\n\nHřímalý je jméno českého hudebnického rodu pocházejícího původně z Polska (páni z Grzymałova).\n\nZakladatelem hudební tradice byl:\nVšechny jeho děti se věnovaly hudbě:\n\nV tradici pokračoval syn Vojtěcha Adalberta\n\n\"Zdroj: Československý hudební slovník I (A–L), 1963, SHV, Praha\"\n\n"}
{"id": "702489", "url": "https://cs.wikipedia.org/wiki?curid=702489", "title": "Leon Russell", "text": "Leon Russell\n\nClaude Russell Bridges, známý jako Leon Russell (2. dubna 1942, Lawton, Oklahoma, Spojené státy americké – 13. listopadu 2016 Nashville) byl americký zpěvák, pianista, kytarista, baskytarista a hudební skladatel. V roce 2010 vydal společně s Eltonem Johnem album The Union. V roce 2011 byl uveden do Rock and Roll Hall of Fame.\n\n"}
{"id": "702491", "url": "https://cs.wikipedia.org/wiki?curid=702491", "title": "Folsom Prison Blues", "text": "Folsom Prison Blues\n\n„Folsom Prison Blues“ je americká píseň ve stylu country music, kterou v roce 1955 nazpíval Johnny Cash. Stala se jedním z jeho největších hitů.\n\nPojednává o vězni, který ze své cely slyší jedoucí vlak a přitom vzpomíná na své zločiny a představuje si život na svobodě.\n\nCashovou inspirací pro napsání písně bylo zhlédnutí filmu Inside the Walls of Folsom Prison (1951), v době kdy sloužil u Letectva Spojených států amerických v Západním Německu.\n\nDalším zdrojem inspirace byla píseň Gordona Jenkinse „Crescent City Blues“ z roku 1953. Cash použil její melodii a značnou část textu. Jenkins nicméně po vydání „Folsom Prison Blues“ nebyl uveden jako spoluautor.\n\nCash tuto píseň často hrával na koncertech po celý zbytek své kariéry. Nejznámější verze pochází ze 13. ledna 1968, kdy Cash se svou kapelou vystupoval v samotné folsomské věznici. Celý koncert byl později vydán na úspěšném albu At Folsom Prison. Verze z tohoto alba je o něco rychlejší než původní studiová nahrávka a také celé album otevírá.\n\nČeskou verzi písně nahrála kapela Greenhorns pod názvem „Blues Folsomské věznice“. Později byla často zpívána i jinými skupinami. Jan Vyčítal nahrál v 90. letech i parodovanou verzi.\n\n"}
{"id": "702493", "url": "https://cs.wikipedia.org/wiki?curid=702493", "title": "Nachal Razi'el", "text": "Nachal Razi'el\n\nNachal Razi'el (: נחל רזיאל) je vádí v Judských horách v Izraeli.\n\nZačíná v nadmořské výšce přes 600 metrů západně od vesnice Ramat Razi'el, kde se nachází pramen \"Ejn Razi'el\" (עין רזיאל). Směřuje pak k západu prudce se zahlubujícím údolím se zalesněnými svahy, přičemž ze severu míjí vesnici Ksalon. Jižně od ní se zvedají vrchy Har Šefi a Har Šimšon. Podél údolí potom vede lokální silnice číslo 395. Tok pak zleva ústí do vádí Nachal Ksalon. Vádí je turisticky využívané.\n\n"}
{"id": "702496", "url": "https://cs.wikipedia.org/wiki?curid=702496", "title": "Nachal Karmila", "text": "Nachal Karmila\n\nNachal Karmila (: נחל כרמילה) je vádí v Judských horách v Izraeli.\n\nZačíná v nadmořské výšce přes 500 metrů jižně od vesnice Bejt Me'ir. Směřuje pak k jihozápadu prudce se zahlubujícím údolím se zalesněnými svahy, přičemž ze severu a západu míjí horu Har Karmila. Východně od vesnice Ešta'ol pak zleva ústí do vádí Nachal Ksalon. Vádí je turisticky využívané.\n\n"}
{"id": "702498", "url": "https://cs.wikipedia.org/wiki?curid=702498", "title": "Nachal Šimšon", "text": "Nachal Šimšon\n\nNachal Šimšon (: נחל שמשון) je vádí v Judských horách v Izraeli.\n\nZačíná v nadmořské výšce přes 500 metrů jižně od vesnice Ksalon. Směřuje pak k západu prudce se zahlubujícím údolím se zalesněnými svahy, přičemž ze severu míjí horu Har Šimšon a Šluchat Hartuv. Východně od vesnice Nacham pak zprava ústí do potoka Sorek. Vádí je turisticky využívané. Na dolním toku je ale krajina narušena povrchovou těžbou kamene.\n\n"}
{"id": "702501", "url": "https://cs.wikipedia.org/wiki?curid=702501", "title": "Nachal Ja'ala", "text": "Nachal Ja'ala\n\nNachal Ja'ala (: נחל יעלה) je vádí v Judských horách v Izraeli.\n\nZačíná v nadmořské výšce okolo 500 metrů západně od hory Har Ja'ala. Směřuje pak k západu prudce se zahlubujícím údolím se zalesněnými svahy, přičemž prochází areálem povrchové těžby kamene. Míjí pak ze severu vesnici Machseja a zprava ústí do vádí Nachal Zanoach.\n\n"}
{"id": "702504", "url": "https://cs.wikipedia.org/wiki?curid=702504", "title": "Nachal Machseja", "text": "Nachal Machseja\n\nNachal Machseja (: נחל מחסיה) je vádí v Judských horách v Izraeli.\n\nZačíná v nadmořské výšce přes 400 metrů jihozápadně od hory Har Ja'ala. Směřuje pak k západu zvolna se zahlubujícím údolím se zalesněnými svahy. Severně od údolí prochází lokální silnice číslo 3866. Míjí pak z jihu vesnici Machseja a zprava ústí do vádí Nachal Zanoach. Vádí je turisticky využívané.\n\n"}
{"id": "702506", "url": "https://cs.wikipedia.org/wiki?curid=702506", "title": "Kvalifikace na Mistrovství světa ve fotbale 1986", "text": "Kvalifikace na Mistrovství světa ve fotbale 1986\n\nV kvalifikaci na Mistrovství světa ve fotbale 1986 se národní týmy ze šesti fotbalových konfederací ucházely o 22 postupových míst na závěrečný turnaj. Pořadatelské Mexiko spolu s obhájcem titulu – Itálií měli účast na závěrečném turnaji jistou. Kvalifikace se účastnilo 121 zemí.\n\n<nowiki>*</nowiki> Poloviny míst znamenají místa v mezikontinentální baráži.\n\nCelkem 110 týmů sehrálo alespoň jeden kvalifikační zápas. Sehráno jich bylo 308, padlo v nich 801 branek (tj. 2,6 na zápas).\n\n\"(29 týmů bojujících o 2 místenky)\"\n\nV africké kvalifikaci byly čtyři fáze hrané vyřazovacím systémem doma a venku. Nejlepší 3 týmy byly nasazeny přímo do druhé fáze, zatímco zbylých 26 účastníků začínalo v první fázi. Dva vítězové čtvrté fáze postoupili na závěrečný turnaj.\n\n\"(27 týmů bojujících o 2 místenky)\"\n\nTýmy zóny AFC byly rozděleny do dvou zón podle geografických kritérií. Zóna A měla 13 týmů, zóna B 14 celků. V první fázi byly v každé zóně čtyři skupiny po třech, resp. čtyřech týmech. V nich se utkal každý s každým dvoukolově doma a venku. Vítězové skupin se v rámci své zóny utkali vyřazovacím systémem doma a venku o místenku na MS. Z každé ze dvou zón tudíž na MS postoupil jeden tým.\n\n\"(32 týmů bojujících o 12 nebo 13 místenek - mezikontinentální baráž proti celku ze zóny OFC rozhodla o držiteli zbylé místenky)\"\n\nCelkem 32 reprezentací bylo rozlosováno do 7 skupin po čtyřech, resp. pěti týmech. Ze pětičlenných skupin postupovaly první dva týmy přímo na MS. Ze tři čtyřlenných skupin postupovali přímo pouze vítězové, zatímco na trojici týmů ze druhých míst těchto skupn čekala baráž. Jeden z těchto celků byl nalosován do mezikontinentální baráže proti vítězi zóny OFC, zatímco zbylé dva se utkaly systémem doma a venku o zbylou místenku.\n\n\"(10 týmů bojujících o 4 místenky)\"\n\nDesítka týmů byla rozlosována do dvou skupin po třech a jedné čtyřčlenné skupiny. Ve skupinách se hrálo dvoukolově každý s každým doma a venku. Vítězové skupin postoupili přímo na MS. Týmy ze druhých míst tříčlenných skupin a celky ze druhého a třetího týmu čtyřčlenné skupiny se utkaly dvoufázově vyřazovacím systémem doma a venku o zbylou místenku.\n\n\"(4 týmy bojující o 0 nebo 1 místenku - baráž proti týmu z Evropy rozhodla o držiteli této místenky)\"\n\nOceánské zóny se z politických důvodů zúčastnily také celky a . Čtveřice týmů vytvořila jednu skupinu, ve které se utkali dvoukolově každý s každým doma a venku o postup do mezikontinentální baráže proti týmu z Evropy.\n\n\"(17 týmů bojujících o 1 místenku)\"\n\nKvalifikace zóny CONCACAF se hrála v rámci Mistrovství Severní, Střední Ameriky a Karibiku 1985. Všichni účastníci kromě jednoho přímo nasazeného se nejprve utkali systémem doma a venku o postup na závěrečný turnaj. V rámci něho bylo 9 týmů rozlosováno do 3 skupin po 3 týmech, které se utkaly dvoukolově každý s každým doma a venku. Vítězové skupin následně postoupili do finálové fáze, kde se celky utkaly znovu dvoukolově doma a venku. Vítěz finálové fáze postoupil na MS.\n\nDruhý tým z jedné ze čtyřčlenných skupin UEFA () se utkal s vítězem zóny OFC ().\n\nSkotsko zvítězilo celkovým skóre 2:0 a postoupilo na Mistrovství světa ve fotbale 1986.\n\n"}
{"id": "702508", "url": "https://cs.wikipedia.org/wiki?curid=702508", "title": "Rozhovory od krbu", "text": "Rozhovory od krbu\n\nRozhovory od krbu (: \"Fireside chats\") byla série třiceti pravidelných večerních rozhlasových vysílání amerického prezidenta Franklina Delano Roosevelta v letech 1933 až 1934, v nichž občanům Spojených států vysvětloval svou politiku. Kromě výše uvedeného byl jejich cílem též kontakt s občany a získání jejich důvěry. Počátek těchto Rooseveltových neformálních projevů se datuje k 12. březnu 1933 do dob Velké hospodářské krize. Svojí délkou byly relativně krátké a trvaly od patnácti do čtyřiceti pěti minut. Zvláštní důraz byl kladen na to, aby jim porozuměli i méně vzdělaní Američané, a proto zhruba 80 procent slov použitých v projevu patřilo do 1000 nejpoužívanějších anglických slov.\n\n"}
{"id": "702514", "url": "https://cs.wikipedia.org/wiki?curid=702514", "title": "Třásně", "text": "Třásně\n\nTřásně (angl.: \"fringe\", něm.: \"Fransen\") jsou niti nebo šňůrky odstávající z jednoho kraje tkaniny, které vznikají tak, že se odříznou příčně probíhající osnovní niti (zatímco druhý kraj tkaniny je pevný). Útkové nitě jsou pak sestaveny do řady a jejich konce sestřiženy do určité linie. Jednotlivé nitě se mohou také (ručně) zauzlovat, splétat nebo svazovat.\n\nStrojově háčkované třásně se vyrábí na galonových stávcích a našívají se jako pozamenty na tkaniny nebo jiné plošné textilie.\n\nPříze na třásně jsou většinou z bavlny, polyesterové a polyakrylové stříže, lemování koberců bývá z vlny a ozdobné (leonské) třásně jsou často z lurexu. \n\n"}
{"id": "702515", "url": "https://cs.wikipedia.org/wiki?curid=702515", "title": "Malajsijské královské námořnictvo", "text": "Malajsijské královské námořnictvo\n\nMalajsijské královské námořnictvo () je námořní složkou ozbrojených sil Malajsie. Úkolem námořnictva je pobřežní obrana, ochrana obchodních tras a výhradní ekonomické zóny. Hlavní síly námořnictva představují 4 fregaty, 4 korvety, 8 raketových člunů, 6 oceánských hlídkových lodí a 2 ponorky.\n\nMalajsie se nachází ve strategické oblasti Malackého průlivu a Jihočínského moře, důležitých pro námořní obchod, který je ale ohrožován pirátstvím. Cenným zdrojem jejího bohatství je rovněž rybolov a ropa. Nejasnosti v hranicích a právech na využití přírodních zdrojů přitom vyvolávaly a vyvolávají spory s okolními státy. Pro zemi je proto důležité silné námořnictvo.\n\nPředchůdcem malajsijského námořnictva byla \"Straits States Royal Naval Volunteer Reserve\" založená v roce 1933, tedy ještě v době, kdy byla Malajsie britskou kolonií. Příslušníci organizace bojovali v druhé světové válce. Po válce došlo k bojům za nezávislost země a její zahraniční orientaci. V roce 1950 země získala své první válečné lodě – konkrétně z Británie minonosku \"Laburnum\", vlastně ukořistěnou japonskou loď \"Wataka\" a několik hlídkových člunů. Roku 1957 země dosáhla nezávislosti a o šest let později vznikla připojením ostrovních států Sarawak a Sabah na Borneu Malajská federace. Tím potřeba vybudování akceschopného námořnictva ještě zesílila.\n\nNejvětšími loděmi malajsijského námořnictva jsou dodnes fregaty. Jako svou první přitom roku 1964 získalo britskou HMS \"Loch Insh\" (K433) třídy \"Loch\", přejmenovanou na \"Hang Tvah\" (vyřazena 1977). V roce 1971 pak země zakoupila fregatu \"Rahmat\" (vyřazena 2004), kterou v roce 1977 doplnila fregata \"Hang Tvah\" (nyní cvičná loď). V 90. letech německá loděnice HDW postavila dvojici fregat třídy \"Kasturi\" typu FS 1500, které námořnictvo provozuje dodnes společně s nejmodernější akvizicí v této kategorii – dvojicí fregat třídy \"Lekiu\".\n\nFregaty v akci doplňují raketové čluny a hlídkové lodě. V roce 1973 země získala čtyři raketové čluny francouzského typu \"La Combattante II\", zařazené do služby jako třída \"Perdana\". Na konci 80. let byly dále zakoupeny čtyři raketové čluny švédské třídy \"Spica\", provozované jako třída \"Handalan\".\n\nV posledních dvou dekádách námořnictvo získalo řadu nových plavidel, obnovu však zpomaluje nedostatek finančních prostředků. Mimo zmíněné fregaty třídy \"Lekiu\" z Velké Británie země zakoupila rovněž čtyři italské korvety třídy \"Laksamana\", stavěné původně pro Írán, šest oceánských hlídkových lodí třídy \"Kedah\" a čtyři monolovky italského typu \"Lerici\". Výrazným kvalitativním posunem v možnostech námořnictva je zavedení dvojice moderních konvenčních ponorek francouzské třídy \"Scorpène\" v roce 2009. Malajsie rovněž začala se stavbou moderních hlídkových lodí ve vlastních loděnicích.\n\n\n\n\n\n\n\n\n\n\n"}
{"id": "702517", "url": "https://cs.wikipedia.org/wiki?curid=702517", "title": "Hormuz", "text": "Hormuz\n\nHormuz ( ) je ostrov v Hormuzském průlivu v provincii Hormozgán v Íránu.\n\nOstrov Hormuz leží v severní části Hormuzského průlivu, mezi Ománským a Perským zálivem, 8 km od íránského břehu. Má oválný tvar s rozměry 7 na 8 km a plochou 42 km². Jihozápadně od Hormuzu leží ostrovy Kešm (největší v průlivu) a Larek. Ostrov je kopcovitý, vulkanického původu, nejvyšší vrch má 235 m.\n\nPobřeží je většinou tvořeno písečnými plážemi, místy i útesy. Kvůli nedostatku srážek je půda a voda zasolená, proto na většině povrchu ostrova chybí rostlinstvo.\n\nJediným stálým osídlením je rybářská vesnice Hormuz na severu ostrova. Existuje ještě několik osad s nevelkými plochami zavlažované půdy a sady.\n\nJméno Hormuz původně patřilo městu na íránském pobřeží 60 km vzdálenému. Od 3. století byl Hormuz součástí říše Sásánovců. Po dobytí arabskými chalífy se stal významným přístavem a hlavním trhem Kermánu. Po roce 1200 perský obchod s Indií a Čínou probíhal výhradně přes Hormuz. Kolem roku 1300 vládce Hormuzu, kvůli větší bezpečnosti, přenesl město na ostrov, který časem převzal jméno Hormuz.\n\nV polovině 13. století byl začleněn do Mongolské říše, resp. říše Ílchánů. Později patřil k říši Timúrovců. Od 14. století byl ostrov střediskem samostatného obchodního státu. Roku 1507 ho dobyli Portugalci. Roku 1622 Hormuz dobylo perské vojsko Safíovců s podporou anglického loďstva. Poté význam Hormuzu postupně klesal, jako obchodní centrum regionu jej nahradil Bandar Abbás.\n"}
{"id": "702518", "url": "https://cs.wikipedia.org/wiki?curid=702518", "title": "Okres Bielski", "text": "Okres Bielski\n\nOkres Bielski (polsky \"Powiat bielski\") je okres v polském Podleském vojvodství. Rozlohu má 1385,2 km² a v roce 2005 zde žilo 60 554 obyvatel. Sídlem správy okresu je město Bielsk Podlaski.\n\nMěstská:\n\nVesnické:\n"}
{"id": "702519", "url": "https://cs.wikipedia.org/wiki?curid=702519", "title": "Jan Helcelet", "text": "Jan Helcelet\n\nJan Helcelet (německy ; 2. ledna 1812 Dolní Kounice – 19. února 1876 Brno) byl moravský přírodovědec, novinář, revolucionář a politik, poslanec Říšské rady a Moravského zemského sněmu a jeden z předáků Národní (staročeské) strany na Moravě.\n\nNejstarší známí předkové rodiny pocházeli ze Švýcarského města Porrentruy (kanton Jura; tehdy ještě rodina používala jméno \"\"Hölzlet\"\"). Ze Švýcarska se rodina přestěhovala na Moravu.\n\nJan nastoupil na gymnázium v Brně v září 1823. V duchu rodinné tradice se po maturitě vyučil mlynářem. Jako tovaryš pak cestoval po Moravě a Slezsku, než se dal na studium medicíny na Vídeňské univerzitě v letech 1834–38, pak strávil rok na Padovské univerzitě.\n\nPoté, co v roce 1840 získal doktorát medicíny, odešel na krátký čas působit do nemocnice u sv. Anny v Brně. Od roku 1841 působil jako suplent, od roku 1846 pak jako řádný profesor, na Stavovské akademii a olomoucké univerzitě, kde nahradil zesnuvšího profesora Nestlera. Na univerzitě vyučoval přírodní vědy a polní hospodářství, to druhé od r. 1846 také pro studenty Právnické fakulty (na Akademii vyučoval oba obory). V té době k jeho studentům patřili například Gregor Mendel či Arnošt Förchtgott. V letech 1848/1849 také vedl přednášky o české literatuře.\n\nHelcelet byl redaktorem \"Selských novin\" (1846–48) a spolu s Ignácem Janem Hanušem stál při založení \"Prostonárodních Holomouckých Novin\". Ty vycházely v nákladu přibližně 1300 kusů týdně, čímž byly nejtištěnějším periodikem na Moravě. Jejich ukončení bylo vynuceno 28. dubna 1849. V letech 1851–58 pak redigoval literární časopis \"Koleda\".\n\nHelcelet se stal výraznou postavou revoluce roku 1848. Mimo jiné spolu s knížetem Jerzym Henrykem Lubomirskim připravili petici Slovanského sjezdu „\"Adresse oder Petition des Slaven-Congresses in Prag an Seine k.k. Majestät\"“. V ní se dožadovali zřízení federativního státu, ve kterém by si byly všechny národy rovny.\n\nV roce 1849 se Helcelet přestěhoval do Brna, kde vyučoval na německé technice (ta vznikla přeměnou Stavovské akademie po přesunu z Olomouce).\n\nPo obnovení ústavního systému se zapojil opět do politiky. V roce 1861 byl členem volebního výboru utvářející se Moravské národní strany (moravská obdoba staročeské strany), jež reprezentovala české hnutí a zároveň specifický politický proud moravského vlastenectví. V letech 1861–73 zasedal na Moravském zemském sněmu. Poslanecký slib skládal v únoru 1867 v češtině. V roce 1861 nastoupil i jako poslanec Říšské rady (kurie venkovských obcí, obvod Dačice, Telč, Jemnice). Jeho rezignace na poslanecký mandát byla oznámena dopisem z 25. listopadu 1864. Podle jiných zdrojů setrval i na Říšské radě až do roku 1873, ale rejstříky poslanců ho v ní neuvádějí.\n\nHelcelet se také výrazně účastnil českého kulturního života. Kromě již zmíněného Hanuše byl ve spojení s Františkem Matoušem Klácelem a zejména byl ve styku s Boženou Němcovou, jejíž dílo významně ovlivnil. 2. prosince 1862 se zasadil o vznik první sokolské jednoty na Moravě.\n\nJeho syn Ctibor Helcelet byl rovněž českým politikem a sokolským organizátorem.).\n\n\n\n"}
{"id": "702530", "url": "https://cs.wikipedia.org/wiki?curid=702530", "title": "Santon (rozcestník)", "text": "Santon (rozcestník)\n\nSlovo Santon má několik významů:\n\n"}
{"id": "702533", "url": "https://cs.wikipedia.org/wiki?curid=702533", "title": "Severozápadní teritorium", "text": "Severozápadní teritorium\n\nSeverozápadní teritorium (: \"Northwest Territory\"), jinak též teritorium severozápadně od řeky Ohio (: \"Territory Northwest of the River Ohio\") bylo organizované začleněné území Spojených států amerických, které existovalo od 13. července 1787 do 1. března 1803, kdy byla jihovýchodní část teritoria přijata do Unie jako stát Ohio. Dříve bylo součástí teritoria Indiánská rezervace, které bylo pod britskou nadvládou roku 1763 Královskou proklamací vyčleněno pro americké indiány, jež bylo roku 1783 Pařížskou smlouvou přiděleno Spojeným státům.\n\nJeho správa a způsob přijetí do Unie byla stanovena zákonem Northwest Ordinance, který americký Kongres přijal 13. července 1787. Na základě zákona mělo na daném území východně od řeky Mississippi a severně od řeky Ohio až po Velká jezera vzniknout až pět států. Dnes se na území někdejšího Severozápadního teritoria nachází státy Ohio, Indiana, Illinois, Michigan, Wisconsin a severovýchodní část Minnesoty. Jeho rozloha činila více než 670 tisíc km\n\n"}
{"id": "702536", "url": "https://cs.wikipedia.org/wiki?curid=702536", "title": "Dům Evropy a Orientu", "text": "Dům Evropy a Orientu\n\nDům Evropy a Orientu (francouzsky \"Maison d'Europe et d'Orient\") je kulturní instituce v Paříži založená v roce 1985. Jeho hlavním posláním je prezentovat literaturu a umění východní Evropy a střední Asie ve Francii. Sídlí na adrese \"Passage Hennel\" č. 3 ve 12. obvodu.\n\nDům Evropy a Orientu má za úkol představovat kulturní rozmanitost těchto regionů ve Francii. Jeho součástí je knihovna, nakladatelství \"L'Espace d'un instant\", knihkupectví specializované na literaturu daných oblastí a divadelní skupina \"Théâtre de Syldavie\". Dům pořádá přednášky, veřejná čtení, koncerty, výstavy a divadelní představení.\n\n"}
{"id": "702539", "url": "https://cs.wikipedia.org/wiki?curid=702539", "title": "Slovenský institut v Paříži", "text": "Slovenský institut v Paříži\n\nSlovenský institut v Paříži (slovensky \"Slovenský inštitút v Paríži\", francouzsky \"Institut slovaque de Paris\") je kulturní centrum v Paříži, jehož posláním je prezentovat slovenskou kulturu ve Francii. Nachází se na adrese \"Rue du Ranelagh\" č. 125 v 16. obvodu. Byl otevřen v roce 2001 jako čtvrtý institut po Vídni (1994), Berlíně (1997) a Římu (2000) a od roku 2002 je členem Fóra zahraničních kulturních institutů v Paříži. Od roku 2007 je ředitelkou institutu Božena Krížiková.\n\nInstitut je součástí Velvyslanectví Slovenské republiky v Paříži a je podřízen slovenskému ministerstvu zahraničí. K jeho úkolům patří zprostředkování informací z oblasti kultury a umění, školství, vědy, cestovního ruchu a hospodářství, včetně prezentací slovenských měst, obcí a regionů a podnikatelských subjektů ve Francii. Proto spolupracuje s francouzskými institucemi a pořádá semináře, konference, přednášky, besedy, koncerty, výstavy v prostorách velvyslanectví i jinde.\n\n\n"}
{"id": "702540", "url": "https://cs.wikipedia.org/wiki?curid=702540", "title": "Slovenský institut", "text": "Slovenský institut\n\nSlovenský institut (\"Slovenský inštitút\") je kulturní instituce Slovenské republiky, jejímž zřizovatelem je Ministerstvo zahraničních věcí SR. Jeho posláním je rozvoj a podpora slovenského jazyka a kultury v zahraničí a zlepšení mezinárodních kontaktů. První institut byl otevřen v roce 1994 ve Vídni, následovaly Berlín (1997), Moskva (1998), Řím (2000) a Paříž (2001). Dnes je v provozu osm Slovenských institutů.\n\n\n"}
{"id": "702543", "url": "https://cs.wikipedia.org/wiki?curid=702543", "title": "Fórum zahraničních kulturních institutů v Paříži", "text": "Fórum zahraničních kulturních institutů v Paříži\n\nFórum zahraničních kulturních institutů v Paříži (francouzsky \"Forum des instituts culturels étrangers à Paris\") je asociace zahraničních kulturních center a institucí se sídlem v Paříži a několika dalších institucí (např. Cité internationale universitaire de Paris, Latinská unie, Dům Latinské Ameriky, Forum des littératures étrangères contemporaines). Nachází se na adrese \"Rue de Varenne\" č. 50 v 7. obvodu. Bylo založeno z iniciativy Kanadského kulturního centra 11. dubna 2002. Fórum má za úkol rozvíjet kulturní rozmanitost. Od roku 2009 je ředitelem centra Martin J. Bonhard, který je zároveň ředitelem Českého centra v Paříži.\n\n\n"}
{"id": "702545", "url": "https://cs.wikipedia.org/wiki?curid=702545", "title": "České centrum v Paříži", "text": "České centrum v Paříži\n\nČeské centrum v Paříži (francouzsky \"Centre tchèque de Paris\") je kulturní centrum v Paříži, jehož posláním je prezentovat kulturu České republiky ve Francii a podporovat kulturní výměnu mezi oběma zeměmi. Nachází se na adrese \"Rue Bonaparte\" č. 18 v 6. obvodu, kde v letech 1916-1918 sídlila Česká, posléze Československá Národní rada, v čele s Edvardem Benešem. Budova centra prošla v letech 1992-1996 kompletní přestavbou, jejíž autorem je architekt Zdeněk Zavřel. Centrum bylo otevřeno v roce 1997. V roce 2007 se o centru hovořilo v souvislosti s kauzou Jiří Smetana, v 2011 v souvislosti s kauzou Diag Human a v roce 2017 v souvislosti s kauzou Páleníček.\n\nCentrum je součástí českých center podřízených ministerstvu zahraničí a k jeho úkolům patří podpora české kultury, vzájemného obchodu a cestovního ruchu. Proto spolupracuje s francouzskými institucemi a pořádá různé kulturní akce (výstavy, koncerty, filmová představení, literární večery, konference apod.), organizuje jazykové kurzy, podporuje kontakty českých a francouzských partnerů v oblasti kultury. V jeho budově sídlí francouzské pobočky CzechTourismu, CzechTradu a České školy bez hranic, do roku 2013 v ní sídlela také francouzská pobočka CzechInvestu. Součástí centra je rovněž knihovna a jazzový klub Paris-Prague jazz club. České centrum bylo mimo jiné jedním z hlavních koordinátorů české sezóny ve Francii Bohemia magica, bylo pořadatelem dalším tří českých sezón ve Francii (Česká kultura 60. let, Rok osmmiček, Po 1989) či iniciátorem francouzské obdoby Noci literatury. V roce 2002 založilo mezinárodní jazzový festival Jazzycolors.\n\nV letech 1997-2000 byla ředitelkou Lucie Svobodová; v letech 2000-2007 Michael W. Pospíšil; v letech byla poveřenou řízením Jitka de Préval; v letech 2008-2012 byl ředitelem Martin J. Bonhard, který byl zároveň ředitelem Fóra zahraničních kulturních institutů v Paříži; v letech 2012-2016 opět Michael W. Pospíšil; v letech 2012 a 2016-2017 byl pověřeným řízením Jean-Gaspard Páleníček; od roku 2018 je ředitelem Jiří Hnilica\n\n\n"}
{"id": "702546", "url": "https://cs.wikipedia.org/wiki?curid=702546", "title": "Edwin McMillan", "text": "Edwin McMillan\n\nEdwin Mattison McMillan (18. září 1907 – 7. září 1991) byl americký fyzik, který je považován za prvního výrobce transuranu. V roce 1951 spolu s Glennem Seaborgem získal Nobelovu cenu za chemii.\n\nV roce 1924 začal studovat na Kalifornském technickém institutu (Caltech). V roce 1928 zde získal titul Bachelor of Science a v roce 1929 titul Master of Science. V roce 1932 získal Ph.D. na Princetonské univerzitě.\n\nNež získal doktorát, byl ve skupině Ernesta Orlanda Lawrence a v roce 1934 začal pracovat v nově vzniklé Berkeley Radiation Laboratory.\n\nV roce 1940 spolu s Philipem Abelsonem při bombardování tenké uranové fólie neutrony vytvořil neptunium. Poté ale začal s výzkumem radarů na MIT a další transurany objevil Glenn Seaborg. Během druhé světové války pracoval na projektu Manhattan v Národní laboratoři Los Alamos. V roce 1946 se stal profesorem na Kalifornské univerzitě v Berkeley. Poté se vrátil do Berkeley Radiation Laboratory a po smrti Ernesta Lawrence v roce 1958 se stal ředitelem tohoto institutu. Do důchodu odešel v roce 1973.\n\nV roce 1945 vyvinul několik metod na vylepšení cyklotronu, což vedlo k vynálezu synchrotronu. Ten byl použit k objevu mnoha nových chemických prvků.\n\nV roce 1951 získal s Glennem Seaborgem Nobelovu cenu za chemii za „objevy v chemii transuranových prvků“.\n\n"}
{"id": "702550", "url": "https://cs.wikipedia.org/wiki?curid=702550", "title": "Schleicher ASW 15", "text": "Schleicher ASW 15\n\nSchleicher ASW 15 je jednomístný sportovní kluzák soutěžní standardní třídy.\n\nPrototyp ASW 15 byl zalétán 20. dubna 1968. Po úpravě pravidel pro soutěžní standardní třídu byl původní kluzák konstrukčně upraven do podoby ASW 15B. Sériová výroba tohoto typu probíhala v letech 1972 až 1975.\n\nTrup je tvořen skořepinou z laminátového sendviče. Křídlo má tvar dvojitého lichoběžníku, je tvořeno laminátovým sendvičem a balsovou výplní. Podle původních pravidel pro soutěžní standardní třídu nebyl vybaven zatahovacím podvozkem a možností nést vodní přítěž. Po změně těchto pravidel došlo u verze ASW 15B k některým úpravám. Kromě podvozku a dvou nádrží na celkem 94 litrů vodní přítěže se jednalo zejména o zvětšenou kabinu, zesílené křídlo a aerodynamické vyvážení svislé ocasní plochy.\n\n\n\n"}
{"id": "702552", "url": "https://cs.wikipedia.org/wiki?curid=702552", "title": "Toni Lydman", "text": "Toni Lydman\n\nToni Lydman (* 25. září 1977, Lahti, Finsko) je bývalý finský hokejový obránce, který hrál naposled za Anaheim Ducks v NHL. V roce 2006 a 2010 reprezentoval Finsko na Olympijských hrách.\n\n\n"}
{"id": "702555", "url": "https://cs.wikipedia.org/wiki?curid=702555", "title": "Stadio Flaminio", "text": "Stadio Flaminio\n\nStadio Flaminio je fotbalový a ragbyový stadion v italském Římě. Po několik let sloužil jako domov italské ragbyové reprezentace.\n\nPostaven byl v roce 1957 na místě předchozího národního stadionu. V roce 1960 se na něm konalo finále fotbalového turnaje na olympijských hrách.\n\nRagbyová reprezentace Itálie na něm hrála do roku 2010 domácí zápasy turnaje šesti národů. V roce 2010 ragbyová federace oznámila záměr stadion zrekonstruovat a zvýšit jeho kapacitu o třetinu. Protože se ale nepodařilo tento plán naplnit, rozhodla se federace stadion pro reprezentaci dále nepoužívat a přestěhovat národní tým jinam.\n"}
{"id": "702558", "url": "https://cs.wikipedia.org/wiki?curid=702558", "title": "Okres Sokółka", "text": "Okres Sokółka\n\nOkres Sokółka (polsky \"Powiat sokólski\") je okres v polském Podleském vojvodství. Rozlohu má 2055 km² a v roce 2009 zde žilo 71 031 obyvatel. Sídlem správy okresu je město Sokółka. Leží u hranic s Běloruskem.\n\nMěstsko-vesnická:\n\nVesnické:\n"}
{"id": "702559", "url": "https://cs.wikipedia.org/wiki?curid=702559", "title": "Fugitive Slave Act", "text": "Fugitive Slave Act\n\nFugitive Slave Act (: \"zákon o uprchlých otrocích\") je název dvou zákonů schválených americkým Kongresem:\n\n"}
{"id": "702560", "url": "https://cs.wikipedia.org/wiki?curid=702560", "title": "Fugitive Slave Act (1850)", "text": "Fugitive Slave Act (1850)\n\nFugitive Slave Act či Fugitive Slave Law ( doslova „zákon o uprchlých otrocích“) byl zákon, který americký Kongres schválil 18. září 1850 v rámci tzv. kompromisu roku 1850 mezi otrokářským Jihem a protiotrokářskou Stranou svobodné půdy na Severu. Na základě tohoto zákona byla federální vláda zavázána, „aby otroky, kteří uprchli na Sever předávala bez soudního projednání jejich bílým majitelům.“ Ve Sněmovně reprezentantů byl zákon přijat poměrem 109:76 a v Senátu poměrem 27:12. Jde o nejkontroverznější zákon celého výše uvedeného kompromisu. Abolicionisté zákonu přezdívali „Bloodhound Law“ podle psího plemene Bloodhound, které bylo používáno k hledání uprchlých otroků.\n\n"}
{"id": "702563", "url": "https://cs.wikipedia.org/wiki?curid=702563", "title": "Ajalonské údolí", "text": "Ajalonské údolí\n\nAjalonské údolí ( עמק איילון, Emek Ajalon) je údolí na Západním břehu Jordánu a v Izraeli.\n\nNachází se v místech, kde vodní tok Nachal Ajalon opouští hornatou krajinu Judských hor a vstupuje do široké sníženiny, která je již výběžkem pobřežní nížiny. Leží v nadmořské výšce okolo 150-200 metrů. Na severu ho vymezují pahorky okolo města Modi'in-Makabim-Re'ut, na jihu vyvýšený hřbet Latrunu, na východě okraj Judských hor.\nDo Nachal Ajalon zde ústí četné další toky. Od severovýchodu vádí Nachal Bejt Choron, od východu Nachal Bejt Chanan, Nachal Kfira (s přítokem Nachal Jitla), dále Nachal Nachšon. Samotné území údolí je jen řídce zalidněno. Stojí tu vesnice Nof Ajalon, Mevo Choron, Ša'alvim. Na západě Nachšon, Kfar Bin Nun nebo Mišmar Ajalon. Na západě leží na okraji údolí les Ja'ar ha-Maginim.\n\nÚdolí leží na pomezí Izraele v mezinárodně uznávaných hranicích a Západního břehu Jordánu. Jeho část byla do roku 1967 součástí takzvaného latrunského výběžku, který navíc obklopovalo silné nárazníkové pásmo. V roce 1967 Izrael dobyl celé Ajalonské údolí a fakticky, byť ne oficiálně, je anektoval. Vysídlil tři arabské vesnice v latrunském výběžku a napříč údolím trasoval dálnici číslo 1 spojující Tel Aviv a Jeruzalém.\n\nV 1. a 2. dekádě 21. století byla přes údolí vedena trasa nové vysokorychlostní železniční tratě Tel Aviv – Jeruzalém, s inženýrsky složitým mostem přes Ajalonské údolí, který je s délkou 1,2 km nejdelší mostní stavbou v Izraeli.\n\nLokalita Ajalon je opakovaně zmiňována v Bibli. V Knize Jozue 19,42 se zde připomíná město patřící kmenu Dan. 1. kniha Samuelova 14,31 byl Ajalon zmiňován jako místo bitvy mezi králem Saulem a Pelištejci.\n\n"}
{"id": "702564", "url": "https://cs.wikipedia.org/wiki?curid=702564", "title": "Big Bill Broonzy", "text": "Big Bill Broonzy\n\nBig Bill Broonzy (26. června 1898 – 15. srpna 1958, Chicago, Illinois, Spojené státy americké) byl americký bluesový zpěvák, kytarista a hudební skladatel. Jeho kariéra začala ve dvacátých letech, kdy hrál country blues pro většinou afro-americké publikum. Během třicátých a čtyřicátých let se zaměřil spíše na urban blues populární mezi afro-americkým publikem dělnické třídy. V padesátých letech se navrátil k folk-bluesovým kořenům a stal se mezinárodní hvězdou. Zemřel na rakovinu. V roce 1980 byl jako jeden z prvních uveden do Blues Hall of Fame.\n\nNarodil se jako Lee Conley Bradley, jako jedno ze 17 dětí Franka Broonzyho (Bradleyho) a Mittie Belcher. Místo a datum jeho narození jsou sporná. Ačkoliv tvrdil, že se narodil ve Scottu v Mississippi, výzkum bluesového historika Roberta Reismana ukazuje, že se Broonzy narodil v Jefferson County v Arkansasu. Broonzy tvrdil, že se narodil v roce 1893 a mnoho zdrojů tento rok udává, ale rodinné záznamy ukazují, že se narodil v roce 1903. Brzy po jeho narození se rodina přestěhovala do Pine Bluff v Arkansasu, kde Bill strávil své mládí. V deseti letech si sám vyrobil housle z krabice od doutníků a od svého strýce Jerryho Belchera se naučil se hrát spirituály a folkové písně. S kamarádem Louisem Carterem, který hrál na doma vyrobenou kytaru, začali vystupovat na společenských a církevních akcích.\n\nZa předpokladu, že se narodil v roce 1898, zdroje udávají, že se v roce 1915 sedmnáctiletý Broonzy oženil a začal pracovat jako zemědělský pachtýř. Rozhodl se přestat hrát na housle a stát se kazatelem. Existuje historka, podle které mu bylo nabídnuto $50 a nové housle, pokud bude hrát čtyři dny na místní akci. Dříve, než mohl na tuto nabídku odpovědět, jeho manželka tyto peníze utratila, takže musel hrát. V roce 1917 byl odveden do armády. Během první světové války sloužil Broonzy dva roky v Evropě. Po propuštění z armády v roce 1919 se Broonzy vrátil do Pine Bluff v Arkansasu.\n\nPoté, co odešel do Chicaga, začal hrát Broonzy na kytaru. Naučil se na ni hrát od Papa Charlieho Jacksona, který hrál v minstrel show a od roku 1924 nahrával pro Paramount Records. V průběhu dvacátých let pracoval Broonzy v řadě příležitostných zaměstnáních, například jako obsluha v lůžkovém voze, kuchař, dělník ve slévárně nebo hlídač, ale jeho hlavním zájmem byla hudba. Pravidelně hrál na různých večírcích nebo společenských setkáních a dále zlepšoval své umění hry na kytaru. V této době napsal jednu ze svých nejznámějších skladeb, kytarové sólo nazvané „Saturday Night Rub“.\n\nDíky spolupráci s Jacksonem získal Broonzy brzy možnost zúčastnit se konkurzu u J. Mayo Williamse z Paramount Records. Broonzyho první zkušební nahrávky, na nichž zpíval jeho kamarád John Thomas, byly odmítnuty. Broonzy přesto vytrval a jeho druhý pokus o dva měsíce později byl úspěšnější. Jeho první singl „Big Bill's Blues“, na jehož druhé straně byla skladba „House Rent Stomp“, byl vydán pod autorským jménem „Big Bill and Thomps“ v roce 1927. Prodeje byly ale velmi slabé. Kritici jeho styl označovali jako nevyzrálý a neoriginální.\n\nV roce 1930 Paramount poprvé použil Broonzyho celé jméno, a to na siglu „Station Blues“, ačkoliv bylo zkomolené na „Big Bill Broomsley“. Prodeje byly stále chabé a Broonzy pracoval v místním obchodě s potravinami. Broonzyho si ale všiml Lester Melrose, který byl producentem pro různá hudební vydavatelství, včetně Champion Records a Gennett Records. Vytvořil několik nahrávek, které byly vydány na jaře 1931 pod jménem „Big Bill Johnson“. V březnu 1932 Broonzy odjel do New Yorku a začal nahrávat pro American Record Corporation. Broonzy se stával známým a tyto nahrávky se prodávaly lépe. Broonzy pracoval v klubech v South Side v Chicagu a dokonce byl na turné s Memphis Minnie.\n\nV roce 1934 přešel k Bluebird Records a začal nahrávat s pianistou Bobem \"Black Bobem\" Callem. v této době se jeho hudba začala více vyvíjet k silnějšímu R&B soundu a jeho zpěv byl více sebevědomý a osobní. V roce 1937 začal hrát s pianistou Joshuaou Altheimerem, nahrávat a využívat malou instrumentální kapelu, která obsahovala perkuse, kontrabas, žestě a harmoniku. V roce 1938 začal nahrávat pro Vocalion Records.\n\nBroonzyho reputace rostla a v roce 1938 byl požádán, aby nahradil zesnulého Roberta Johnsona na koncertě „From Spirituals to Swing“ v Carnegie Hall, který pořádal John H. Hammond. V roce 1939 dostal malou roli ve \"Swingin' the Dream\" od Gilberta Seldese. Jednalo se o jazzovou adaptaci Shakespeareovy hry \"Sen noci svatojánské\". Děj byl zasazen do roku 1890 v New Orleansu a mimo jiné zde vystupovali Louis Armstrong a Maxine Sullivan.\n\nV tomto období začal Broonzy zdokonalovat své skladatelské schopnosti a ukázal svůj talent zaujmout své více kultivované městské publikum stejně jako lidi, kteří s ním sdíleli jeho venkovské kořeny. Po druhé světové válce Broonzy nahrával skladby, které mnoha mladším hudebníkům pomohly nalézt budoucnost blues: elektrické blues poválečného Chicaga. Jeho nahrávky z roku 1945 „Where the Blues Began“, na které hrál na klavír Big Maceo a na saxofon Buster Bennett, a „Martha Blues“, na které hrál na klavír Memphis Slim, jasně ukazují krok vpřed. V této době byla také vydána jedna z jeho nejznámějších písní, „Key to the Highway“. Když v roce 1948 skončila druhá stávka American Federation of Musicians, Broonzy přešel k Mercury Records.\n\nV roce 1949 se Broonzy stal členem folkového revue \"I Come for to Sing\", které utvořil Win Stracke, dalšími členy byli Studs Terkel a Lawrence Lane. Terkel Broonzyho označil za klíčovou osobu této skupiny. Toto revue bylo díky folkovému revivalu úspěšné.\n\nDíky publicitě \"I Come For to Sing\" mohl Broonzy v roce 1951 vyjet na turné do Evropy. Zde byl vítán s bouřlivými ovacemi a chválou kritiky, kdekoliv hrál. Toto turné se stalo zlomovým bodem jeho úspěchu a když se navrátil do Spojených států, spolupracoval s mnoha předními folkovými umělci, jako byli Pete Seeger, Sonny Terry nebo Brownie McGhee. Od roku 1953 byla Broonzyho finanční situace poměrně dobrá a mohl žít pouze z výdělků z hudby. Navrátil se ke svým folk-bluesovým kořenům, cestoval a hodně nahrával. Broonzyho četná vystoupení v padesátých letech ve Spojeném království, obzvláště ve folkových klubech v Londýně a Edinburghu, měly velký vliv na vznikající britský folkový revival. Jako velký vliv ho například uvádí Bert Jansch.\n\nV Nizozemsku Broonzy poznal Pim van Isveldt a zamiloval se do ní. Měli spolu syna Michaela, který stále žije v Amsterdamu.\n\nV roce 1953 Dr. Vera (King) Morkovin a Studs Terkel vzali Broonzyho do Circle Pines Center, kempu v Hastingsu v Michiganu, kde pracoval jako kuchař. Pracoval tam každé léto '53–'56. 4. července 1964 do Circle Pines přijel Pete Seeger, který s Broonzym vystoupil na statku a toto vystoupení bylo odvysíláno chicagským rádiem WFMT-FM. V roce 1955 Broonzy s pomocí belgického spisovatele Yannicka Bruynoghe vydal autobiografii \"Big Bill Blues\". Byl jedním ze zakladatelů Old Town School of Folk Music.\n\nOd roku 1958 Broonzy trpěl rakovinou. Zemřel 14. nebo 15. srpna 1958 (zdroje se liší) a je pochován na Lincoln Cemetery v Blue Islandu v Illinois.\n"}
{"id": "702568", "url": "https://cs.wikipedia.org/wiki?curid=702568", "title": "Bronislav Danda", "text": "Bronislav Danda\n\nBronislav Danda (10. ledna 1930, Hradec Králové – 31. prosince 2015, Brno) byl československý hokejista a trenér. Na vrcholové úrovni se věnoval též fotbalu.\n\nS hokejem začínal v týmu Rapid Pardubice v roce 1944. Od roku 1949 za Slavii Pardubice, která vznikla z Rapidu a LTC. Zde zůstal do roku 1951, kdy přestoupil do Brna, prve do Zbrojovky Brno (1951–1953), poté do RH Brno (1953–1967), kde vykonával základní vojenskou službu. V Brně zůstal 16 let. Sezonu 1968/1969 nastoupil v italské lize za HC Auronso. Po ukončení aktivní kariéry se věnoval trénovaní dorostenců ZKL Brno, v sezoně 1970/71 přímo jeho A-tým. V sezoně 1976/77 pak jugoslávské Kraňské Gory, kde nejen trénoval, ale hrál i v poli.\n\nRoku 2001 byl zařazen do Sportovní síně slávy města Brna. 6. května 2010 byl uveden do Síně slávy českého hokeje.\n\nZa československou reprezentaci odehrál 80 zápasů ve kterých nastřílel 45 gólů. Účastnil se šesti mistrovství světa (1952, 1953, 1954, 1955, 1956, 1960) z toho třech olympijských her (1952, 1956, 1960).\n\nHrál 2. ligu za Zbrojovku (1952: 8 branek) a RH Brno (1953–1956: 15 branek). V nejvyšší soutěži nastoupil k 20 utkáním, vsítil v nich 3 branky. Jedenkrát nastoupil v Poháru vítězů pohárů.\n\n"}
{"id": "702570", "url": "https://cs.wikipedia.org/wiki?curid=702570", "title": "Bromazepam", "text": "Bromazepam\n\nBromazepam (INN) je léčivo z třídy benzodiazepinů. Má zejména anxiolytické účinky, ve vyšších dávkách také sedativní, hypnotické a myorelaxační. Je znám pod řadou obchodních názvů, například Lectopam, Lexotan, Lexilium, Lexaurin, Brazepam, Bromaze nebo Lexotanil). V Česku je registrován jediný přípravek, a to Lexaurin.\n\nPatent na bromazepam si přihlásila firma Roche v roce 1965. Klinicky byl zaveden v 70. letech 20. století.\n\n\n"}
{"id": "702573", "url": "https://cs.wikipedia.org/wiki?curid=702573", "title": "Tony Joe White", "text": "Tony Joe White\n\nTony Joe White (23. července 1943, Oak Grove, Louisiana, Spojené státy americké – 24. října 2018, Nashville, Tennessee) byl americký zpěvák, kytarista a hudební skladatel, nejvíce známý pro svůj hit „Polk Salad Annie“, kterou také předělali například Elvis Presley nebo Tom Jones.\n\n\n"}
{"id": "702574", "url": "https://cs.wikipedia.org/wiki?curid=702574", "title": "Kandie", "text": "Kandie\n\nKandie (též Kandia) je osada v Brně, mezi Líšní a Slatinou. V současnosti je jako ulice Malečkova součástí Líšně. Nachází se na jižním okraji katastrálního území Líšeň.\n\nOsada vznikla původně jako zájezdní hostinec při staré cestě z Brna do Olomouce. S vybudováním nové císařské cesty však postupně ztrácela na významu. Čtyři dny před bitvou u Slavkova zde pobýval francouzský císař Napoleon se svým generálním štábem. Dříve se jednalo o místní část Líšně.\n\n\n"}
{"id": "702576", "url": "https://cs.wikipedia.org/wiki?curid=702576", "title": "Krasnocholmský rajón", "text": "Krasnocholmský rajón\n\nKrasnocholmský rajón ( ) je jeden z rajónů Tverské oblasti v Rusku. Jeho administrativním centrem je město Krasnyj Cholm. V roce 2010 zde žilo 12 486 obyvatel.\n\nRajón leží na severovýchodě Tverské oblasti u hranic s Jaroslavskou oblastí. Jeho rozloha je 1496 km². Skládá se z 10 samosprávných obecních obvodů, z toho je jeden městský a 9 vesnických.\n\nSousední rajóny:\n"}
{"id": "702577", "url": "https://cs.wikipedia.org/wiki?curid=702577", "title": "Strana svobodné půdy", "text": "Strana svobodné půdy\n\nStrana svobodné půdy (: \"Free Soil Party\") byla americká politická strana existující v letech 1848 až 1854, která byla v americkém politickém systému tzv. třetí stranou. Její vedení sestávalo z bývalých protiotrokářsky smýšlejících členů strany Whigů a Demokratické strany. Programově se strana stavila „proti šíření otrokářství do nových teritorií a požadovala půdu pro bílé novousedlíky a propagovala regulaci řek a stavbu říčních přístavů.“ V otázce rasové diskriminace pracovala na odstranění existujících zákonů, které diskriminovaly osvobozené Afroameričany ve státech, jako je Ohio. Heslem strany bylo: „svobodná půda, svobodný projev, svobodná práce a svobodní lidé.“\n\nV letech 1848 a 1852 nasadila své kandidáty do prezidentských voleb, kterými byli bývalý prezident Martin Van Buren, respektive John P. Hale. Ani jednomu z kandidátů se nepodařilo ve volbách uspět a shodně skončili na druhém místě (Van Burenovi se podařilo získat pouze 10 % hlasů).\n\nPo zániku strany přešla většina jejích členů do Republikánské strany.\n\n"}
{"id": "702580", "url": "https://cs.wikipedia.org/wiki?curid=702580", "title": "Reverend Gary Davis", "text": "Reverend Gary Davis\n\nReverend Gary Davis, známý také jako Blind Gary Davis, (30. dubna 1896, Laurens, Jižní Karolína, USA – 5. května 1972, Hammonton, New Jersey, USA) byl americký bluesový zpěvák, kytarista a hudební skladatel. Již jako dítě oslepl. Ovlivnil celou řadu hudebníků, patří mezi ně i Roy Book Binder, Larry Johnson, Woody Mann a mnoho dalších. V roce 2009 byl uveden do Blues Hall of Fame. Zemřel na infarkt myokardu.\n"}
{"id": "702585", "url": "https://cs.wikipedia.org/wiki?curid=702585", "title": "Franz Lake National Wildlife Refuge", "text": "Franz Lake National Wildlife Refuge\n\nFranz Lake National Wildlife Refuge je rezervace na jihozápadě amerického státu Washington v Columbijské roklině. V rezervaci se nachází různé biotopy, včetně lužních mokřin, přechodné lesy s podrostními keři od vrb přes americké topoly až po jedle a cedry, otevřené lučiny a početné vodní toky.\n\nFranzovo a Arthurovo jezero obsahují zdravá stanoviště šípatek, které poskytují důležité přezimovací prostředí pro labutě malé a další vodní ptáky. Na Franzově jezeře bylo zpozorováno až tisíc přezimujících labutí malých. Mezi další časté vodní ptáky patří berneška velká, kachna divoká, ostralka štíhlá, kopřivka obecná, čírka karolínská, lžičák pestrý, polák dlouhozobý, polák proužkozobý a hvízdák americký. Dále se tu vyskytují různí bahňáci, například volavka velká a chřástalovití, dále také zpěvní ptáci, které využívají travnaté a rákosové lučiny, orobincové rybníky, vrbové houští a lužní lesy. Mezi další zvěř, která se zde nachází, patří rackovití, holub pruhoocasý, káně rudoocasá, krkavci, kulík zrzoocasý, želva ozdobná, žáby \"Pseudacris regilla\", ropucha západoamerická, užovky rodu \"Thamnophis\" a veverky \"Otospermophilus beecheyi\".\n\nNěkteré vodní toky v rezervaci byly identifikovány jako důležité vody pro potěr lososů kisučů a další druhy lososů. Výhled na rezervaci nabízí vyhlídka na státní silnici číslo 14. Dostupné jsou také uspořádané skupinové návštěvy.\n"}
{"id": "702587", "url": "https://cs.wikipedia.org/wiki?curid=702587", "title": "Štítina (zámek)", "text": "Štítina (zámek)\n\nZámek Štítina byl zámek (původně hrad či tvrz) v obci Štítina v okrese Opava.\n\nŠtítina se poprvé zmiňuje v predikátu Beneše ze Štítiny v listině z roku 1282. Tuto zmínku však nelze chápat jako spolehlivou informaci o tom, že už tehdy stával ve Štítině kamenný hrad. Nejstarším jistým pramenem o existenci hradu je totiž až dílčí listina z 18. dubna 1377, kdy patřil Janovi z Bítova. Někdy mezi léty 1381–1383 donutil opavský kníže Přemek Jana z Bítova k prodeji Štítiny jeho bratru Aleši Zlámanci. Dále vlastnili Štítinu Mikuláš, farář v Plšti, bratři Oneš Kyjovec a Jan z Lukavce, Hartel Tunkel, Čeněk z Tvorkova, Zbyněk Hřivnáč z Heraltic. Jeho vdova Kateřina z Tvorkova přenechala Štítinu Tasovi z Bítova. V letech 1447–1452 držel hrad i ves Štítinu opavský kníže Vilém a po něm jeho bratr Arnošt. Arnošt roku 1461 postoupil tvrz Štítinu Jaroslavu Stošovi z Posutic, po němž jí držela vdova spolu se svými syny. Dalším vlastníkem tvrze se stal roku 1513 Matyáš Bystřický ze Studnic po něm Jindřich Šíp z Bránice. Od roku 1569 se stal majitelem Štítiny Fridrich st. Cetrys z Kynšperka. Jeho synové prodali tvrz i se statkem v roce 1576 Mikuláši Tvorkovskému z Kravař.\n\nV roce 1806 získali zámek Čejkové z Badenfeldu, od kterých jej v roce 1837 koupil Řád německých rytířů. Ten vlastnil statek s zámkem až do roku 1925, kdy se v rámci první pozemkové reformy stal tzv. zbytkovým statkem. Po roce 1945 se stal majitelem zámku československý stát. Část objektu využíval MNV Štítina jako kanceláře a nacházelo se zde i pohostinství. V dalších letech neudržovaný zámek postupně chátral. V roce 1988 byl zpustlý a vyrabovaný objekt bez provedení památkového průzkumu a navzdory nesouhlasu památkářů zbourán.\n\n\n"}
{"id": "702591", "url": "https://cs.wikipedia.org/wiki?curid=702591", "title": "Kalašové", "text": "Kalašové\n\nKalašové jsou indoevropská národnost žijící v severozápadní části Pákistánu. V počtu asi pět tisíc příslušníků obývají horská údolí v okolí města Čitrál. Vyznačují se dlouhověkostí a poklidným způsobem života, založeném na pastevectví koz a pěstování vlašských ořechů, vína a meruněk. Mezi Kalaši se vyskytují četné evropské typy se světlou pletí a modrýma očima – podle legendy jsou, stejně jako příbuzní Núristánci a Hunzové, potomky vojáků Alexandra Velikého. Pro to ovšem nejsou žádné důkazy. Podle genetických výzkumů jsou Kalašové velmi izolovanou skupinou s některými unikátními genetickými znaky, zřídka se vyskytujícími v okolních populacích. Podle jedné genetické analýzy tvoří Kalašové samostatný cluster, přičemž další clustery tvoří Afričané, Evropané, obyvatelé Středního východu, Jihoasiaté, Východní Asiaté, Melanésané a Indiáni.\n\nDíky izolovanosti svého území si udrželi staré zvyky i náboženství, které je podobné rgvédskému hinduismu a odvozuje se od starobylého proto-indoíránského náboženství (indoevropské náboženství). Součástí jejich tradic jsou i rozsáhlá práva žen: na rozdíl od zbytku Pákistánu chodí nezahalené a účastní se veřejného života. Postup moderní civilizace ale přináší zvýšenou míru islamizace Kalašů, kteří se snaží uchránit svoji identitu mj. blízkou spoluprací s Řeckem.\n\nhttps://web.archive.org/web/20080616185558/http://www.hkvysehrad.cz/hindukus97.html\n\nhttp://www.site-shara.net/_kalasha/eflm-kalasha.html\n"}
{"id": "702593", "url": "https://cs.wikipedia.org/wiki?curid=702593", "title": "Železniční stanice Jerušalajim", "text": "Železniční stanice Jerušalajim\n\nŽelezniční stanice Jerušalajim (: תחנת הרכבת ירושלים, \"Tachanat ha-rakevet Jerušalajim\", doslova \"železniční stanice Jeruzalém\") je bývalá železniční stanice na železniční trati Tel Aviv-Jeruzalém v Izraeli.\n\nLeží v Jeruzalémě, v nadmořské výšce cca 750 metrů. Je situována do centrální části Jeruzaléma, cca 1,5 kilometru od centra města, na pomezí čtvrtí Talbija, ha-Mošava ha-Germanit a Abu Tor. Dopravně je napojena na ulice \"Derech Chevron\" a \"David Remez\". Poblíž se nachází divadlo Chan (stanice byla podle divadla nazývána též železniční stanicí Chan, תחנת הרכבת החאן, \"Tachanat ha-rakevet ha-Chan\"). Jihozápadně odtud se do plochého terénu začíná zařezávat údolí Nachal Refa'im.\n\nByla otevřena roku 1892, kdy byla dokončena trať do Jeruzaléma. V roce 1998 byl provoz na trati ukončen a započala dlouhá rekonstrukce. V obnoveném provozu byla trať otevřena roku 2005. Tato historická železniční stanice v centru města už ale nebyla znovu zprovozněna. Místo ní se novou konečnou stanicí tratě stala železniční stanice Jerušalajim Malcha. Budova nádraží ovšem byla zachována a plánuje se její kulturní a veřejné využití.\n\n"}
{"id": "702594", "url": "https://cs.wikipedia.org/wiki?curid=702594", "title": "Andreas Ludwig Jeitteles", "text": "Andreas Ludwig Jeitteles\n\nProf. Dr. Med. Andreas Ludwig Joseph Heinrich Jeitteles (česky ; 23. listopadu 1799 Praha – 17. června 1878 Štýrský Hradec) byl český lékař a autor lékařské literatury, novinář, politik, básník a spisovatel (pod pseudonymem Justus Frey), profesor olomouckých lékařských studií a rektor olomoucké univerzity.\n\n\"Aaron\" Jeitteles se narodil v roce 1799 do významné pražské židovské rodiny. Nejstarší dochovaná zmínka o této rodině je zápis vlastnictví pražského domu Mosese ben Simona z roku 1615. Aaronův prapraděd Mischel Loeb byl pražským lékařem, který je znám zejména jako propagátor vakcinace proti neštovicím, a kterému Josef II. dovolil léčit pacienty bez ohledu na jejich vyznání. Jeitteles byl žákem filosofa Bernarda Bolzana a byl přítelem dramatika Karla Egona Eberta a malíře Josefa Führicha.\n\nPoté, co Aaron Jeitteles dokončil pražské gymnázium ve věku 15 let, studoval medicínu na lékařských fakultách v Praze a později ve Vídni, kde získal v roce 1825 titul doktora medicíny. Téhož roku při cestách Německem navštívil Goetheho. V roce 1828 konvertoval ke křesťanství a nechal se pokřtít jako \"Andreas Ludwig Joseph Heinrich\". Mezi lety 1829–35 byl nejdříve prosektorem a pak profesorem na katedře anatomie Lékařské fakulty Vídeňské univerzity. Od roku 1835 byl pak profesorem lékařských studií olomoucké univerzity, zde se v roce 1842 také stal rektorem. V průběhu revoluce roku 1848 se angažoval jako liberální publicista, především jakožto vydavatel novin \"\"Die neue Zeit\"\". V roce 1848 byl zvolen zástupcem do Frankfurtského sněmu. Ve sněmu došel k hořké zkušenosti, když zjistil, že jeho mluvě Němci zpoza Rakouských zemí nerozumí. V Olomouci působil do roku 1869.\n\nJeitteles byl velmi aktivním spisovatelem, jak odborné literatury tak i poezie. Básně začal psát již v době studií na gymnáziu. Řada z nich byla zhudebněna Beethovenem a dalšími skladateli. Na sté výročí Andreasových narozenin jeho syn publikoval sbírku básní \"Gesammelte Dichtungen\", které jsou desátým svazkem \"Bibliothek der Deutschen Schriftstener aus Böhmen\" (\"Knihovna německých spisovatelů z Čech\"). Ve svých básních se vyslovoval pro humanitu, právo a svobodu (proto taky \"Justus Frey\"), zatímco ve chvalozpěvu o Husovi a Jeronýmovi Pražském útočil na tmářství katolické církve. V básni \"Warnung\" se pak obrátil na mladé židy, aby se drželi své prastaré víry.\n\nCo se týče odborné literatury, tak byl pilným přispěvatelem lékařských žurnálů a mimo jiné také připravil novou edici \"Beschreibung des Ganzen Menschlichen Körpers\" Johanna Christopha Andreasa Mayera (1831). V roce 1832 se obrátil na odbornou veřejnost s výzvou, aby se více věnovala psychologii.\n\n\n"}
{"id": "702597", "url": "https://cs.wikipedia.org/wiki?curid=702597", "title": "Billy Name", "text": "Billy Name\n\nBilly Name (22. února 1940, Poughkeepsie, New York, USA – 18. července 2016), občanským jménem William Linich, byl americký fotograf, filmař a světelný designér, spolupracovník výtvarníka a režiséra Andyho Warhola.\n\nNarodil se roku 1940 ve městě Poughkeepsie a na počátku své kariéry pracoval jako světelný designér pro divadelní společnost Judson Dance Theater. Billy Linich poprvé Warhola potkal v roce 1959, ale pracovat pro něj začal až o několik let později. Dostal od něj za úkol přebarvit veškeré vybavení Warholova uměleckého ateliéru The Factory na stříbrnou barvu. Zanedlouho, roku 1966, si změnil své příjmení z Linich na Name. Důvodem bylo, že „Name“ znělo více „warholovsky“. Od Warhola definitivně odešel v roce 1970. Ve Warholově ateliéru se také věnoval řízení ostatních lidí. Dále zde byl dvorním fotografem a archivářem. Zde také strávil značnou dobu v temné komoře, odkud příliš často nevycházel a nikoho, s výjimkou hudebníka Lou Reeda a herce Ondina, kteří se stejně jako on zajímali o okultismus, k sobě nepouštěl. Je také autorem fotografií na albech skupiny The Velvet Underground. V šedesátých letech se rovněž věnoval hudbě: Spolupracoval s avantgardním skladatelem a hudebníkem La Montem Youngem. Roku 2014 vydal knihu fotografií nazvanou \"The Silver Age\", ve které se nachází fotografie různých lidí z Warholova okolí z šedesátých let. Autorem předmluvy je hudebník a skladatel John Cale. Ke konci života byl ve špatném zdravotním stavu (měl například cukrovku).\n\n\n"}
{"id": "702598", "url": "https://cs.wikipedia.org/wiki?curid=702598", "title": "Abája", "text": "Abája\n\nAbája (arabsky: \"عباءة\") je druh svrchního oděvu, který nosí některé muslimské ženy na veřejnosti nejen v muslimských zemích, ale i tam, kde to není zakázáno. Jejím hlavním účelem je zakrýt celé ženino tělo, aby nepůsobilo necudně a nepřitahovalo pozornost okolí. Nejčastěji je černé barvy a střihem připomíná volné šaty.\n\nExistují dva hlavní druhy abáje,lišicí se dále v detailech:\n\nDruhý zmiňovaný styl může být vpředu nesešitý - tato abája je také nazývaná jako čádor, populární je mezi šíitskými muslimkami či mezi beduíny – či sešitý, může mít jakési rukávy. Ty jsou oblíbené mezi moderně smýšlejícími ženami, z rás abáji se stává částečně klasická abája\n\nPrvní druh abáji se od sebe liší převážně stylem rukávů a dekoracemi. Obzvláště ve Spojených arabských emirátech jsou k vidění abáje s nejrůzněji ozdobenými rukávy.\nAbáje jsou k dostání v mnoha materiálech od téměř průsvitných letních až po těžké teplé zimní.\n\nTypickou barvou pro abáju je černá, konec rukávů však může být zdobený nejrůznějšími dekoracemi – krajkou, barevným lemem, flitry\n\nAbája se nosí především v Saúdské Arábii v Ománu. V Kuvajtu se těší oblibě rás abája, jež je nošena tradičně smýšlejícími ženami. V Íránu nazývají ženy abáju čádorem. V některých zemích je obzvláště rás abája považována za extremismus – ženy, jež tento styl nosí, jsou pokládány za stoupenkyně wahhábismu\n\nAbája pozbývá smyslu pokud není doplněna hidžábem. Velké množství žen, které se zahalují do rás abáji, nosí také niqáb či rukavice. Pod abájou lze nosit cokoliv, neboť to ve většině případů zůstává skryto.\n\n"}
{"id": "702603", "url": "https://cs.wikipedia.org/wiki?curid=702603", "title": "Železniční stanice Battir", "text": "Železniční stanice Battir\n\nŽelezniční stanice Battir ( תחנת הרכבת בתיר, \"Tachanat ha-rakevet Batir\") je bývalá železniční stanice na železniční trati Tel Aviv-Jeruzalém v Izraeli.\n\nLežela na dně hlubokého údolí vádí Nachal Refa'im cca 10 kilometrů jihozápadně od historického jádra Jeruzaléma, v nadmořské výšce cca 580 metrů. Byla situována poblíž ústí Vádí Chelec do Nachal Refa'im. Několik desítek metrů jižně odtud leží Zelená linie, za ní Západní břeh Jordánu a palestinské město Battir.\nByla otevřena roku 1892, kdy byla dokončena trať do Jeruzaléma. Po válce v roce 1948 byla celá trať začleněna do území státu Izrael. Město Battir tak bylo od této stanice odříznuto. Provoz stanice pak byl přerušen, i když zůstávala manipulačním bodem na trati do Jeruzaléma. Během rekonstrukce trati na přelomu 20. a 21. století byla větší část původních staveb zničena. Zachováno je vodovodní potrubí, které dřív přivádělo z nedalekého pramene vodu pro plnění parních lokomotiv.\n\n"}
{"id": "702605", "url": "https://cs.wikipedia.org/wiki?curid=702605", "title": "Kvalifikace na Mistrovství světa ve fotbale 1986 (UEFA)", "text": "Kvalifikace na Mistrovství světa ve fotbale 1986 (UEFA)\n\nKvalifikace na Mistrovství světa ve fotbale 1986 zóny UEFA určila 12 účastníků finálového turnaje a účastníka mezikontinentální baráže proti vítězi zóny OFC.\n\nCelkem 32 reprezentací bylo rozlosováno do 7 skupin po čtyřech, resp. pěti týmech. Z pětičlenných skupin postupovaly první dva týmy přímo na MS. Ze tři čtyřlenných skupin postupovali přímo pouze vítězové, zatímco na trojici týmů ze druhých míst těchto skupn čekala baráž. Jeden z těchto celků byl nalosován do mezikontinentální baráže proti vítězi zóny OFC, zatímco zbylé dva se utkaly systémem doma a venku o zbylou místenku.\n\nPolsko postoupilo na Mistrovství světa ve fotbale 1986. \"Belgie\" postoupila do baráže.\n\nTýmy Německo a Portugalsko postoupily na Mistrovství světa ve fotbale 1986.\n\nTýmy Anglie a Severní Irsko postoupily na Mistrovství světa ve fotbale 1986.\n\nTýmy Francie a Bulharsko postoupily na Mistrovství světa ve fotbale 1986.\n\nMaďarsko postoupilo na Mistrovství světa ve fotbale 1986. Nizozemsko postoupilo do baráže.\n\nTýmy Dánsko a SSSR postoupily na Mistrovství světa ve fotbale 1986.\n\nŠpanělsko postoupilo na Mistrovství světa ve fotbale 1986. Skotsko postoupilo do mezikontinentální baráže proti vítězi zóny OFC.\n\nCelkové skóre dvojzápasu bylo 2:2. Belgie postoupila na Mistrovství světa ve fotbale 1986 díky více vstřeleným gólům na hřišti soupeře.\n\n"}
{"id": "702606", "url": "https://cs.wikipedia.org/wiki?curid=702606", "title": "Pindulka", "text": "Pindulka\n\nPindulka je samota východně od Brna, mezi Bedřichovicemi a Podolím. Nachází se při jižní hranici katastrálního území Podolí u Brna.\n\nVznikla původně jako zájezdní hostinec při nové císařské cestě z Brna do Olomouce a spolu s dalšími sloužila k přepřahání koní, občerstvení a odpočinku cestujících. Na úseku mezi Brnem a Rousínovem to byly ještě Maxlovka, Rohlenka, Holubská či Stará pošta. Připomínána je od roku 1594. Název pochází od vulgárního slova „pina, pinda“ a často se používal pro vykřičené hostince na samotě. Byla zde i kovárna a zdejší přípřeží koně pomáhali těžkým povozům překonat stoupání přes kopec Žuráň.\n\nV předvečer bitvy u Slavkova, 1. prosince 1805, zde údajně povečeřel císař Napoleon.\n\nV roce 1907 zde byla z tehdejších archeologických nálezů v okolí Podolí uspořádána první archeologická výstava na Moravě. Ostatně to byl právě tehdejší majitel hostince Vencl Pestic, který učinil nález prvního hrobu. V roce 1910 se zde, spolu s budovou podolské školy, konala Hospodářsko-živnostensko-průmyslová výstava. S rozvojem automobilismu a s přeložením silnice roku 1930 ztratil zájezdní hostinec na významu a v roce 1947 byl jeho provoz ukončen. Budova se stala objektem správy silnic.\n\n\n"}
{"id": "702609", "url": "https://cs.wikipedia.org/wiki?curid=702609", "title": "Železniční stanice Bar Giora", "text": "Železniční stanice Bar Giora\n\nŽelezniční stanice Bar Giora (: תחנת הרכבת בר גיורא, \"Tachanat ha-rakevet Bar Giora\", nazývána též železniční stanice Dajr aš-Šajch, תחנת הרכבת דיר א-שייח, \"Tachanat ha-rakevet Dajr aš-Šajch\") je bývalá železniční stanice na železniční trati Tel Aviv-Jeruzalém v Izraeli.\n\nLeží na dně hlubokého údolí potoka Sorek cca 15 kilometrů jihozápadně od historického jádra Jeruzaléma, v nadmořské výšce cca 410 metrů. Je situována proti ústí vádí Nachal Ktalav do Soreku, do hornaté zalesněné krajiny. Na severní straně údolí se zvedá hora Har Pitulim, na jihovýchodě Har Giora. 1,5 kilometru jihozápadně odtud leží vesnice Nes Harim.\n\nRoku 1892 byla dokončena trať do Jeruzaléma. Stanice Bar Giora se původně jmenovala železniční stanice Dajr aš-Šajch podle arabské vesnice Dajr aš-Šajch, která stávala cca 1 kilometr západně odtud, ve svazích nad Sorekem. Vesnice byla ovšem během války v roce 1948 vysídlena. Stanice není používána pro osobní dopravu, slouží jen pro manipulační účely. Původní staniční budova byla zachována i po rekonstrukci tratě dokončené roku 2005.\n\n"}
{"id": "702612", "url": "https://cs.wikipedia.org/wiki?curid=702612", "title": "Kvalifikace na Mistrovství světa ve fotbale 1986 (CAF)", "text": "Kvalifikace na Mistrovství světa ve fotbale 1986 (CAF)\n\nKvalifikace na Mistrovství světa ve fotbale 1986 zóny CAF určila 2 účastníky závěrečného turnaje.\n\nV africké kvalifikaci byly čtyři fáze hrané vyřazovacím systémem doma a venku. Nejlepší 3 týmy byly nasazeny přímo do druhé fáze, zatímco zbylých 26 účastníků začínalo v první fázi. Dva vítězové čtvrté fáze postoupili na závěrečný turnaj.\n\nEgypt postoupil do druhé fáze díky celkovému vítězství 2-1.\n\nKeňa postoupila do druhé fáze díky celkovému vítězství 5-4.\n\nMalawi postoupilo do druhé fáze díky celkovému vítězství 5-0.\n\nZambie postoupila do druhé fáze díky celkovému vítězství 3-1.\n\nCelkové skóre dvojzápasu bylo 1-1. Súdán postoupil do druhé fáze díky více vstřeleným brankám na hřišti soupeře.\n\nMaroko postoupilo do druhé fáze díky celkovému vítězství 5-0.\n\nTunisko postoupilo do druhé fáze díky celkovému vítězství 6-0.\n\nPobřeží slonoviny postoupilo do druhé fáze díky celkovému vítězství 6-3.\n\nNigérie postoupila do druhé fáze díky celkovému vítězství 4-0.\n\nCelkové skóre dvojzápasu bylo 1-1. Angola zvítězila na penalty 4-3 a postoupila do druhé fáze.\n\n\nZambie postoupila do třetí fáze díky celkovému vítězství 5-2.\n\nMaroko postoupilo do třetí fáze díky celkovému vítězství 2-0.\n\nAlžírsko postoupilo do třetí fáze díky celkovému vítězství 3-2.\n\nNigérie postoupila do třetí fáze díky celkovému vítězství 6-1.\n\nCelkové skóre dvojzápasu bylo 1-1. Egypt zvítězil 4-2 na penalty a postoupil do třetí fáze.\n\nTunisko postoupilo do třetí fáze díky celkovému vítězství 2-1.\n\nLibye postoupila do třetí fáze díky celkovému vítězství 4-0.\n\nGhana postoupila do třetí fáze díky celkovému vítězství 2-0.\n\nAlžírsko postoupilo do čtvrté fáze díky celkovému vítězství 3-0.\n\nTunisko postoupilo do čtvrté fáze díky celkovému vítězství 2-1.\n\nLibye postoupila do čtvrté fáze díky celkovému vítězství 2-0.\n\nMaroko postoupilo do čtvrté fáze díky celkovému vítězství 2-0.\n\nAlžírsko zvítězilo celkovým skóre 7-1 a postoupilo na Mistrovství světa ve fotbale 1986.\n\nMaroko zvítězilo celkovým skóre 3-1 a postoupilo na Mistrovství světa ve fotbale 1986.\n\n"}
{"id": "702613", "url": "https://cs.wikipedia.org/wiki?curid=702613", "title": "Pcháč bahenní", "text": "Pcháč bahenní\n\nPcháč bahenní (\"Cirsium palustre\") je hojně rozšířená dvouletá rostlina, s ostnatou lodyhou vysokou až 200 cm a nachovými květy, vyskytující se na vlhkých stanovištích.\n\nS výjimkou jihu kontinentu roste v celé Evropě, na východě je rozšířen až za Ural, do západní i východní Sibiře. Byl zavlečen na severovýchodní i severozápadní pobřeží Severní Ameriky, do severní Afriky i na Nový Zéland. Je to rostlina vyhledávající chladnější a hlavně vlhká místa. Roste na mokrých lukách, rašeliništích, příkopech, pasekách, u pramenišť, ve světlých bažinatých lesících, na březích často rozlévajících se toků nebo jezer; limitujícím faktorem je dostatek vlhkosti. Pcháč bahenní vyžaduje hodně slunce, špatně snáší zastínění.\n\nV České republice roste téměř po celém území, více se vyskytuje ve vyšších polohách, v teplých oblastech jižní Moravy je vzácný.\n\nStatná, hrubá, žebrovaná lodyha po celé délce silně ostnitě dorůstá v ideálních podmínkách až do výše 200 cm. Většinou je jednoduchá, někdy se větví ve stoupající větve až ve vrcholové části. Vyrůstá z kořene dlouhého 10 až 20 cm a tlustého až 2 cm s 30 až 40 tenkými postranními kořínky. Rostlina má dva druhy listů, oba jdou ostnité, na líci tmavozelené a na rubu světlezelené, jsou pokryty krátkými kadeřavými chlupy. Spodní listy vyrůstající v přízemní listové růžici jsou peřenosečné až peřenoklané, dorůstají délky 30 cm a šířky 12 cm. Střídavé lodyžní listy kopinatého tvaru jsou kratší, do 20 cm, směrem vzhůru se zmenšují, jsou peřenolaločné, úkrojky jsou nestejně trojboké, ostnitě zubaté, na lodyhu přisedají sbíhavými ostnitými křídly. Nejhornější listy lodyhy úzce kopinatého až čárkovitého tvaru jsou nedělené.\n\nVejčitě podlouhlé, přisedlé nebo krátce stopkaté květní úbory veliké 10 až 15 mm jsou na konci lodyhy nebo větví soustředěny do klubkatých, chudých chocholíků po 2 až 8 úborech. Zelené, na konci červenohnědé zákrovní listeny jsou štíhlé, kopinaté, na konci mají krátký osten, vnější jsou mnohem kratší než vnitřní, okraje zákrovů jsou plstnaté.\n\nTrubkovité květy jsou většinou oboupohlavné nachové nebo zřídka bílé barvy, menší počet pouze samičích. Koruny dlouhé od 10 do 15 mm mají zvonkovitý okraj do poloviny rozeklán v pět nestejných cípů, korunní trubka má asi poloviční délku. Tyčinek je v květu pět a jsou srostlé, spodní semeník je složen ze dvou plodolistů, čnělka o délce 1,5 až 2 mm nese dvoulaločnou bliznu. Plody jsou hladké ochmýřené nažky které jsou obvejčité o velikosti asi 3 × 1 mm a mají chmýr dlouhý 8 až 12 mm se štětinkami velkými až 2 mm.\nZa optimálních podmínek se chová pcháč bahenní jako dvouletá rostlina. Brzy na jaře (koncem března), za příznivé teploty a vlhkosti, vyraší mladá rostlinka v mezeře mezi shluky rostlin ze semene z čerstvého náletu nebo ze zásoby semen v půdě. V předstihu před většinou ostatních rostlin, do 2 až 3 měsíců, vytvoří bohatou růžici přízemních listů která potlačuje okolní blízkou konkurenci. Dorostlá růžice přečká zimu a příštího roku z ní vyroste silná květná lodyha. Po dozrání semen celá rostlina usychá. Semena mohou vyklíčit ještě téhož roku po vysemenění (v říjnu), ale jejich růžice málokteré přečkají zimu, jen asi 20 %.\n\nLeží-li semeno přes zimu v zastíněném místě, na jaře nevyklíčí. Pokud se výrazně zhorší světelné podmínky až po vyklíčení (olistěním stromu), může přečkávat rostlina ve stadiu růžice i 5 let než uhyne, případně může vyrůst nízká slabá lodyha jen s malými květy a nízkým počtem semen. Pokud se příčina stínu odstraní (ořezáním stromu) vyroste silná lodyha třeba i čtvrtým rokem. Růst lodyhy s květy je tedy podmíněn nejen dosažením určité velikosti růžice, ta vyroste i ve stínu, ale hlavně světelným stanovištěm.\n\nRostliny rozkvétají od června do září. Rozkvetlé květy jsou opylovány blanokřídlým a dvoukřídlým hmyzem, brouky a hlavně motýly, může u nich také dojít k samoopylení. Květy opylené vlastním pylem produkují těžší nažky které v dopadají v blízkosti mateřské rostliny a rychleji klíčí. Nažek z květů sprašených cizím pylem je mnohem více, jsou lehčí a vítr je roznáší dále do okolí, pomaleji klíčí a mají větší počet vyklíčených rostlin nedorostlých do stádia kvetení. Rostlina vyprodukuje 300 až 2000 semen, při rozptylu semen větrem většina jich nedolétne dále než 10 m.\n\nPcháč bahenní je v Evropě považován za plevelnou rostlinu, která není příliš nebezpečná. Ponejvíce se vyskytuje na místech která nejsou příliš hospodářský využívána a dalších vhodných míst pro jeho šíření mnoho není. Pro evropské zemědělství není potenciálním ohrožením, pohlíží se na něj jako na tradiční součást evropské flory.\n\nJiná situace je v zemích kde byl zavlečen nedávno, hlavně v Severní Americe. Jsou tam ohromné plochy na kterých by se mohl nekontrolovaně šířit a proto mu jako invazní, potenciálně nebezpečné rostlině věnují zvláštní pozornost.\n\n\n \n"}
{"id": "702617", "url": "https://cs.wikipedia.org/wiki?curid=702617", "title": "Železniční stanice Nachal Sorek", "text": "Železniční stanice Nachal Sorek\n\nŽelezniční stanice Nachal Sorek (: , \"tachanat ha-rakevet Nachal Sorek\", dříve nazývána železniční stanice Vádí Surár, , \"tachanat ha-rakevet Vádí Surár\",) je bývalá železniční stanice na železniční trati Tel Aviv – Jeruzalém v Izraeli.\n\nLeží cca 13 kilometrů jižně od města Ramla a cca 1 kilometr jihovýchodně od vesnice Jesodot, v nadmořské výšce cca 90 metrů. Je situována poblíž potoka Sorek. Severně od stanice kříží železniční trať dálnice číslo 3.\n\nRoku 1892 byla dokončena trať do Jeruzaléma. Hebrejský i arabský název stanice odkazuje na název toku Sorek (Surár). Byla postavena roku 1915 tureckými úřady během první světové války. Sloužila nedaleké odbočce železniční tratě do města Beerševa, postavené tehdy narychlo pro vojenské účely. 13. listopadu 1917 stanici obsadily britské síly. Původní staniční budova byla zachována i po rekonstrukci tratě dokončené roku 2005.\n\n"}
{"id": "702621", "url": "https://cs.wikipedia.org/wiki?curid=702621", "title": "Belá-Dulice", "text": "Belá-Dulice\n\nBelá-Dulice je malá obec na Slovensku v okrese Martin.\nPrvní historický údaj o Belé je z roku 1282. V 13. a 14. století byla královskou vesnicí patřící hradu Blatnica. Obec Dulice se vyvíjela stejně jako Obec Belá. Písemně je doložena z roku 1357, kdy se zmiňují hlavě zemani z Dulíc. V této obci žilo více významných zemanských rodů, ze kterých nejvýznamnější byl rod Buľovských. V roku 1971 se obě obce sloučili a v současnosti používají sdružený název Belá-Dulice.\n\nObec Belá-Dulice se nachází ve východní části Turčianské kotliny, na západním úpatí Velké Fatry. Skládá se původně z dvou obcí Belá a Dulice. Leží v nadmořské výšce 530 metrů a rozkládá se na ploše 51,17 km² podél Belianského potoka. K 31. prosinci roku 2016 žilo v obci 1 267 obyvatel.\n\nMezi významné objekty patří raně gotický kostel z 13. století a evangelický kostel z 20. století. Dále zemanský dvůr z poloviny 18. století, řadová zástavba – sýpky umístěné proti obytným domům, s typickými kovanými okenicemi a železnými dveřmi. Obyvatelé obce i návštěvníci mají možnost širokého sportovního vyžití v blízké Jasenské a Belianské dolině. V zimním období jsou to možnosti lyžování v lyžarském středisku Jasenská dolina, v letním období je možnost využití turistických a cykloturistických tras, výstupy na nedaleké vrcholky Lysca a Borišova.\n\n"}
{"id": "702625", "url": "https://cs.wikipedia.org/wiki?curid=702625", "title": "Benice (okres Martin)", "text": "Benice (okres Martin)\n\nBenice jsou malá obec na Slovensku v okrese Martin.\nPrvní písemná zmínka o obci pochází z roku 1267. V obci se nachází kúria Benických ze 17. století a klasicistní kúria z poloviny 19. století.\nObec se nachází v nadmořské výšce 428 metrů a rozkládá se na ploše 2,15 km. K 31. prosinci roku 2016 žilo v obci 353 obyvatel.\n"}
{"id": "702626", "url": "https://cs.wikipedia.org/wiki?curid=702626", "title": "Clipping (zvuk)", "text": "Clipping (zvuk)\n\nClipping je forma průběhu zkreslení, ke kterému dochází, když je zesilovač přebuzen a snaží se dodávat výstupní napětí nebo proud za jeho maximální kapacity(možnosti). Nastavovat zesilovač do clippingu může způsobit zkreslení signálu, na druhou stranu clipping zvyšuje hlasitost.\n\nPokud nutíte zesilovač k většímu zesílení, než dokáže jeho napájení dodat, bude zesilovat signál jen do maximální kapacity dodávané napájením. Je to jeho tzv \"maximální\nzesílení\" bez zkreslení signálu. Když tato situace nastane, zesilovač začne ořezávat signál na své maximální zesílení, čemuž se říká „clipping“ (z angličtiny). Další signály (vlny), které by přesáhly tuto hodnotu, jsou jednoduše odříznuty a odejmuty z výstupu. Čím větší je „clipping“ (čím více zesilujete), tím více se mění sínusový signál na obdélníkový signál.\n\nMnozí hráči na elektrofonickou kytaru záměrně přebudí svůj kytarový zesilovač tak, aby získali požadovaný zvuk (podívejte se také na Kytarové zkreslení). \n\nZesilovače mají napěťové, proudové a teplotní limity. Ke clippingu může dojít při omezení napájení zesilovače nebo na koncovém stupni. Některé zesilovače jsou schopny dodat špičkový výkon (neoříznutý signál) na krátkou dobu, dokud není vyčerpán zdroj napájení nebo dokud se nezačne zesilovač přehřívat.\n\nVe výkonových zesilovačích má signál z operačního zesilovače v clippingu dvě charakteristiky, které můžou poškodit připojený reproduktor.\n\nV digitálním zpracování signálu nastane ořez, když je signál omezen rozsahem počtu bitů. Například v systému 16-bitů (integer) je 32767 největší kladná hodnota, které lze dosáhnout, a je-li při zpracovávání amplituda signálu dvojnásobná (například 64000), tak se zkrátí na pouhých 32767. Clipping je více vhodný pro digitální systémy, protože v digitálním hardwaru je dovoleno tzv. \"přetečení\". Ignorování některých chybějících bitů a někdy dokonce i některých vzorků, má za následek hrubé zkreslení signálu.\n\nJak je vidět na osciloskopu, vlna v důsledku ořezávání není úplná sinusoida. Aby se tomu zabránilo, může celkovou úroveň snížit mixer nebo limiter, který může dynamicky snižovat úroveň hlasitých částí, které by mohly překračovat horní hranici (clippovat).\n\nNení jednoduché eliminovat veškerý clipping, například při použití filtrování (vysokofrekvenční filtr) můžete dosáhnout toho, že některé frekvence srazíte a některé můžete mít schválně nastavené na clipping. Někteří tzv. \"audiofilové\" dokonce používají zesilovače, jejichž výstupní výkon je větší, než dokáží jejich reproduktory snést.\n\nClipping v obvodu lze zjistit porovnáním původního vstupního signálu s výstupním signálem, který byl upraven o změny v aplikovaném zisku. Např. pokud má obvod 10 dB aplikované zesílení, může být testován na clipping zeslabením výstupního signálu o 10 dB a porovnáním se vstupním signálem. Jestliže je v obvodu přítomen clipping, zjistíte to tak, že výstupní napětí bude ve srovnání nižší. Elektrický rozdíl napětí mezi dvěma signály můžou indikovat ukazatelé, jako je červená LED dioda, a tento rozdíl napětí může být v obvodu použit pro řídící elektroniku, která může clipping korigovat.\n\n"}
{"id": "702627", "url": "https://cs.wikipedia.org/wiki?curid=702627", "title": "Imaginarium", "text": "Imaginarium\n\nSlovo imaginarium nebo imaginárium není jednoznačné a může být označením pro:\n"}
{"id": "702628", "url": "https://cs.wikipedia.org/wiki?curid=702628", "title": "Bystrička", "text": "Bystrička\n\nBystrička je malá obec na Slovensku v okrese Martin.\n\nPrvní písemná zmínka o obci pochází z roku 1258.\n\nTGM s rodinou do Bystričky jezdil na letní pobyty od roku 1888. V roce 1931 si nechali v obci postavit Masarykov dom.\n\nObec se nachází v nadmořské výšce 449 metrů a rozkládá se na ploše 19,122 km. K 31. prosinci roku 2016 žilo v obci 1 468 obyvatel.\n\nV obci sídlí fotbalový klub TJ Slovan Bystrička založený v roce 1933, hraje slovenskou I. třídu.\n\n\n"}
{"id": "702633", "url": "https://cs.wikipedia.org/wiki?curid=702633", "title": "Devatenáctý dodatek Ústavy Spojených států amerických", "text": "Devatenáctý dodatek Ústavy Spojených států amerických\n\nDevatenáctý dodatek Ústavy Spojených států amerických zakazuje, aby bylo jakémukoli občanovi Spojených států odepřeno volební právo na základě pohlaví. Byl ratifikován 18. srpna 1920.\n\nÚstava umožňuje státům stanovit kvalifikace pro hlasování a až do počátku 20. století většina států neumožňovala ženám volit. Přijetí tohoto dodatku bylo vyvrcholením hnutí za volební práva žen, které jak na státní, tak celonárodní úrovni usilovalo o zrovnoprávnění pro ženy.\n\nNávrh dodatku vypracovaly Susan B. Anthonyová a Elizabeth Cady Stantonová a poprvé jej představily roku 1878. O čtyřicet jedna let později předložil Kongres v roce 1919 jednotlivým státům dodatek k ratifikaci. O rok později byl ratifikován potřebným množstvím států, přičemž ratifikace v Tennessee byla poslední, která byla potřebná, aby byl dodatek připojen k ústavě.\n\nDevatenáctý dodatek byl neúspěšně napaden v roce 1922 v případu \"Leser v. Garnett\". Nejvyšší soud při něm odmítl tvrzení, že byl dodatek přijat protiústavně.\n\n\n"}
{"id": "702638", "url": "https://cs.wikipedia.org/wiki?curid=702638", "title": "Fludiazepam", "text": "Fludiazepam\n\nFludiazepam (INN) je léčivo ze třídy benzodiazepinů, blízce příbuzné diazepamu a známé též pod obchodní značkou Erispan. Působí skrze zesílení GABAergní inhibice; jeho afinita k benzodiazepinovým receptorům je čtyřikrát větší než u diazepamu. Má anxiolytické, antikonvulzivní, sedativní, hypnotické a myorelaxační účinky. Vykazuje potenciál ke vzniku závislosti a drogového zneužívání.\n\nV Česku není registrován žádný léčivý přípravek obsahující fludiazepam.\n\n"}
{"id": "702640", "url": "https://cs.wikipedia.org/wiki?curid=702640", "title": "Osmnáctý dodatek Ústavy Spojených států amerických", "text": "Osmnáctý dodatek Ústavy Spojených států amerických\n\nOsmnáctý dodatek Ústavy Spojených států amerických zavedl společně s Volsteadovým zákonem (\"Volstead Act\") ve Spojených státech prohibici. Volsteadův zákon definoval „alkoholické nápoje“ a učinil výjimku pro ty alkoholické nápoje, které se používají pro náboženské účely. Dodatek byl jedinečný nastavením časového prodlení mezi ratifikací a nabytím účinnosti a stanovením omezené lhůty ratifikace v jednotlivých členských státech. Prostřednictvím té byl schválen 16. ledna 1919.\n\nPoptávka po alkoholických nápojích však trvala i po přijetí dodatku, díky čemuž došlo ke kriminalizaci producentů, dodavatelů, přepravců a spotřebitelů alkoholu. V důsledku toho byla policie, soudy a věznice zahlceny novými případy, došlo k nárůstu organizovaného zločinu a korupce mezi úředníky činnými v trestním řízení. Osmnáctý dodatek byl zrušen v roce 1933 ratifikací dvacátého prvního dodatku ústavy a jedná se o jediný ústavní dodatek v historii USA, který byl zrušen.\n\n\n"}
{"id": "702649", "url": "https://cs.wikipedia.org/wiki?curid=702649", "title": "Escitalopram", "text": "Escitalopram\n\nEscitalopram (INN), známý též pod obchodními značkami Cipralex, Esoprex, Elicea, Estan, Itakem, Lexapro a řadou dalších, je antidepresivum ze třídy selektivních inhibitorů zpětného vychytávání serotoninu (SSRI). V USA je schválen FDA pro léčbu dospělých s depresí nebo generalizovanou úzkostnou poruchou. Chemicky se jedná o \"S\"-enantiomer déle známého citalopramu (proto \"es\"citalopram). Escitalopram má vysokou selektivitu inhibice zpětného vychytávání serotoninu. Jeho vedlejší účinky jsou typické pro třídu SSRI.\n\nEscitalopram se primárně používá pro léčbu deprese a generalizované úzkostné poruchy u dospělých. Databáze schvalujících úřadů ukazuje statisticky významné rozdíly upřednostňující escitalopram před jinými antidepresivy v akutní fázi léčby deprese. Analýza publikovaná v časopisu \"The Lancet Medical Journal\" zjistila, že escitalopram a sertralin mají ze všech antidepresiv druhé generace nejvyšší účinnost a akceptabilitu u dospělých pacientů léčených pro depresi.\n\nProfil nežádoucích vedlejších účinků escitalopramu je podobný jako u jiných SSRI. Například podle analýzy FDA mezi ně při nejvyšší schváleném dávkování patří nespavost (14 % vs. 4 % pro placebo), stažení zornic (15 % vs. 5 %), sucho v ústech (9 % vs. 3 % ), ospalost (9 % vs. 1 %), závratě (7 % vs. 2 %), pocení (8 % vs. 1 %), zácpa (6 % vs. 1 %), únava (6 % vs. 2 %) a žaludeční nevolnost (6 % vs. 1 %). Podobně jako jiné SSRI vykazuje escitalopram dopady na sexuální funkce a způsobuje například snížení libida, zpožděnou ejakulaci, genitální anestezii, a anorgasmii. Byť jsou tyto sexuální účinky obvykle reverzibilní a po vysazení ustanou, mohou někdy přetrvávat měsíce až roky po úplném ukončení léčby. Označuje se to jako post-SSRI sexuální dysfunkce. SSRI mohou zřídka způsobovat extrapyramidální vedlejší účinky, například motorický neklid, kvůli nepřímé inhibici dopaminu.\n\n\n"}
{"id": "702654", "url": "https://cs.wikipedia.org/wiki?curid=702654", "title": "Dvacátý druhý dodatek Ústavy Spojených států amerických", "text": "Dvacátý druhý dodatek Ústavy Spojených států amerických\n\nDvacátý druhý dodatek Ústavy Spojených států amerických omezil výkon úřadu prezidenta na dvě funkční období. Kongres předložil dodatek 21. března 1947 a 27. února 1951 byl ratifikován dostatečným počtem států. Tradici dvou funkčních období zavedl již první prezident George Washington a až na výjimky se jí všichni jeho následovníci drželi. Neúspěšně se o kandidaturu na třetí funkční období před přijetím tohoto dodatku pokusili Ulysses S. Grant a Theodore Roosevelt. Jediným prezidentem, který byl do svého úřadu zvolen více než dvakrát (celkem čtyřikrát) se stal Franklin Delano Roosevelt.\n\n"}
{"id": "702658", "url": "https://cs.wikipedia.org/wiki?curid=702658", "title": "Dvacátý první dodatek Ústavy Spojených států amerických", "text": "Dvacátý první dodatek Ústavy Spojených států amerických\n\nDvacátý první dodatek Ústavy Spojených států amerických prohlásil za neplatný osmnáctý dodatek ústavy, který ve Spojených státech zavedl prohibici. Kongres jej předložil 20. února 1933 a byl ratifikován 5. prosince téhož roku. Jedná se o jediný ústavní dodatek v historii USA, který byl přijat s explicitním cílem zrušit jiný dodatek.\n\n\n"}
{"id": "702660", "url": "https://cs.wikipedia.org/wiki?curid=702660", "title": "Petr Mikeš", "text": "Petr Mikeš\n\nPetr Mikeš (19. srpen 1948 Zlín – 6. únor 2016/8. únor 2016 Benešov) byl český básník, překladatel a redaktor publikující též pod pseudonymem Jan Navrátil. V 70. a 80. letech se podílel na samizdatové edici \"Texty přátel\". V letech 1993–1997 byl redaktorem olomouckého nakladatelství Votobia, 2000–2004 redaktorem nakladatelství Periplum. V posledních letech spolupracoval s nakladatelstvími H a H, Fra, Dybbuk, Knižní klub, Rub a Odeon.\n\nSvé dětství prožil ve Zlíně. Roku 1957 se rodina přestěhovala do Olomouce, kde studoval Slovanské gymnázium (maturoval 1966) a na FF UP angličtinu a ruštinu (1967–1970). Fakultu však nedokončil a státní zkoušky z obou jazyků složil r. 1975 na olomoucké jazykové škole. V letech 1970–1972 absolvoval v Brně nadstavbové studium knihovnictví a vědeckých informací. \n\nV letech 1973–1974 pracoval v olomoucké Státní vědecké knihovně jako bibliograf, 1975–1976 na Lékařské fakultě UP jako překladatel, v období 1979–1980 pracoval jako noční hlídač, 1981–1990 jako překladatel na Přírodovědecké fakultě UP. \n\nV letech 1971–1989 se podílel na fungování samizdatové edice \"Texty přátel\", která šířila texty volného olomoucko-brněnského seskupení zapovězených autorů (Jiří Kuběna, Jaroslav Erik Frič, Josef Šafařík, Rostislav Valušek, Eduard Zacha aj.) i texty jiných zakazovaných autorů (Zahradníček, Deml, Seifert a mnoho dalších). V edici vyšlo kolem 280 svazků, jeden z prvních titulů byla např. Zahradníčkova \"La Saletta\", byl zde dán prostor jak pro přepisy starších děl, původní básnické sbírky a překlady, tak i pro opisy jiných edic samizdatových a exilových vydavatelství.\n\nV první polovině 70. let se v Brně účastnil projektů bytového divadla nazvaných \"Šlépěj v okně\". \n\nPo roce 1990 absolvoval několik zahraničních studijních pobytů v USA a Velké Británii. V letech 1993–1997 byl redaktorem olomouckého nakladatelství Votobia, které tehdy bylo největším nakladatelstvím na Moravě. Od roku 1998 až dosud je zástupcem šéfredaktora měsíčníku Poradce v Českém Těšíně. Roku 1999 se podílel na založení družstva nakladatelů Periplum a v letech 2000–2004 byl redaktorem tohoto nakladatelství. V současné době spolupracuje jako editor a překladatel např. s nakladatelstvím H a H, Fra, Dybbuk, Knižní Klub, Rub, Odeon atd.\nRoku 2001 se oženil s Alenou Jakoubkovou, spisovatelkou a bývalou redaktorkou nakladatelství Knižní klub a FortunaLibri. Od téhož roku žil střídavě v Olomouci – Hodolanech a v Praze. V roce 2014 se přestěhoval do Neveklova.\n\nCharakter jeho tvorby velice ovlivnila autorova konverze ke katolicismu (1972). Zřejmé je autorovo spirituální ladění: „Mikešova poezie je spíše spirituální či metafyzická než striktně religiózní, křesťanská nebo přímo katolická.“ Patrný je i vliv Jakuba Demla, Bohuslava Reynka, Jiřího Kuběny, ale i Paula Verlaina. Často užívanou figurou je oxymóron, který v sobě zachycuje rozporuplný život za normalizace, protiklad neochvějné víry a pochybností či nejrůznější paradoxy. Texty bývají poznamenány osobní krizí a autorovým příklonem ke katolické církvi (např. sbírka \"Básně v próze\"). Frekventovaný je motiv ohně a ozvláštnění textu metaforami, personifikacemi a přirovnáními.\n\nKromě spolupráce s edicí \"Texty přátel\" se účastnil též různých samizdatových sborníků editovaných v Olomouci, Brně a Praze. Od r. 1990 publikoval ve Fragmentu K (Bratislava), Světové literatuře, Kursu, Scriptu, Hostu, Literárních novinách, Proglasu, Revolver Revue, Listech, Lidových novinách, Hanáckých novinách (Olomouc) aj.\n\nAutorovým druhým tvůrčím prostorem jsou překlady. Do češtiny přeložil např. básně Ezry Pounda, Jamese Joyce, Jacka Kerouaca, Kerryho S. Keyse, Allena Ginsberga, Stephena Wattse, Sylvestera Polleta, aj. Jako pseudonym užívá jméno Jan Navrátil. Kromě toho překládal i ze slovenštiny, ruštiny a polštiny.\n\n\n\n\n\n\n\n"}
{"id": "702661", "url": "https://cs.wikipedia.org/wiki?curid=702661", "title": "Kramkówka Duża", "text": "Kramkówka Duża\n\nKramkówka Duża, je ves v Polsku v Podleském vojvodství v okrese Mońki, v gmině Goniądz. Nachází se na území národního parku Biebrza zóny buffer.\n\nSídlo je vzdáleno 10 km od Moniek. V letech 1975-1998 spadala obec administrativně do dnes již neexistujícího Łomżynského vojvodství.\n\n"}
{"id": "702663", "url": "https://cs.wikipedia.org/wiki?curid=702663", "title": "Sintové", "text": "Sintové\n\nSintové, (v jiných jazycích Sinti, Sinta nebo Sinte – mužské jednotné číslo \"Sinto\"; ženské jednotné číslo \"Sintisa\") je romská nebo cikánská populace ve Střední Evropě. Podle jiných zdrojů se jedná o německé Romy žijící v západoevropském prostoru. Tradičně to byli kočovníci, dnes jen malé procento zůstává neusídleno. Dříve často žili na okrajích komunit.\n\nSintové mluví verzí romštiny zvanou \"Sinti-Manouche\", která je silně ovlivněna němčinou.\n\nPůvod názvu „Sinti/Sinte“ je nejistý. Často se odvozuje z názvu Sindhů z Jižní Asie. Sindh, historický region na indickém subkontinentu a dnes provincie Pákistánu, v 11. století opakovaně napadl Mahmúd z Ghazny a způsobil migraci místních obyvatel. Názor o tom, že „Sinti“ pochází ze slova „Sindhi“, je populární i mezi samotnými Sinty. Podle jiných teorií se tento název začal v Evropě používat v 18. století a je pravděpodobně slovem přejatým. \n\n"}
{"id": "702667", "url": "https://cs.wikipedia.org/wiki?curid=702667", "title": "Jan Vavřík-Rýz", "text": "Jan Vavřík-Rýz\n\nJan Vavřík-Rýz (19. května 1900 Plzeň – 29. ledna 1970 Praha), byl český loutkář, herec, komik, výtvarník, řezbář, kreslíř a režisér.\n\nNarodil se v Plzni. Jeho otec byl slévačem ve Škodových závodech. V jedenácti letech se dostal do divadla, kde zpíval v dětském sboru v operách Jakobín a V studni. Když mu bylo 13 let, utekl ze školy, kde už pod lavicí řezal panáčky. Statoval v divadle, kde plnil i mimické úkoly. Na Silvestra, jako patnáctiletý udělal pokus o drastickou komiku.\n\nJeho rodný dům byl zničen americkou bombou těsně před koncem války. Vyučil se modelářem. Věnoval se loutkám a v roce 1919 se v kabaretu U Svobodů seznámil s prof. Josefem Skupou, který ho společně s Vendelínem Budilem přivedl do divadélka Feriálních osad. V roce 1936 se Vavřík stal členem divadla Spejbla a Hurvínka. Se Skupou spolupracoval 17 let a vytvořil pro jeho divadlo řadu loutek. Roku 1938 vyrobil loutku paní Drbálkové, kterou sám vodil i mluvil a která je dnes trvalým exponátem Muzea loutek v Plzni.\n\nRoku 1917 byl členem poloprofesionálního divadélka Na Valech. O dva roky později se sešel v kabaretu U Svobodů s mladým prof. Skupou. Tomu se líbily Vavříkovy hlasové parodie a karikatury a pozval ho do divadélka Feriálních osad. Zde ho zaučili do hry s loutkou členové rodiny Karla Nováka. Skupa ho zavedl do malíren plzeňského divadla a tam byl zasvěcen do malby a kašírování. V roce 1921 stál na jevišti Feriálek jeho Emánek s živou hlavou a tělem loutky.\n\nNa podzim 1923 odešel k divadlu na venkov, k Alfrédu Vladykovi do Humpolce. Kromě paruk, vousů a líčidel, nesl si s sebou barvy, štětce a řezbářské náčiní. Za 11 let vystřídal 16 souborů. V roce 1934 se objevil v Městském divadle v Plzni, ale po neshodách s vedením divadla zase odešel. Následovala Májova činohra v Akropoli, Třešňákova činohra v Uranii, Třešňákovo letní divadlo v Kolíně.\n\nRoku 1936 angažoval Josef Skupa Jana Vavříka-Rýze do svého divadla a ten se tak stal vlastně prvním angažovaným loutkářem. V roce 1938 vznikla atrakce Západočeské výstavy, paní Drbálková. Přibývaly nové a nové loutky, Kocourkovští učitelé po padesáti letech, Tamburaši, Cvičené prasátko, Balalajkáři a konečně Šumaři. Po osvobození se objevil Vavřík j. h. v Městském divadle v Jablonci nad Nisou. Stál zde na jevišti s Boženou Welekovou, kterou přivedl jako novou Máničku do div. S+H od nové sezony 1945/46. Oženil se s ní, ale manželství dlouho nevydrželo. Až 12 let po jejich rozvodu, na konci Vavříkova života, se smířili. V říjnu 1945 byl spoluzakladatelem Loutkářského divadelního družstva Spejbl a Hurvínek. Roku 1953 od Skupy odešel a na jeden rok se stal, velmi nerozvážně, ředitelem loutkového divadla v Kladně. V druhé polovině padesátých let vystupoval ještě s Josefem Bekem v Letním divadle v Parku kultury v hudební veselohře Lišák Pedro. Hostoval v Alhambře, kde došlo k jeho pádu z jeviště. V roce 1958 onemocněl a odešel do invalidního důchodu. Aktivně už se loutkám nevěnoval. V lednu 1970 zemřel v nemocnici na Karlově náměstí v Praze. K oslavě jeho sedmdesátin v div S+H, kde měly hrát jen Vavříkovi panáci, jak plánovali s Milošem Kirschnerem, už nedošlo. Vavříkovy loutky vlastní i loutková scéna v Herálci u Jihlavy, nad kterou měl patronát. Další jeho loutky, maňásci, jsou mezi sbírkami Bohumila Rady.\n\n\n\n"}
{"id": "702669", "url": "https://cs.wikipedia.org/wiki?curid=702669", "title": "Železniční stanice Ajn Sadžid", "text": "Železniční stanice Ajn Sadžid\n\nŽelezniční stanice Ajn Sadžid nebo jen železniční stanice Sadžid (: תחנת הרכבת סג'ד, \"Tachanat ha-rakevet Sadžid\") je bývalá železniční stanice na železniční trati Tel Aviv-Jeruzalém v Izraeli.\n\nLežela cca 15 kilometrů jižně od města Ramla a cca 1,5 kilometru jižně od vesnice Tal Šachar, v nadmořské výšce cca 110 metrů. Je situována poblíž potoka Sorek.\n\nRoku 1892 byla dokončena trať do Jeruzaléma. Krátce nato vznikla i stanice Ajn Sadžid. Využila polohy u vydatného pramene, který byl používán na doplňování vody do parních lokomotiv. V blízkosti stanice se v následující době rozvinula arabská vesnice Sadžid (vysídlená roku 1948). V roce 1915 byla stanice zrušena a nahradila ji železniční stanice Vádí Surár situovaná jen cca 2,5 kilometru severozápadně odtud, postavená tureckými úřady během první světové války. Po rekonstrukci tratě dokončené roku 2005 všechny stopy stanice Ajn Sadžid zanikly.\n\n"}
{"id": "702673", "url": "https://cs.wikipedia.org/wiki?curid=702673", "title": "Železniční stanice Jafo", "text": "Železniční stanice Jafo\n\nŽelezniční stanice Jafo (: תחנת הרכבת יפו, \"Tachanat ha-rakevet Jafo\") je bývalá železniční stanice na železniční trati Jaffa-Jeruzalém v Izraeli.\n\nLeží v nadmořské výšce cca 10 metrů v centru Tel Avivu, na pomezí čtvrtí Menašija a Neve Cedek, v místech, kde do poloviny 20. století přecházel Tel Aviv do sousedního města Jaffa (nyní začleněného do Tel Avivu).\n\nRoku 1890 začalo pokládání kolejí a roku 1892 byla celá trať z Jaffy do Jeruzaléma dokončena. Železniční stanice Jafo byla od počátku výchozím bodem této tratě. V roce 1948 byla uzavřena a počátečním bodem tratě se stal sousední Tel Aviv. Okolo původní staniční budovy vyrostla zeď a objekt byl nepřístupný po následující desítky let. V roce 2004 byl oznámen projekt na rekonstrukci bývalé nádražní budovy v Jaffě a započaly předběžné práce. V lednu 2007 začaly vlastní stavební práce a krátce nato bylo zrekonstruované nádraží předáno do užívání jako centrum zábavy a volného času.\n\n"}
{"id": "702678", "url": "https://cs.wikipedia.org/wiki?curid=702678", "title": "Železniční stanice Tel Aviv darom", "text": "Železniční stanice Tel Aviv darom\n\nŽelezniční stanice Tel Aviv darom (: תחנת הרכבת תל אביב דרום, \"Tachanat ha-rakevet Tel Aviv darom\", doslova \"železniční stanice Tel Aviv jih\") je bývalá železniční stanice na železniční trati Tel Aviv-Jeruzalém v Izraeli.\n\nLeží v nadmořské výšce cca 20 metrů cca 3,5 kilometru jihovýchodně od centra Tel Avivu, na jižním okraji zástavby města nedaleko toku Nachal Ajalon. Na západě s ní sousedí čtvrtě Kirjat Šalom a Šim'on, na východě Šchunat Ezra. Podél východního okraje prostoru stanice prochází dálnice číslo 1, která se severně odtud spojuje s dálnicí číslo 20, čímž vzniká takzvaná \"Ajalonská dálnice\". Ve východozápadním směru je zde kříží třída \"Derech Kibuc Galujot\".\n\nPůvodním výchozím bodem železniční trati byla Jaffa. Provoz mezi Jaffou a Jeruzalémem začal roku 1892. Teprve od počátku 20. století vznikal severně a severovýchodně od Jaffy Tel Aviv a trať vedla jeho ulicemi. V roce 1948 byla zrušena původní výchozí železniční stanice Jafo a vlaky vyjížděly z Tel Avivu. Nádraží tehdy stálo poblíž ulic \"ha-Rakevet\" a \"Jehuda Halevy\" blíže centru města. Odtud bylo nádraží přesunuto do této lokality na jižním okraji města roku 1970. Vzhledem k odlehlé poloze ale přesun nádraží vedl k poklesu zájmu o vlakovou dopravu. V roce 1993 byla stanice Tel Aviv darom zrušena, protože byla dokončena nová Ajalonská železniční trať podél Ajalonské dálnice s novými stanicemi. Staniční areál byl ovšem zachován a slouží pro výcvikové a manipulační účely.\n\n"}
{"id": "702686", "url": "https://cs.wikipedia.org/wiki?curid=702686", "title": "Okanoganský národní les", "text": "Okanoganský národní les\n\nOkanoganský národní les se nachází v severní a západní části okresu Okanogan v americkém státě Washington. Má rozlohu přes šest tisíc km² a na severu ho ohraničuje kanadsko-americká hranice, na východě sousedí s Colvillským národním lesem, jižní hranicí je rozvodí mezi řekami Methow a Stehekin a na západě sousedí s národním parkem Severní Kaskády. V lese se nachází Pasaytenská divočina a část divočiny Chelan-Sawtooth. Západní strana lesa je daleko deštivější než suchá východní strana, a tak se zde nachází různá vegetace, která přechází od tajgy až po step. Studie Správy lesů Spojených států amerických z roku 1993 zjistila, že rozloha pralesa v národním lese činí až 1 280 km², z čehož většina se skládá z borovice pokroucené. Nejbližšími důležitými obcemi jsou Omak a Okanogan. Společně s Wenatcheejským národním lesem ho Správa lesů Spojených států amerických řídí z města Wenatchee. Stanice rangerů se nachází v obcích Tonasket a Winthrop. Po Nesperckém národním lese v Idahu se jedná o druhý největší národní les, který se nachází v jediném okrese.\n\nOkanoganský národní les byl založen v roce 1911 z části Chelanského národního lesa. O deset let později se ale celý nový národní les vrátil pod hlavičku Chelanského národního lesa, který byl v roce 1955 přejmenován na Okanoganský národní les.\n"}
{"id": "702687", "url": "https://cs.wikipedia.org/wiki?curid=702687", "title": "Gerard Malanga", "text": "Gerard Malanga\n\nGerard Joseph Malanga (* 20. března 1943, Bronx, New York, USA) je americký fotograf, filmový producent, básník, kurátor a archivář. V letech 1963-1970 spolupracoval s The Factory Andy Warhola. Podílel se také na několika Warholových filmech. Byl také členem Exploding Plastic Inevitable, doprovodnou skupinu hudebníků The Velvet Underground. Společně s Victorem Bockrisem je rovněž autorem knihy o této skupině \"\".\n\n\n\n"}
{"id": "702690", "url": "https://cs.wikipedia.org/wiki?curid=702690", "title": "Olympijský národní les", "text": "Olympijský národní les\n\nOlympijský národní les se nachází v americkém státě Washington, kde zabírá půdu o rozloze 2 564 km², v sousedství Olympijského národního parku a Olympijského pohoří. Leží v okresech Clallam, Grays Harbor, Jefferson a Mason a skládá se z různých typů krajiny, od mírných olympijských deštných pralesů přes mořský fjord Hoodův kanál až po vrcholy hor, jako například Mount Washington.\n\nRoční srážky v lese dosahují v průměru 5,6 metru, což podporuje vodní toky, jako například řeku Humptulips.\n\nLes byl původně vytvořen v roce 1897 jako Olympijská lesní rezervace a o deset let později byl přejmenován do nynějšího stavu. Studie Správy lesů Spojených států amerických z roku 1993 zjistila, že celková rozloha pralesa v národním lese činí 1 080 km². Les je rozdělen na dva rangerské okrsky. Jeden se nachází při pobřeží Tichého oceánu, druhý na břehu Hoodova kanálu.\n\nAdministrativní sídlo lesa se nachází v Olympii, zatímco stanice rangerů se nacházejí ve městech Forks, Quinault a Quilcene. V roce 2005 byla zavřena stanice v Hoodsportu, jejíž budova nyní slouží pro místní obchodní komoru.\n\nMezi další obce, které jsou nedaleko lesa, patří Port Angeles, Sequim a Amanda Park.\n\nK nejzajímavěšjím bodům lesa patří Cushmanovo jezero, Quinaultský deštný prales a přehrada Wynoochee. V lese se nachází divočiny The Brothers, Buckhornská divočina, divočina plukovníka Boba, Mt. Skokomish a Wonder Mountain.\n"}
{"id": "702691", "url": "https://cs.wikipedia.org/wiki?curid=702691", "title": "Ulf Samuelsson", "text": "Ulf Samuelsson\n\nUlf Samuelsson (* 26. března, 1964, Fagersta, Švédsko) je bývalý švédský profesionální hokejista. Momentálně pracuje jako trenér týmu MODO Hockey, hrající švédskou Elitserien. Během své kariéry v NHL si zahrál za týmy Hartford Whalers, Pittsburgh Penguins, New York Rangers, Detroit Red Wings, a Philadelphia Flyers.\n\nBývá označován za jednoho z nejzákeřnějších hráčů, kteří kdy hráli v NHL. Za to může především jeho agresivní styl hraní a fauly koleno na koleno (knee-on-knee). Nejznámější je pravděpodobně jeho faul na Cama Neelyho, kterého zranil 11. května 1991. Koleno se mu už nikdy nepodařilo zcela vyléčit. O tom, že byl nenáviděný svědčí i to, že když ho Tie Domi nečekaně udeřil do obličeje a on se skácel k ledu, celá aréna Domiho opěvovala. To bylo dost nezvyklé, při těchto zákrocích obvykle publikum pískalo a pokud se jednalo o zvláště oblíbeného hráče, zasypalo led odpadky. Nutno podotknout, že se obětí podobných útoků stával opravdu často.\n\nPro svůj styl hry si vysloužil přezdívku \"Tuffe Uffe\" (\"tuffe\" je švédsky \"tvrdý\" a Uffe je domácká podoba jména Ulf).\nMá tři děti, Philipa, Henrika a dceru Victorii. Philip (* 1991) hraje hokej za Boston College a byl draftován Pittsburgh Penguins, v roce 2009 byl členem týmu USA, který vyhrál mistrovství světa do 18 let.\n\nV roce 1982 byl draftován jako 69. celkově týmem Hartford Whalers. V roce 1991 byl vyměněn do týmu Pittsburgh Penguins ,kterému pomohl vyhrát Stanley Cup, když vstřelil v 6. zápase playoff vítězný gól proti Minnesotě North Stars. V NHL odehrál 1080 zápasů, v nichž nasbíral 332 bodů za 57 gólů a 275 asistencí. Dostal však i 2453 trestných minut. Během olympijských her v Naganu byl vyhozen ze švédského týmu, když se zjistilo, že požádal a obdržel americké občanství. Ztratil švédské občanství a nemohl hrát. Navráceno mu bylo až v roce 2003, kdy bylo ve Švédsku povoleno dvojí občanství.\n\n\n"}
{"id": "702693", "url": "https://cs.wikipedia.org/wiki?curid=702693", "title": "Operace Nachšon", "text": "Operace Nachšon\n\nOperace Nachšon (: מבצע נחשון, \"Mivca Nachšon\") byla vojenská akce provedená v dubnu 1948, v době konce britského mandátu nad Palestinou, tedy ještě před vznikem státu Izrael, židovskými jednotkami Hagana, jejímž výsledkem bylo dočasné ovládnutí přístupového koridoru z pobřežní planiny do Jeruzaléma. Šlo o první židovskou vojenskou operaci během první arabsko-izraelské války, která měla charakter konvenční vojenské akce. Pojmenována je podle biblické postavy Nachšona.\n\nV listopadu 1947 přijala OSN plán na rozdělení Palestiny. Podle tohoto plánu měl být britský mandát nad Palestinou nahrazen dvěma samostatnými státy: židovským a arabským. V důsledku emocí předcházejících konci britského mandátu se v Palestině v letech 1947–1948 rozpoutala občanská válka mezi Židy a Araby, která se v měsících a týdnech před koncem mandátu zostřovala a kromě izolovaného násilí a teroristických útoků nabývala ráz konvenčního konfliktu. Součástí této občanské války bylo i obléhání Jeruzaléma, jehož židovská populace byla stále více odříznuta od zásobování z pobřežní nížiny kvůli arabským útokům ve vesnicích v Judských horách, zejména ve strategické soutěsce Ša'ar ha-Gaj (\"Báb al-Vád\"). Touto soutěskou také vedl vodovod do Jeruzaléma.\n\nDavid Ben Gurion trval na rozdíl od mnoha členů vojenského vedení Hagany na silném a koncentrovaném útoku v síle jedné brigády, který by prolomil obležení Jeruzaléma. Kvůli tomu bylo nutné soustředit rozsáhlé vojenské síly a vybavení a to i na úkor jiných regionů mandátní Palestiny. Cílem operace bylo vytvořit koridor, který by v pobřežní nížině měl šířku cca 6 mil, v Judských horách cca 2 míle. Pomocí obsazení strategických návrší a sousedních arabských vesnic mělo být umožněno zásobování Jeruzaléma prostřednictvím velkých ozbrojených konvojů. Pro tento účel byla zorganizována vojenská skupina čítající cca 1500 mužů, rozdělená do tří praporů. Jeden prapor měl zajistit území v pobřežní nížině mezi arabskou vesnicí Khulda a výšinou Latrun, druhý prapor mezi Latrunem a židovskou vesnicí Kirjat Anavim nedaleko západního okraje Jeruzaléma. Třetí prapor by byl připraven jako záloha. \n\nVedení akce se ujal Šim'on Avidan, velitel Brigády Giv'ati. Krátce před spuštěním operace se do Palestiny podařilo dostat první zásilku zbraní z Československa (Operace Chasida). Šlo o pušky a lehké kulomety. Startu operace předcházely některé drobnější akce jako útok na velitelské stanoviště Arabů poblíž města Ramla a také dobytí arabské vesnice al-Kastal v horách u Jeruzaléma. Operace Nachšon byla spuštěna 5. dubna 1948. Židovské jednotky obklíčily sedm arabských vesnic a dobyly vesnice Khulda a Dejr Muchejsin v pobřežní nížině. Elitní jednotky Palmach zároveň obsadily vesnici Bajt Machsir poblíž soutěsky Ša'ar ha-Gaj. O půlnoci pak z židovské vesnice Chulda vyrazil velký konvoj civilních i vojenských vozů a díky krytí Hagany dosáhl po 10 hodinách Jeruzalém. Díky přísunu zásob mohla židovská populace Jeruzaléma vydržet další týdny.\n\n7. a 8. dubna 1948 se Arabové pokusili o protiútok v oblasti vesnice al-Kastal, kde se pak odehrávalo několik vln vojenských konfrontací, při kterých byl zabit arabský vojenský předák Abd al-Kadir al-Husajni. Operace Nachšon byla první vojenskou akcí Hagany s rysy konvenční války a standardním operačním dělením útvarů. Zároveň šlo o první operaci, jejímž cílem bylo dobýt arabské území. Praktický výsledek ale byl dočasný. Do Jeruzaléma projely ještě dva další konvoje a 20. dubna 1948 byla soutěska Ša'ar ha-Gaj opět uzavřena arabskými ostřelovači. Souběžně s Operací Nachšon proběhl také kontroverzní útok na arabskou vesnici Dejr Jásin, takzvaný masakr v Dejr Jásin, při kterém vojenské jednotky Irgunu a Lechi (nepodléhající Haganě) zabily velké množství arabských civilistů.\n\n"}
{"id": "702698", "url": "https://cs.wikipedia.org/wiki?curid=702698", "title": "Cykloheptan", "text": "Cykloheptan\n\nCykloheptan (CH) je organická sloučenina (cykloalkan se sedmi atomy uhlíku v molekule). Jeho výpary dráždí oči.\n\nCykloheptan se používá jako nepolární rozpouštědlo v chemickém průmyslu a k výrobě léčiv.\n\nCykloheptan se připravuje Clemmensenovou redukcí z cykloheptanonu.\n\n"}
{"id": "702699", "url": "https://cs.wikipedia.org/wiki?curid=702699", "title": "Diaková", "text": "Diaková\n\nDiaková je obec na Slovensku v okrese Martin.\nObec se nachází u obce Dražkovce, 4 kilometry východně od okresního města Martin.\nPrvní písemná zmínka o obci pochází z roku 1348. Obec patřila šlechtickému rodu Révaiovců.\nV současnosti je v obci postaveno přes 75 rodinných domů.\n\nPočet obyvatel v obci ovlivnil mor, který zasáhl obec v roce 1875 (zemřelo 25 lidí), a také emigrace obyvatel do USA v letech 1900 až 1910.\n\n"}
{"id": "702702", "url": "https://cs.wikipedia.org/wiki?curid=702702", "title": "Operace Jiftach", "text": "Operace Jiftach\n\nOperace Jiftach (: מבצע יפתח, \"Mivca Jiftach\") byla vojenská akce provedená v dubnu a květnu 1948, v době konce britského mandátu nad Palestinou, ještě před vznikem státu Izrael, židovskými jednotkami Hagana, jejímž výsledkem bylo ovládnutí města Safed a okolních oblastí na východě Horní Galileji.\n\nV listopadu 1947 přijala OSN plán na rozdělení Palestiny. Podle tohoto plánu měl být britský mandát nad Palestinou nahrazen dvěma samostatnými státy: židovským a arabským. V důsledku emocí předcházejících konci britského mandátu se v Palestině v letech 1947–1948, ještě před vlastní první arabsko-izraelskou válkou, rozpoutala občanská válka mezi Židy a Araby, která se v měsících a týdnech před koncem mandátu zostřovala a kromě izolovaného násilí a teroristických útoků nabývala ráz konvenčního konfliktu. Významným strategickým bodem byla v tomto konfliktu Horní Galilea a horské město Safed. Šlo o součást širšího trendu, kdy židovské jednotky v rámci takzvaného Plánu Dalet obsazovaly ještě před koncem mandátu klíčové oblasti přidělené rozhodnutím OSN budoucímu židovskému státu. Ve stejné době Židé ovládli města Tiberias a Haifa.\n\nOperace byla spuštěna 30. dubna 1948. Velení akce se ujal Jigal Alon a jeho elitní oddíly Palmach. V Safedu tehdy žilo 1500 Židů, kteří od února 1948 byli obléháni Araby, kterých zde sídlilo 10 000. Když se 15. dubna 1948 stáhli ze Safedu Britové, podařilo se Palmachu dostat do města skupinu svých vojáků. Arabové ve městě a okolí ovládali několik strategických výšin. Konkrétně šlo o policejní pevnost na hoře Har Kana'an severně od města, pevnost an-Nabi Juša na okraji Chulského údolí a přímo v Safedu komplex Shalva House. Již 15. dubna selhal útok Palmachu na an-Nabi Juša. 28. dubna se ovšem Židům podařilo dobýt pevnost v Roš Pina, východně od Safedu. Odtud byl veden útok na Safed. Židovské jednotky obešly horu Har Kana'an a dobyly arabské vesnice Birija a Ajn Zajtun severně od Safedu. Odtud pak vytvořily koridor do tamní židovské čtvrti. 5. května selhal útok na Har Kana'an. 10. května pak Palmach provedl simultánní útok na Har Kana'an, Shalva House a další arabské opěrné body. Ve prospěch Židů hrálo deštivé počasí. Ve městě se odehrávaly boje od domu k domu. Nad ránem 11. května ovšem město bylo v židovských rukou a místní Arabové začali prchat. Při bojích se uplatnil také minomet židovské výroby zvaný Davidka.\n\nPodčástí Operace Jiftach byla Operace Matate, která měla za cíl ovládnout oblast Chulského údolí a silnici mezi městy Tiberias a Metula. Jejím výsledkem byla plná židovská kontrola na tímto regionem a vytlačení arabských beduínů.\n\n"}
{"id": "702708", "url": "https://cs.wikipedia.org/wiki?curid=702708", "title": "Samuelsson", "text": "Samuelsson\n\nExistuje více nositelů švédského příjmení Samuelsson nebo Samuelson:\n\n"}
{"id": "702712", "url": "https://cs.wikipedia.org/wiki?curid=702712", "title": "Jiří Ondra", "text": "Jiří Ondra\n\nJiří Ondra (* 7. června 1957 Kunovice) je bývalý československý fotbalový obránce, reprezentant Československa.\n\nZa československou reprezentaci odehrál v letech 1982–1987 20 utkání, dvakrát nastoupil i v olympijském výběru. V lize odehrál 213 utkání a vstřelil 19 gólů. Hrál za Bohemians (1978–1987), závěr kariéry strávil v Rakousku (First Vienna). S Bohemians získal roku 1983 titul mistra Československa a postoupil do semifinále Poháru UEFA. 23x startoval v evropských pohárech a dal zde 3 góly.\n\nZačínal v Kunovicích (1963–1975), dále hrál za Uherské Hradiště (1975–1976) a během vojny za VTJ Tábor (1976–1978).\n\n"}
{"id": "702716", "url": "https://cs.wikipedia.org/wiki?curid=702716", "title": "František Matys", "text": "František Matys\n\nFrantišek Matys (27. listopadu 1923 − 14. dubna 1986) byl český fotbalista, brankář, reprezentant Československa.\n\nZa československou reprezentaci odehrál roku 1950 jedno utkání (přátelský zápas s Maďarskem), jednou startoval i v reprezentačním B-mužstvu. V lize odehrál 163 utkání. Hrál za SK Polaban Nymburk (1945–1946), Jednotu Košice (1946–1951) a Spartak Hradec Králové (1956–1960), s nímž získal roku 1960 historický titul mistra, jediný v dějinách klubu a první, který v československé lize putoval mimo Prahu a Bratislavu.\n\n\n"}
{"id": "702717", "url": "https://cs.wikipedia.org/wiki?curid=702717", "title": "Cyklooktan", "text": "Cyklooktan\n\nCyklooktan (CH) je organická sloučenina (konkrétně cykloalkan s osmi atomy uhlíku v molekule).\n\nVytváří několik konformací, například:\n\nKonformace I je nejstabilnější.\n\nHlavní způsob přípravy derivátů cyklooktanu je dimerizace butadienu, katalyzovaná komplexními sloučeninami niklu. Při tomto procesu, kromě mnoha jiných produktů, vzniká 1,5-cyklooktadien, který může být hydrogenován. Cyklooktadien se hydrogenuje za vzniku cyklooktanu, který většinou hoří:\n\nCH + 2 H → CH.\n\nCyklooktan se používá jako nepolární rozpouštědlo.\n\n"}
{"id": "702718", "url": "https://cs.wikipedia.org/wiki?curid=702718", "title": "František Kozinka", "text": "František Kozinka\n\nFrantišek Kozinka (* 25. listopadu 1945, Modranka) je bývalý slovenský fotbalista, brankář, reprezentant Československa.\n\nZa československou reprezentaci odehrál roku 1976 jedno utkání (přátelský zápas se Sovětským svazem). V československé lize nastoupil ve 156 ligových utkáních. Hrál za Spartak Trnava (1964–1966, 1967–1969, 1976–1978), Duklu Praha (1966–1967) a Bohemians (1969–1976). S Trnavou získal dvakrát titul mistra Československa (1968, 1969). V Poháru mistrů evropských zemí nastoupil v 5 utkáních, v Poháru vítězů pohárů ve 3 utkáních a v Poháru UEFA ve 2 utkáních.\n\n\n"}
{"id": "702722", "url": "https://cs.wikipedia.org/wiki?curid=702722", "title": "Jiří Žďárský", "text": "Jiří Žďárský\n\nDr. Jiří Žďárský (16. listopadu 1923 – 14. července 2018) byl český fotbalista, útočník, reprezentant Československa.\n\nZa československou reprezentaci odehrál v letech 1950–1952 devět utkání a vstřelil tři góly (Rumunsku, Albánii a Polsku), 6x startoval i v reprezentačním B-mužstvu (1 gól). V lize odehrál 135 utkání a vstřelil v nich 61 branek. Hrál za Slavii Praha (1943–1946) a Bohemians (1946–1954). Se Slavií získal v sezóně 1946/47 titul mistra Československa.\n\nV letech 1943 a 1944 se Slavií vyhrál Středočeský pohár.\n\n\n"}
{"id": "702725", "url": "https://cs.wikipedia.org/wiki?curid=702725", "title": "František Jan Mošner", "text": "František Jan Mošner\n\nFrantišek Jan Mošner (německy ; (25. července 1797 Dolní Mrač u Benešova – 3. února 1876 Kroměříž) byl český lékař, autor lékařské literatury, profesor chirurgie a babictví olomouckých lékařských studií a rektor olomoucké univerzity.\n\nMošner se narodil v rodině konopišťského zahradníka a díky podpoře otcova zaměstnavatele, hraběte z Vrtby, mohl vystudovat medicínu.\n\nMošner dokončil studia na Lékařské fakultě v Praze pod Antonínem Jungmannem v roce 1826 (magistr porodnictví & doktor medicíny a chirurgie), pak působil jako druhý porodní asistent v porodním domě (už od 1824) a později jako asistent na klinice porodnictví. Později byl městským lékařem v Benešově.\n\nV roce 1829 se stal profesorem porodnictví a chirurgie lékařských studií olomoucké univerzity. V Olomouci byl také ředitelem nalezince a porodnice. Přestože byl původem český Němec, tak se na univerzitě přidal k Čechům, a publikoval i v českém jazyce (například první českou učebnici porodnictví). V průběhu revolučního roku 1848 byl pak po boku Jana Helceleta a Ignáce Jana Hanuše jedním z předních členů Slovanské lípy. V Olomouci vyučoval do roku 1874, kdy odešel na odpočinek do Kroměříže (v téže době došlo také k uzavření lékařských studií). V Kroměříži bydlel na Riegrově náměstí č.p.136 (Lampartovský dům nyní č.p. 133) u své dcery Marie provdané za Jana Kozánka. V tomto domě také zemřel\na je pohřben na kroměřížském hřbitově.\n\nJeho dílo \"Pěstounka\" podle některých badatelů inspirovala Boženu Němcovou k sepsání díla \"Babička\".\n\n\n\n"}
{"id": "702728", "url": "https://cs.wikipedia.org/wiki?curid=702728", "title": "Lubomír Vlk", "text": "Lubomír Vlk\n\nLubomír Vlk (* 21. července 1964, Uherské Hradiště) je bývalý český fotbalista, obránce, reprezentant Československa. Za československou reprezentaci odehrál v letech 1987-1991 11 utkání a vstřelil 2 góly (SSSR a Rumunsku). Hrál za TJ Vítkovice (1985–1990, 1993–1995, 1998–2000), FC Porto (1990–1993), FC Karviná (1995–1998). S Vítkovicemi se stal roku 1986 mistrem ligy, což je největší úspěch klubu v jeho historii, po skončení hráčské kariéry působil ve Vítkovicích i jako trenér. S FC Porto získal dvakrát titul mistra Portugalska (1992, 1993) a dvakrát vyhrál portugalský pohár (1991, 1993).\n\nOd prosince roku 2012 působí jako sportovní ředitel prvoligového klubu MFK Karviná.\n\n"}
{"id": "702730", "url": "https://cs.wikipedia.org/wiki?curid=702730", "title": "Matematicko-fyzikální salon", "text": "Matematicko-fyzikální salon\n\nMatematicko-fyzikální salon je součást Státních uměleckých sbírek Drážďany. Od roku 1728 sídlí v západním pavilonu Zwingeru. Vznikl jako součást uměleckých sbírek saských králů, díky jejich zájmu o matematiku a fyziku a o technické přístroje. Dalšími důvody vzniku sbírky byla také touha panovníků po prestiži a jejich záliba v mechanických „hračkách“.\n\nSalon byl roku 1724 vyčleněn za sbírky zbraní (\"Rüstkammer\") a z jiných částí královských sbírek. Část exemplářů byla však shromažďována již v 16. století jako součást sbírky umění (\"Kunstkammer\"). Stejně jako některé vystavované kusy v \"Grünes Gewölbe\", nepocházejí starší části sbírky pouze ze samotného Saska. Některé byly zakoupeny v jižním Německu nebo v severní Itálii. Díky této drážďanské sbírce však začal v tomto regionu rozvoj přesného řemesla, které se později přemístilo do manufaktur jako například v krušnohorském městě Glashütte, kde se dodnes vyrábí velmi kvalitní hodinky.\nDnešní název (v německém originále \"Mathematisch-Physikalischer Salon\") pochází již z roku 1746. Mezi lety 1724 a 1746 byla sbírka pojmenována jako Královský kabinet matematických a fyzikálních přístrojů (\"Königliches Cabinet der mathematischen und physikalischen Instrumente\"). V 19. století měla sbírka velký vliv na technickou kulturu v Drážďanech. Wilhelm Gotthelf Lohrmann se v roce 1828, rok poté, co se stal hlavním inspektorem tohoto salonu, zasadil o založení technické školy (\"Technische Bildungsanstalt\"), jež byla předchůdkyní dnešní Technické univerzity Drážďany (\"Technische Universität Dresden\").\n\nPodobně jako ve sbírce zbraní (\"Rüstkammer\") se i zde jedná o vynikající ruční práci. Sbírka je věnována historickým přístrojům na měření délky, teploty, hmotnosti nebo objemu. Dále se zde nacházejí geodetické přístroje, historické mapy a glóby, astronomické optické přístroje a mapy oblohy a hvězd. Nachází se zde také známé zápalné zrcadlo od Andrease Gärtnera a zápalné čočky a zrcadla od Ehrenfrieda Walthera von Tschirnhaus. Vedle hodin ukazujících světový čas obsahuje sbírka mnoho dalších hodin. Pro knížata, která tyto předměty sbírala, hrála důležitou roli preciznost provedení, ale také umělecké zpracování předmětu.\n\n"}
{"id": "702733", "url": "https://cs.wikipedia.org/wiki?curid=702733", "title": "Kazašská Wikipedie", "text": "Kazašská Wikipedie\n\nKazašská Wikipedie ( ) je jazyková verze Wikipedie v kazaštině. Byla založena v roce 2002. V lednu 2020 obsahovala přes 225 000 článků a pracovalo pro ni 18 správců. Registrováno bylo přes 92 000 uživatelů, z nichž bylo asi 215 aktivních. V počtu článků byla 40. největší Wikipedie.\n\n"}
{"id": "702742", "url": "https://cs.wikipedia.org/wiki?curid=702742", "title": "Selma Jacobsson", "text": "Selma Jacobsson\n\nSelma Jacobsson (27. ledna 1841 Stockholm – 30. března 1899 Stockholm) byla švédská dvorní fotografka. Měla své studio ve Stockholmu v Rauhankatu č.p. 15. Byla vdaná za arménského vědce Norayre de Byzance.\n\nSelma Jacobsson se narodila 27. ledna 1841 ve Stockholmu jako dcera obchodníka Levi Abrahama Jacobssona a matky Sally Pohlové, sestry operního zpěváka Agnese Jacobssona a architekta Ernsta Jacobssona. V roce 1881 se provdala za arménského lingvistu Norayra de Byzance. Byla studentkou Berthy Valeriusové. V roce 1872 otevřela ve Stockholmu vlastní fotografické studio. Byla úspěšnou fotografkou s klientelou v diplomatickém sboru a z vysoké společnosti. V roce 1899 byla jmenována fotografkou královského dvora (Kungl. Hoffotograf) .\n\n"}
{"id": "702745", "url": "https://cs.wikipedia.org/wiki?curid=702745", "title": "Čínské míry", "text": "Čínské míry\n\nTradiční čínské míry (, doslova „tržní systém“) jsou obvyklé a tradiční jednotky měr a vah používané v Číně. V Čínské lidové republice byly koncem 20. století upraveny a začleněny do metrického systému. \n\nPro pojmenování většiny jednotek soustavy SI byla použita jména blízkých tradičních čínských jednotek. Proto je-li nutné vyjasnit, o které jednotce se mluví, použije se označení „tržní“ (\"š’\", shì, 市) pro tradiční jednotku a „standardní“ (\"kung\", gōng, 公) pro jednotky SI. SI je oficiální měrný systém, ale tradiční jednotky jsou v každodenním životě stále používány.\n\nZákladní jednotkou byla \"čch’\" (stopa). \"Cchun\" vzdáleně odpovídá evropskému palci či coulu, původně byl definován jako šířka palce, \"pu\" byl původně dvojkrok.\n\n\"Mu\" se dělila na 4 \"ťüe\". Od dynastie Sung byly zavedeny menší míry: \"fen\" (fēn, 分; = 1/10 \"mu\"), \"li\" (lí, 厘; = 1/100 \"mu\"), \"chao\" (háo, 毫; = 1/1000 \"mu\"), \"s’\" (sī, 丝; = 1/10 000 mu) a \"chu\" (hū, 忽; = 1/100 000 \"mu\").\n\nPodle jiných údajů se za dynastie Sin \"ťin\" rovnal 218,79 gramům. Velikost \"ťinu\" 222,73 gramu zavedená dynastií Východní Chan roku 9 n. l. se nezměnila za následujících dynastií Wej (220–265), Ťin (265–420), Severní Wej (386–534), Liang (502—557) a Čchen (557–589).\n\nVáha předmětů se obvykle uváděla v \"ťinech\"; váha cenných předmětů a drahých kovů se počítala v \"lianzích\", i kdyby jich měly být tisíce.\n\nV Hongkongu je používána také hongkongská stopa dlouhá přesně 0,371475 metru a odvozené jednotky:\n\nDo roku 1645 (kromě 1665–1669) platily výše uvedené vztahy. Předtím (tj. před čchingským obdobím) platilo následující:\n\n"}
{"id": "702748", "url": "https://cs.wikipedia.org/wiki?curid=702748", "title": "Karel Pařík", "text": "Karel Pařík\n\nKarel Pařík (4. července 1857, Veliš u Jičína, Rakouské císařství – 16. června 1942, Sarajevo, Nezávislý stát Chorvatsko), v srbochorvatském přepisu Karlo Paržik, byl architekt, který na přelomu 19. a 20. století projektoval nejméně 110 realizovaných staveb po celé Bosně a Hercegovině a na dalších asi 40 se podílel.\n\nByl šestým dítětem řeznického mistra z Velíše Josefa Paříka a Anny, rozené Slavíkové (měl pět starších bratrů). Obecnou školu navštěvoval ve Veliši, měšťanku a reálku absolvoval v Jičíně. Ve Vídni vystudoval Střední průmyslovou školu stavební a roku 1878 se zapsal na tamní Akademii výtvarných umění, na architektonickou školu, kterou vedl dánský architekt Theophil von Hansen. Druhým významným učitelem a architektem, který mladého Paříka během studií ovlivnil, byl Fridrich Schmidt.\n\nNa Balkán se dostal po okupaci Bosny a Hercegoviny rakousko-uherskou armádou (1878), tedy v době, kdy probíhala transformace okupovaného území, budování infrastruktury a úřednického aparátu. V těch časech putovala do Bosny a Hercegoviny celá řada Čechů – učitelů, architektů, inženýrů, lékařů a státních zaměstnanců, kteří tu hledali novou životní příležitost. Do Sarajeva přijel roku 1884, aby se tu spolu se svým spolužákem Josipem Vancašem pustil do realizace mimořádné zakázky na stavbu hlavní katolické katedrály a hlavní budovy Zemské vlády Bosny a Hercegoviny (dnes známá i jako \"Zgrada zemaljske vlade I\").\n\nByl dvakrát ženatý. Jeho první ženou byla Marie Stefánie Langreiterová, se kterou měl syna Karla, později významného stavitele houslí v Bělehradě. V roce 1890 Marie zemřela. Z druhého manželství s Ludmilou, rozenou Mandićovou, měl děti tři – syny Pavla Otokara, Mariana a dceru Melitu. S Marianem a Melitou později Karel Pařík spolupracoval při tvorbě některých svých staveb. Karel Pařík zemřel v roce 1942 v Sarajevu, kde je i pohřben. Na jeho počest nese jedno ze sarajevských náměstí název Náměstí Karla Paříka. Náměstí sousedí s poslední Paříkovou stavbou, kterou vyprojektoval se svým synem – tou stavbou je neorománský katolický kostel sv. Josefa dokončený roku 1939 (\"Crkva sv. Josipa\").\n\nByl považován za vynikajícího znalce a autora historizující architektury, experta na nadzemní a monumentální stavby. Již jako čerstvě dostudovaný získal se svým spolužákem Josipem Vancašem už výše zmíněnou zakázku na stavbu Arcibiskupské katedrály Nejsvětějšího srdce Ježíšova v Sarajevu (1884–1889, \"Katedrala crkva Srca Isusova\"). V počátcích své kariéry zaujal také projektem Šarí‘atské soudní školy (1888, \"Šeriatska sudačka škol\"a) postavené podle konceptu medresy. Budova je koncipována v duchu romantického historismu v maurském stylu a sloužila svému účelu (výuka práva šaría) až do roku 1937. Dnes v ní sídlí Fakulta islámských věd. Mistrovským dílem je pak Paříkův projekt Sarajevské radnice (\"Vijećnica\"), která je nyní knihovnou (1891–1894). Stavba vykazuje vlivy byzantské a islámské architektury. Na konečném vzhledu radnice se však podíleli ještě další dva architekti, chorvatský Čech Alexander Wittek a Chorvat Ciril Iveković. K dalším významným sarajevským stavbám z tohoto počátečního období tvorby patří rezidence Esada Kuloviće (1896), sarajevského starosty v letech 1905–1910, a Obecní dům (1897, \"Društveni dom\", dnes Národní divadlo). Vyprojektoval také několik svatostánků pro různé církve – evangelický kostel v románsko-byzantském stylu, který je dnes součástí Akademie výtvarných umění (1898), pravoslavnou školu (1897) a aškenázskou synagogu (1901). V roce 1896 získal Karel Pařík medaili za práci pro výstavu Uherského milénia v Budapešti a v prosinci roku 1899 mu císař František Josef I. udělil rytířský kříž.\n\nI počátek 20. století mu přinesl řadu dalších zakázek na území Bosny a Hercegoviny – např. sídlo pravoslavného hercegovského metropolity v Mostaru (1910), v Sarajevu pak obchodní dům pro židovskou rodinu Salmonů (1911 – dnes Národní galerie Bosny a Hercegoviny), rozsáhlý komplex Zemského muzea v neorenesančním slohu (1913) a v roce 1911 se podílel na přístavbě rezidence reisu-l-ulemy u Carovy mešity (\"Careva džemija\") z 16. století. Od 20. let 20. století spolupracoval několikrát se svým synem Marianem – jednou z nejzdařilejších společně vyprojektovaných staveb je tzv. Vakufski dům z roku 1931, kdy Pařík opustil svůj historizující styl a přiklonil se k modernějšímu konstruktivismu. Dalším jeho rodinným spolupracovníkem se stal jeho zeť František Blažek. Společně pracovali na projektu Filipovićevských kasáren v Sarajevu (dnes kampus Univerzity v Sarajevu) a především na řadě staveb v lázeňském letovisku Ilidža, kde své stavby realizovali i další čeští architekti – např. Karel Pánek. S podobným typem staveb a architektury jakou navrhl v Ilidži měl už Karel Pařík zkušenosti ze své práce na několika objektech v chorvatském letovisku Kupari (1913). Většina jeho staveb v Kupari, které dlouhá léta patřily Československé lázeňské společnosti, se však nedochovala, jelikož byly zdevastovány po znárodnění a následně zničeny v 90. letech 20. století během jugoslávské války.\n\nJe autorem většiny městotvorných staveb v Sarajevu a řady dominant, které i dnes neodmyslitelně patří k tváři města. Projektoval budovy škol, muzeí, úřadů, kasáren, nemocnice, hotely, obytné komplexy, budovy náboženských spolků, sarajevskou radnici, věznici i stavby církevní – kostely, mešity, synagogy. Většinu staveb vytvořil v některém z historizujících slohů a významný je jeho přínos tzv. bosenskému stylu – což byla kombinace vídeňského historismu, neorománského slohu a orientálního tvarosloví. Má velkou zásluhu na tom, že se Sarajevo na přelomu 19. a 20. století změnilo z města orientálního v město evropského stylu.\n\nDo státní služby vstoupil 31. března 1886, kdy byl přijat jako provizorní inženýr do stavebního odboru Zemské vlády Bosny a Hercegoviny, kde pak pracoval až do roku 1916. V roce 1888 získal místo inženýra s definitivou, v letech 1890 a 1891 také učil na Technické škole v Sarajevu, v roce 1892 se stal inženýrem 1. třídy a v roce 1895 hlavním inženýrem stavebního odboru. Postupem času dosáhl na stavebním odboru funkce vedoucího oddělení pro nadzemní stavby (s titulem zemského rady). V roce 1905 byl jmenován stavebním radou, v roce 1908 vrchním stavebním radou a v roce 1912 šéfem oddělení pro nadzemní stavby. V roce 1916 byl po sporech se svým nadřízeným, sekčním šéfem Kusovićem, po třiceti letech služby penzionován. Po odchodu do penze učil na Technické střední škole v Sarajevu a v letech 1921–1937 byl poradcem pro stavební otázky a projektantem četných sakrálních a jiných objektů pro Vrhbosenské arcibiskupství (pro katolickou církev v Bosně a Hercegovině vytvořil celkem 80 stavebních projektů).\n\n\n"}
{"id": "702749", "url": "https://cs.wikipedia.org/wiki?curid=702749", "title": "Johann Karl Nestler", "text": "Johann Karl Nestler\n\nJohann Karl Nestler (česky \"Jan Karel Nestler\"; 16. prosince 1783 Vrbno pod Pradědem ve Slezsku – 9. července 1841 Olomouc) byl profesor polního hospodářství a přírodní historie na Filosofické fakultě olomoucké univerzity, děkan této fakulty a rektor univerzity, a jeden z nestorů české vědy o polním hospodářství.\n\nNestler studoval v letech 1800–1806 filosofii, teologii a právo na olomouckém akademickém lyceu. V letech 1806–12 byl vychovatelem v Starém Hobzí (Alt Hart) a v letech 1812–18 byl ředitelem gymnaziálního institutu v Klafterbrunnu (Dolní Rakousy). V letech 1818–20 absolvoval odborné vzdělání v polním hospodářství, v letech 1820–21 pak studoval polní hospodářství na Vídeňské univerzitě, kde byl později také adjunktem na katedře polního hospodářství.\n\nV roce 1823 se Nestler stal profesorem polního hospodářství, a v roce 1824 také přírodních dějin, na Stavovské akademii a olomouckém akademickém lyceu. Poté, co byly lyceu navráceny univerzitní privilegia, byl v Olomouci promován doktorem filosofie. V roce 1835 se stal rektorem olomoucké univerzity a v roce 1837 děkanem její Filosofické fakulty.\n\nV rámci výuky v Olomouci Nestler zařadil zvláštní sekci věnovanou vědeckému šlechtění zvířat a plodin. Hlavní důraz kladl na historii šlechtění ovcí s cílem zlepšit produkci vlny. Ve svých publikovaných přednáškách (1829) přesvědčoval chovatele k rozvinutí teoretických základů pro selekci ovcí. Snažil se také vysvětlit, jak příroda produkuje nové druhy zvířat a rostlin skrz síly mimo kontrolu člověka, a jak šlechtitelé kontrolují reprodukci a změny skrz příbuzenské křížení a mezidruhové křížení s cílem zvýšit produkci.\n\nNestler chtěl objasnit \"Vererbungsgeschichte\" (genetickou historii). Využíval k tomu i výzkum záznamů o předcích nejlépe šlechtěných zvířat, který nazýval \"vývojovou historií\" (\"Entwicklungsgeschichte\"). Hlavním zdrojem informací byly výjimečné úspěchy, kterých bylo dosaženo na farmě Geisslera v průběhu předcházejících 100 let. Podobnou práci v té době prováděl také profesor Filosofického institutu v Brně Franz Diebl. Výzkum na poli šlechtění ovcí pak podle některých autorů ovlivnil pozdější práci Gregora Johanna Mendela (ten samotný studoval na olomoucké Filosofické fakultě v letech 1840–43).\n\nNestler byl velmi aktivním členem \"Moravsko-Slezské společnosti pro povýšení polního hospodářství\" (\"Mähr.-Schles. Ges. zur Beförderung des Ackerbaues, Natur- und Landeskde.\"), v rámci které byl také pořadatelem 4. mezinárodního shromáždění rolníků a lesníků v roce 1840 v Brně (poprvé v rakouských zemích). Byl členem mnoha dalších stejně orientovaných společností a napsal na dané téme velké množství literatury.\n\n\n\n"}
{"id": "702751", "url": "https://cs.wikipedia.org/wiki?curid=702751", "title": "Francouzská šlechtická emigrace", "text": "Francouzská šlechtická emigrace\n\nFrancouzská šlechtická emigrace představovala důležitý důsledek Velké francouzské revoluce, kdy mezi lety 1789–1815 emigrovala velká část francouzské šlechty z Francie do sousedních zemí. Většina rodů tuto emigraci chápala jako dočasnou, a když je potom Napoleon žádal o návrat v roce 1800, navrátila se velká část zpět. Většina těch nevrátivších se vrátila po Napoleonově pádu.\n\nHned v roce 1789 prvním roce Francouzské revoluce odešli do emigrace někteří ultramonarchisté jako byli mladší bratři krále Ludvíka XVI. hrabě d'Artois a hrabě z Provence, princ de Condé (Bourbon-Condé) - bratranec krále a právě zmíněných hrabat, vévodové d’Enghien (vnuk předešlého) a de Polignac - často pairové, zejména členové dřívější „Šeříkové kliky\". Jejich cílem byla Anglie, Nizozemí nebo Německo. S postupující radikalizací revoluce (začala požírat své děti) do emigrace odjížděli i liberální šlechticové, například markýz de La Fayette, vévoda d'Aiguillon a Talleyrand nebo bohatí či oposičně angažovaní měšťané. \n\nEmigrací se ale zejména měla (a má v tomto kontextu) na mysli skupina těch emigrantů, kteří ve Francii chtěli obnovit předrevoluční poměry. Ta se shromažďovala ve městě Koblenc, sídle kurfiřta arcibiskupa Trevírského na pozvání Ferdinanda svobodného pána von Duminique - prvního ministra arcibiskupa kurfiřta. Sám arcibiskup kurfiřt Klemens Václav Saský to schvaloval, protože byl strýcem (bratrem Marie Josephy matky) krále Ludvíka XVI. a jeho sourozenců. Princ de Condé zde zformoval armádu mladých aristokratů, kteří se chtěli zapojit do boje za své cíle. \n\nDelegace francouzských emigrantů v čele s hrabětem d'Artois se vnutila 27. srpna 1791 na jednání s císařem Leopoldem a pruským králem Fridrichem Vilémem, kterého hostil saský kurfiřt Fridrich August III. na zámku Pilnic (Pillnitz). Výsledkem těchto jednání byla pilnická deklarace požadující zachování monarchie ve Francii a bezpečnost pro královské manžele (vojenský zásah proti revoluci připouštěla pouze po shodě evropských velmocí).\n\nArmáda prince de Condé se připojila ke spojeným vojskům pruským, rakouským a hesenským, vedeným vévodou brunšvickým, jenž vydal manifest redigovaný a inspirovaný Marií Antoinettou, v neúspěšné invasi do Francie v roce 1792 skončené kanonádou - bitvou u Valmy. \n\nArmáda prince de Condé v síle 5 000 až 25 000 mužů. Po rekrutování ve městech Mohuč (německy Mainz) a Mannheim a ve švýcarských kantonech v roce 1796 mohla mít 10 000 mužů. Placeni byli Británií. V době prozatímního příměří byla umístěna v okolí Bodamského jezera. Po konci války první koalice proti revoluční Francii 1792-1797 odpochodovala do tehdy ruského Polska, byla Ruskem placena a s jeho Suvorovovou armádou se zúčastnila pochodem do Švýcarska války druhé koalice proti revoluční Francii 1798–1802. Armáda prince de Condé byla rozpuštěna v roce 1801.\n\nRevoluční režim aktivitu emigrace využíval pro propagandu proti svým oponentům, kteří v zemi zůstali, a jejich zastrašování. I proti emigraci aktivitám a jejím používal jak propagandu (například obrázky vedle), tak i legislativu:\n\nPodobné bylo činění francouzské šlechtické emigrace i v dalším. Chudí a na mizině, za to ale vznešení nenávistní a neústupní. \n\nNěkteří emigrovavší šlechticové byli živi jakožto milenky či milenci těch, jež si to mohli dovolit a někteří další se dokonce živili i prací, na což velká část z nich nemohla do smrti zapomenout a nenáviděla domnělé viníky této nutnosti.\n\nČást z ní se do Franci vrátila za Napoleonovy vlády po jeho výzvě k návratu. \n\nPo Napoleonově pádu a za Restaurace se vrátili i ti nejnesmiřitelnější - tvořili skupinu ultraroyalistů, o níž se trefně říkalo: „Nic se nenaučili (že by se v nové době a po změnách měli chovat jinak) a nic nezapomněli (mstili se - i těm, kteří jim později pomohli)\".\n\nSpíše výjimku tvořily rody, které se nikdy nevrátily, k nim patřili například Rohanové, nebo Mensdorff-Pouilly.\n"}
{"id": "702752", "url": "https://cs.wikipedia.org/wiki?curid=702752", "title": "Bilance běžných převodů", "text": "Bilance běžných převodů\n\nBilance běžných převodů jsou transakce, které jsou součástí platební bilance zahraničního obchodu a které nevedou ke vzniku závazků či pohledávek ve vztahu k zahraničí. Jedná se například o příspěvky mezinárodním organizacím, dary a další.\n"}
{"id": "702755", "url": "https://cs.wikipedia.org/wiki?curid=702755", "title": "Himalčuli", "text": "Himalčuli\n\nHimalčuli (nebo také \"Himal Chuli\") je nepálská hora a druhý nejvyšší vrchol horské skupiny Mansiri Himal.\n\nNachází se v severní části centrálního Nepálu, jižně od Manáslu. Hora má tři hlavní vrcholy: Východní (7893m), Západní (7540m) a Severní (7331m).\n\nPrvovýstup uskutečnili v roce 1960 dva členové japonské horolezecké expedice - Hisaši Tanabe a Masahiro Harada.\n\n\n"}
{"id": "702757", "url": "https://cs.wikipedia.org/wiki?curid=702757", "title": "Miroslav Chvíla", "text": "Miroslav Chvíla\n\nMiroslav Chvíla (* 28. března 1967) je bývalý slovenský fotbalista, záložník a obránce, reprezentant Československa i Slovenska.\n\nV československé lize nastoupil ve 122 utkáních a vstřelil 8 gólů. Hrál za Duklu Banská Bystrica (1986-1988), Slovan Bratislava (1988-1995), Inter Bratislava (1995-1997) a Artmedii Petržalka (1997-1999). Se Slovanem získal roku 1992 titul mistra Československa a dvakrát titul mistra Slovenska (1994, 1995). Za československou reprezentaci odehrál roku 1992 jedno utkání, jednou startoval v reprezentačním B-mužstvu, 2x v reprezentaci do 21 let. Roku 1994 reprezentoval i Slovensko. V evropských pohárech nastoupil v 9 utkáních.\n\n\n"}
{"id": "702758", "url": "https://cs.wikipedia.org/wiki?curid=702758", "title": "Grand Prix Austrálie 1992", "text": "Grand Prix Austrálie 1992\n\nGrand Prix Austrálie 1992 (LV. Transurban Australian Grand Prix), 16. závod 43. ročníku mistrovství světa jezdců Formule 1 a 34. ročníku poháru konstruktérů, historicky již 532. grand prix, se již tradičně odehrála na okruhu Melbourne.\n\n"}
{"id": "702763", "url": "https://cs.wikipedia.org/wiki?curid=702763", "title": "Rohlenka", "text": "Rohlenka\n\nRohlenka je samota východně od Brna v Dyjsko-svrateckém úvalu, mezi Tvarožnou a Jiříkovicemi, při staré silnici z Brna do Olomouce i dálnici D1 z Brna do Vyškova. Nachází se v severním rohu katastrálního území Jiříkovic, z čehož se odvíjí i pravděpodobný původ názvu.\n\nStával zde jeden z řady zájezdních hostinců při císařské silnici Brno-Olomouc jako místo pro přepřahání koní, občerstvení či nocleh cestujících. Rohlenka měla jídelnu s kuchyní a výčepem, přístřešek pro kočáry a stáj pro koně. Dalšími obdobnými zařízeními na úseku mezi Brnem a Rousínovem byly Pindulka, nedaleká Maxlůvka (též Maxlovka), dnes již neexistující Holubská (hospoda u Andrysíků) či Stará pošta.\n\nZpočátku spadala Rohlenka pod sokolnické panství. V roce 1781 ji odkoupil první soukromý majitel a další se zde střídali až do roku 1978, kdy byla vykoupena v souvislosti s rozšiřováním silnice. V té době už sloužila jen jako zemědělská usedlost, protože funkce hostince ztratila na významu s rozvojem automobilismu. Poté sloužila jako ubytovna a kanceláře při stavbě dálnice a jako sklad materiálu.\n\nV roce 1985 byl na Rohlence zahájen částečný provoz nově vybudovaného motorestu, dokončeného v roce 1988. Při příležitosti 200. výročí slavkovské bitvy bylo v roce 2005 v motorestu zřízeno také informační centrum Austerlitz Rohlenka.\n\nV okolí motorestu v 90. letech vyrostla benzínová čerpací stanice a další stavby. V roce 1995 při stavbě provozovny McDonald's byl objeven hromadný hrob vojáků z bitvy u Slavkova, potvrzující umístění polního lazaretu v těchto místech. V roce 1997 byla u Rohlenky, tedy v areálu památkové zóny Slavkovského bojiště vyhlášené o 5 let dříve, zahájena výstavba rozsáhlého obchodního centra podle projektu Zdeňka Fránka. Proti záměru této stavby protestovaly některé organizace zájemců o napoleonské války. Vznikla mimo jiné petice směřovaná ministerstvu kultury. Stavba pak byla zastavena, byť z jiných důvodů, a dnes je zde jen zarůstající staveniště.\n\nLitinový granátník v životní velikosti byl před Rohlenku postaven při dokončení motorestu. Jeho původní forma vznikla už v roce 1765, kdy byly ve Strašicích na zbirožském panství východně od Plzně odlity první dvě figury, použité k výzdobě kašny zbirožského zámku. V roce 1890 strašická huť odlila ještě tři další granátníky, přičemž jeden z nich byl v roce 1931 zapůjčen do Brna na výstavu Zašlé a moderní slevačské umění. V Brně jej však zastihla druhá světová válka a v 50. letech se dostal do fondu vznikajícího Technického muzea. V roce 1983 byl předán na zámek ve Slavkově a po pěti letech na Rohlenku. Socha je vytvořena z duté, silnostěnné litiny (první dva odlitky sloužily i jako kamna). Byla odlévána po částech a z nich pak sestavována. Patří k nejstarším exemplářům evropské umělecké litiny.\n\n"}
{"id": "702766", "url": "https://cs.wikipedia.org/wiki?curid=702766", "title": "Alexander Vencel (1967)", "text": "Alexander Vencel (1967)\n\nAlexander Vencel (* 2. března 1967, Bratislava) je bývalý slovenský fotbalista, brankář, reprezentant Československa i Slovenska, syn fotbalového brankáře Alexandera Vencela staršího.\n\nJe odchovancem Slovanu Bratislava, kde také začal profesionální kariéru. Hrál za Slovan Bratislava (1987–1989, 1990–1994), RH Cheb (1989–1990), RC Strasbourg (1994–2000) a Le Havre AC (2000–2005). Se Slovanem získal roku 1992 titul mistra Československa a jednou titul mistra Slovenska (1994). Dále získal dvakrát Slovenský fotbalový pohár (1989, 1994), jedenkrát Slovenský fotbalový superpohár / Matičný Pribinův pohár (1994). Vítězem Interpoháru byl v letech 1990, 1992, 1993, 1994. Ve Štrasburku vyhrál roku 1997 francouzský ligový pohár.\n\nV československé, slovenské a francouzské lize odehrál 532 utkání.\n\nZa československou reprezentaci odehrál v letech 1991–1992 dvě utkání, ani jednou neodehrál celý zápas, premiéru v délce 8 minut si odbyl v přátelském zápase 25. září 1991 proti Norsku, druhý a zároveň svůj poslední zápas za federální tým odehrál proti Polsku 27. května 1992, tehdy chytal jeden poločas.\n\nSamostatné Slovensko reprezentoval 19x.\n\nJeho kariéra jako trenéra je spjata s Francií, a to díky svému 11letému hráčskému působení. V roce 2005 začal jako asistent u juniorky Le Havru, pomáhal s brankáři, pomáhal u osmnáctiletých, kteří hráli nejvyšší dorosteneckou soutěž. Poté přišla nabídka od Štrasburku, tři roky pracoval s brankáři, občas i s A-mužstvem. Byl odpovědný za všechny brankáře, kteří působili v klubu a zároveň byl asistentem hlavního trenéra.\n\nV únoru 2011 představil v Banské Štiavnici své nové působení v orgánech FIFA na novém celosvětovém projektu a zároveň jako sportovní garant francouzské firmy CT – Wel. Projekt sa týká komplexní přípravy brankářů.\nAlexander Vencel ml. je autorem knih \"Brankár\" a \"Brankár 2\".\n\n"}
{"id": "702768", "url": "https://cs.wikipedia.org/wiki?curid=702768", "title": "Kvalifikace na Mistrovství světa ve fotbale 2002 (CONCACAF)", "text": "Kvalifikace na Mistrovství světa ve fotbale 2002 (CONCACAF)\n\nKvalifikace na Mistrovství světa ve fotbale 2002 zóny CONCACAF určila 3 přímo postupující na Mistrovství světa ve fotbale 2002.\n\nV zóně CONCACAF bylo hned několik kvalifikačních fází. Nejlepší čtveřice týmů v žebříčku FIFA ( Mexiko, USA, Jamajka a Kostarika) byla přímo nasazena do semifinálové fáze a pátý tým ( Kanada) byl přímo nasazen do předbaráže. Zbylých 30 týmů bylo rozděleno do dvou zón. V té Karibské bylo 24 týmů rozlosováno do tří skupin po 8 týmech. Ve skupinách se utkali vyřazovacím systémem doma a venku. Vítězové skupin postoupili do semifinálové fáze a poražení finalisté skupin se zúčastnili předbaráže. Ve středoamerické zóně bylo 6 účastníků rozlosováno do dvou skupin po třech týmech, kde se utkali dvoukolově doma a venku. Vítězové skupin postoupili do semifinálové fáze, celky ze druhých míst se zúčastnili předbaráže. V předbaráži se šestice týmů utkala doma a venku o postup do semifinálové fáze. Dvanáct týmů v bylo v semifinálové fázi rozlosováno do tří skupin po čtyřech. První dva týmy z každé skupiny postoupily do finálové fáze, ve které byla jedna skupina čítající 6 týmů. První tři z této skupiny postoupili na mistrovství světa.\n\n\n\n\n\n\n\n\" Kanada zvítězila celkovým skóre 1:0 a postoupila do semifinálové fáze.\"\n\n\" Guatemala zvítězila celkovým skóre 9:1 a postoupila do semifinálové fáze.\"\n\n\" Honduras zvítězil celkovým skóre 7:1 a postoupil do semifinálové fáze.\"\n\n\n\n\n\n\n"}
{"id": "702779", "url": "https://cs.wikipedia.org/wiki?curid=702779", "title": "Grand Prix Japonska 1992", "text": "Grand Prix Japonska 1992\n\nGrand Prix Japonska 1992 (XVIII Fuji Television Japanese Grand Prix), byl 15. závod 43. ročníku mistrovství světa jezdců Formule 1 a 34. ročníku poháru konstruktérů, historicky již 531. grand prix, se již tradičně odehrála na okruhu v Suzuce.\n\n"}
{"id": "702780", "url": "https://cs.wikipedia.org/wiki?curid=702780", "title": "Vladimír Kinder", "text": "Vladimír Kinder\n\nVladimír Kinder (* 14. března 1969 Bratislava) je bývalý slovenský fotbalista, obránce, reprezentant Československa i Slovenska.\n\nRoku 1994 vyhrál anketu Fotbalista roku o nejlepšího slovenského fotbalistu.\n\nV československé, české a slovenské lize odehrál 260 utkání a vstřelil 35 gólů. Hrál za ŠK Slovan Bratislava (1990–1997), Middlesbrough FC (1997-2000), FK Drnovice (2000–2001) a Artmedii Petržalka (2001–2003). Se Slovanem získal roku 1992 titul mistra Československa a třikrát titul mistra Slovenska (1994, 1995, 1996). Byl historicky prvním Slovákem v nejvyšší anglické soutěži Premier League, v Middlesbrough odehrál v první a druhé lize 37 utkání a vstřelil 5 branek.\n\nZa československou reprezentaci odehrál roku 1993 jedno utkání (zápas kvalifikace na mistrovství světa 1994 proti Faerským ostrovům), samostatné Slovensko reprezentoval 38× (vsítil 1 gól v přátelském zápase s Chorvatskem).\n\n"}
{"id": "702781", "url": "https://cs.wikipedia.org/wiki?curid=702781", "title": "Grand Prix Portugalska 1992", "text": "Grand Prix Portugalska 1992\n\nGrand Prix Portugalska 1992 (XII Grande Prémio de Portugal), byl 14. závod 43. ročníku mistrovství světa jezdců Formule 1 a 34. ročníku poháru konstruktérů, historicky již 530. grand prix, se již tradičně odehrála na okruhu v Estorilu.\n\n"}
{"id": "702783", "url": "https://cs.wikipedia.org/wiki?curid=702783", "title": "Grand Prix Itálie 1992", "text": "Grand Prix Itálie 1992\n\nGrand Prix Itálie 1992 (LXIII Gran Premio Vodafone d'Italia), 13. závod 43. ročníku mistrovství světa jezdců Formule 1 a 34. ročníku poháru konstruktérů, historicky již 529. grand prix, se již tradičně odehrála na okruhu v Monze.\n\n"}
{"id": "702785", "url": "https://cs.wikipedia.org/wiki?curid=702785", "title": "Rock &amp; Roll (píseň, The Velvet Underground)", "text": "Rock &amp; Roll (píseň, The Velvet Underground)\n\n„Rock & Roll“ je třetí skladba z čtvrtého studiového alba newyorské rockové skupiny The Velvet Underground s názvem \"Loaded\". Skladbu skupina nahrála v Atlantic Recording Studios v New Yorku 15. dubna 1970 a vyšla v září téhož roku na albu \"Loaded\". Skladbu napsal frontman skupiny Lou Reed. Mimo alba Loaded skladba vyšla i na další albech Velvet Underground \"\" (1974), \"Another View\" (1986), \"Live MCMXCIII\" (1993), \"\" (2001) a také na sólových albech Lou Reeda \"Rock 'n' Roll Animal\" (1974), \"\" (1980), \"Live in Italy\" (1984) a \"American Poet\" (2001). Skladba byla také použita ve filmech \"A Guide to Recognizing Your Saints\", \"Rock 'n' Roll High School\" a \"SLC Punk!\". Skladbu mimo jiné také předělala skupina The Runaways.\n"}
{"id": "702790", "url": "https://cs.wikipedia.org/wiki?curid=702790", "title": "1969: The Velvet Underground Live", "text": "1969: The Velvet Underground Live\n\n1969: The Velvet Underground Live je koncertní dvojalbum newyorské rockové skupiny The Velvet Underground, poprvé vydané v roce 1974. Album skupina nahrála 19. října 1969 v Dallasu v Texasu a v listopadu téhož roku v San Franciscu v Kalifornii.\n\n"}
{"id": "702796", "url": "https://cs.wikipedia.org/wiki?curid=702796", "title": "Čabajka", "text": "Čabajka\n\nPojem Čabajka může označovat:\n"}
{"id": "702799", "url": "https://cs.wikipedia.org/wiki?curid=702799", "title": "Brněnské metro", "text": "Brněnské metro\n\nBrněnské metro může označovat:\n"}
{"id": "702800", "url": "https://cs.wikipedia.org/wiki?curid=702800", "title": "Kanadská fotbalová reprezentace", "text": "Kanadská fotbalová reprezentace\n\nKanadská fotbalová reprezentace reprezentuje Kanadu na mezinárodních fotbalových akcích, jako je mistrovství světa nebo Zlatý pohár CONCACAF.\n\nSeznam zápasů kanadské fotbalové reprezentace na MS\n"}
{"id": "702801", "url": "https://cs.wikipedia.org/wiki?curid=702801", "title": "Merchandising", "text": "Merchandising\n\nMerchandising [merčendajzing](z angl. slova merchandise, tedy zboží, obchodovat) je obor zabývající se péčí o zboží, a to především v maloobchodním prodeji, ale také v prodejnách typu cash & carry (jako jsou např. v Čechách na Moravě a Slezsku prodejny Makro). Merchandising v sobě zahrnuje celou řadu aktivit, které vykonávají jak výrobci, tak prodejci, anebo specializované reklamní agentury. Jde o jeden ze základních nástrojů marketingové oblasti nazývané podpora prodeje.\n\nPracovník, který tuto funkci zastává, se nazývá merchandiser. Merchandiser by měl být člověk s komunikačními a prezentačními schopnostmi, který je samostatný a má aktivní přístup.\n\nMerchandisingem se začali obchodníci zabývat na počátku 20. století v USA. Do České republiky tento pojem zavítal zhruba v polovině 90. let a poměrně rychle se rozšířil do prostředí českého maloobchodu.\n\nSamozřejmě s vývojem trhu, kdy se se stává čím dál komplikovanější a komplexnější, prošel merchandising určitým vývojem. Z počátku se merchandising bral pouze jako doplňování zboží do regálů. Pracovník dojel dle zadaného plánu na prodejnu i se zbožím ve svém automobilu, udělal inventuru, doplnil chybějící zboží, zarovnal produkty v regálech nebo na policích a odjel. Problém byl v tom, že práce Merchandisingra, obchodního zástupce, key account managera, obchodníků a dalších zainteresovaných osob nebyla prakticky vůbec koordinována.\n\nPostupem času se však merchandising začal více přizpůsobovat potřebám trhu, zákazníků, obchodů (potažmo řetězců) a začaly se na merchandisery klást větší požadavky a celkově záběr merchandisingu začal být mnohem širší než jen pouhé doplňování zboží do regálů, i když to samozřejmě patří mezi jeho základní aktivity.\n\nZákladním cílem merchandisingu je zajistit, aby zboží bylo k dispozici zákazníkům, a to v dostatečném množství, na správném místě, ve správný čas a se správnou cenou.\n\n\n\nMezi další aktivity merchandisingu lze zařadit například:\nPro souhru všech těchto činností merchandisingu je třeba nastavit všem souvisejícím aktivitám řád, rozsah, pravidla a zodpovědnosti. To je úkol pro firemní projektové řízení.\n\nNejvětší podíl na merchandisingu ve smyslu doplnění zboží a na jeho skladové manipulaci v zázemí prodejny má obsluha prodejny a skladu. Vzhledem k rozsahu otevírací doby (8–24 hodin, a to až 7 dní v týdnu) je tento podíl velmi vysoký a pohybuje se v intervalu 90–100 %. Přesto, že na ostatní účastníky implementace těchto aktivit zbývá malé procento podílu, paradoxně se o to více od nich očekává. Je to jednak proto, že jsou na prodeji (tedy i zisku) a stavu vystaveného zboží více motivování, jednak proto, že vytvářejí monitorující mechanismus nad procesy a smluvními závazky prodejců, tedy řetězců prodejen a jejich personálu.\n\n\nPojem koncepční merchandising lze chápat jako určitou evoluci klasického pojetí merchandisingu, která přirozeně nastala jednak díky určité stabilizaci obchodního trhu a jednak díky tomu, že v nynější době je zboží ve většině případů distribuováno přes maloobchodní řetězce, čímž dochází k ustálení obchodní struktury firem. Tento stav poskytuje dobré podmínky pro to, aby merchandiseři byli vlastně i napůl obchodní zástupci včetně patřičné zodpovědnosti.\n\nTento nový přístup vyplývá též z průzkumů a zkušeností řetězců, kteří by právě ocenili, kdyby objednávka, případně doporučení na objednávku, vyšlo přímo z práce merchandisera, protože ten by měl mít nejlepší přehled a informace o prodejně, pokud pracuje správně.\n\n\nOrientování na dodavatele nastává ve chvíli, kdy obchodník svěří veškerý servis některých nebo všech regálů svému dodavateli. Při svěřování této odpovědnosti by obchodník měl vzít v potaz dosavadní zkušenosti a vztahy s dodavatelem, mělo by se vždy jednat o prověřeného a spolehlivého dodavatele, protože v případě, že se něco pokazí, tak negativní ohlasy a reference a i konečná zodpovědnost jde vždy za obchodníkem. Dodavatel si sám hlídá, jak a které zboží se prodává, co naopak vázne. Ve vlastním zájmu je nucen pečlivě sledovat obrátkovost zboží, jeho doplňován. Merchandising orientovaný na dodavatele přináší bezprostřední výhody prodejci. Uvolňuje mu ruce pro jiné činnosti a je pohodlný.\n\nZákladem merchandisingu orientovaného na zákazníka je velice jednoduchá orientace na prodejně a mezi regály nebo mezi výrobky. Tento princip se uplatňuje zejména u velkých prodejen, kde vychází ze zkušenosti, že bloudění mezi regály a zdlouhavé hledání výrobků zákazníky od nakupování spíše odrazuje. Hlavní doménou pak většinou bývá cena. Postupuje se zleva doprava od nejlevnějšího k nejdražšímu výrobku v dané kategorii. Nevýhoda zákaznického merchandisingu, který si řídí a hlídá prodejce, je určitá řevnivost velkých dodavatelů konkurenčních značek. Přítomnost více prémiových značek vedle sebe totiž s sebou přináší možnost detailního srovnávání zejména cenové úrovně.\n"}
{"id": "702805", "url": "https://cs.wikipedia.org/wiki?curid=702805", "title": "Franjo Kuharić", "text": "Franjo Kuharić\n\nFranjo Kuharić (15. dubna 1919, Gornji Pribić – 11. března 2002, Záhřeb) byl chorvatský římskokatolický duchovní, biskup, arcibiskup-metropolita záhřebský (1970 – 1997) a kardinál, čestný člen Chorvatské akademie věd a umění. \n\nNarodil se jako nejmladší, třinácté dítě v chudé rodině v malé vesnici Gornji Pribić (opčina Krašić). \n\nStudoval teologii v Záhřebu. Na kněze byl vysvěcen 15. července 1945. Při svěcení v záhřebské katedrále arcibiskup Alojzije Stepinac k mladým novoknězům prohlásil: „Posílám vás do krvavé koupele.“\n\nKrátce sloužil jako kaplan v faře Radoboj a jako správce fary Rakov Potok a Sveti Martin pod Okićem. Komunisté se na něj dvakrát pokusili spáchat atentát (v roce 1947 v Rakovu Potoku a roku 1948 ve vesnici Jakovlje), ale přežil. Tehdejší záhřebský arcibiskup-koadjutor Franjo Šeper ho roku 1957 jmenoval farářem v Samoboru.\n\n15. února 1964 jej papež Pavel VI. jmenoval pomocným biskupem záhřebské arcidicéze. Biskupské svěcení přijal 3. května 1964 v záhřebské katedrále. Když byl v srpnu 1969 Kuharićův předchůdce, kardinál Franjo Šeper, jmenován prefektem Kongregace pro nauku víry, byl Kuharić jmenován apoštolským administrátorem záhřebské arcidiecéze, a 16. června 1970 záhřebským arcibiskupem. V září toho roku byl zvolen předsedou Biskupské konference Jugoslávie a ve stejném roce obdržel čestný doktorát na univerzitě v Záhřebu.\n\nPapež Jan Pavel II. ho 2. února 1983 na veřejné konzistoři jmenoval kardinálem. Byl morální autoritou jak totalitního režimu, tak i po osamostatnění Chorvatska. Podporoval obranu Chorvatska, ale vyzýval k respektování morálních principů.\n\nV září 1994 přivítal papeže Jana Pavla II. během jeho návštěvy Chorvatska u příležitosti oslav 900 let vzniku záhřebské diecéze a prvního záhřebského biskupa pocházejícího z Čech, Ducha. \n\n5. července 1997 z důvodu kanonického věku odešel do penze a jeho nástupcem se stal Josip Bozanić. Po svém odchdu 20. září 1997 kardinál Franjo Kuharić jako emeritní arcibiskup v Záhřebu vedl křest arcivévody Ferdinanda, syna hlavy chorvatské královské rodiny Karla Habsbursko-Lotrinského. Princ Fedrinand přitom obdržel tradiční jméno chorvatských králů \"Zvonimir\". Jeho kmotry byli jeho strýc Jiří Habsbursko-Lotrinský, Alois-Konstantin Löwenstein-Wertheim-Rosenberský, Markéta Bulharská a Agnes Hussleinová (roz. baronka von Arco).[3]\n\nKardinál Franjo Kuharić zemřel 11. března 2002 v Záhřebu a byl pochován v kryptě záhřebské katedrály.\n\n11. března 2012 záhřebská arcidiecéze oznámila, že začala proces blahořečení Franjo Kuhariće.\n\nKe statusu Međugorje kardinál Kuharić prohlásil, že „\"proto necháváme tento aspekt dalšímu zkoumání. Církev nemusí spěchat\".“\n\n\n\n"}
{"id": "702807", "url": "https://cs.wikipedia.org/wiki?curid=702807", "title": "I. B třída Kraje Vysočina", "text": "I. B třída Kraje Vysočina\n\nI. B třída Kraje Vysočina tvoří společně s ostatními prvními B třídami sedmou nejvyšší fotbalovou soutěž v České republice. Je řízena Krajským fotbalovým svazem Vysočiny a rozdělena na skupiny A a B. Hraje se každý rok od léta do jara se zimní přestávkou, účastní se jí v obou skupinách 14 týmů z Kraje Vysočina, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do jedné ze skupin I. A třídy Kraje Vysočina. Poslední týmy sestupují do Okresních přeborů (II. tříd), řízených dle spádovosti:\n\n\nZkratky: OFS – Okresní fotbalový svaz, MěFS - Městský fotbalový svaz\n\n"}
{"id": "702808", "url": "https://cs.wikipedia.org/wiki?curid=702808", "title": "Dánský dům v Paříži", "text": "Dánský dům v Paříži\n\nDánský dům v Paříži (dánsky \"Danmarkshuset\", francouzsky \"Maison du Danemark\") je kulturní centrum v Paříži, jehož posláním je prezentovat dánskou kulturu ve Francii. Nachází se na \"Avenue des Champs-Élysées\" č. 142 v 8. obvodu. Bylo otevřeno v roce 1955.\n\nV 19. století se na místě dnešního Dánského domu nacházel zábavní park \"Jardin Beaujon\" známý svými ohňostroji a lety balónem. Na počátku 20. století byl na jeho místě postaven čtyřpatrový palác hôtel Subiran. Nápad vytvořit dánský dům v cizině vznikl na světové výstavě v Bruselu v roce 1935. Dánský stát získal pozemek v roce 1948, nechal zbořit palác Subiran a postavit Dánským dům s cílem podpořit dánský průmysl, zemědělství a kulturu. Základní kámen položil 23. září 1952 dánský premiér Erik Eriksen a francouzský ministr zahraničních věcí Robert Schumann. Část prostředků na výstavbu domu byla získána u příležitosti francouzsko-dánské výstavy v Kodani v roce 1950 a z výtěžku loterie. Celkové náklady činily 6,7 milionu dánských korun.\n\nSlavnostní otevření proběhlo 23. dubna 1955 za přítomnosti dánského krále Frederika IX. a královny Ingrid, dánského premiéra H. C. Hansena a francouzského prezidenta René Cotyho.\n\nV roce 1999 bylo rozhodnuto o rekonstrukci domu a změnu fasády. Přestavba začala v únoru 2001 a byla dokončena v prosinci téhož roku. V domě byla zřízena restaurace \"Copenhague\" a víceúčelový sál. V únoru 2002 byl Dánský dům opět otevřen za účasti královny Markéty II. a prince Henrika, pařížského starosty Bertranda Delanoë a ministra školství Jacka Langa.\n\nDánský dům je financován Dánskem a řízen správní radou tvořenou zástupci dánského velvyslanectví a ministerstva zahraničí. Jeho účelem je podporovat kulturní a ekonomické styky mezi Dánskem a Francií.\n\n"}
{"id": "702813", "url": "https://cs.wikipedia.org/wiki?curid=702813", "title": "White Light/White Heat (píseň)", "text": "White Light/White Heat (píseň)\n\n„White Light/White Heat“ je první skladba z alba \"White Light/White Heat\" americké skupiny The Velvet Underground.\nSkladbu napsal Lou Reed.\n\nPoprvé skladba vyšla v listopadu 1967 jako singl se skladbou „Here She Comes Now“ na B-straně. V lednu 1968 pak vyšla na albu \"White Light/White Heat\".\n\nVe studiových verzích vyšla na kompilacích \"Andy Warhol's Velvet Underground featuring Nico\" (1971), \"\" (1989), \"Chronicles\" (1991), \"What Goes On\" (1993), \"The Best of Lou Reed & The Velvet Underground\" (1995), \"Peel Slowly and See\" (1995), \"\" (2000), \"\" (2001), \"The Very Best of the Velvet Underground\" (2003), \"Gold\" (2005) a \"The Velvet Underground Playlist Plus\" (2008). Rovněž vyšla na několika kompilacích Lou Reeda. Jednalo se o alba \"\" (1977), \"\" (1980), \"Walk on the Wild Side & Other Hits\" (1992), \"NYC Man (The Ultimate Collection 1967-2003)\" (2003), \"\" (2004) a \"The Essential Lou Reed\" (2011).\n\nPozději vyšla v koncertní podobě na albech \"\" (1974), \"Live MCMXCIII\" (1993), \"Final V.U. 1971-1973\" (2001) a \"\" (2001). Lou Reed ji vydal na svých koncertních albech \"Rock 'n' Roll Animal\" (1974), \"Live in Italy\" (1984), \"A Night with Lou Reed\" (1991), \"\" (1992), \"Live in Concert\" (1996), \"Retro\" (1998), \"American Poet\" (2001) a \"Legendary Lou Reed\" (2002).\n\nSkladbu předělal například David Bowie na svém albu \"\" (1983). Rovněž ji vydal jako singl s vlastní písní „Cracked Actor“ na B-straně. V roce 1990 tato skladba vyšla na tribute albu \"Heaven & Hell - A Tribute to The Velvet Underground\" v podání skupiny Revenge. Česká skupina Fiction vedená Milanem Hlavsou skladbu předělala na svém albu \"Neverending Party\".\n\nV roce 2012 vyšla skladba ve dvou verzích na soundtracku k filmu \"Země bez zákona\". První v podání Marka Lanegana a druhou nahrál Ralph Stanley. Roku 2016 vydal vlastní verzi písně zpěvák Julian Casablancas (byla nahrána speciálně pro seriál \"Vinyl\").\n"}
{"id": "702819", "url": "https://cs.wikipedia.org/wiki?curid=702819", "title": "Childebert I.", "text": "Childebert I.\n\nChildebert I. (kolem 496 – 13. prosince 558 v Paříži), byl jedním ze čtyř synů Chlodvika I. Po otcově smrti získal Paříž.\n\nRoku 523 vedl se svými bratry válku proti Burgundskému království. V této válce zemřel Chlodomer (524 v bitvě u Vézeronce), následně se Chlothar s Childebertem dohodli, že si rozdělí mezi sebe říši svého mrtvého bratra. Po vraždě Chlodomerových synů Childebert anektoval Chartres a Orléans.\nRoku 531 obdržel prosby od své sestry Chlodechildy, manželky visigótského krále Amalaricha. Její manžel ji jako katoličku neustále týral. Childebert proto vytáhnul do boje a Amalaricha porazil. Ten ustoupil do Barcelony a následně zde byl zavražděn. Chlodechilda při cestě do Paříže z neznámých důvodů zemřela.\n\nÚčastnil se také dalších bojů proti Burgundskému království. Roku 532 oblehl město Autun a roku 534 za zásluhy přidal ke svému území města Mâcon, Ženevu a Lyon. Když roku 535 ostrogótský král Vitiges postoupil Provence, získal Childebert města Arles a Marseille. Dobytí Burgundského království se povedlo, za pomoci Chlothara, v zimě 536/537.\n\nRoku 542 podnikl další výboj proti Visigótům. Spolu s Chlotharem obsadili Pamplonu a poté oblehli Zaragozu, následně byli nuceni ustoupit. Childebert z této výpravy ukořistil tuniku svatého Vincenta, na její počest nechal v Paříži postavit klášter sv. Vincenta, později známý jako Klášter Saint-Germain-des-Prés.\n\nChildebert I. zemřel 13. prosince 558 a byl pohřben v klášteru, který založil. Nezanechal po sobě žádné syny, jen dvě dcery, Chrodobergu a Chrodesindu, jež měl se svou ženou Ultragothou.\n"}
{"id": "702820", "url": "https://cs.wikipedia.org/wiki?curid=702820", "title": "Martin Johann Wikosch", "text": "Martin Johann Wikosch\n\nMartin Johann Wikosch (česky ; 8. listopadu 1754 Uherský Brod – 28. října 1826 Vídeň) byl historik, profesor dějin, rektor v Innsbrucku a v Olomouci, děkan Filosofické fakulty Vídeňské univerzity.\n\nMartin Johann Wikosch studoval staré jazyky, filosofii a právo na olomoucké univerzitě, pak odešel do Vídně, kde promoval. V roce 1781 se stal prefektem na Tereziánské akademii ve Vídni. Od roku 1784 pak byl skriptorem knihovny akademického lycea v Innsbrucku. V roce 1789 se zde stal profesorem světových dějin, a v roce 1805 rektorem lycea. Poté, co bylo Tyrolsko připojeno k Bavorsku, tak odešel v roce 1806 do Olomouce, kde krátce vyučoval taktéž světové dějiny, a kde se v roce 1807 stal rektorem. Od roku 1808 byl profesorem na Vídeňské univerzitě, kde vyučoval světové dějiny, diplomatiku a heraldiku. V roce 1818 se zde pak stal děkanem Filosofické fakulty. V roce 1823 odešel na odpočinek a zemřel o tři roky později.\n\n"}
{"id": "702821", "url": "https://cs.wikipedia.org/wiki?curid=702821", "title": "Mats Hummels", "text": "Mats Hummels\n\nMats Julian Hummels (* 16. prosince 1988, Bergisch Gladbach, Západní Německo) je německý fotbalový obránce a reprezentant, hráč klubu Borussia Dortmund. Hraje na pozici středního obránce neboli stopera, ale může rovněž nastoupit jako defenzivní záložník.\n\nSvou profesionální kariéru nastartoval v Bayernu Mnichov, za jehož A-tým však odehrál jediný zápas – 19. května 2007 debutoval v Bundeslize pod trenérem Ottmarem Hitzfeldem. Jinak strávil zbytek času v rezervním mnichovském týmu.\n\nNa začátku roku 2008 se přesunul do Borussie Dortmund, zatím jen na hostování, a vytvořil stoperskou dvojici s Nevenem Subotićem. O rok později do Dortmundu přestoupil za částku 4,2 milionů eur. V sezónách 2010/11 a 2011/12 vyhrál s Dortmundem ligový titul. V ročníku 2011/12 Borussia zvítězila i v DFB-Pokalu, když ve finále porazila Bayern Mnichov 5:2. Hummels vstřelil ve finále jeden gól.\n\nV prvním utkání osmifinále Ligy mistrů 2012/13 13. února 2013 proti Šachtaru Doněck se vstřeleným gólem podílel na remíze 2:2. V prvním zápase Borussie v semifinále 24. dubna 2013 proti Realu Madrid chyboval nedaleko vlastního pokutového území, z čehož rezultoval vyrovnávající gól Madridu na průběžných 1:1. Nakonec ho to až tolik mrzet nemuselo, Borussia zvítězila rozdílem třídy 4:1 a vytvořila si výbornou pozici do odvety. S Dortmundem se představil 25. května 2013 ve Wembley ve finále Ligy mistrů UEFA proti rivalovi Bayernu Mnichov, Borussia však nejprestižnější evropský pohár nezískala, podlehla Bayernu 1:2. Hummels odehrál utkání v základní sestavě.\n\nNastupoval za německé mládežnické reprezentace.\nTrenér Horst Hrubesch jej nominoval na Mistrovství Evropy hráčů do 21 let 2009 kopané ve Švédsku, kde mladí Němci získali svůj premiérový titul v této kategorii.\n\nV seniorské reprezentaci Německa debutoval 13. května 2010 pod trenérem Löwem v domácím zápase s Maltou, když nastoupil na druhý poločas za jiného obránce Serdara Tasciho.\n\nHrál na EURU 2012 v Polsku a na Ukrajině, kde Německo získalo bronzové medaile.\n\nTrenér Joachim Löw jej vzal na Mistrovství světa 2014 v Brazílii. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 s USA. Hummels vstřelil jeden gól proti Portugalsku.\nV osmifinále Němci vyřadili Alžírsko po výsledku 2:1 po prodloužení a ve čtvrtfinále Francii 1:0. Vítězný gól Francouzům vstřelil hlavou Hummels. S týmem získal zlaté medaile po finálové výhře 1:0 proti Argentině.\n\nTrenér Joachim Löw jej zařadil do závěrečné 23členné nominace na EURO 2016 ve Francii. Němci získali na turnaji bronzové medaile, v semifinále je vyřadila domácí Francie po výsledku 0:2.\n\nV letním přestupovém 2019 se Mats dohodl se svým bývalým klubem Borrusiou Dortmund a vrátil se tak po třech letech na Iduna Park. Dortmund svého bývalého hráče odkoupil od svého rivala za 35 milíónu eur.\n\nZdroj:\nBorussia Dortmund\n\nNěmecko U21\nNěmecko\n\n"}
{"id": "702823", "url": "https://cs.wikipedia.org/wiki?curid=702823", "title": "Išicha", "text": "Išicha\n\nIšicha (; 1409–1451) byl čínský eunuch, kterého císaři říše Ming vyslali na devět výprav do Mandžuska a přilehlých oblastí Dálného východu. Plavil se na řekách Sungari a Amur; na dolním Amuru, nedaleko ústí řeky do moře, u dnešní vesnice Tyr v Chabarovském kraji, postavil dva buddhistické chrámy.\n\nIšicha pocházel z chajsijských Džürčenů a koncem 14. století padl do mingského zajetí. Stal se eunuchem v císařském paláci, kde pracoval pod vedením Wang Čena a Cchao Ťi-sianga.\nV éře Jung-le (1403–1424) říše Ming vedla aktivní zahraniční politiku. Na moři vysílala expedice do „Východních, Jižních i Západních moří“ (tj. na Filipíny, do Indonésie a, pod vedením admirála Čeng Chea, do Indického oceánu). Na souši mingský vyslanec Čchen Čcheng dorazil do Herátu – hlavního města říše Timúrovců. Roku 1409 mingská vláda, už ve styku s ťienčouskými i chajsijskými Džürčeny, pověřila Išichu připravit expedici k dolnímu toku Amuru, aby demonstroval moc říše Ming zde žijícím nurgalským Džürčenům, navázal s nimi oficiální styky a odvrátil případné nebezpečí z jejich strany v případě bojů mingské říše s východními Mongoly. \n\nRoku 1411, po dvouleté přípravě, Išichova výprava odplula z Ťi-linu po proudu Sungari na 25 lodích s tisícovkou lidí na palubách. Džürčeni expedici prakticky nekladli překážky. Išicha obdaroval místní náčelníky a zřídil Nurgalské regionální velitelství () v Tche-linu (, dnešní vesnice Tyr v ruském Chabarovském kraji). Na stejném místě sídlil v letech 1260–1320 „Velitel východních tažení“ vyslaný vládou říše Jüan. Nově zřízené velitelství uplatňovalo svou autoritu na značné části povodí Amuru, včetně povodí řek Sungari, Ussuri, Urmi, Mu-ling a Non. Poté se vrátil do Číny, přičemž s sebou přivedl poselstvo 178 nurgalských Džürčenů přinášející tribut mingskému císaři.\nV letech 1413–1414, během své druhé amurské expedice, strávil Išicha v Tche-linu celý rok. Na říčním útesu postavil buddhistický chrám pojmenovaný „Chrám věčného míru“ (\"Jung-ning-s’\", 永宁寺) a zasvěcený Kuan-jin). V blízkosti vztyčil stélu (nyní je v Arsenjevském muzeu ve Vladivostoku) s trojjazyčným nápisem (čínským, mongolským a džürčenským) popisujícím jeho výpravu. Podle nápisu byli místní obyvatelé zkušení střelci z luku a rybáři, odívali se do rybích kůží. Existují důkazy, že roku 1413 Išicha navštívil blízké pobřeží Sachalinu a udělil místním náčelníkům mingské úřední tituly. Do konce éry Jung-le Išicha uskutečnil ještě tři výpravy na dolní Amur, které se vracely s tributem od místních kmenů.\n\nSmrt císaře Jung-le roku 1424 mingskou politiku vůči Džürčenům neovlivnila, po několikaměsíční vládě Chung-siho nastoupil císař Süan-te a pokračoval ve vysílání expedic na severovýchod. Roku 1425 představitel mingské vlády v Liao-tungu Liou Čching přikázal postavit lodě pro novou říční výpravu, která vyplula následující rok, znovu pod Išichovým vedením.\n\nNa své poslední expedici, roku 1432, se Išicha účastnil nastolení nového náčelníka nurgalských Džürčenů, kterého přivezl z Pekingu, aby nastoupil po smrti svého otce. Išicha předal novému vládci pečeť a rozdal dary menším náčelníkům. V této expedici disponoval 50 loděmi a dvěma tisíci muži. Chrám z roku 1413 byl už zničen, a tak postavil nový na jiném místě – na místě chrámu postaveného v dobách dynastie Jüan. vedle nového chrámu vztyčil novou stélu (nyní také v muzeu ve Vladivostoku). Celkem na dolní tok Amuru podnikl devět výprav.\n\nOd poloviny 30. let mingská vláda přerušila vysílání zahraničních expedic. V této souvislosti byl Išicha roku 1435 jmenován velitelem obrany Liao-tungu a zůstal na tomto postu 15 let. Během útoků Ojratů Esena-tajšiho byly patrně jeho výkony shledány neuspokojivými a mezi roky 1449 a 1451 o funkci přišel. Dále již není v pramenech připomínán.\n"}
{"id": "702824", "url": "https://cs.wikipedia.org/wiki?curid=702824", "title": "Mehmed V.", "text": "Mehmed V.\n\nMehmed V. (Osmansky: \"محمد خامس\" = \"Meḥmed-i ẖâmis\", nebo ) (2. listopadu 1844, Palác Topkapi, Konstantinopol − 3. července 1918, Palác Yıldız, Konstantinopol) byl mezi lety 1909 až 1918 35. osmanským sultánem, syn sultána Abdulmecida. V mládí studoval poezii podle starého perského stylu a později byl i uznávaným básníkem. Během první světové války byl společně s Enverem Pašou hlavní postavou Ústředních mocností. Byl také obviněn pro svou úlohu v arménské, řecké a asyrské genocidě.\n\nPo jeho smrti pár měsíců před koncem první světové války nastal pád Osmanské říše. Je pohřben v historické čtvrti Eyüp v Istanbulu. Založil vyznamenání \"Železný půlměsíc\".\n\nSultán Mehmed měl pět manželek (konkubín):\nS konkubínou Kamures měl syna:\nS konkubínou Mihrengiz měl syna:\nS konkubínou Dürrüaden měl syna:\nS konkubínou Nazperver měl dceru:\nS konkubínou Dilfirib děti neměl, sama pak měla syna v druhém manželství. \n"}
{"id": "702828", "url": "https://cs.wikipedia.org/wiki?curid=702828", "title": "Finský institut v Paříži", "text": "Finský institut v Paříži\n\nFinský institut v Paříži (francouzsky \"Institut finlandais de Paris\") je kulturní centrum v Paříži, které představuje finskou kulturu ve Francii. Nachází se na adrese \"Rue des Écoles\" č. 60 v 5. obvodu v Latinské čtvrti. Byl otevřen v roce 1991.\n\nInstitut sídlí v prvních dvou podlažích domu postaveného roku 1862 v Haussmannově stylu. Do roku 1985 zde bylo kino \"Cluny-Écoles\". Rekonstrukci navrhl finský architekt Juhani Pallasmaa. V interiéru a vybavení převažuje dřevo, což odpovídá finskému stylu.\n\nProstory o rozloze 600 m jsou ve vlastnictví finského státu. Je zde víceúčelový sál se 200 místy s výhledem na Lázně Cluny, kino s 90 místy, přednášková místnost a knihovna.\n\nCentrum řídí Nadace finských institutů a jeho posláním je představovat finskou kulturu, společnost a hospodářství ve Francii a podporovat francouzsko-finskou spolupráci v těchto oblastech. Kromě toho se Finský institut aktivně podílí na spolupráci v oblasti vysokoškolského vzdělávání a nabízí rovněž výuku finštiny.\n\n"}
{"id": "702830", "url": "https://cs.wikipedia.org/wiki?curid=702830", "title": "Operace Makabi", "text": "Operace Makabi\n\nOperace Makabi (: מבצע מכבי, \"Mivca Makabi\") byla vojenská akce provedená v květnu 1948, v době krátce před koncem britského mandátu nad Palestinou a vznikem státu Izrael, židovskými jednotkami Hagana, jejímž cílem bylo opětovně ovládnutí přístupového koridoru z pobřežní planiny do Jeruzaléma. Byla součástí série bitev o Latrun.\n\nV listopadu 1947 přijala OSN plán na rozdělení Palestiny. Podle tohoto plánu měl být britský mandát nad Palestinou nahrazen dvěma samostatnými státy: židovským a arabským. V důsledku emocí předcházejících konci britského mandátu se v letech 1947-1948 rozpoutala občanská válka v Palestině mezi Židy a Araby, která se v měsících a týdnech před koncem mandátu zostřovala a kromě izolovaného násilí a teroristických útoků nabývala ráz konvenčního konfliktu. Součástí této občanské války bylo i obléhání Jeruzaléma, jehož židovská populace byla stále více odříznuta od zásobování z pobřežní nížiny kvůli arabským útokům ve vesnicích v Judských horách, zejména ve strategické soutěsce Ša'ar ha-Gaj (\"Báb al-Vád\"). Touto soutěskou také vedl vodovod do Jeruzaléma. Situaci obležených Židů dočasně zlepšila Operace Nachšon, která na několik dnů otevřela cestu zásobovacím koridorům. Od 20. dubna 1948 bylo ovšem město opět obleženo a soutěska Ša'ar ha-Gaj pro Židy neprůjezdná.\n\nNa operaci se měla podílet Brigáda Giv'ati, která měla jako hlavní úkol bojovat okolo města Jaffa v pobřežní nížině a čelit očekávané invazi z Egypta. Měla pro tuto operaci vyčlenit jeden prapor, který by ovládl cestu mezi vesnicí Chulda a výšinou Latrun, zorganizoval konvoj na pomoc Jeruzalému a dovedl ho na okraj Ša'ar ha-Gaj. Z opačného směru, od Jeruzaléma, měla vyrazit Brigáda Harel, ovládnout prostor od Abu Goš k soutěsce a výšiny nad ní. Mělo dojít k ovládnutí arabské vesnice Dejr Adžub. Pak měla být cesta do Jeruzaléma otevřena.\n\nAkce začala 8. května. Brigáda Giv'ati úspěšně splnila svůj úkol a Brigáda Harel dokázala ovládnout hřbet severně od soutěsky. Nedokázala ale kvůli špatnému načasování dobýt nedalekou arabskou vesnici Bajt Machsir jižně od soutěsky. Operace proto musela být o 24 hodin odložena. Arabové využili stažení Brigády Harel z výšin a obsadili tyto pozice, čímž zmizel původní prvek překvapení. Židům se pak nepodařilo ani napodruhé vesnici kontrolující soutěsku dobýt. Uspěli až napotřetí, ale ztráty Brigády Harel byly natolik vysoké, že nemohlo dojít k dalšímu kroku, dobytí Dejr Adžub, který ležel na severozápadním okraji soutěsky. Arabové přešli do protiútoku. Brigáda Giv'ati se pokusila narychlo prolomit blokádu Jeruzaléma a protlačit skrz Ša'ar ha-Gaj konvoj. Ten byl ale napaden arabskými silami kontrolujícími Latrun a musel se vrátit do pobřežní nížiny. Arabové se navíc utkali v blízkém a nepřehledném boji na výšinách severně od soutěsky, dodnes je tento horský hřbet Šluchat Mišlatim zaplněn pomníky těchto bitev a jsou zde dochovány jednotlivé bojové pozice. Židé se na svých pozicích udrželi. Kvůli zmatkům v koordinaci mezi Arabskou legií a dobrovolnickou armádou Fauzí al-Kaukdžího se dokonce 16. května celá trasa od Latrunu až k Jeruzalému dočasně uvolnila. Židovské velení ovšem na tuto dočasnou výhodu nebylo schopné zareagovat a v následujících dnech Arabská legie Latrun obsadila a udržela se tu i v následujících bitvách. Latrun zůstal v arabském držení až do roku 1967.\n\n"}
{"id": "702831", "url": "https://cs.wikipedia.org/wiki?curid=702831", "title": "Musée du vin", "text": "Musée du vin\n\nMusée du vin (česky \"Muzeum vína\") je muzeum v Paříži, které představuje francouzské vinařství prostřednictvím výstavy nástrojů a předmětů souvisejících s pěstováním vinné révy a výrobou vína. Muzeum bylo otevřeno v roce 1984 v 16. obvodu na adrese \"Square Charles-Dickens\" č. 5. Jeho rozloha činí 800 m.\n\nV oblasti pahorku Chaillot, kde se dnes muzeum nachází, se vinná réva pěstovala již v 6. století. V roce 1493 se zde usadili mniši, vystavěli opatství Passy a rovněž se věnovali péči o vinice. Pauláni produkovali víno oblíbené u krále Ludvíka XIII. V kopci byly některé bývalé lomy upraveny na klášterní vinné sklepy. Za Velké francouzské revoluce byl řád v roce 1790 zrušen a opatství spolu s vinařstvím zde zaniklo.\n\nMuzeum se nachází ve starém středověkém lomu, který sloužil v 15. století jako vinné sklepy. Muzeum vína založila asociace \"Conseil des échansons de France\" (Rada francouzských číšníků) v roce 1984 za účelem ochrany a propagace francouzského vína. V následujícím roce bylo muzeum otevřeno veřejnosti.\n\nMuzeum uchovává na 2150 exponátů (z nichž je 1800 vystaveno) týkajících se vinařství a ochutnávky vína. Zachycují vývoj od 1. století př. n. l. do 19. století. Nacházejí se zde mj. vinařské nástroje, vývrtky, staré lahve, ukázky bednářství a hrnčířství.\n\nStálá výstava je rozdělena na podle oblastí: vinařské nástroje, vinné sklepy, bednářství, vinařství, předměty k servírování a degustaci vína, tradice regionů.\n"}
{"id": "702836", "url": "https://cs.wikipedia.org/wiki?curid=702836", "title": "Crysis 2", "text": "Crysis 2\n\nCrysis 2 je pokračování stejnojmenné videohry. Hra byla vyvinuta společností Crytek, na trh ji uvedla společnost Electronic Arts. Crysis 2 byla uvolněna k prodeji v Severní Americe, Austrálii a Evropě v březnu 2011 na platformách Microsoft Windows, PlayStation 3 a Xbox 360. Oficiálně bylo její uvedení na trh ohlášeno 1. června 2009. Příběh napsali autoři sci-fi Richard Morgan a Peter Watts. Děj se odehrává v roce 2023, tři roky po událostech první hry, v New Yorku, kde obyvatele napadne podivný virus.\n\nHráč na začátku převezme kontrolu nad členem Marine Force Recon jménem \"Alcatraz\", který získá od jedné z hlavních postav předchozího dílu Laurence „Proroka“ Barnese do vlastnictví nanooblek druhé generace. Jednotky CryNet Systems s označením C.E.L.L., které předtím pronásledovaly Proroka nakaženého virem Manhattan, za účelem získání obleku, následně Alcatraze loví v mylné domněnce že on je Prorok. Mimozemšťané které jsme mohli vidět v původní hře prošly celkovým přepracováním. Opustili staré, tentacled exosuits z prvního dílu a v díle druhém už mají k dispozici high-tech humanoidní obrněné válečné stroje (jejich slabinou se tedy stávají organické části hlavně v oblasti „krku“), které znesnadňují každý druhý Alcatrazův krok přes zpustošený New York. Vývojáři z Crytek před vydáním uvedli, že jejich záměrem bylo překonat původní hru graficky a hratelností, přičemž zachovat stejné nebo dokonce nižší požadavky na systém a také podporovat stereoskopické 3D.\n\nMnožství zbraní je poměrně rozsáhlé. Od klasické pistole až po tank, sehnat lze brokovnici nebo třeba samopal. Při jízdě je nejúčinnější silně obrněné, ale stále hbité BVP.\n\nVylepšená verze obleku z prvního dílu. Verze 2.0 má rozdíly hlavně v rychlosti a síle – tyto mody už se nedají samostatně aktivovat, ale aktivují se \"samy\" – po podržení nastavené klávesy.\n\n\"Módy obleku:\"\n\nDále je zde mod \"síly\", který se vyvolá podržením klávesy (standardně \"V\"), který umožňuje provádět silné údery nebo odkopávat těžké věci (například vraky aut). Na rozdíl od předchozí verze již neexistuje mod rychlosti, ale klasické běhání spotřebovává energii obleku.\n\n"}
{"id": "702840", "url": "https://cs.wikipedia.org/wiki?curid=702840", "title": "FC Vysočina Jihlava 2011/12", "text": "FC Vysočina Jihlava 2011/12\n\nTento článek se podrobně zabývá soupiskou a statistikami týmu FC Vysočina Jihlava v sezoně 2011/2012.\n\n\n\n\n\" Turnaj v Tisu 2011 \"\n\n\"Turnaj na Hluboké nad Vltavou\"\n\n\"Tipsport liga\"\n\n\"Ostatní přípravná utkání\"\n\n\n\n\n\n\n\n\n\n\n"}
{"id": "702841", "url": "https://cs.wikipedia.org/wiki?curid=702841", "title": "Zápas na Letních olympijských hrách 1972 – muži, volný styl do 52 kg", "text": "Zápas na Letních olympijských hrách 1972 – muži, volný styl do 52 kg\n\nZápas ve volném stylu ve váhové kategorii do 52 kg na Letních olympijských hrách 1972 v Mnichově probíhal od 27. do 31. srpna. O medaile se utkalo 24 zápasníků.\n\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "702847", "url": "https://cs.wikipedia.org/wiki?curid=702847", "title": "Kostel svaté Hedviky Slezské", "text": "Kostel svaté Hedviky Slezské\n\nKostelů zasvěcených svaté Hedvice Slezské je více:\n\n"}
{"id": "702849", "url": "https://cs.wikipedia.org/wiki?curid=702849", "title": "Vinobraní na Montmartru", "text": "Vinobraní na Montmartru\n\nVinobraní na Montmartru (fr. \"Fête des vendanges de Montmartre\") je vinařská slavnost, která se od roku 1934 každoročně koná v říjnu Paříži na Montmartru při slizni na zdejší vinici.\n\nVinobraní spojuje gastronomii, kulturu a zároveň má i sociální účel. Veškerý výtěžek z produkce z vinice, tj. asi 1500 lahví je poukázán na sociální účely radnice 18. obvodu.\n\nKaždý ročník je věnován určitému tématu. V roce 2008 bylo heslem vinobraní \"Stezka chuti\" s tématem vesnice. Tématem festivalu v roce 2009 byla slavná koncertní síň Les Trois Baudets, která byla znovu otevřena v únoru 2009, a která je významná v dějinách francouzského šansonu. V roce 2010 bylo heslem \"Montmartre oslavuje humor\". Závěrečný ohňostroj zhlédlo asi 15 000 lidí a asi 200 000 bylo na trase průvodu. Tím se vinobraní stalo 3. nejnavštěvovanější veřejnou událostí v Paříži po Fête de la Musique a Bílé noci.\n\n"}
{"id": "702850", "url": "https://cs.wikipedia.org/wiki?curid=702850", "title": "Italský kulturní institut v Paříži", "text": "Italský kulturní institut v Paříži\n\nItalský kulturní institut v Paříži (italsky \"Istituto Italiano di cultura di Parigi\", francouzsky \"Institut culturel italien de Paris\") je kulturní centrum v Paříži, které má spolu s dalšími instituty v Lille, Lyonu, Marseille a Štrasburku za úkol propagovat italský jazyk a kulturu ve Francii. Nachází se na adrese \"Rue de Grenelle\" č. 73 v 7. obvodu. Institut byl otevřen v roce 1962.\n\nInstitut sídlí v samém centru čtvrti Saint-Germain v městském paláci hôtel de Galliffet, který postavil architekt Jacques-Guillaume Legrand v letech 1776-1792. V paláci žil otec Eugèna Delacroixe, pak Charles Maurice de Talleyrand-Périgord, v letech 1794-1821 zde sídlilo ministerstvo zahraničních vztahů. V roce 1909 palác koupil italský stát jako sídlo italského velvyslanectví. Později zde sídlil generální konzulát a od roku 1962 Italský kulturní institut. V letech 1992-1993 byl palác restaurován.\n\nCentrum je podřízené italskému ministerstvu zahraničních věcí a k jeho úkolům patří představovat italskou kulturu a jazyk ve Francii. Pořádá proto jazykové kurzy, umožňuje získání italského jazykového certifikátu vydávaného univerzitami v Perugii a Sieně, nabízí informace a dokumentaci o Itálii v oblasti kultury a vědy.\n\nSoučástí institutu je i knihovna obsahující zhruba 50 000 dokumentů, z čehož je asi 5500 audio-vizuálních titulů. Knihovna nese jméno \"Italo Calvino\" podle italského spisovatele.\n\n"}
{"id": "702852", "url": "https://cs.wikipedia.org/wiki?curid=702852", "title": "Samar (jméno)", "text": "Samar (jméno)\n\nSamar je ženské nebo mužské arabské jméno a znamená \"večerní konverzace\" nebo \"noční rozhovor\". Samar je v arabštině příbuzné s hebrejským jménem \"Shamar\", což znamená \"zachovat\". Jméno se též rozšířilo do jiných kultur a má jiné významy; Samar je také mužské jméno v islámské kultuře a znamená \"ovoce\"; v hindštině a sanskrtu je Samar mužské jméno a znamená \"válka\".\n"}
{"id": "702856", "url": "https://cs.wikipedia.org/wiki?curid=702856", "title": "Anna Amálie Pruská", "text": "Anna Amálie Pruská\n\nPrincezna Anna Amálie Pruská (9. listopadu 1723, Berlín – 30. března 1787 Berlín) byla německá hudební skladatelka a nejmladší sestra pruského krále Fridricha II. Velikého.\n\nAmálie (podle francouzského mravu rovněž Amélie) se narodila 9. listopadu 1723 v Berlíně jako nejmladší ze čtrnácti dětí pruského krále Bedřicha Viléma II. a jeho manželky Žofie Dorotey Hannoverské. Žofiino těhotenství do poslední chvíle nebylo rozpoznáno – potíže, které měla, přičítali královští lékaři jiné příčině. Tak se stalo, že se princezna narodila pouze v přítomnosti krále a za pomoci komorné jménem Ramen (jak se ukázalo, byla to králova donašečka, jejímž přičiněním bylo vyzrazeno mnohé královnino tajemství ).\n\nAnna Amálie vyrůstala společně se svou o tři roky starší sestrou Luisou Ulrikou. Ta se provdala za švédského následníka trůnu, vévodu Holstein-Gottorp a pozdějšího krále Adolfa Frederika, který si původně myslil na Annu Amálii; ta však nesouhlasila s konverzí od kalvinismu k luteránství.\n\nNa svatbě své sestry v červnu 1744 Anna Amálie poznala Fridricha von der Trenck. Jestli zde vznikl intimní vztah, není historicky doloženo; celá historie je založena na značně vychloubačných pamětech Trenckových. Jeden nalezený Trenckův dopis z roku 1787 ukazuje nicméně přinejmenším značnou důvěrnost mezi ním a princeznou. Amálie se nikdy neprovdala a následně byla ve svém chování stále více nevyrovnaná, neústupná, uštěpačná a sarkastická. Trenck byl v roce 1745 uvězněn a bez obvinění uvržen do slezské pevnosti Kladsko, patrně proto, že ho Bedřich II. podezíral ze špionážních kontaktů s jeho příbuzným v rakouských službách, pandurem Františkem Trenckem.\n\nBedřich Veliký učinil z Amálie v roce 1756 abatyši kláštera v Quedlinburgu, aby svou neprovdanou sestru zabezpečil způsobem odpovídajícím jejímu původu a postavení. Ona však svůj klášter navštěvovala jen zřídka, většinou se zdržovala v Berlíně. Dvorského života se účastnila především v období sedmileté války. V roce 1758 se odvážila v bitvě u Hochkirchu návštěvy svého bratra v jeho polním táboře.\n\nAmálie absolvovala vícekrát lázeňskou kúru v Cáchách a Spa, neboť její zdravotní stav se s přibývajícím věkem znatelně zhoršil. Zde měla poznat rodinu svobodného pána von Trenck. Po Bedřichově smrti se měla podle dříve neznámého údaje od Dieudonné Thiébaulta v roce 1787 osleplá Amálie s Trenckem naposledy setkat. Při tomto setkání ho měla ujišťovat, že se postará o jeho dcery. Několik týdnů poté zemřela.\n\nO Amálii se pro její umíněnost i rysy obličeje říkalo, že je ze všech sourozenců nejvíce podobná svému královskému bratrovi. Kvůli jejím aktivitám a jejímu angažmá byla jeho důvěrnicí. Bedřich také neváhal opakovaně platit Amáliiny dluhy.\n\nKvůli svému otci zvanému \"vojenský král\", jenž nesnášel hudbu, mohla se muzikálně nadaná a hudbymilovná Amálie teprve po jeho smrti, ve věku 17 let učit hrát na cembalo a klavír. Ve 21 letech začala brát hodiny kompozice, k tomu přistoupila hra na flétnu, loutnu, varhany a housle. U Johanna Philippa Kirnbergera se učila dalším kompozičním technikám, jako je kontrapunkt. K jejím osobitým skladbám náleží vedle kantát a chorálů také pochody.\n\nAmálie, jejímž velkým vzorem byl Johann Sebastian Bach, je známa díky svým sbírkám i v bádání o tomto velikánovi barokní hudby. Sbírka not a manuskriptů, zvaná \"Amáliina knihovna (Amalienbibliothek)\" – nezaměňovat s \"knihovnou vévodkyně Anny Amálie (Herzogin Anna Amalia Bibliothek)\", pojmenované po vévodkyni Anně Amálii Brunšvicko-Wolfenbüttelské – dnes náleží k raritám Státní knihovny v Berlíně (\"Staatsbibliothek zu Berlin\").\n\nAmálie nechala v roce 1755 postavit pro berlínský zámek reprezentativní barokní varhany (od \"Johanna Petera Migendta\" a \"Ernsta Julia Marxe\"). Nástroj byl pro ni velmi důležitý a když v roce 1767 přesídlila do Paláce princezen na berlínském prospektu Unter den Linden, stěhovaly se s ní i varhany. Po několikerém dalším stěhování našly Amáliiny varhany místo v kostele v Berlíně-Karlshorstu. Carl Philipp Emanuel Bach psal pro ni varhanní sonáty a zmiňuje ji ve své autobiografii (vedle Bedřicha Velikého) jako svou královskou mecenášku.\n\nDalší varhany nechala Amálie postavit (opět od E. J. Marxe) v roce 1776 pro Vernezoberský palác (Palác prince Albrechta); tento nástroj se však nedochoval.\n\n\n\n"}
{"id": "702857", "url": "https://cs.wikipedia.org/wiki?curid=702857", "title": "Planogram", "text": "Planogram\n\nPlan-o-gram \"(výslovnost: planogram)\" je diagram, schéma nebo fotografie vzorového regálu výrobků (zboží, POS, POP materiálů) znázorňující, jak a kde by tyto maloobchodní produkty měly být vystaveny či zobrazeny. Obvykle se jedná o polici (regálu, stojanu) nebo o místo na stojanu či v mrazicím boxu. Používaná zkratka: \"POG\". Alternativní pravopis: \"plano-gram, plan-o-gram, planogram\". Typické použití je pro pracovníky, kteří doplňují nebo nově vystavují plan-o-gramem definované zboží.\n\nface, listing, faksimile, ceník – cenovky, brief, novinky, podpora prodeje, merchandising, hostessing, maloobchod – „retail“\n\n\nVytvoření optimálního umístění výrobku z vizuálního a obchodního pohledu k zajištění nárůstu obratu a zisku jak dodavatele (výrobce), tak prodejce.\n\n\n"}
{"id": "702863", "url": "https://cs.wikipedia.org/wiki?curid=702863", "title": "Brigády Izz ad-Dína al-Kassáma", "text": "Brigády Izz ad-Dína al-Kassáma\n\nBrigády Izz ad-Dína al-Kassáma (: عز الدين القسام) pojmenované po šejchu Izz ad-Dín al-Kassámovi, jsou ozbrojené křídlo palestinské militantní fundamentalistické organizace Hamás. Organizace vznikla v roce 1992, pod vedením Jahjá Ajjáše, hlavním cílem bylo vytvořit ucelenou vojenskou organizaci na podporu cílů Hamásu. Od roku 1994 do roku 2000 brigády Izz ad-Dína al-Kassáma provedly řadu teroristických útoků proti izraelským vojenským i civilním cílům. Po roce 2000 brigády změnily taktiku a místo sebevražedných útoků začaly více využívat ostřelování jižního Izraele raketami. Mnoho pozorovatelů překvapila síla, vyzbrojenost a organizovanost brigád Izz ad-Dína al-Kassáma.\n\nRůzné země (Evropská unie, USA, Spojené království, Austrálie, Egypt) považují Brigády Izz ad-Dína al-Kassáma za teroristickou organizaci.\nNa začátku druhé intifády se skupina stala ústředním cílem Izraele.\n\n"}
{"id": "702864", "url": "https://cs.wikipedia.org/wiki?curid=702864", "title": "Zápas na Letních olympijských hrách 1972 – muži, řecko-římský do 74 kg", "text": "Zápas na Letních olympijských hrách 1972 – muži, řecko-římský do 74 kg\n\nZápas v řecko-římském stylu ve váhové kategorii do 74 kg na Letních olympijských hrách 1972 v Mnichově probíhal od 6. do 10. září. O medaile se utkalo 20 zápasníků.\n\nByl použit systém eliminace zápornými body. Zápasník, který nasbíral 6 negativních bodů, byl vyřazen z dalších bojů. Když zůstali v turnaji poslední tři, rozhodlo o jejich konečném pořadí speciální finálové kolo. \n\n\n\nVýsledky z předchozích kol se započítávají do finále (žlutě zvýrazněno).\n\n\n"}
{"id": "702867", "url": "https://cs.wikipedia.org/wiki?curid=702867", "title": "Sokołowsko", "text": "Sokołowsko\n\nSokołowsko (: \"Görbersdorf\") je vesnice a klimatické lázně v gmině Mieroszów v okrese Wałbrzych v jihozápadním Polsku. Před rokem 1945 byla součástí Německa. Leží zhruba 4 kilometry severovýchodně od Mieroszówa, 12 kilometrů jižně od Wałbrzychu a 75 km jihozápadně od Vratislavi. Nachází se v nadmořské výšce 540 až 590 m n. m. a žije zde 880 obyvatel.\n\nV roce 1854 zde bylo otevřeno první sanatorium pro osoby trpící tuberkulózou.\n\n"}
{"id": "702869", "url": "https://cs.wikipedia.org/wiki?curid=702869", "title": "Piracetam", "text": "Piracetam\n\nPiracetam (INN) je nootropikum známé pod řadou obchodních značek (např. Geratam, Nootropil, Lucetam nebo Breinox). Chemicky se jedná o \"2-oxo-1-pyrrolidinacetamid\"; sdílí stejnou základní strukturu 2-pyrrolidonu s pyroglutamátem (5-oxopyrrolidin-2-karboxylovou kyselinou). Piracetam je cyklickým derivátem GABA a je jedním z členů skupiny racetamů. Bývá \"lege artis\" předepisován při některých stavech (například myoklonu), používá se však v mnohem širší škále situací – například proti stárnutí, při alkoholismu, Alzheimerově nemoci, schizofrenii, při cévních nemocech apod. V Česku je registrována řada léčivých přípravků s piracetamem jako účinnou látkou; v některých lékových formách jsou volně prodejné.\n\n"}
{"id": "702871", "url": "https://cs.wikipedia.org/wiki?curid=702871", "title": "Čichový nerv", "text": "Čichový nerv\n\nČichový nerv (: \"Nervus olfactorius\"), jinak též I. hlavový nerv, je první z dvanácti hlavových nervů, někdy označovaný jako nepravý hlavový nerv. Je klíčový k umožnění čichu. Vzniká jako výchlipka koncového mozku, nemá jádra a nevystupuje z oblasti mozkového kmene. Nemá žádné větve.\nPřenáší čichové informace do center v mozku prostřednictvím čichové dráhy.\n\nJe tvořen axony (\"fila olfactoria\") čichových buněk v nosní sliznici v \"pars olfactoria\". Tyto axony dále procházejí skrze \"lamina cribrosa\" ossis ethmoidalis do lebky, kde jsou přepojeny na mitrální buňky v čichovém bulbu. Jejich axony dále pokračují jako čichová dráha do mozkových center (především area entorhinalis [area 28]).\n\n\n"}
{"id": "702872", "url": "https://cs.wikipedia.org/wiki?curid=702872", "title": "Stará Pošta (Kovalovice)", "text": "Stará Pošta (Kovalovice)\n\nStará Pošta, uváděná též jako Stará pozořická pošta či Stará kovalovická pošta, je samota východně od Brna, při silnici 430 na Olomouc. Nachází se na jižním okraji katastrálního území Kovalovic, jichž je základní sídelní jednotkou.\n\nSkupina budov vyrostla jako jedna z řady samot podél císařské silnice budované v první polovině 18. století a na mapě Kovalovic z roku 1826 je uváděna jako „Pozořická pošta“. Místní označení zdejších pozemků bylo Znanovy (nebo též Znanovi či Znanova).\n\nPři budování císařské silnice se více dbalo na přímý směr než výškové rozdíly, a tak pro ni bylo typické časté soupání a klesání. Na příhodných místech proto byly budovány zájezdní hostince, které pomáhaly koňskou přípřeží zdolávat kopce. Takový hostinec býval také v usedlosti č. p. 108, označovaný jako Vrchnostenský kovalovický nájemní hostinec nebo též Kadlecův dům.\n\nPro poštovní dopravu byly významné dědičné pošty, které byly budovány v intervalu asi dvou mílí, tj. 14 až 20 kilometrů, aby pošta díky střídání koní mohla zajistit předepsanou rychlost. Soukromá dědičná pošta na okraji pozořického panství rodu Liechtensteinů byla v jedné z tamních budov (č. p. 109) zřízena v roce 1785. První písemná zmínka je ze 7. ledna v návrhu na zřízení mezistanice mezi Brnem a Vyškovem na pozořické hospodě. Prvním poštmistrem se stal Franz Starl. Pošta vystřídala několik majitelů, až do roku 1879, kdy byla se souhlasem c. k. ministerstva obchodu přenesena do domu č. p. 60 v Pozořicích. Tím získala původní pošta přídomek „stará“.\n\nPřed bitvou u Slavkova, 28. listopadu 1805 si na Staré poště zřídil hlavní stan francouzský maršál Joachim Murat ustupující před spojeneckou armádou od Vyškova. Po příjezdu císaře Napoleona zde, spolu s dalšími maršály Soultem, Lannesem a Berthierem proběhla porada, jejímž výsledkem byla volba zdržovací taktiky a stažení francouzských vojsk k Brnu. O dva dny později, 1. prosince si zde zřídil svůj hlavní stan ruský generál Bagration a po ztracené bitvě se odtud v odpoledních hodinách 2. prosince stáhl se svým sborem k Rousínovu a za soumraku ke Slavkovu, aby kryl prchající spojenecká vojska. Na Pozořické poště tak Rusy opět vystřídali Francouzi. Po půlnoci sem opět dorazil Napoleon a posléze jej navštívil rakouský vyjednavač kníže Liechtenstein, aby dohodl příměří a schůzku s rakouským císařem Františkem. Následujícího dne Napoleon odcestoval na slavkovský zámek.\n\nOd 90. let 20. století byl areál pošty rekonstruován a vzniklo zde malé muzeum slavkovské bitvy, restaurace s hotelem, byl obnoven chov koní v místních stájích.\n\nStará pošta je unikátní památkou, která je dochovaná v téměř původní podobě bez větších zásahů. Někdejší podoba je zachycena na vyobrazení z roku 1825 od Františka Richtera. Pošta je typicky účelovou stavbou své doby s klasickým půdorysem zájezdních hospod. Prostorný dvůr býval ze dvou stran uzavřený dřevěnými vraty. Hlavní budova stojí rovnoběžně se silnicí. Vpravo za ní je kolmo postavená jednopatrová sýpka a kočárovna. Stodola či kůlna v čele dvora se nedochovala. Z levé strany dvůr uzavírá budova stájí s klenutým stropem podpíraným šesti sloupy, která pojala až dvacet koní. Charakteristickým znakem Staré pošty jsou bývalé vstupní dveře hlavní budovy s radiálně členěným obloukem připomínajícím vějíř či slunce a s vyřezanou miniaturou postilionské trubky. Původní polovalbová střecha stavení se nedochovala. Pod areálem pošty jsou rozsáhlé hluboké sklepy.\n\nNaproti Staré poště, vedle domu číslo 108 se dochovala tzv. Ruská kaplička, památka na bitvu tří císařů. Údajně ji dala vystavět po napoleonských válkách neznámá ruská šlechtična na památku jednoho nebo dvou padlých důstojníků z řad ruské šlechty, jejích příbuzných. Do blízkosti kaple také byly na počátku 20. století převezeny ostatky vojáků z hromadného hrobu u cesty mezi Holubicemi a Blažovicemi. Původní zvon z kapličky se ztratil a později jej nahradil zvonek s letopočtem 1885-1900.\n\n15. srpna 2010 byl u Staré pošty odhalen pomník padlým koním, upomínající na nedaleké místo srážky francouzského a ruského jezdectva při bitvě u Slavkova. Pomník, jehož autorem je sochař Nikos Armutidis, je odlit z více než 300 kg bronzu a představuje koně v životní velikosti při zásahu kulkou. Jeho základní kámen byl položen 10. prosince 2008. Je jediným pomníkem zabitým koním ve válkách v České republice.\n\nPři olomoucké silnici před Rousínovem, asi kilometr dále za Starou Poštou, mimo katastr Kovalovic, byl dne 2. prosince 1995 k 190. výročí bitvy u Slavkova odhalen pomník rakouského majora Frierenbergera, který v závěru bitvy u Slavkova z těchto míst kryl palbou dvou dělostřeleckých baterií ustupující ruské jednotky generála Bagrationa. Na jeho vybudování a slavnostním odhalení se podílela Baterie Austerlitz a Československá napoleonská společnost.\n\n"}
{"id": "702873", "url": "https://cs.wikipedia.org/wiki?curid=702873", "title": "Cyklononan", "text": "Cyklononan\n\nCyklononan (CH) je organická sloučenina, konkrétně uhlovodík (cykloalkan s devíti atomy uhlíku v molekule).\n"}
{"id": "702881", "url": "https://cs.wikipedia.org/wiki?curid=702881", "title": "Turistická značená trasa 0356", "text": "Turistická značená trasa 0356\n\nJako většina tras a tamní naučný okruh Dubsko – Kokořínsko začíná červeně vyznačený okruh 0356 na okraji autobusového nádraží v Dubé. Odtud kolem již zaniklé restaurace Slávie nestoupal nahoru k hřbitovu, ale vpravo uličkami města navázal na polní cestou vedoucí až do údolí k samotě Mlejnek (1 km). Pak červená trasa minula kapli sv. Barbory (zde změna, viz kapitola Nová trasa) a přes rekreační domky nad Černým, Nedamovským rybníkem vedla kolem mnoha řopíků pod Červeným vrchem. Poté sestoupila a přetnula silnici z Dubé na Korce a (viz kapitola Nová trasa) širokou alejí byla vytyčena k dvorci Březinka (3,5 km) a dál k silnici s autobusovou zastávkou ČSAD Nedamov. Odtud vystoupala k rozcestí U Kamenného vrchu (nyní přírodní památka Kamenný vrch u Křenova) s pěknými výhledy po kraji. Společně s modrou trasou sestoupila do vesničky Panská Ves (6,5 km). Červená pak Panským dolem sestoupila k Rozprechticím (8 km) a podél potoka Liběchovka (je zde přírodní rezervace Mokřady horní Liběchovky) zavedla turisty do osady Vrabcov (9,5 km). Odtud vedla roklí Pod Vinicí k rozcestí Pod Dubovou horou (10,5 km) a kolem kostela v Dubé se vrátila na svůj počátek, k autobusovému nádraží v Dubé.\nZačátek současného okruhu je stejný, ale úsek ke kapli sv. Barbory je nahrazen žlutou trasou, kdežto červená vede nyní k rozcestníku Pod Červeným vrchem jižněji. Další změnou je, že místo cesty k Březince je trasa odkloněna po silnici na východ pod Plešivec, pak se vrací k výše zmíněné autobusové zastávce ČSAD Nedamov. Ostatní části trasy zůstaly stejné. \nOd koupaliště v Nedamově ke dvorci Březinka vedla dříve žlutě vyznačená spojka dlouhá 1,5 km s číselným označením 6999. \n\nTrasa byla vyznačena pásovým značením Klubu českých turistů, na koncích i během trasy směrovkami s vyznačením vzdálenosti v kilometrech. Rozcestníky po trase byly doplněny tabulkou hlavního sponzora značení Lesy České republiky. Starší rozcestníky jsou opatřeny číslem trasy, nové místo něj mají očíslován rozcestník. \n\nOblastí Dubé nevedou žádné železniční tratě. Samotná Dubá je na frekventované trase z Prahy na Českou Lípu a je zde dobré autobusové spojení. Do vesniček na trase je spojení linkami ČSAD Česká Lípa 1-2x denně, pouze v pracovních dnech.\n\n\n"}
{"id": "702885", "url": "https://cs.wikipedia.org/wiki?curid=702885", "title": "Mistrovství světa ve fotbale 1974 (soupisky)", "text": "Mistrovství světa ve fotbale 1974 (soupisky)\n\nSoupisky na Mistrovství světa ve fotbale 1974, které se hrálo v Německu:\nHlavní trenér: Helmut Schön\nHlavní trenér: Georg Buschner\nHlavní trenér: Ralé Rašić\nHlavní trenér: Luis Alamos\nHlavní trenér: Mário Zagallo\nHlavní trenér: Willie Ormond\nHlavní trenér: Miljan Miljanić\nHlavní trenér: Blagoje Vidinić\nHlavní trenér: Rinus Michels\nHlavní trenér: Georg Ericson\nHlavní trenér: Roberto Porta\nHlavní trenér: Christo Mladenov\nHlavní trenér: Kazimierz Górski\nHlavní trenér: Ferruccio Valcareggi\nHlavní trenér: Vladislao Cap\nHlavní trenér: Antoine Tassy\n"}
{"id": "702886", "url": "https://cs.wikipedia.org/wiki?curid=702886", "title": "Předehra k Nadaci", "text": "Předehra k Nadaci\n\nPředehra k Nadaci (anglicky \"Prelude to Foundation\") je šestá kniha z pera amerického spisovatele a biochemika Isaaca Asimova ze Série o Nadaci, původně trilogie, posléze doplněné o další 4 díla. Chronologicky celou sérii začíná. Vyšla v roce 1988.\n\nDěj se odehrává na hlavní planetě Galaktické říše, na Trantoru.\nAutor provází čtenáře řadou odlišných prostředí, od prostředí univerzity (sektor Streeling) přes bigotní a silně patriarchální společnost v mykogenském sektoru po okázalou nabubřelost stavící na odiv bohatství a moc v Imperiálním sektoru a Wye. V sektoru Dahl prezentuje pokřivenou společenskou strukturu, aby mohl poukázat na časté společenské předsudky vyplývající z odlišného postavení v hierarchii a v čtvrti jménem Billibotton vytváří chudinské prostředí se svými zákony džungle.\n\nKniha vyšla česky v nakladatelství AG Kult v roce 1992 .\n\nNa Trantoru, centrální planetě první Galaktické říše, přednesl Hari Seldon svou představu psychohistorie jako vědy umožňující matematicky propočítat budoucí osudy lidských společenství. O jeho objev se z důvodu využití ve svůj prospěch začali zajímat různé mocné osoby Trantoru včetně samotného císaře Cleona I. a jeho Prvního ministra Eto Demerzela. Hari Seldon na útěku před nimi je nucen se skrývat v různých sektorech Trantoru. Nakonec zakotví na Streelingské univerzitě, kde začíná prakticky rozvíjet psychohistorii.\n\n\nKniha má 94 kapitol, které jsou shrnuty do několika částí:\n\nCísař první Galaktické říše Cleon I. se dozví o heliconském matematikovi Hari Seldonovi, jenž se účastní na Trantoru výroční desetileté matematické konference. Uvažuje, že si jej nechá předvolat k audienci a tuto možnost probere se svým Prvním ministrem Eto Demerzelem. Cleon I. se domnívá, že by Seldonova teorie psychohistorie mohla posloužit jeho zájmům, konkrétně k upevnění moci. Hari Seldon to však při setkání císaři odmítá potvrdit, sděluje mu, že sám nevidí na psychohistorii žádné praktické využití. Císař jej propouští a Eto Demerzel radí Cleonovi I., aby přenechal starost o Seldona jemu. Ujišťuje, že jej bude mít pod dohledem, neboť je možné, že se matematik nakonec dopracuje k výsledkům, které by mohly mít význam.\n\nHari Seldon se poté setká v parku Císařského sektoru (Imperial) s Chetterem Humminem, záhadným mužem s mnoha kontakty a vazbami, jenž jej varuje před Etem Demerzelem.\n\nHumminovi se podaří vyvolat v Seldonovi pocit ohrožení tím, že mu vysvětlí možnost zneužití jeho psychohistorické teorie. Nabídne mu pomoc a vysvětlí mu, že i on má zájem na uvedení psychohistorie do praxe, avšak nikoli pro své osobní cíle jako císař, nýbrž pro dobro lidstva, neboť podle něj se první Galaktická říše blíží ke svému rozpadu. Hari Seldon je těmito slovy překvapen a nechá se doprovodit do trantorského sektoru Streeling, kde se nachází významná univerzita.\n\nSeldon stále pochybuje o významu své teorie stejně jako o rozkladu Říše, nicméně Hummin předkládá všelijaké nepřímé důkazy a tak mu matematik slíbí, že se pokusí na teorii zapracovat tak, aby byla prakticky využitelná.\n\nNa Streelingské univerzitě se Hari seznamuje s Dors Venabili. Tuto ženu Hummin pověřil dohledem nad Seldonem a zasvěcením do běžných záležitostí univerzity a toho překvapuje, jak moc Dors Humminovi důvěřuje. Dors je historička a Seldon se zúčastní jejích kurzů - hodlá zjistit některé historické souvislosti aplikovatelné na psychohistorii. V císařském paláci informuje Demerzel císaře, že částečně ztratil kontrolu nad Seldonem, neboť se nachází na Streelingské univerzitě, kde nemá možnost zasáhnout. Cleon I. vyřkne obavy ze zmocnění se psychohistorie některým z jeho rivalů, např. starostou sektoru Wye. Demerzel jej ujišťuje, že pokud by se tak stalo, v tom případě by nechal Seldona raději zavraždit.\n\nHari Seldon je frustrován, protože neví, jak pokračovat ve své práci. Lisung Randa mu radí, aby se zúčastnil meteorologického výstupu na streelingskou kopuli v rámci měření a sbírání údajů. Vedoucím je jistý Jennar Leggen. Seldon souhlasí, ale Leggen se zdráhá jej vzít sebou. Nakonec se nechá přesvědčit a bere Seldona se svým týmem. Na kopuli je chladno, matematik si nevzal dostatečné oblečení. Rozhodne se vyjít si na procházku po kopuli, neboť stážistka Clowzia mu řekla, že zde rostou i stromy, čemuž Seldon odmítá uvěřit a chce se sám přesvědčit. Opravdu nalezne lesík, přitom zaregistruje vznášedlo. Jeho paranoidní fantazie, které mu částečně vsugeroval Hummin začnou pracovat naplno a Hari se ukrývá v lesíku, dokud se vznášedlo nevzdálí. Je přesvědčen, že pátralo po něm. Mezitím se setmí a Hari Seldon ztratil cestu. Meteorologický tým se vrátil na univerzitu. Hari Seldon je v ohrožení života, hrozí mu umrznutí. Nyní by si přál, aby žádné z posledních hektických událostí nenastaly.\n\nMezitím Dors na Streelingské univerzitě pátrá po svém chráněnci a nemůže jej nalézt. Přes pozdní hodinu kontaktuje hlavního seismologa Rogena Benastru, který vyhledá záznamy údajů z meteorologických snímačů na povrchu kopule a díky nim zjistí, kde by se Seldon mohl nacházet. Dors zalarmuje i doktora Jennara Leggena, který není příliš ochoten ke spolupráci, ale pod pohrůžkou vážných následků se podvolí. Trojice (Dors, Benastra, Leggen) vyjíždí výtahem na povrch kopule, kde Dors po chvíli nachází prokřehlého a nastuzeného Hariho. Dopraví jej do tepla a doktor jej ošetří. Dors poté zpovídá Leggena, podezřívá jej ze spiknutí s cílem únosu stále známějšího matematika.\n\nSeldon se zotavuje z nachlazení a Hummin a Dors s ním probírají možnost spiknutí. Seldon trvá na svém, že vznášedlo po někom pátralo. Ačkoli vše může být jen vykonstruovaná představa, nechtějí podcenit riziko a Hummin rozhodne o přesunu do Mykogenu.\n\nV Mykogenu je vyzvedne vládce sektoru Sluneční pán XIV. a dopraví do dočasného příbytku. Není příliš sdílný ohledně svého území a Seldon začíná pochybovat, že se zde dozví něco, co by mu prospělo pro vývoj psychohistorie. Mykogen je starý sektor se silným vlivem tradic a přísných konvencí. Jedním z nich je zbavování se všeho ochlupení na těle mužů i žen. Je patriarchální, ženy zde nemají tolik práv jako muži. Seldon a Dors neznají přípravu jídla a tak si vyžádají dvě pomocnice. Ty jim pomohou s přípravou místního vyhlášeného jídla.\n\nHari Seldon se vydává s jednou z pomocnic - Dešťovou kapkou 43 na prohlídku zdejších mikrofarem, kde se pěstují velmi kvalitní kultury řas a kvasnic. Doufá, že se mu podaří od dívky zjistit nějaké informace o historii místních obyvatel. Dešťová kapka 43 je zprvu velmi ostýchavá, není zvyklá na společnost muže, navíc cizince, ale posléze se osmělí a rozhovoří o některých věcech.\n\nPo ochutnávce několika potravin zavede Dešťová kapka 43 Seldona do oddělené místnosti, kde mu nabízí zapůjčení Knihy - mykogenské bible. Seldon věří, že se z ní dozví více o dávné minulosti. Dívka má jedinou podmínku: matematik si musí sundat čapku, která mu zakrývá vlasy (čapka je povinná pro všechny cizince, jakékoliv odhalení ochlupení na veřejnosti je nepřípustné). Dešťová kapka 43 touží ochutnat zakázaného ovoce a prohrábnout mu vlasy. Seldon jí to dovolí a na oplátku získá na určitou dobu Knihu. Po návratu do apartmá sdělí Dors, co se stalo a spolu probírají různá kulturní tabu. Je zvědavý a pustí se do četby Knihy. Narazí zde na zmínky o Auroře, o tzv. \"Padesátce\" (= 50 Intermitentních planet) a o robotech, ale jinak je z Knihy zklamaný, neboť zbytek textu obsahuje pouze náboženská témata.\n\nObyvatelé mykogenského sektoru věří, že jejich původní planetou byla Aurora. Seldon se dozví, že v jejich centrálním chrámu - \"Sakratoriu\", je robot. Rozhodne se tam dostat za každou cenu, tvrdí, že je to důležité pro rozvoj psychohistorie. Dors mu to vymlouvá, ale Seldon je neoblomný, přestože do chrámu je vstup cizincům a ženám zapovězen. Dors je rozhodnuta jej doprovodit. Pořídí si nutné převleky a vypraví se k posvátnému místu. Cestou se seznámí s místním vědcem Myceliem 72, jenž nesdílí některé předsudky a je ochoten se s nimi podělit o jisté informace.\n\nSeldon s Dors se dostanou do knihovny a následně dovnitř \"Sakratoria\", kde vládne ponurá atmosféra. Lidé se modlí za návrat starých časů, kráčí se sklopeným zrakem a nevšímají si sebe navzájem. Na monitorech jsou promítány idylické snímky zahrad plných zeleně a také kovových robotů. Seldon se chce dostat do místnosti zvané „Orlí hnízdo Starších“, kde očekává funkčního robota a společně s Dors se mu to podaří. Robot se zde opravdu nachází, ale je nefunkční. Na místě je odhalí Sluneční pán XIV. a za znesvěcení posvátného místa jim hrozí smrtí. Situaci musí opět zachraňovat Chetter Hummin. Dvojice vědců však už není v Mykogenu vítána. Nicméně Hari Seldon už si není tak jist nemožností převést psychohistorii do praxe.\n\nDalším místem pobytu Seldona a Dors je chudý sektor Dahl. Hummin jim obstará ubytování u manželů Tisalverových, kteří se považují za zástupce střední třídy a pohrdají většinou chudobnějších spoluobčanů. Jirad Tisalver má o něco méně společenských předsudků než jeho žena Casilie, ale podřizuje se jí. Vypráví Seldonovi o výrobě energie. Podle jeho tvrzení pochází polovina vyrobené energie na Trantoru z dahlských jam. Hari Seldona to zaujme a rád by se podíval do jámy. Tisalver jej tam vezme. Vedení exkurze se ujme předák Hano Linder. V jámě Seldona pozná muž jménem Yugo Amaryl a chce se s ním sejít o samotě. Seldon souhlasí a pozve jej k Tisalverovým, ovšem setká se s  opovržením paní Casiliové, že si chce k nim domů pozvat jámaře, na nějž se dívá skrz prsty. Paní Casilie se nakonec nechá uplatit zvýšeným nájmem a slibem, že to bude pouze jednou. Amaryl se představí jako matematik-samouk a ukáže Seldonovi své výpočty. Ten mu slíbí pomoc, hodlá jej dostat na univerzitu. Amaryl Seldonovi poví ještě něco o Zemi a Matce Rittah.\n\nMatka Rittah je stará žena, která by mohla znát spoustu informací, po nichž se pídí Hari Seldon. Žije v nebezpečné čtvrti Dahlu zvané Billibotton, kde drtivá většina obyvatel nosí nože a panuje zde vysoká kriminalita. Ani císařské oddíly zde nemají velké pravomoci. Dors nakoupí v obchodě dva nože a se svým chráněncem Harim se vydává do Billibottonu. Tam jim cestu za Matkou Rittah ukáže místní chlapec Raych. Matka Rittah jim sdělí několik legend o Zemi a Intermitentních planetách a také o dávných hrdinech Da-Nee a Ba-Lee. Cestou zpět jsou napadeni skupinkou mužů, ale především díky Dorsinu obratnému zacházení s noži se ubrání. Tato událost se velmi rychle rozšíří po celém sektoru a na cizince si již nikdo nedovolí.\n\nU Tisalverových kontaktuje Seldona a Dors Raych, má je doprovodit k muži jménem Davan. Davan je místní patriot a chce lepší sociální podmínky pro svůj sektor. Žádá oba vědce, aby se k nim připojili. Seldon i Dors s ním sympatizují, ale Seldon musí zopakovat, že stále ještě nemá funkční psychohistorii, která by mohla pomoci. Nyní má však pocit, že je reálné ji vytvořit. Přislíbí Davanovi neurčitou pomoc.\n\nRáno Seldon S Dors vedou debatu o sektoru jménem Wye. Casilie Tisalverová na ně podá udání. Dva policisté je přijdou zatknout do jejího bytu. Vznesou proti nim nepravdivá obvinění. K situaci se připlete Raych, jenž jim svou přítomností nepřímo pomůže. Jeden z policistů použije proti Raychovi neuronový bič, čehož využije Dors a policistu zpacifikuje. Hari Seldon nezůstane pozadu a poradí si s druhým. Společně s Raychem prchají na skryté místo. Objeví se Davan se zprávou, že pomoc je na cestě. Vůz přijíždí a k překvapení Hari Seldona to není Chetter Hummin.\n\nZ vozu vystupuje seržant Emmer Thalus s rozkazem odvézt Seldona ke svému nadřízenému. Jeho instrukce se nezmiňují o Dors ani Raychovi, ale Seldon odmítá jet sám. Seržant se chystá použít přiměřené násilí k jeho odvedení, situace se však vyvine v jeho neprospěch. Mladý chlapec Raych využije okamžiku a sebere mu nebezpečnou zbraň - neuronový bič. Po vysvětlení seržant souhlasí s odvezením celé skupinky k Rashelle - neoficiální starostce bohatého sektoru Wye. Její otec - Mannix IV. je stále formální hlavou Wye, ale moc předal do ruky své dcery. Ta sdělí Seldonovi své záměry - chce, stejně jako vícero lidí před ní, využít psychohistorie k posílení své moci a stát se císařovnou. Seldon se v paláci cítí v pasti.\n\nSeldon, Dors a Raych stráví v paláci několik dnů, když dojde k obsazení Wye císařským vojskem. Vojáci odmítli sloužit pod starostkou Rashelle. Ta chce zabránit tomu, aby se psychohistorie dostala do rukou císařského Prvního ministra Eta Demerzela a tak poručí seržantovi Thalusi zastřelit matematika Seldona. Ten se zdráhá rozkaz splnit a Rashelle si bere jeho zbraň a zastřelí Thaluse. Je rozhodnuta zastřelit i Seldona, ale před něj se postaví Raych. Dors využije zaváhání starostky a odzbrojí ji. Do místnosti vkročí Chetter Hummin, jehož Rashelle označí za Eta Demerzela.\n\nChetter Hummin alias Eto Demerzel v rozhovoru vysvětluje Hari Seldonovi své pohnutky. Nechal jej cestovat po Trantoru s domnělým pocitem pronásledování, aby Seldon mohl z těchto zkušeností vytěžit něco pro psychohistorii. Podaří se mu to, Hari Seldon je již plně přesvědčen o možnosti zdárného uvedení psychohistorie do praxe. Zároveň nařkne Demerzela / Hummina, že je robot.\n\nA je to pravda, Hummin či Demerzel se představí jako R. Daneel Olivaw, robot se schopností číst a upravovat lidské emoce. Byl vyvinut před 20 000 lety na Auroře a s dalším robotem (R. Giskardem) definovali nultý zákon robotiky, jenž zní: „\"Robot nesmí ublížit lidstvu nebo svou nečinností dopustit, aby lidstvu bylo ublíženo.\"“ Tento zákon je nadřazen ostatním třem zákonům robotiky. R. Daneelův robotický přítel (R. Giskard) se stává neaktivním a péči o Galaxii přebírá R. Daneel Olivaw, jenž se vždy snažil o cestu nejmenšího zla. Tuto složitou úlohu by mohla zjednodušit právě psychohistorie. Hari Seldon slibuje, že na ní bude důsledně pracovat. R. Daneel mu zajistí veškeré možné zdroje a podporu.\n\nHari Seldon se dopídí, že i Dors je robot, ale chce s ní zůstat, neboť ji miluje.\n\n\n\n"}
{"id": "702887", "url": "https://cs.wikipedia.org/wiki?curid=702887", "title": "Operace Bin Nun", "text": "Operace Bin Nun\n\nOperace Bin Nun (: מבצע בן נון, \"Mivca Bin Nun\", nazýváno též \"Mivca Bin Nun Alef\", 'מבצע בן נון א, Operace Bin Nun A) byla vojenská akce izraelské armády provedená v květnu 1948 během první arabsko-izraelské války, v době krátce po konci britského mandátu nad Palestinou a vzniku státu Izrael. Byla součástí bitev o Latrun vedených s cílem ovládnutí přístupového koridoru z pobřežní planiny do Jeruzaléma a výšiny Latrun. Skončila izraelským neúspěchem.\n\nV listopadu 1947 přijala OSN plán na rozdělení Palestiny. Podle tohoto plánu měl být britský mandát nad Palestinou nahrazen dvěma samostatnými státy: židovským a arabským. V důsledku emocí předcházejících konci britského mandátu se v letech 1947-1948 rozpoutala občanská válka v Palestině mezi Židy a Araby, která se v měsících a týdnech před koncem mandátu zostřovala. Součástí této občanské války bylo i obléhání Jeruzaléma, jehož židovská populace byla stále více odříznuta od zásobování z pobřežní nížiny kvůli arabským útokům ve vesnicích v Judských horách, zejména ve strategické soutěsce Ša'ar ha-Gaj (\"Báb al-Vád\"). Touto soutěskou také vedl vodovod do Jeruzaléma. Situaci obležených Židů dočasně zlepšila Operace Nachšon, která na jaře 1948 na několik dnů otevřela cestu zásobovacím koridorům. Následovala Operace Makabi. Latrun ale nadále zůstával v arabském držení. \n\nOperace Bin Nun byla prvním přímým útokem na Latrun po vzniku státu Izrael. Byla tehdy vytvořena nová 7. obrněná brigáda, které velel Šlomo Šamir. Její součástí byl útvar, kterému velel Chajim Laskov. Významnou složku mužstva nové brigády tvořili noví židovští imigranti, přeživší holokaustu, kteří právě tehdy začali masově přicházet z internačních táborů na Kypru. Měli jen zběžný výcvik a nebyli připraveni na místní klima, včetně horkého větru chamsin. 7. brigáda měla provést hlavní úder z pobřežní nížiny, dobýt Latrun a postupovat směrem na Ramalláh, čímž měla ulehčit obléhanému Jeruzalému. Měla jí pomoci Brigáda Alexandroni a také Brigáda Harel, která měla útočit severně od vesnice Kirjat Anavim a od soutěsky Ša'ar ha-Gaj. 23. května byla 7. brigáda soustředěna v oblasti vesnic Chulda a Na'an. Konvoj připravený na povel vyrazit do Jeruzaléma se zásobami stál připraven v základně Ekron, dnes letecká základna Tel Nof. Chystaný útok musel být o 24 hodin odložen. Mezitím posílila Arabská legie své pozice na Latrunu. Velel jí zde Habis el-Madžali.\n\nMísto útoku prováděném ve tmě se Brigáda Alexandroni a 7. pancéřová brigáda dostala na výchozí útočné pozice až ve 4 hodiny ráno 23. května. Arabská legie dokázala útočníky odrazit. Židovští vojáci byli vystaveni intenzivní střelbě a museli se s četnými ztrátami stáhnout. Padly desítky mužů a stovky byly zraněny. Arabské dobrovolnické síly navíc ovládly arabské vesnice Bajt Džiz a Bajt Susin, u kterých se přitom předpokládalo, že jsou vylidněné, a působili Izraelcům další škody. Ve výrazném horku byly izraelské vojenské síly dále oslabovány. Oběti byly vysoké zejména mezi špatně vycvičenými novými imigranty. 26. května navíc Arabové obsadili takzvaný \"Radarový vrch\" (Giv'at ha-Radar) v místech dnešního města Har Adar, který umožňoval ze severu kontrolovat pohyb mezi Jeruzalémem a Latrunem.\n\nOperaci připomíná název nedaleké zemědělské vesnice Kfar Bin Nun. \n\n"}
{"id": "702889", "url": "https://cs.wikipedia.org/wiki?curid=702889", "title": "Operace Bin Nun Bet", "text": "Operace Bin Nun Bet\n\nOperace Bin Nun Bet (: 'מבצע בן נון ב, \"Mivca Bin Nun Bet\", doslova Operace Bin Nun B) byla vojenská akce izraelské armády provedená v květnu 1948 během první arabsko-izraelské války, v době krátce po konci britského mandátu nad Palestinou a vzniku státu Izrael. Byla součástí bitev o Latrun vedených s cílem ovládnutí přístupového koridoru z pobřežní planiny do Jeruzaléma a výšiny Latrun. Navazovala na neúspěšnou Operaci Bin Nun. Skončila rovněž izraelským neúspěchem.\n\nV listopadu 1947 přijala OSN plán na rozdělení Palestiny. Podle tohoto plánu měl být britský mandát nad Palestinou nahrazen dvěma samostatnými státy: židovským a arabským. V důsledku emocí předcházejících konci britského mandátu se v letech 1947-1948 rozpoutala občanská válka v Palestině mezi Židy a Araby, která se v měsících a týdnech před koncem mandátu zostřovala. Součástí této občanské války bylo i obléhání Jeruzaléma, jehož židovská populace byla stále více odříznuta od zásobování z pobřežní nížiny kvůli arabským útokům ve vesnicích v Judských horách, zejména ve strategické soutěsce Ša'ar ha-Gaj (\"Báb al-Vád\"). Touto soutěskou také vedl vodovod do Jeruzaléma. Situaci obležených Židů dočasně zlepšila Operace Nachšon, která na jaře 1948 na několik dnů otevřela cestu zásobovacím koridorům. Následovala Operace Makabi a Operace Bin Nun. Latrun ale nadále zůstával v arabském držení. \n\nPo neúspěchu Operace Bin Nun se dále zhoršila situace obléhaného Jeruzaléma, Arabové navíc 26. května obsadili takzvaný \"Radarový vrch\" (Giv'at ha-Radar) v místech dnešního města Har Adar, který umožňoval ze severu kontrolovat pohyb mezi Jeruzalémem a Latrunem. David Ben Gurion přikládal kontrole tohoto regionu mimořádný význam a proto nařídil opakovaný útok na Latrun, ke kterému došlo 30. května pod jménem Operace Bin Nun Bet. Nový plán předpokládal, že útoku se místo dosud využívané brigády Alexandroni zúčastní brigáda Giv'ati. Jako výchozí bod měla použít arabskou vesnici Bajt Susin, odtud vyrazit k dobytí arabských vesnic Dejr Adžub a Yalu, kde by mohla odříznout Latrun od dopravního spojení. Plán zpočátku probíhal úspěšně, ale u vesnice Yalu se Izraelci dostali pod arabskou palbu z Latrunu a byli nuceni se narychlo stáhnout. Kvůli špatné koordinaci ovšem mezitím část židovských jednotek zahájila přímý pokus o dobytí Latrunu, což se jim zčásti povedlo, nicméně bez podpory nebyli schopni v dobývání pokračovat a museli se rovněž stáhnout.\n\nOperaci připomíná název nedaleké zemědělské vesnice Kfar Bin Nun. \n\n"}
{"id": "702891", "url": "https://cs.wikipedia.org/wiki?curid=702891", "title": "Operace Dekel", "text": "Operace Dekel\n\nOperace Dekel (: מבצע דקל, \"Mivca Dekel\", doslova \"Operace Palma\") byla vojenská akce izraelské armády provedená v červenci 1948 během první arabsko-izraelské války, v době krátce po konci britského mandátu nad Palestinou a vzniku státu Izrael. Byla vedená v horách Dolní Galileji a skončila izraelským vítězstvím včetně dobytí města Nazaret. Šlo o součást širší ofenzívy Izraele (takzvané Bitvy deseti dnů) po skončení prvního příměří, kdy kromě postupu v Galileji židovský stát ovládl i města Ramla a Lod a všeobecně posílil svou vojenskou pozici.\n\nV listopadu 1947 přijala OSN plán na rozdělení Palestiny. Podle tohoto plánu měl být britský mandát nad Palestinou nahrazen dvěma samostatnými státy: židovským a arabským. V květnu 1948 pak skutečně vznikl nezávislý stát Izrael, ale okamžitě došlo k invazi jeho území několika armádami okolních arabských států. Hornaté oblasti Galileji okolo Nazaretu byly podle plánu OSN vymezeny pro arabský stát. V Galileji operovala dobrovolnická Arabská osvobozenecká armáda Fauzí al-Kaukdžího, která počítala s invazními arabskými armádami při společném postupu proti Izraelcům. Území pod izraelskou kontrolou sestávalo tehdy z úzkých údolích pásů v západovýchodním směru mezi Haifa a Afulou a v severojižním mezi Metulou a Tiberiasem.\n\nIzraelci se v červnu 1948 rozhodli pro koordinovanou akci na posílení svých pozic v Galileji. Byla spuštěna Operace Broš cílená proti syrské invazní armádě na březích Jordánu a Operace Dekel namířená na pozice Fauzí al-Kaukdžího a jeho sil ve vnitrozemí Galileji. \n\nOperace Dekel byla spuštěna v červenci 1948. První útok se odehrál v okolí vesnice Sedžera, která byla významnou dopravní křižovatkou. Kaukdžího jednotky se opakovaně pokoušely vesnici dobýt, čelila jim Brigáda Golani. Bitva o vesnici vyvrcholila 14. července, kdy Kaukdžího muži během jediného dne osmkrát zaútočili. Všechny útoky Arabů ale v této oblasti selhaly. Brigádě Golani velel Nachum Golan. Mezitím začal od západu postupovat do centra Galileji i útvar, kterému velel Chajim Laskov. Byla to zčásti 7. obrněná brigáda a jeden prapor z Brigády Karmeli. Nástupním prostorem pro síly Chajima Laskova bylo území při pobřeží Středozemního moře severně od Haify. Poté, co bylo zjištěno, že libanonská armáda není v pozici zaútočit přes hranice, vyrazily tyto síly směrem k východu. Izraelské vojsko podporovali i Drúzové, kteří v tomto regionu žijí. Vlastní 7. brigádě velel Ben Dunkelman. 14. července dobyl Laskov město Šfar'am, 15. července izraelské síly vyrazily z židovské vesnice Nahalal do kopců v okolí Nazaretu, kde se spojily s obleženou židovskou vesnicí Kfar ha-Choreš, na výšině západně od Nazaretu. Arabská obrana Nazaretu přitom byla koncentrována jižně od města a předpokládala útok vedený z Jizre'elského údolí. Kaukdží se snažil narychlo reorganizovat obranu Nazaretu, ale arabský vojenský konvoj byl odražen izraelskou střelbou. Arabské síly se stáhly a ráno 16. července Nazaret kapituloval. V této chvíli se Arabové stahovali i od Sedžery a ustupovali k severovýchodu, do Horní Galileji. 18. července pak vstoupilo v platnost druhé příměří.\n\nVýznam Operace Dekel byl v dobytí rozsáhlých oblastí osídlených Araby. Šlo o první větší území, kde se pod izraelskou suverenitu dostala početná arabská populace, která ve své většině nebyla vysídlena ani neuprchla, nýbrž zůstala ve svých vesnicích a městech. Dnešní izraelští Arabové jsou v tomto regionu silně soustředěni. Operace vytvořila podmínky pro pozdější celkové dobytí Galileje během Operace Chiram.\n\n"}
{"id": "702893", "url": "https://cs.wikipedia.org/wiki?curid=702893", "title": "Jazykohltanový nerv", "text": "Jazykohltanový nerv\n\nJazykohltanový nerv (: \"Nervus glossopharyngeus\", jinak též IX. hlavový nerv, je devátým hlavovým nervem. Jedná se o smíšený nerv, to znamená, že má motorickou, senzitivní a parasympatickou složku. Vede i chuťové vjemy.\n\nMotoricky inervuje svaly patra, hltanu a \"musculu stylopharyngeus\". Parasympaticky inervuje sliznici středoušní dutiny a \"ganglion oticum\". Senzitivně inervuje středoušní dutinu, Eustachovu trubici, hltan, mandle a zadní třetinu jazyka. Chuťově inervuje zadní třetinu jazyka.\n"}
{"id": "702898", "url": "https://cs.wikipedia.org/wiki?curid=702898", "title": "Back on the Streets", "text": "Back on the Streets\n\nBack on the Streets je druhé sólové studiové album irského rockového kytaristy Gary Moorea, vydané v roce 1978. Na albu se podíleli i jeho dřívější spoluhráči ze skupiny Thin Lizzy baskytarista Phil Lynott a bubeník Brian Downey.\n\n"}
{"id": "702914", "url": "https://cs.wikipedia.org/wiki?curid=702914", "title": "Henrik Tallinder", "text": "Henrik Tallinder\n\nHenrik Tallinder (10. ledna 1979, Stockholm, Švédsko) je švédský hokejový obránce který momentálně hraje za Buffalo Sabres v NHL. Do NHL byl draftován jako 48. hráč v pořadí týmem Buffalo Sabres, ve kterém také odehrál osm sezón. Tallinder se zúčastnil se švédským hokejovým družstvem olympijských her v roce 2010 ve Vancouveru, kde odehrál čtyři zápasy.\n\n1. června 2010 podepsal s týmem New Jersey Devils čtyřletou smlouvu, která mu vynesla 13,5 milionů dolarů. 7. července 2013 byl švédský obránce vyměněn do Buffala za Rileyho Boychuka.\n\n\n"}
{"id": "702915", "url": "https://cs.wikipedia.org/wiki?curid=702915", "title": "Divočina Clearwater", "text": "Divočina Clearwater\n\nDivočina Clearwater je 57,4 km² rozlehlá divočina, kterou v roce 1984 vyhlásil Kongres na základě zákona o divočinách z roku 1964, který vytvořil systém divočin ve Spojených státech. Nachází se na severovýchodě okresu Pierce v americkém státě Washington, jihovýchodně od města Tacoma, v Kaskádovém pohoří. Na jižní hranici sousedí s národním parkem Mount Rainier, a tak nabízí úchvatné výhledy na horu Mount Rainier.\n\nNejvyšší horou divočiny je se svými 1 856 metry nad mořem Bearhead Mountain (\"Medvědí hlava\"), pod kterou se nachází horní tok severně tekoucí řeky Clearwater. Pralesy skládající se z douglasek, jedlovců západních a zeravů obrovských jsou přístupné po turistických stezkách a vyživovány mnoha malými vodními toky a osmi malými jezery, mezi něž patří také Summit Lake. Podrost lesů se skládá především z mechů a kapradí. V období dešťů mezi říjnem a květnem napadne zhruba 90 procent ročních srážek, což může být až 7,6 metrů. Ve vyšších nadmořských výškách může sníh zůstat až do července.\n\nMezi zvěř obývající divočinu patří medvědi, jeleni, veverky, tchoři, mývali, svišťové a jeleni wapiti.\n\n\nWebová stránka systému divočin v USA nabízí seznam toho, na co by se nemělo zapomenout při výletu do divočiny.\n"}
{"id": "702916", "url": "https://cs.wikipedia.org/wiki?curid=702916", "title": "Vojtěch Hřímalý mladší", "text": "Vojtěch Hřímalý mladší\n\nVojtěch (Adalbert) Hřímalý (30. července 1842 Plzeň – 15. června 1908 Vídeň) byl český houslista a skladatel.\n\nPocházel z hudební rodiny. Jeho otec i všichni sourozenci byli hudebníky. Vystudoval pražskou konzervatoř. Po dokončení školy se stal koncertním mistrem operního orchestru v Rotterdamu. O rok později se přesunul do Göteborgu, kde kromě operního orchestru působil jako varhaník a po Bedřichu Smetanovi řídil veřejné koncerty.\n\nV roce 1868 se vrátil do Prahy a stal se koncertním mistrem a ředitelem orchestru Prozatímního divadla. Po neshodách s vedením divadla přešel do Německého divadla v Praze, kde působil jako druhý dirigent. Stal se předsedou spolku \"Filharmonie\" a se svými bratry Janem, Bohuslavem a Jaromírem založil \"Smyčcové kvarteto bratří Hřímalých\".\n\nV roce 1874 odešel do Černovic v tehdejší Bukovině (dnes na Ukrajině), kde byl všestranně činný. Byl dirigentem divadelního orchestru, se kterým pořádal i veřejné koncerty, řídil mužský pěvecký sbor, byl primáriem smyčcového kvarteta a učil na hudebních školách i na místní univerzitě. Nějaký čas působil ve Lvově.\n\n\n\n\n\n\nZkomponoval řadu dalších písní a sborů. Psal i chrámovou hudbu, z níž vyniká např. \"Requiem pro sóla, smíšený sbor a orchestr\". Nevyhýbal se ani zábavné hudbě. Zkomponoval četné taneční skladby a kuplety.\n\n\n\n"}
{"id": "702917", "url": "https://cs.wikipedia.org/wiki?curid=702917", "title": "Miluše Vítečková", "text": "Miluše Vítečková\n\ndoc. PhDr. Miluše Vítečková, Ph.D., roz. Klementová (*  Dačice), je autorka sbírek básní věnovaných dětem předškolního a mladšího školního věku. Její verše našly místo i v čítankách pro 1. stupeň základní školy. Kromě básnické tvorby se od roku 2009 věnuje pedagogické a vědecké činnosti na Pedagogické fakultě Jihočeské univerzity v Českých Budějovicích. Předmětem jejího odborného zájmu je začínající učitel a jeho uvádění do praxe. Od roku 2012 pravidelně publikuje fejetony v Českobudějovickém deníku.\n\n\n\n\n\n"}
{"id": "702918", "url": "https://cs.wikipedia.org/wiki?curid=702918", "title": "Vojtěch Hřímalý starší", "text": "Vojtěch Hřímalý starší\n\nVojtěch Hřímalý (29. dubna 1810 Blatná – 26. října 1880 Moskva) byl český varhaník a hudební skladatel.\n\nHudební vzdělání získal u místního učitele J. Fialy a varhaníka J. Böhma. Nejprve byl varhaníkem ve svém rodišti. V roce 1835 se stal varhaníkem v arciděkanském chrámu svatého Bartoloměje v Plzni, kde zůstal až do odchodu do důchodu.\n\nStal se zakladatelem hudební tradice rodu Hřímalých. Všechny jeho děti se věnovaly hudbě. Z nich nejvíce vynikli houslista Jan Hřímalý, hudební skladatel Vojtěch Hřímalý mladší a vnuk, hudební skladatel Otakar Hřímalý. Zemřel u svého syna Jana v Moskvě.\n\nKomponoval v duchu pozdního klasicismu. Jeho dílo obsahuje převážně chrámovou hudbu, která vesměs zůstala v rukopise. Psal však i drobné světské skladby a písně.\n\n\n"}
{"id": "702921", "url": "https://cs.wikipedia.org/wiki?curid=702921", "title": "Chamsin", "text": "Chamsin\n\nChamsin (: خمسين , doslova \"Padesát\", : חמסין) je typ horkého a suchého větru, který vane ve východním Středomoří. \nVyskytuje se v severní Africe, východním Středomoří a na Arabském poloostrově na konci zimního období a počátkem léta, nejčastěji mezi dubnem a červnem. Jeho protějškem je vítr široko. Chamsin vane v Egyptě od jihu a jihozápadu, ze Saharské pouště, v Izraeli v Negevské poušti vane od východu, z pouští Arabského poloostrova. Výraz chamsin bývá také používán pro popis silného jižního a jihozápadního větru, který vane nad Rudým mořem. Podobně jako v případě větru široko je výskyt chamsinu většinou spojen s nástupem tlakových níží, které postupují k východu a severovýchodu. Jméno je odvozeno od arabského slova \"padesát\", což odkazuje na trvání období, kdy se nejčastěji vyskytuje. Vzácněji se může vyskytnout i v zimě, kdy má pak charakter studeného a prašného větru.\n\nV tomto období jsou často měřeny teplotní rekordy, kdy teplota vzduchu může ojediněle vystoupit až k 47°C i v oblastech, kde tomu za normálních okolností není. Například letoviska u rudého moře jako Hurghada či Marsa Alam. \n\n"}
{"id": "702922", "url": "https://cs.wikipedia.org/wiki?curid=702922", "title": "Google+", "text": "Google+\n\nGoogle+ (také Google Plus nebo zkr. G+) byla internetová sociální síť provozovaná společností Google. Provoz sítě byl zahájen 28. června 2011. Google+ byl po nepříliš úspěšném Orkutu další pokus Googlu proniknout na pole sociálních sítí a byl asi největší přímou konkurencí Facebooku a v mnoha ohledech i Twitteru. Sociální síť Google+ zahrnovala stávající sociální služby jako Google Profiles, a +1, přidávala k nim navíc některé nové prvky, např. Kruhy, Témata či Setkání. 2. dubna 2019 došlo k ukončení provozu. 10. dubna Google oznámil záměr službu přejmenovat na Currents, modifikovat a poskytnout v rámci G Suite pouze firemním zákazníkům.\n\nSociální síť Google+ byla uvedena 28. června 2011 a zpřístupněna byla jen na pozvánky a pro omezený počet uživatelů. Google ale tuto kvótu několikrát navyšoval, a do Google+ se tak v prvních dvou týdnech registrovalo deset miliónů lidí. Po měsíci provozu dosáhl Google+ 25 milionů uživatelů. V polovině října 2011 pak Google ohlásil 40 milionů registrovaných uživatelů, ale výzkumy tvrdí, že současně oproti červenci klesl počet nových postů o 40 % a množství aktivních uživatelů se propadlo dokonce o 60 %.\n\nOd 20. září 2011 byla síť Google+ ve veřejném beta režimu přístupná komukoliv bez pozvánky.\n\nGoogle začal po uvedení Google+ postupně zavádět nový, jednotný grafický design ve všech svých službách.\n\nV listopadu 2011 začal Google+ umožňovat vytváření firemních a dalších neosobních profilů.\n\nDo Google+ byl zpočátku povolen přístup pouze uživatelům starším osmnácti let, protože služba byla v testovacím provozu, a společnost tak nemohla zaručit stoprocentní ochranu osobních údajů nezletilých. V lednu 2012 se věkový limit snížil na třináct let.\n\nPozději Google začal zakládat e-mailovou schránku a stránku na Google+ všem uživatelům, kteří si založili účet u Googlu, což velmi pomohlo růstu služby.<ref name=\"zpravy.aktualne.cz/ekonomika/technika/google-meni-pravidla-hry-rika-ze-pro-nase-dobro/r~i:article:730516\"></ref> V lednu 2012 tak počet uživatelů Google+ přesáhl 90 milionů uživatelů.\n\nV dubnu 2012 byl zaveden nový vzhled. Google+ v té době používalo 170 milionů lidí. V novém vzhledu byly ovládací prvky přesunuty do levé části, ale na větších monitorech vypadal Google+ jako úzká nudle s většinou plochy obrazovky nevyužitou.\n\nV listopadu 2013 začal Google+ spravovat komentáře k videím umístěných na serveru YouTube.\n\nV lednu 2015 mapoval Edward Morbius aktivitu uživatelů sítě Google+ a došel k následujícím závěrům:\n\nStatistika ale bere v úvahu pouze veřejné příspěvky, nejsou v ní zahrnuty komentáře k příspěvkům jiných uživatelů, soukromé komentáře, ani aktivita uživatelů, kteří obsah pouze čtou, ale vlastní nepřidávají.\n\nV roce 2015 Google začal omezovat provázanost Google+, nejprve změnil Google+ Photos na Google Photos, která je napojená na Google Drive, po té zrušil nutnost mít založený účet na Google+, pokud uživatel pracoval s YouTube.<ref name=\"cdr.cz/clanek/blizi-se-konec-google-plus-zacalo-odpojovani-od-sluzeb-prvni-je-youtube\"></ref> Lokalizační funkce měly být přesunuty do Hangouts a ostatních komunikačních aplikací. Na oficiálním blogu k tomu Google uvedll, že největším problémem sociální sítě Google bylo, že zkrátka nebyla dostatečně sociální.\n\nGoogle+ byl oblíbený u odborné veřejnost a obchodních firem, stránka na Google+ představuje významný vliv na SEO. V anketě GlobalWebIndexu z druhého čtvrtletí roku 2015 uvedlo 23 % uživatelů ve věku 16 - 64 let, že síť Google+ buď navštívili nebo přidali příspěvek během posledního měsíce.\n\nGoogle zatajil, že přibližně v letech 2015 až 2018 byla jistá neveřejná osobní data uživatelů přístupná vývojářům třetích stran.\n\nDne 2. dubna 2019 došlo k ukončení provozu.\n\n\nGoogle+ měl oficiální aplikaci pro Android a iOS. Aplikace automaticky nahrávala pořízené fotografie z mobilního zařízení do alba ve službě Picasa a umožňovala také \"Pokec\", což byl jednoduchý skupinový chat. Bylo také možné ukládat fotky do aplikace Fotky Google Fotky Google.\n\n\n"}
{"id": "702925", "url": "https://cs.wikipedia.org/wiki?curid=702925", "title": "Kroupy (potravina)", "text": "Kroupy (potravina)\n\nKroupy jsou zrna bez obalů obilovin – jako je oves, pšenice, ječmen – nebo pseudoobilovin, jako je pohanka. Jsou celozrnné, takže jejich součástí jsou klíčky a jsou bohaté na vlákninu, která se vyskytuje v horních vrstvách zrn. Kroupy jsou výživné a mohou být základem kaše jako hlavního jídla.\n\nKroupy, tedy celá obilná zrna, obsahují prakticky všechny pro výživu nezbytné prvky jako např. vápník, hořčík, zinek, selen, fosfor, železo, a dále zejména vitamíny B a E. Kromě sacharidů obsahují poměrně velké množství bílkovin.\n\nKroupy jsou výživné, ale je nutné je před vařením namočit do vody kvůli lepší stravitelnosti. Dají se využít jako zavářka do polévek, na kaši, nebo se tradičně používají pro přípravu zabijačkových jelit.\n\nKroupy jsou čištěny, tříděny dle velikosti zrna případně oloupány. V případě potřeby se namelou na jemnou, střední nebo hrubou krupici.\n"}
{"id": "702932", "url": "https://cs.wikipedia.org/wiki?curid=702932", "title": "Oblévačka", "text": "Oblévačka\n\nOblévačka znamená polévání děvčat na Velikonoční pondělí (\"Červené pondělí\"). Původně snad spolu s pomlázkou šlo o formu pohanského požehnání, později asi o žertovný trest za lakotu a neochotu obdarovávání obcházejících koledníků kraslicemi nebo jinými dary.\n\n„Polévání“, je jednou z běžně praktikovaných velikonočních tradic například v Maďarsku, ale tato tradice je stále známá i na Slovensku, v České republice a v Polsku, okázale na vesnici, méně ve městech.\n\nO pomlázce i polévání se zmiňuje již rakouský kazatel 14. století Konrád Waldhauser. Polévání vodou se však na jaře praktikovalo z mnoha pohanských důvodů a Konrád Waldhauser toto interpretoval křesťansky, ale písemné záznamy spojené s vodou se pak objevují až od 19. století.\n\nV Česku je tento zvyk známý hlavně na severovýchodě Moravy. Jeden z názvů pro zvyk velikonočního polévání je šmerkust. Ten je ve východních Čechách známý jako \"šmerkust, šmerkus, šmerkous,\" u Zlobického je zmiňován jako \"šmerkouz\", na Moravě jako \"šmigrust, šmirgust, šmergust,\" či \"šmegrust\", a ve Slezsku (ve shodě s polskými názvy) jako \"šmigust\". Tento zvyk spojuje polévání se šleháním. Šmerkust je identifikován jako součást pomlázky, neboť s ní má stejné pojetí. Předpokládá se, že původ slova pochází z německého \"Schmackostern\".\n\nV Polsku se mu podobá zvyk známý jako \"śmigus-dyngus\", který se dnes projevuje i ve městech hlavně jako žertovné stříkání vody plastovými stříkačkami, známými z koupališť, někdy s přísadou voňavky. Takové žertovné opomíjení původních kořenů tradic je ovšem i kritizováno, a je nabádáno k návratu k původním významům. Velikonoční pondělí je proto také \"lany poniedziałek\" (lité pondělí).\n\nJako zvyk polévání Poláci tuto tradici přenesli např. i do Spojených států pod názvem dyngus: Velikonoční pondělí je pak \"dyngus day\". Slovo patrně pochází z německého \"dingen\" - vykoupit se.\n\n\n"}
{"id": "702935", "url": "https://cs.wikipedia.org/wiki?curid=702935", "title": "Hliníková okna", "text": "Hliníková okna\n\nHliníková okna jsou skleněné výplně stavebních otvorů, jejichž rám je vyroben z hliníku, přesněji řečeno z jeho určitých slitin. Jsou určena pro použití do obytných i průmyslových budov, pro denní osvětlení a přirozené (přímé) větrání vnitřních prostor budov. Plní i funkce tepelně izolační, zvukově izolační, ochranné proti nepříznivým povětrnostním vlivům. Hliník umožňuje vyrobit okna lehká, konstrukčně přesná, snadno otevíratelná a zavíratelná, přitom téměř nezničitelná a odolná. Díky pevnosti, tuhosti a nízké hustotě hliníku je možné vyrábět velké prosklené plochy bez rušivýcha světlu bránících vyztužení a příček. Nejpoužívanější je u luxusních administrativních budov, prosklených fasád a zimních zahrad.\n\nPrvní hliníková okna se objevila na trhu v 50. letech 20.století. Rychle si získala velkou popularitu, protože oproti stávajícím dřevěným oknům nabídla mnohem nižší cenu, vyšší pevnost a odolnost. Jak se od 60. let šířila obliba dvojitého prosklení, zvyšovala se i obliba hliníkových rámů oken. V polovině 80. let už 60% dvojitě prosklených oken bylo hliníkových. Po nástupu oken z PVC v 80. letech pomalu, ale jistě podíl hliníkových oken klesal, protože PVC nabídlo ještě nižší cenu a lepší tepelně izolační vlastnosti. Dodnes zůstala na trhu okna dřevěná, plastová i hliníková vedle sebe,protože každý materiál má své jedinečné vlastnosti, pro které je vyhledáván.\n\n\n\nDíky moderním technologiím dosáhla v 21.století hliníková okna takových tepelně izolačních a zvukově izolačních vlastností, jaká byla vyhrazena dosud jen PVC oknům s dvojitým prosklením. Oproti PVC ovšem nabízí hliník mnohem větší tuhost a konstrukční přesnost dosedajících prvků. Nevýhodou hliníku byla zvýšená tepelná vodivost, která měla za následek promrzání hliníkových rámů v zimním období, ale tento nedostatek se u moderních typů odstranil tzv. přerušením „tepelného mostu“, kdy se do hliníkového profilu vsadil pruh z nekovového materiálu, většinou z polyamidu vyztuženého sklolaminátovými vlákny. Ten zabraňuje tepelné vodivosti a tím zlepšuje tepelně izolační vlastnosti hliníkového profilu.\n\nTechnologie umožňují vyrobit hliníková okna velkých rozměrů při malé konstrukční hloubce (65-75mm) a malé šířce rámu. Hliníková okna jsou velmi elegantní na pohled, navíc zajišťují odolnost proti vloupání. Je možné je otevírat a zavírat i dálkově, protože přesně dosedají a není potřeba velké síly.\n\nKování hliníkových oken je většinou skryto v konstrukčním rámu tak, že vůbec neruší. Pro manuální ovládání hliníkových oken je k dispozici široká škála klik a madel ze stejného materiálu v moderním designu. Okna je možné ovládat také dálkově, automatizovaně nebo centrálně dálkově přes počítačovou síť. Proto si architekti oblíbili hliníková okna zejména u velkých firemních budov, kde by ruční manipulace byla složitá.\n\nDesign je velkou předností hliníkových oken a proto jsou velmi oblíbená v moderní architektuře. Úzké rámy kolem velkých skel působí reprezentativním dojmem a tvoří nedílnou součást výrazu stavby. Hliníková okna se používají nejen při průmyslových, komerčních a bytových výstavbách, ale i u moderních rodinných domů a při rekonstrukcích památkově chráněných objektů.\nOkna mohou mít libovolnou barvu i tvar. Díky velkoryse dimenzovaným formátům s úzkými profily garantují maximální přívod světla. Je možné je elegantně kombinovat s fotovoltaickými panely podobného designu, takže část fásady pak slouží jako okna zadržující energii, část potom jako elektrárna vytvářející energii.\n\nHliníková okna jsou velmi odolná proti násilnému vniknutí do objektu, jelikož hliníkové profily jsou opravdu výjimečně silné a odolné proti deformaci. \nK oknům je možno přidat i další moderní bezpečnostní doplňky, jako jsou:\n\n"}
{"id": "702937", "url": "https://cs.wikipedia.org/wiki?curid=702937", "title": "Oresi Cup 2011", "text": "Oresi Cup 2011\n\nOresi Cup 2011 je 12. ročník letního fotbalového turnaje, který se koná v obci Tis v okrese Havlíčkův Brod. Vítězství z roku 2010 obhajoval celek FC Graffin Vlašim.\n\n\nTurnaje se původně měla zúčastnit také prvoligová Viktoria Žižkov, ale na poslední chvíli odřekla účast a nahradila ji Vlašim.\n\n\"1. semifinále\"\n\nFC Graffin Vlašim - FK Spartak Mas Sezimovo Ústí 1:1 (4:5) Report\n\ngoly: 65. Kolašinac - 26. Rosůlek\n\npenalty:\n\nsestavy:\n\n\"2. semifinále\"\n\nFK Bohemians Praha - FC Vysočina Jihlava 2:1 Report\n\ngoly: 18. Očovan, 23. Mišák - 79. Tecl\n\nsestavy:\n\nFC Graffin Vlašim - FC Vysočina Jihlava 2:3 Report\n\ngoly: 1. Kolašinac, 60. Jícha - 52. a 59. Bača, 24. Krutý\n\nsestavy:\n\nFK Spartak Mas Sezimovo Ústí - FK Bohemians Praha 3:2 Report\n\ngoly: 19. Cíferský, 30. M. Vukadinović, 63. V. Vukadinović - 43. Zmeškal, 48. Janda\n\nsestavy:\n\n1. - FK Spartak Mas Sezimovo Ústí\n\n2. - FK Bohemians Praha\n\n3. - FC Vysočina Jihlava\n\n4. - FC Graffin Vlašim\n\n"}
{"id": "702939", "url": "https://cs.wikipedia.org/wiki?curid=702939", "title": "James Hutton", "text": "James Hutton\n\nJames Hutton (14. června 1726, Edinburgh – 26. března 1797) byl skotský geolog s přívlastkem „otec moderní geologie“. Byl také blízkým přítelem ekonoma Adama Smitha a filozofa Davida Humeho.\n\nHutton začal studovat právo a medicínu, ale brzy našel zálibu v nově tvořící se vědě – geologii. Ve Skotské vysočině si všiml, že přes metamorfované svory proráží žulová žíla, což poukazovalo na to, že žula musela být někdy roztavena a jako tavenina pronikla přes vrstvy svoru. Podobné průniky magmatu přes vrstvy sedimentů našel i okolo Edinburghu.\n\nTaky při zkoumání souvrství červených pískovců a šedých jílovců na pobřeží u Siccar Point (cca 30 km od Edinburghu) přišel na to, že zde muselo proběhnout několik cyklů vyzvednutí a eroze během velmi dlouhého období. To ho vedlo k závěrům, že povrch Země není statický, ale neustále se vyvíjí.\n\nNa rozdíl od dlouho rozšířené teorie neptunismu, která tvrdila, že všechny horniny pocházejí z obrovské potopy, Hutton navrhl, že vznik hornin je poháněn „motorem“ – teplem z vnitra Země. Horniny na povrchu erodují vlivem vody a vzduchu, jsou přeneseny a uloženy v moři a poté zpevněny teplem a vyzdviženy zpět. Svoji teorii nazval plutonismus. Tato teorie byla kladně přijata, poté ji rozšířil Charles Lyell.\n\nJames Hutton se zabýval i meteorologií, konkrétně změnám v atmosféře. Ve svém díle \"Teorie Země\" jí věnuje kapitolu Teorie deště. Byl také obhájcem evoluce živých organismů.\n\n\nHuttonovo jméno nese od roku 1968 pohoří Hutton Mountains na Antarktickém poloostrově.\n"}
{"id": "702940", "url": "https://cs.wikipedia.org/wiki?curid=702940", "title": "Restaurátor (film)", "text": "Restaurátor (film)\n\nRestaurátor ( , \"Boker tov adon Fidelman\" , doslova \"Dobré ráno pane Fidelmane\", ) je izraelský film režiséra Josiho Madmoniho z roku 2010.\n\nPopisuje drama okolo snahy jedné rodiny zachránit svůj podnik zaměřený na restaurování starožitností. Příběh řeší obchodní i osobní problémy vlastníka podniku, poté co zemře jeho obchodní partner. Film měl premiéru v lednu 2011 na Sundance Film Festival. Evropská premiéra se odehrála 3. července 2011 na Mezinárodním filmovém festivalu Karlovy Vary. Film zde obdržel hlavní soutěžní cenu Křišťálový glóbus.\n\nRežisér Josi Madmoni reagoval na udělení hlavní ceny s tím, že „\"začalo to jako skromný film s malým rozpočtem a teď se dostáváme do míst, kde jsme nezamýšleli být. Dal jsem do tohoto filmu srdce i duši a řekl bych, že teď se mi to vrací\".“\n"}
{"id": "702942", "url": "https://cs.wikipedia.org/wiki?curid=702942", "title": "František Wichterle", "text": "František Wichterle\n\nFrantišek Wichterle (23. září 1840 Prostějov – 11. června 1891 Prostějov) byl prostějovský podnikatel a zakladatel firmy \"První prostějovská továrna na hospodářské stroje F. Wichterle\", která se postupně rozrůstala až v roce 1918 (již po jeho smrti) došlo k jejímu sloučení s firmou F. a J. Kovářík a vznikla firma Wikov. František Wichterle byl dědečkem profesora Otto Wichterleho.\n\nFrantišek Wichterle byl synem prostějovského koželuha a kožešníka Jana Wichterleho. František pracoval v mládí na místním magistrátu jako úředník, později se stal solicitátorem u notáře.V roce 1871 zakoupil společně se svými švagry Adolfem a Janem Procházkovými městskou plynárnu a pustil se také do obchodování s hospodářskými stroji amerického výrobce Dehringa. 27. 10. 1878 se stal spoluzakladatelem \"První prostějovské dílny na hospodářské nářadí Wichterle a Procházka\", kde už se hospodářské stroje přímo vyráběly, a to v dílně na dvoře plynárny. V roce 1880 se vzdal vedení plynárny, odkoupil podíl v dílně a stal se jediným majitelem \"První prostějovské továrny na hospodářské stroje F. Wichterle\". Postupně skupoval okolní pozemky a konkurenční firmy v okolí až v roce 1888 vznikla firma \"První prostějovská továrna na hospodářské stroje a slévárna na kov a železo F. Wichterle\", kde se vyrábělo nářadí a drobné zemědělské stroje, později fukary, žací a secí stroje, mlátičky atd.\n\nFrantišek Wichterle byl nejen významným podnikatelem v regionu, ale také činnou osobou ve veřejném životě. Stal se členem spořitelního výboru, výboru pro zřízení obecní zastavárny, členem výboru pro zřízení učitelského ústavu a řady dalších.\n\nFrantišek Wichterle zemřel 11. 6. 1891 na otravu krve. Vedení firmy převzali po jeho smrti synové Lambert Wichterle a Karel Wichterle, za jejichž vedení vznikla firma Wikov.\n\n"}
{"id": "702943", "url": "https://cs.wikipedia.org/wiki?curid=702943", "title": "Hliníkové dveře", "text": "Hliníkové dveře\n\nHliníkové dveře jsou otevírací výplně stavebních otvorů, jejichž základní konstrukční rám je vyroben z hliníku. Slouží k oddělení místností (tepelně i zvukově izolační funkce) a zároveň plní funkci spojovací, když umožňuje pohyb lidí mezi místnostmi. Venkovní hliníkové dveře oddělují vnitřek domu od nepřízně počasí a slouží lidem pro vstup do objektu. Hliník umožňuje vyrobit dveře lehké, konstrukčně přesné, snadno otevíratelné a zavíratelné, přitom téměř nezničitelné a odolné. Díky pevnosti, tuhosti a nízké hmotnosti hliníku je možné vyrábět velké plochy dveří s různými druhy výplní. Nejpoužívanější jsou tyto dveře u luxusních administrativních budov, moderních rodinných domů, u zimních zahrad. Doporučují se u domů s více než 3 bytovými jednotkami, kvůli jejich velké odolnosti proti častému používání.\n\nHliník je materiál získávaný elektrolýzou z horniny bauxit, které je na Zemi téměř nevyčerpatelné množství. Při výrobě hliníku je v drtivé většině případů používána energie z vodních elektráren. Hliník je materiál s vysokou konstrukční pevností při zachování nízké hmotnosti. Je odolný vůči povětrnostním vlivům, změnám teplot i vůči chemickému působení. Ani po letech užívání není potřeba dveře vyrobené z hliníku ošetřovat a povrchově udržovat. O dveřích z hliníku se dá říci, že jsou nezničitelné. Hliník také vyniká díky svým statickým vlastnostem v různých speciálních konstrukcích, např. právě v prosklených fasádách, polostrukturálních a strukturálních fasádách, nebo konstrukcích bezrámového zasklení, kde jednoznačně vede oproti dřevu či plastu.\nPokud se v dalších odstavcích tohoto článku hovoří o hliníku, pak se v žádném případě nejedná o hliník čistý. Vždy se jedná o slitiny hliníku s jinými prvky např. s mědí a s hořčíkem v různém poměru. Tyto slitiny se nazývají dural. Teprve tyto slitiny mají výborné mechanické i chemické vlastnosti, o kterých se níže píše.\n\nOd roku 1854, kdy Henri Sainte-Claire Deville spustil první komerční proces výroby hliníku, se stal tento kov nepostradatelným pro moderního člověka. V konstrukčních kancelářích se využívá jeho velké pevnosti a malé hmotnosti pro stavbu aut, letadel, vlaků i kosmických lodí. Je známa schopnost hliníku absorbovat kinetickou energii, což ho předurčuje i pro výrobu dveří. Zvláště hodně namáhaných dveří, které si podává velké množství lidí z ruky do ruky. Venkovní dveře velkých činžovních domů z masivního dřeva je vždy potřeba udržovat a vyměňovat, u hliníkových dveří toto odpadá.\n\n\n\nDíky moderním technologiím dosáhly v 21. století hliníkové dveře takových tepelně izolačních a zvukově izolačních vlastností, jaké byla vyhrazeny dosud jen plastovým dveřím. Oproti PVC ovšem nabízí hliník mnohem větší tuhost a konstrukční přesnost dosedajících prvků. Nevýhodou hliníku byla zvýšená tepelná vodivost, která měla za následek promrzání hliníkových rámů v zimním období, ale tento nedostatek se u moderních typů odstranil tzv. přerušením „tepelného mostu“, kdy se do hliníkového profilu vsadil pruh z nekovového materiálu, většinou z polyamidu vyztuženého sklolaminátovými vlákny. Ten zabraňuje tepelné vodivosti a tím zlepšuje tepelně izolační vlastnosti hliníkového profilu.\n\nTechnologie umožňují vyrobit hliníkové dveře velkých rozměrů při malé konstrukční hloubce (65-75 mm) a malé šířce rámu. Hliníkové dveře jsou velmi elegantní na pohled, navíc zajišťují odolnost proti vloupání. Je možné je otevírat a zavírat i dálkově, protože přesně dosedají a není potřeba velké síly.\n\nZávěsy a panty hliníkových dveří jsou většinou skryty v konstrukčním rámu tak, že vůbec neruší. Pro ruční otevírání je k dispozici řada osvědčených konstrukcí – jednokřídlé, dvoukřídlé, s prosklenou středovou či postranní částí, se světlíkem. Dveře je možné ovládat také dálkově, automatizovaně. Proto si architekti oblíbili hliníkové dveře zejména u velkých budov s velkým počtem procházejících lidí, kde je možné centrálně odemykat a zamykat objekt, umožnit vstup po identifikaci. Existují čtečky otisků prstů a další elektronické zámky, otevírající hliníkové dveře pouze lidem s povoleným přístupem.\n\nDesign je velkou předností hliníkových dveří. Proto jsou velmi oblíbené v moderní architektuře. Úzké rámy kolem velkých ploch výplní působí reprezentativním dojmem a tvoří nedílnou součást výrazu stavby. Hliníkové dveře jsou viditelnou vizitkou nejen u průmyslových, komerčních a bytových výstaveb, ale i u moderních rodinných domů.\n\nDveře mohou mít libovolnou barvu i tvar. Je možné volit barvu i materiál výplně, speciální metalízové povrchy, různé designové kliky, různé způsoby otevírání. Hliník je nejvhodnější volbou pro posuvné a skládací dveřní systémy.\n\nHliníkové dveře jsou velmi odolné proti násilnému vniknutí do objektu, jelikož hliníkové profily jsou opravdu výjimečně silné a odolné proti deformaci. Ke dveřím je možno přidat i další moderní bezpečnostní doplňky, jako jsou:\n\n"}
{"id": "702947", "url": "https://cs.wikipedia.org/wiki?curid=702947", "title": "Josi Madmoni", "text": "Josi Madmoni\n\nJosi Madmoni (* 22. března 1967 v Jeruzalémě, : יוסי מדמוני, přepisováno též jako Yossi Madmony) je izraelský režisér, scenárista a herec.\n\nFilm Restaurátor, který režíroval, obdržel v červenci 2011 na Mezinárodním filmovém festivalu Karlovy Vary hlavní soutěžní cenu Křišťálový glóbus.\n\n\n\n"}
{"id": "702948", "url": "https://cs.wikipedia.org/wiki?curid=702948", "title": "Třída Barracuda", "text": "Třída Barracuda\n\nTřída Barracuda je třída útočných ponorek francouzského námořnictva s jaderným pohonem, stavěná loděnicí DCNS. Plánována je dodávka celkem šesti jednotek. Ve službě mají nahradit stejný počet ponorek třídy \"Rubis\" z 80. a počátku 90. let. Ponorky budou schopné plnit široké spektrum úkolů od ničení lodí, ponorek a pozemních cílů, průzkum či speciální operace. Do služby měly být zařazovány v letech 2017–2027. Zařazení prototypu ale bylo posunuto na rok 2020.\n\nLoděnice DCNS z třídy \"Barracuda\" odvodila projekt konvenčního typu SMX Ocean. Konvenční verze označená Shortfin Barracuda Block 1A byla v rámci programu SEA 1000 vybrána jako náhrada za australské ponorky třídy \"Collins\".\n\nPotřeba stavby nové třídy jaderných útočných ponorek vyvstala na sklonku 90. let, přičemž samotné projekční práce byly zahájeny v roce 2002. Stavba první jednotky, s opcí na dalších pět, byla u konsircia DCNS/Areva-TA (dodavatel jaderné technologie) objednána v roce 2006. Druhý kus byl objednán v roce 2009 a třetí v roce 2011. Pro ponorky jsou plánována tradiční jména \"Suffren\", \"Duguay-Trouin\" a \"Tourville\". Práce na první jednotce začaly v roce 2007 v loděnici DCNS v Cherbourgu. Dodávka první jednotky je plánována na rok 2017 a poslední okolo roku 2027. Francie tak poněkud zaostává za svými konkurenty, které tuto generaci ponorek již provozují v podobě tříd \"Virginia\" a \"Astute\".\n\nJednotky třídy \"Barracuda\":\nPonorky budou výrazně větší než předchozí třída \"Rubis\". Budou u nich použity technologie stealth snižující jejich hlučnost, magnetickou stopu a znesnadňující jejich zachycení radarem. Výrazně lepší budou i jejich manévrovací schopnosti. Díky vysokému stupni automatizace budou dvě posádky ponorky čítat úhrnem pouhých 60 mužů (dále mohou nést 12 příslušníků speciálních jednotek). Budou vybaveny bojovým řídícím systémem SYCOBS. Sonar dodá společnost Thales Underwater Systems.\n\nTrup bude skrývat dvě paluby pro posádku. I díky tomu se výrazně sníží provozní náklady ponorek. Nejvyšší hloubka ponoru bude dosahovat 350 metrů. Výzbroj ponorek budou tvořit čtyři 533mm torpédomety. Na palubě bude neseno až 18 dlouhých zbraní. Mohou to být například těžká torpéda F21, protilodní střely SM.39 Exocet s dosahem 50 km či protizemní střely MdCN s dosahem 1000 km (střely ponesou i nové fregaty třídy \"FREMM\").\n\nJádrem pohonného systému bude jeden tlakovodní reaktor K15. Výměna paliva bude nutná každých 10 let. Ponorky nebudou mít lodní šroub, nýbrž vodní trysky. Nejvyšší rychlost pod hladinou bude 25 uzlů.\n\n"}
{"id": "702952", "url": "https://cs.wikipedia.org/wiki?curid=702952", "title": "Cena Přístav", "text": "Cena Přístav\n\nCena Přístav je ocenění České rady dětí a mládeže (ČRDM) za podporu mimoškolní práce s dětmi a mládeží. Je udělováno od roku 2002 coby ocenění za významnou podporu mimoškolní činnosti a zásadní přispění k jejímu rozvoji dobrovolným i profesionálním zástupcům veřejné správy a samosprávy, kteří uvedenou funkci vykonávali alespoň po část období od 1. ledna předchozího kalendářního roku, a podnikatelům působícím na místní či regionální úrovni.\n\nDekorovaní obdrží skleněnou ručně malovanou láhev s motivy vycházejícími z loga České rady dětí a mládeže, tj. lodička na vlnách, vodní svět (ryby, hvězdice, chobotnice, medúzy, rostliny). Co do barevnosti převládají odstíny modré barvy. V láhvi je uloženo poselství tištěné na ručním papíře. Každý jednotlivý kus ocenění je originálem, protože se mezi sebou vzájemně liší detaily zpracování.\n\nK láhvi je zhotovena na míru krabice z barevné vlnité lepenky a každý z laureátů obdrží k ceně i pamětní list. Od roku 2015 je předávána nová podoba ceny. Má moderní design v podobě skleněné, ručně broušené „trosečnické“ láhve.\n\n\n\n\n\n\n\n\n\n\n\n\n\n\n\n\n\n\n\n\n\n\nZástupci firem\n\n"}
{"id": "702953", "url": "https://cs.wikipedia.org/wiki?curid=702953", "title": "Moštoměr", "text": "Moštoměr\n\nMoštoměr (také zvaný \"cukroměr\" nebo \"Oechsleho vážky\") je druh hustoměru, používaný při domácí výrobě alkoholických nápojů k orientačnímu určení obsahu cukru ve vinném moštu nebo v kvasu pro pálení kořalky. Je založen na jednoduchém principu, že čím je tekutina sladší, tím je hustší a vytlačuje ponořené předměty. Moštoměr vynalezl roku 1836 Ferdinand Oechsle.\n\nMoštoměr se používá tak, že se do zkumavky nabere tekutina z pomletých hroznů nebo ovoce a do ní se opatrně ponoří skleněná baňka s kovovou zátěží. Na tenké trubičce se stupnicí se pak odečte výše hladiny. Réva vinná by měla mít cukernatost 19 °NM u bílého a 21 °NM u červeného. Méně sladké hrozny se musejí na tuto hodnotu dosladit řepným cukrem (1,1 kg na stupeň a sto litrů), z více sladkých lze vyrábět přívlastková neboli predikátní vína.\n\nV České republice a na Slovensku se používá \"normalizovaný moštoměr\" NM, kde podle ČSN jeden stupeň odpovídá kilogramu cukru ve sto litrech moštu.\n\nRakušané mají klosterneuburský moštoměr KMW s poněkud odlišnou stupnicí. Dříve se používal také v Česku, dosud se s ním můžeme setkat u starších vinařů na jižní Moravě.\n\nV Německu se tradičně měří Oechsleho moštoměrem Oe. Převod mezi těmito jednotkami je následující:\n°Oe = 3.845 x °NM + 10,8 \n\n°KMW = 0,732 x °NM +3,2 \n\nPro potřeby malovinařů moštoměr stačí, ale jeho údaje mohou být někdy zkresleny teplotou nebo dalšími látkami obsaženými v moštu, zejména etanolem. Proto se v průmyslové praxi rozšířily spolehlivější digitální optické refraktometry.\n\n\n"}
{"id": "702957", "url": "https://cs.wikipedia.org/wiki?curid=702957", "title": "Jaroslav Bendl", "text": "Jaroslav Bendl\n\nJaroslav Bendl (* 15. října 1947) je bývalý český fotbalista, levý obránce, reprezentant Československa.\n\nZa československou reprezentaci odehrál v letech 1973–1974 čtyři utkání. V lize nastoupil ve 230 utkáních a vstřelil 5 gólů. Hrál za Duklu Praha (1967–1977), s níž získal roku 1977 mistrovský titul ligy a v roce 1969 Československý pohár. V Poháru vítězů poháru nastoupil ve 2 utkáních a v Poháru UEFA nastoupil ve 4 utkáních a dal 1 gól. V nižších soutěžích hrál za DP Xaverov.\n\n\n"}
{"id": "702959", "url": "https://cs.wikipedia.org/wiki?curid=702959", "title": "Jiří Sloup", "text": "Jiří Sloup\n\nJiří Sloup (30. dubna 1953 – 20. prosince 2017) byl český fotbalista, záložník, reprezentant Československa. Jeho strýc Karel Sloup (1932–2010) byl prvoligovým fotbalistou Plzně.\n\nS fotbalem se začal seznamovat v Sokole Letná, kde hrál od žáků až po dospělé. Rok před základní vojenskou službou si vyzkoušel divizi v ČSAD Plzeň. V letech 1974–76 absolvoval základní vojenskou službu v Dukle Tábor. Do Škody Plzeň si ho vybral trenér Tomáš Pospíchal. Začínal hrát na levém křídle, později hrál na postu záložníka a stopera. Za Škodu Plzeň hrál v letech (1976–1982 a 1985–1989), v mezidobí hrál za Bohemians (1982–1985), s nimiž získal roku 1983 titul mistra ligy a postoupil do semifinále Poháru UEFA.\n\nJako hráč se vyznačoval důrazem a vynikal tvrdou střelou ze střední i větší vzdálenosti. V lize odehrál 231 utkání a vstřelil 48 gólů.\n\nPodle dlouhých černých vlasů a vousů, které nosil, měl přezdívku Abbé Faria, jako postava vězně z románu \"Hrabě Monte Cristo\".\n\nZa československou reprezentaci odehrál v letech 1982–1985 osm utkání a vstřelil jeden gól (v zápase kvalifikace na Mistrovství Evropy 1984 s Itálií).\n\nByl ženatý, měl tři vnuky. Zemřel 20. prosince 2017 po dlouhém boji s rakovinou.\n\n\n"}
{"id": "702960", "url": "https://cs.wikipedia.org/wiki?curid=702960", "title": "Křesťanská apologetika", "text": "Křesťanská apologetika\n\nKřesťanská apologetika je disciplína křesťanské teologie, která poskytuje rozumové důvody pro víru. Mezi disciplíny, které využívá, může patřit filosofie, matematika, historie, biologie, logika apod., nebo také jednoduše poskytnutí odpovědi na otázku o Ježíši nebo biblické pasáži. Slouží k utvrzení a posílení víry věřících, k ukázání pravdy křesťanské víry a při evangelizaci hledajících. Je vyjádřením lásky k Bohu celou myslí.\n\nBiblický verš, který bývá často citován, je z 1. listu Petrova 3,15: „Buďte stále připraveni k obhajobě před každým, kdo by od vás žádal, abyste vydali počet z naděje, kterou máte, avšak s tichostí a s bázní...“ (Český studijní překlad)\n\nofenzivní (pozitivní) apologetika\n\nCílem ofenzivní (pozitivní) apologetiky je ukázat, že existují dobré důvody myslet si, že křesťanství je pravdivé.\n\n\ndefenzivní (negativní) apologetika\n\nCílem defenzivní (negativní) apologetiky je ukázat, že nejsou dobré důvody myslet si, že křesťanství je nepravdivé.\n\n\nanglicky \"evidential apologetics\", \"classical apologetics\"\n\nPředpokládá existenci společné platformy pro křesťany a nekřesťany – rozum a objektivní zvážení faktů.\n\nontologický důkaz – mezi jeho zastánce patří Anselm z Canterbury, René Descartes, Benedict Spinoza, Gottfried Wilhelm Leibniz, Charles Hartshorne, Norman Malcolm, Alvin Plantiga; oponenti: Gaunilo, Tomáš Akvinský, David Hume, Immanuel Kant \n\nkosmologický důkaz – existuje mnoho verzí. Byl utvářen a kritizován těmito mysliteli: Aristoteles, svatý Augustin, Anselm z Canterbury, Alfarabi, Avicenna, Tomáš Akvinský, Duns Scotus, William Ockham, René Descartes, Gottfried Wilhelm Leibniz, David Hume, Immanuel Kant, Richard Taylor, Stuart C. Hackett, James F. Ross, William Lane Craig\n\nteleologický důkaz – tento důkaz formulovali a kritizovali Tomáš Akvinský, David Hume, John Stuart Mill, Bertrand Russell, William Paley\n\nmorální důkaz – tento důkaz formulovali a kritizovali Immanuel Kant, Hastings Rashdall, William Ritchie Sorley, Clive Staples Lewis, Bertrand Russell, Pierre Bayle, Albert Camus, Hans Künig\n\nanglicky \"presuppositional apologetics\"\n\nZabývá se předpoklady těch, kteří oponují křesťanství, protože předpoklady ovlivňují to, jak člověk vnímá důkazy a jak uvažuje.\n"}
{"id": "702962", "url": "https://cs.wikipedia.org/wiki?curid=702962", "title": "Jaroslav Timko", "text": "Jaroslav Timko\n\nJaroslav Timko (* 28. září 1965) je bývalý slovenský fotbalista, útočník, reprezentant Československa i Slovenska. Za československou reprezentaci odehrál v letech 1992-1993 tři utkání, včetně historického úplně posledního zápasu federální reprezentace 17. listopadu 1993 v kvalifikaci na mistrovství světa 1994 proti Belgii, měl dokonce i poslední gólovou šanci v historii československé reprezentaci, kterou kdyby proměnil, tým Čechů a Slováků by postoupil na šampionát - to se však nestalo a po remíze 0:0 postupovala Belgie. Samostatné Slovensko pak reprezentoval 18x (7 gólů). V československé, české a slovenské lize odehrál 319 utkání a vstřelil 84 gólů. Hrál za Slovan Bratislava (1988-1995), Petru Drnovice (1995-1996) a Spartak Trnava (1996-2001). Se Slovanem získal roku 1992 titul mistra Československa a dvakrát titul mistra Slovenska (1994, 1995).\n\n"}
{"id": "702963", "url": "https://cs.wikipedia.org/wiki?curid=702963", "title": "Národní park Eškol", "text": "Národní park Eškol\n\nNárodní park Eškol (: גן לאומי אשכול, \"Gan le'umi Eškol\") je národní park v Izraeli, v Jižním distriktu.\n\nLeží v nadmořské výšce necelých 100 metrů v severozápadní části Negevské pouště v místech, kde jednoznačně aridní oblast centrálního Negevu přechází v zemědělsky využívanou krajinu na okraji tohoto regionu. Park se nachází cca 12 kilometrů západně od města Ofakim a 3 kilometry západně od vesnice Urim. Protéká jím vádí Nachal Besor.\n\nNárodní park má rozlohu cca 3500 dunamů (3,5 kilometru čtverečního). Slouží pro rekreační účely, nacházejí se tu piknikové areály. Na severní straně parku se zvedá nevýrazné návrší \"Chirbet Šalala\" (ח'ירבת שלאלה) s výhledem do okolí. Během první světové války zde probíhaly střety mezi australskými vojáky a Turky. Na místě byly tehdy objeveny zbytky staveb z byzantského období. Uprostřed parku je další vrcholek s archeologickými pozůstatky. Parkem protéká vádí Nachal Besor, které tu vytváří jezírka a do kterého tu vtékají místní prameny.\n\n\n"}
{"id": "702967", "url": "https://cs.wikipedia.org/wiki?curid=702967", "title": "Molokovský rajón", "text": "Molokovský rajón\n\nMolokovský rajón ( ) je jeden z rajónů Tverské oblasti v Rusku. Jeho administrativním centrem je sídlo městského typu Molokovo. V roce 2010 zde žilo 5 402 obyvatel.\n\nRajón leží na severovýchodě Tverské oblasti. Jeho rozloha je 1180 km². Skládá se ze šesti samosprávných obecních obvodů, z toho je jeden městský a pět vesnických.\n\nSousední rajóny:\n\n"}
{"id": "702969", "url": "https://cs.wikipedia.org/wiki?curid=702969", "title": "Theobald", "text": "Theobald\n\nTheobald nebo Theudobald či Theudebald (kolem 535–555) byl franský král, který po smrti svého otce Theudeberta I. nastoupil na trůn v Remeši.\n\nV době nástupu na trůn mu bylo 13 let a byl chatrného zdraví. Nicméně loajalita šlechty k jeho otci, pomohla zachovat mír v zemi. Roku 552 se oženil s Vuldetradou, dcerou langobardského krále Wacha. Čímž zajistil spojenectví mezi královstvími. Přes veškeré snahy nedokázal udržet území na severu Itálie, které dobyl jeho otec. Byzantský císař Justinián I. roku 552 vyslal do severní Itálie armádu pod vedením svého vojevůdce Narsese. Frankové se v severní Itálii vyhnuli přímému střetu s východními jednotkami a Theobald odmítl nabídku aliance posledního ostrogotského krále Teju. Roku 555 po dlouhodobé nemoci a na následky vyčerpání umírá a říše se ujímá jeho prastrýc Chlothar I., který se tímto způsobem stal králem všech Franků.\n"}
{"id": "702971", "url": "https://cs.wikipedia.org/wiki?curid=702971", "title": "Maximilian Füger", "text": "Maximilian Füger\n\nMaximilian Aloys Füger von Rechtborn (11 října 1774 Štýrský Hradec – 14. února 1831 Lvov) byl profesorem práva a rektorem v Olomouci a ve Lvově.\n\nFüger se stal v roce 1797 profesorem přirozeného práva, všeobecné státovědy, občanského práva a trestního práva na Právnické fakultě olomouckého lycea (olomoucká univerzita byla v letech 1782–1826 degradována na akademické lyceum). V letech 1800 a 1806 byl rektorem olomouckého lycea. V roce 1806 odešel na Lvovské lyceum.\n\nFüger se stal rektorem Lvovského lycea v roce 1813 a pak opět v roce 1822, kdy mu již byl navrácen univerzitní status. Ve Lvově se také stal prodirektorem, děkanem právnické fakulty a odvolacím radou.\n\n\n"}
{"id": "702982", "url": "https://cs.wikipedia.org/wiki?curid=702982", "title": "David Stockdale", "text": "David Stockdale\n\nDavid Adam Stockdale (* 20. září 1985, Leeds, Spojené království) je anglický fotbalový brankář v současnosti hrající za Fulham, ve kterém je v současnosti jedním z nejdéle působících hráčů. V roce 2011 ho také italský trenér Fabio Capello nominoval do anglické reprezentace.\n\nStockdale se narodil v Leedsu a svoji kariéru začal v roce 2000 v týmu York City v mládežnických akademiích, kde postupoval z výběrů do 16 let až do 19 let. V březnu 2003 se stal týmovou dvojkou a svůj debut si odbyl proti Oxford United, kdy střídal ve 46. minutě. V sezoně 2004/05 Stockdale odehrál 21 ligových zápasů, ve kterých byl úspěšný, ale po nepohodách s vedení klubu v roce 2005 byl poslán hostování do dvou neprofesionálních klubů. Nakonec byl po sezoně 2005/06 z Yorku propuštěn.\nStockdale se jako volný hráč v roce 2006 připojil k Darlingtonu z League Two. V první sezoně odchytal jen 8 zápasů, ale po změně trenéra dostal plnou důvěru, stal se týmovou jedničkou a odchytal více než 40 zápasů.\nV dubnu 2008 byl spojován s příchodem do Birminghamu City nebo Newcastlu United, ale Darlington později přijal nabídku Fulhamu, která se pohybovala okolo půl milionu liber. Po svém příchodu byl poslán na půlroční hostování do Rotherhamu United a v květnu 2009 byl poslán na měsíční hostování do třetiligového Leicesteru, kterému pomohl k prvnímu místu v League One a do návratu do League Championship. Po posledním zápasu proti Southend United, kdy Leicester vyhrál 2-0, řekl, že by měl zájem o přestup do klubu pro následující sezonu. Fulham si ho však nechal a debutoval v Premier League 13. září 2009 proti Evertonu a pomohl týmu k vítězství 2-1. Další zápas odchytal dokonce v Evropské lize proti CSKA Sofia, zápas skončil nerozhodně 1-1. Na jaře roku 2010 však byl znovu poslán na hostování do Plymouthu, kde odehrál 21 zápasů a nedokázal týmu pomoci se zachránit v League Championship.\nV sezoně 2010/11 se Stockdale dostal do branky Fulhamu, protože Mark Schwarzer byl zraněný a také o něj projevoval zájem Arsenal. Sezónu začal udržením čistého konta na hřišti Boltonu. V dalším zápase proti Manchesteru United se stal hrdinou, protože v závěru zápasu chytil penaltu a Fulham o pár okamžiku srovnal na konečných 2-2. Znovu se do branky dostal v lednu, když Mark Schwarzer odjel s národním týmem na Asijský pohár, a odchytal několik zápasů, ve kterých tým výrazně podržel. Celkem v průběhu sezony 2010/11 odehrál 10 zápasů, z nichž 7 bylo ligových. Další sezonu Stockdale prodloužil smlouvu na čtyři roky a následně odešel na roční hostování do Ipswiche. V League Championship odehrál jen 18 zápasů, protože si ho Fulham v prosinci stáhl zpět do týmu z důvodu zranění Marka Schwarzera.\n\nStockdale se připojil k týmu Anglie po tom, co zapůsobil na manažera Fabia Capella svým klidem a výborným nahrazením Marka Schwarzera. První zápas proti Švýcarsku odseděl na lavičce, druhý proti Dánsku odehrát nemohl, protože se ženil.\n\nStockdale se oženil se snoubenkou Kate 3. května 2011.\n\nLeicester City\n"}
{"id": "702984", "url": "https://cs.wikipedia.org/wiki?curid=702984", "title": "Národní park Bejt Guvrin", "text": "Národní park Bejt Guvrin\n\nNárodní park Bejt Guvrin ( גן לאומי בית גוברין, \"Gan le'umi Bejt Guvrin\") je národní park v Izraeli, v Jižním distriktu.\n\nLeží v nadmořské výšce okolo 300 metrů v pahorkatině Šefela, která tvoří přechod mezi Judskými horami a pobřežní nížinou. Park se nachází cca 12 kilometrů východně od města Kirjat Gat a 1 kilometr jižně od vesnice Bejt Guvrin. Protéká jím vádí Nachal Guvrin, na jižním okraji pak vádí Nachal Mareša.\n\nNárodní park má rozlohu cca 5000 dunamů (5 kilometrů čtverečních). Slouží pro rekreační účely, nacházejí se tu četné archeologické lokality a jeskyně. Podloží je totiž relativně měkké a eroze zde vytvořila četné skalní útvary, které od starověku přitahovaly pozornost lidí jako pohřebiště, lomy, skladiště atd. Nacházelo se tu židovské město Guvrin (jeho jméno je aramejského původu), jež tu stávalo ve starověku, na přelomu křesťanského letopočtu, kdy je tu zmiňuje ve svém díle Flavius Iosephus a rovněž je citováno v Talmudu a Mišně (nazývané též \"Eleutheropolis\"). Kromě toho se zde nacházelo starověké sídlo Mareša. Osídlení zde pokračovalo i v následujících dobách. Okolo roku 1100 byla lokalita Guvrin dobyta křižáky a roku 1187 Saladinem. Ve středověku navázala na toto sídlo velká arabská vesnice Bajt Džibrin. V polovině 16. století zde osmanští vládci postavili opevnění. Během války za nezávislost v roce 1948, kdy tuto oblast ovládla v říjnu 1948 v rámci Operace Joav izraelská armáda, zde arabské osídlení skončilo. Dnes stojí na severním okraji národního parku židovská vesnice Bejt Guvrin.\n\n"}
