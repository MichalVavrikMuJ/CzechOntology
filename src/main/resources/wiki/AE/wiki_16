{"id": "584140", "url": "https://cs.wikipedia.org/wiki?curid=584140", "title": "Moravská vlajka", "text": "Moravská vlajka\n\nOficiální podoba moravské vlajky, na rozdíl od moravského znaku, neexistuje, neboť vlajka Moravě nikdy udělena nebyla. Existuje však několik doložených variant moravské vlajky užívaných v historii. První dochovaná varianta pochází z poloviny 13. století. \n\nZemské barvy (státní) jsou spojením dvou či tří barev s určitým významem v symbolické rovině. Často se jim též říká národní barvy. Slouží viditelnému vyjádření země. Používají se jako barvy praporů (vlajek), odznaků, uniforem, kokard, stuh, šňůr a vyznamenání nebo jako barvy, jimiž se zdobí předměty. Představují neostrý přechod mezi zemskou heraldikou (státní) a vexilologií, mezi znaky zemí a jejich vlajkami. Obvykle jim předchází barvy ve znaku panovníka. Členové jeho družiny nosili livreje nebo jiné odznaky příslušnosti k němu, jejichž význačným znakem byly určité jím vybrané barvy, které rovněž znamenaly jistý druh právní ochrany. Většinou tyto barvy odrážely tinktury vladařova erbu. Výraz \"livrejové barvy\" se tak heraldicky používá k označení barevného provedení livrejí a uniforem, a někdy i pro všechny ze znaku odvozené a používané barvy. Zvláštním případem livrejových barev jsou, v případě že vychází z panovníkova znaku, zemské barvy.\n\nZpočátku se používaly zvláště ve vojenství, ale od 16. století jsou doloženy zmínky o vybavení budov prapory v zemských barvách. Zemské barvy však nelze chápat pouze jako heraldické barvy. Jsou to barvy, které vznikly, ať už k tomu došlo jakkoli, historicky a které jsou prostředkem politiky. Obyčejně jsou pak vzorem pro zemské vlajky. Jejich vyvěšování na souši je přitom věc docela moderní, protože po staletí k vyjádření země postačoval zemský znak. List vlajky pak byl jen zvláštním nosičem, na který se znak země mohl také umístit. Prostí obyvatelé země vlajky začali ve velkém používat až od 19. století, k čemuž je podnítil příklad jejich užití tímto způsobem v nizozemské a hlavně za francouzské revoluce, kdy se jasně odlišená trikolóra používaná nejprve námořnictvem a armádou stala označením národa, výrazem přináležitosti k zemi, a ne jen prostředkem viditelně představujícím stát.\n\nPoprvé se v Evropě prapory určitých barev hojně vyvěšovaly v revolučním roce 1848. Tehdy se bojovalo za občanská a zemská práva, a až od té doby postupně dochází k jejich používání jako zemských vlajek, jako vlajkových symbolů země skládající se z jejích obyvatel, z nichž každý může používat vlajku. Zemská vlajka je uznaným vexilologickým symbolem země, ať už vypadá a vznikla jakkoli.\n\nHistoricky existovalo několik verzí užívaných a doložených moravských vlajek, které byly především během 19. století používány paralelně v dvojí nebo trojí barevnosti, odvozené od tinktur zemského znaku. Podle některých autorů je tedy moravská vlajka bílo-červeno-modrá, v uvedeném pořadí vodorovně pruhovaná. Tato kombinace barev byla vlajkou moravských vlastenců už v 19. století.\n\nNa Moravě byla až do roku 1848 v zemském znaku vedena červeně a stříbrně šachovaná orlice na modrém štítu. Lidé viděli červeně a stříbrně šachovanou orlici na veřejných zemských budovách, kde byla moravská orlice umístěna. Bílá, červená a modrá jsou uváděny jako barvy Moravy i v \"Novém prostonárodním popisu Čech, Moravy a Slezska\" z roku 1854 a v některých učebnicích z 19. století.\nNa stavovských vlajkách zdobících vstup do sněmovního sálu moravského zemského sněmu, pod nimiž táhla do pole za císaře a vlast stará moravská domobrana, byla ještě v roce 1897 červeně a stříbrně šachovaná orlice v modrém poli. \n\nPodle názoru I. Štarhy byly heraldicky správné moravské barvy do roku 1915 bílá, červená a modrá a mezi roky 1915 a 1918 žlutá, červená a modrá. Československá republika se vrátila k bílé/stříbrné barvě na moravském znaku, ale barevnost a status zemských vlajek/praporů zákon č. 252/1920 nijak nedefinoval. Zemskou vlajku neznají ani pozdější právní úpravy (zákon č. 269/1936, zákon č. 222/1939, č. 163/1960 a dnes platný zákon č. 3/1993 Sb. a č. 352/2001 Sb.). \n\nV současnosti bývá za moravskou vlajku někdy – zejména některými moravskými stranami, spolky a dalšími organizacemi – považována žluto-červená bikolóra. Používání žluto-červeného praporu je podle vícerých autorů (L. E. Havlík, M. Hlinomaz) doloženo až v 19. století. Jak uvádí M. Hlinomaz: \"\"Zdá se, že žlutočervený prapor, logicky odvozený od sněmem v roce 1848 přijaté formy šachování moravské orlice, nesl oficiální posvěcení úřady a pro svou podobnost s říšskou vlajkou, i sympatie moravského obyvatelstva německé národnosti\"\". Historik I. Štarha argumentuje, že prapor nebyl Moravě nikdy udělen. Na dnešní žluto-červenou bikolóru bývá někdy přidáván zemský znak. Obě tyto verze jsou ale kritizovány odborníky, kteří byli osloveni médii (konkrétně historik M. Řepa, vexilolog K. Müller, heraldik J. Louda).\n\nHistorie moravské vlajky, resp. praporu (na rozdíl od vlajky pevně spojen s žerdí) je velice pestrá a začíná ve 13. století na pozadí uspořádáním vztahů mezi Čechami a Moravou v rámci budování centralizované monarchie posledních Přemyslovců. Nejstarší zmínka o moravském praporu a barvách je z kroniky Ottokara Štýrského z přelomu 13. a 14. století. Jedná se o popis bitvy u Kressenbrunnu, která se odehrála 12. července 1260. Znaky Čech a Moravy v kronice Bélovi IV. barvitě popsal jeho pobočník Jindřich Preissler. V čele nastupujícího českého vojska jel Přemysl Otakar II., v jehož blízkosti vlál prapor s bílým lvem na červeném sametu a vedle něj prapor s červeno-bíle šachovanou moravskou orlicí. \n\nVlastimil Brom (Ústav germanistiky, nordistiky a nederlandistiky Filosofické fakulty Masarykovy univerzity v Brně) tyto verše překládá takto:\n\n\"Své prapory měli také ti,\"\n\n\"kteří byli z Moravy:\"\n\n\"Šachovanou orlici\"\n\n\"červené a bílé barvy\"\n\n\"nad nimi bylo vidět docela\"\n\n\"vlát ve větru.\"\n\nPozději se barevnost praporu odvozovala od barevnosti heraldického znaku. \n\nOd doby vlády Přemysla Otakara II. reprezentuje titul markraběte moravského znak stříbrno-červeně šachované orlice se zlatou korunou a pařáty, která hledí vpravo a je umístěna na modrém štítu. Nejstarší barevné vyobrazení šachované orlice se nachází v Gozzoburgu, později se objevují na konci 13. a začátku 14. století. Fresková výzdoba sálu hradu Gozzoburg v Kremži byla namalována nejpozději kolem roku 1270 (1269), nebo v souvislosti s nově postavenou Kateřininou kaplí (1267), rozhodně po roce 1262. V sále jsou přítomny znaky Čech, Moravy, Rakous a Štýrska (viz typ jezdecké pečeti Přemysla Otakara II. po korunovaci na krále se čtyřmi znaky zemí, shodnými s Gozzoburgem), ne však znaky Korutan a Kraňska, které Přemysl Otakar II. zdědil v roce 1269.\nŠachovaná orlice byla za zemský znak Moravy považována nejpozději od lucemburské doby.\nPůvod šachování moravské orlice a jeho tinktur se snažila vysvětlit řada badatelů. Barevnost šachování orlice tak mohla být například odvozena od barevnosti českého lva (stříbrný lev na červeném štítě) a vyjadřovala spojitost Moravy s českým králem a českou monarchií, jak připomíná například historik V. Růžek. Podle právního historika Jiřího Bílého nejsou tinktury moravské orlice odvozeny ze znaku Čech, ani z červených plamínků na svatováclavské orlici, ani z chorvatského znaku, jak říkají jiné teorie snažící se vysvětlit původ šachování moravské orlice. Původ šachování i jeho tinktur se snažil vysvětlit jako součást sponheimsko-andechsovského dědictví. Původně stříbrná orlice a červeno-stříbrný štít byly podle Jiřího Bílého spojeny králem Přemyslem Otakarem II. do jednoho znaku. Členové starkenburské větve dynastie Sponheimů pak měli používat stříbrno-červeně šachovaný štít, který měl po svých předcích zdědit Oldřich III. Korutanský vládnoucí na Břeclavsku. Oldřich III. Korutanský odkázal Přemyslovi II. Otakarovi všechny své země a král Přemysl II. Otakar pak měl podle této teorie šachování považovat za jedno ze zděděných znamení. U Sponheimů ale není před rokem 1260 (1269), kdy je doloženo šachování moravské orlice, doloženo šachování štítu. To potvrzuje i Jiří Bílý, když sám uvádí: \"\"Nemáme však toto znamení doloženo na jejich pečetích.\"\" Toto znamení je doloženo až na pečeti z roku 1299. Oldřich III. Korutanský z rodu Sponhaimů nikdy nepečetil šachovnicí a Jindřich III. Hlohovský pečetil orlicí. (podrobně popsáno v článku Moravská orlice).\n\nJedním z prvních doložených vyobrazení praporu s moravskou orlicí bylo zobrazení v Kodexu Gelnhausen, na kterém je postava moravského markraběte Jošta Moravského s modrým praporem, na kterém je položena moravská bílo-červeně šachovaná orlice se žlutou korunkou a žlutou zbrojí (logicky bez štítu).\n\nPo roce 1512 kresebně vznikal tzv. Triumfální pochod císaře Maxmiliána I. Habsburského (Triumphzug Kaiser Maximilians), jehož myšlenka vychází z triumfálních pochodů římských císařů. Součástí díla je list s jezdcem držícím prapor, na kterém je úplný znak Moravského markrabství (markraběte) a praporečnice („markraběnka“) a strážkyně štítku oblečená v šatech v barvách znaku držící moravský prapor. Praporový list slouží jako nosné médium, na němž je vyobrazena alegorie země a zemský znak jak v přirozené podobě tak ve formě praporu. Podle kreseb byly v letech 1516–1519 v Augsburgu vyřezány tiskařské štočky. Vedle nich byla, patrně pro Maxmiliána I., zhotovena kolorovaná perokresba průvodu a pro španělský dvůr, zřejmě jako její kopie, ještě druhá kolorovaná kresba, v níž jsou i kresby chybějící v originálu a v prvním vydání triumfálního pochodu tiskem z roku 1526.\n\nŘímský císař Fridrich III. Habsburský vydal jako výraz vděku za pomoc moravských stavů na žádost moravského zemského hejtmana a maršálka českého království Jindřicha z Lipé v prosinci roku 1462 erbovní listinu (znakové privilegium), která měnila barevnost orlice. Moravská orlice měla dostat zlaté a nikoliv už stříbrné šachování: \"\"color albus in glaucum sive aureum transmutetur\"\" (barva bílá na žlutou neboli zlatou změněna). \nOsud erbovní listiny, respektive její právní platnost a konkrétní účinek na moravský znak a barvy jsou ale značně nejasné. \nErbovní listina byla udělena moravským stavům Fridrichem III. Habsburským jako římským císařem, zatímco Morava byla součástí české koruny a podle zákonů vydaných císařem a králem Karlem IV. neměl římský panovník takovou pravomoc, protože Morava příslušela pod přímé panství českého krále.\n\nSkutečnost, že český král Jiří z Poděbrad erbovní listinu nikdy neschválil (byla ryze formálně schválena v roce 1628 Ferdinandem II. mezi mnoha jinými potvrzenými „neškodnými“ staršími privilegii, aniž by byla explicitně řešena), a Fridrich III. Habsburský jejím udělením významně zasáhl do kompetencí českého krále uspořádání české monarchie, znamenala podle Ivana Štarhy, že \"Fridrichovo privilegium\" bylo od počátku neplatné, respektive nezískalo nikdy platnost. Stejného názoru byl také V. Vojtíšek. Jinak řečeno, erbovní listina byla platná (měla všechny právní náležitosti), ale nebyla účinná.\n\nNicméně v roce 1628 se erbovní listina objevila v seznamu (výčtu) privilegii, které neměly být v rozporu s nově vydaným zemským zřízením a které císař Ferdinand II. Moravě potvrdil. Jak píše V. Vojtíšek, privilegium ale nemělo ani před tím ani po roce 1628 na moravský znak žádný účinek, což dokazují všechny vydané sněmovní artikuly do roku 1838 a nebo zemské řády z let 1545, 1562, 1604 a 1628. Obdobně se vyjadřuje například Pavel Sedláček, když tvrdí, že český král \"Fridrichovo privilegium\" nikdy nepotvrdil a v praxi se zlatá barva neprosadila. \n\nFormálně potvrzují skutečnost, že stříbrnočerveně šachovaná orlice v modrém poli štítu je znakem Moravského markrabství, císařské dekrety. Nedílnou součástí dekretu o znaku habsburských dědičných zemí z 29. listopadu 1752 byla barevná příloha s kresbou znaku. 14. ledna 1766 byl vydán císařský dekret o znaku římského císaře, 5. listopadu 1804 byl vydán dekret o znaku rakouského císaře, 6. srpna 1806 byl stanoven znak Rakouského císařství, 22. srpna 1836 byl dekretem Ferdinanda V. definitivně upraven velký znak Rakouského císařství. František Pícha hodnotí význam těchto císařských dekretů ve vztahu k otázce, pro koho a za jakým účelem byla Fridrichova listina vydána: \"\"pokud by změna barev moravské orlice listinou Fridricha III. byla od počátku chápána jako změna státního znaku, pak všechny tyto císařské dekrety by představovaly akty rušící ustanovení této erbovní listiny.\"\"\n\nMoravské zemské vojsko bylo do pole posíláno pod praporem země. V roce 1529 byla na sněmu v Brně Morava rozdělena na čtyři kraje a pro každý kraj byl zhotoven jeden praporec. Bylo také nařízeno, aby byla zemská korouhev opatřena markrabským znakem. Pokud by došlo k bitvě, měla ji nést zvlášť k tomu vyvolená osoba.\n\nPráce Jacoba Koebela \"Wapen des heyligen Römischen Reichs Teutscher nation\" (1545), vedle popisu moravského znaku poskytuje názornou ukázku, jak prapor držený praporečníkem vypadá. Autorem dřevořezu zachycujícího vlajku Moravy je švýcarský rytec Jacob Kallenberg tvořící v Bernu v letech asi 1535–1565. Je zde vidět prapor obdélníkového tvaru s moravskou orlicí, který byl určen k vybarvení podle klíče tvořícího součást práce. Dílo vyšlo tiskem u Cyriacuse Jacoba ve Frankfurtu nad Mohanem. Údaje k barevné skladbě znaku jsou uvedeny v rejstříku. Vybarvený Koebelův tisk se nachází v Bavorské státní knihovně.\n\nMoravský prapor a barvy jsou zmiňovány ve zprávě o holdování králi Matyáši II. Habsburskému v roce 1611. Tehdy se jednalo o modré prapory s moravskou orlicí a modrobílé prapory obdélníkového tvaru. Není uveden způsob dělení listu praporu, zda byl \"obdélný\" modrobílý prapor rozdělen vodorovně nebo svisle. Zapsané pořadí barev modrá-bílá jde proti logice, která říká, že barva štítu, který je modrý, má být důsledně dole. Tato historická vlajka Moravy tudíž mohla a měla být bílomodrá, nemáme však její dobovou kresbu. \n\nPři příjezdu krále Matyáše do Prahy za ním nejprve jela moravská jízda se dvěma modrými kornetami, na nichž byl moravský znak, potom byl nesen obdélný modrý a bílý praporec, a za tímto praporcem jely pod dvěma modrými kornetami se zemským znakem dva prapory jízdy. Podle jiné zprávy jela při této slavnosti část moravské jízdy pod pěti modrobílými praporci. Před korunovací Matyáš přesídlil na Hradčany. Celý dvůr vyjel ze Starého Města za doprovodu pánů a rytířů českého království, předních úředníků Moravského markrabství a Uherského království, vojska a jeho velitelů, trubačů, bubeníků a panošů s modrým praporcem, na němž byl namalován znak Markrabství moravského.\n\nPropagandistický leták vydaný v roce 1619 (před bitvou na Bílé hoře a porážkou povstání), na němž je mezi pěti vojenskými oddíly (společně s českým, slezským, lužickým a rakouským) zachyceno i moravské vojsko, vyjadřuje naději katolické strany v císařovo vítězství. Na praporu neseném praporečníkem je moravská orlice. Za povšimnutí stojí i další šachovaný prapor (nepochybně dle moravské orlice).\nV květnu 1745 bylo u sv. Tomáše v Brně slavnostně požehnáno deset praporů zemských milic, na nichž se v modrém poli nacházela moravská orlice se svatotomskou Madonou, ochránkyní celé země (Černá Madona, divotvůrkyně). Na praporu byl pak nápis „Sub tuum praesidium“ (pod tvou ochranou) a po straně obrazu, pod ním dole na orlici písmena M a T, což jsou iniciály Marie Terezie. Podle běžného uznávaného popisu orlice mohlo jít o orlici bíločerveně šachovanou. Prapor z modrého taftu mohl být v této době čtvercový.\n\nNa zástavě jednoho z moravských praporů Legie arcivévody Karla z roku 1800 se v dochované podobě nachází na bílém listu praporu červenožlutě šachovaná orlice s červenožlutě šachovanou zbrojí na modrém štítu. Na praporu je ještě koruna nad štítem, růžové stuhy a list praporu je při okrajích nahoře i dole sledován řadou červených trojúhelníků.\nLegie byla součástí moravské zemské domobrany, nikoliv ale rakouské císařské armády. František Pícha přináší informaci o tom, že původně bílá pole moravských šachovaných orlic byla na jaře 1848 před předáním třem brněnským batalionům národní gardy v dubnu 1848, a dále pak jihlavskému, olomouckému a hradišťskému batalionu národní gardy na šesti praporech nacházejících se v zasedací místnosti moravského zemského sněmu v Brně upravena. Úprava, kterou provedl malíř písma a znaků Josef Wattrich, spočívala v jejich pozlacení. Historické prapory byly ve sněmovním sále trvale vystaveny na základě rozhodnutí moravského sněmu v roce 1801. Historické prapory, mezi nimiž byly jistě i prapory moravských pěších batalionů Česko-moravsko-slezské legie zřízené v roce 1800 měly připomínat historii stavovských dobrovolnických sborů a jejich vlasteneckou příchylnost k Rakouskému domu.\n\nNa začátku 19. století byla Morava v postavení nesamostatné země, která byla od roku 1804 součástí Rakouského císařství, jež vzniklo krátce před konečným rozpadem Svaté říše římské. Byla jednou z tzv. korunních zemí, v jejímž čele stál zemský místodržící. Vázaly ji předpisy vydávané ústředím státu ve Vídni. Z doby předtím je známo jen málo dokladů užití moravských zemských barev. Moravským panovníkem byl císař a jelikož markraběcí titul byl jen jedním z mnoha, které měl, nepotřeboval pro něj zvláštní obrazové vyjádření. Po téměř celou první polovinu 19. století tak zemské barvy neměly ten význam jako od jeho poloviny dále. Pravomoci orgánů stavovské správy země byly omezeny. Neměly pravomoc reprezentovat a být reprezentován.\n\nZemská samospráva dostala docela velké pravomoci až s vydáním prosincové ústavy v roce 1861, po níž byly vydány jednotlivé zemské ústavy. V nich však ani v žádném dokumentu nižší právní síly nebyly stanoveny zemské barvy či zemské vlajky. Tyto pojmy tak sice v 19. století existovaly, ale byly prázdné, tzn. nebyly určeny právně, ani obecně, ani konkrétně. Při popisování období před rokem 1918 nelze tedy napsat, že \"zemská vlajka Markrabství moravského byla žluto-červená vodorovně dělená bikolóra\", protože takto nebyla v žádném právním dokumentu stanovena. Dá se jen říct, že \"jako zemské barvy používaly orgány zemské samosprávy v letech 1848-1918 červenou a žlutou\", nebo pokud je to odůvodnitelné \"ve funkci zemské vlajky Moravy se orgány zemské samosprávy v letech 1848-1918 používala (použila) červeno-žlutá bikolóra\".\n\nNepřítomnost zákonného předpisu vysvětluje to, že v publikacích z této doby jsou \"zemské vlajky\" uváděny různě. Většinou si je autor odvodil vycházeje z několika skutečně známých vlajek a z heraldických pravidel z příslušných znaků. Zvláštním problémem na Moravě byla v 19. století skutečnost, že moravský znak se vyskytoval ve dvojí podobě. Jejím historickým po staletí používaným a oficiálně platným úředním popisem císařského znaku předepsaným symbolem byla stříbrno-červeně šachovaná orlice se zlatou korunou a zbrojí v modrém poli štítu. Nicméně císařem Fridrichem III. Habsburským listinou ze 7. prosince 1462 povolené užívání šachované orlice v barvách zlaté a červené, ačkoli se tato úprava v praxi neprosadila, vedlo, poté co se listina na přelomu 18. a 19. století dostala především do určitého povědomí představitelů moravské zemské správy, zejména od 30. a 40. let 19. století ke stále sílícím snahám zemské správy o uznání listiny císařem. A i když ji až do roku 1915 neuznal, řada prohlašujících vyjádření vídeňských úřadů vyznívala tak, že se nebrání užívání zlatého a červeného šachování orlice.\n\nOtázkou po celé 19. století tak bylo to, zda má platná, ale oficiálně neúčinná erbovní listina Fridricha III. Habsburského, přednost před historicky užívaným a potvrzeným znakem Moravy. Otázka zemských barev, ke které se vztahovala otázka podoby (případné) zemské vlajky, byla růzností názoru na správnost (platnost) zemského znaku samozřejmě ovlivněna.\n\nV 18. století a především po francouzské revoluci se významně změnil význam vlajek a praporů. Do této doby prapory nebo vlajky reprezentovaly především feudálního pána nebo panovníka popřípadě stát. V době revoluce se vlajky začaly používat v politickém smyslu jako výraz spojení s národem nebo lidem a postupně se jejich vzhled i užití podřizovalo striktnějším pravidlům. \n\nMorava se během 19. století ocitla uprostřed dvou významných politických center a koncepcí. Na jedné straně tu byla národně česky zaměřená Praha s koncepcí jednotného českého národa (role a význam moravanství měla v tomto pojetí různé nuance) a státu. Na druhé straně potom stálo centralizační, a někdy také germanizační, úsilí Vídně. Situace byla o to složitější, že na Moravě žila velká skupina německy mluvícího obyvatelstva, které buď tíhlo k zemskému pojetí moravanství, nebo se hlásilo k centralizačním (a germanizačním) snahám Vídně. Politické a kulturní vztahy mezi Moravou a Vídní byly silnější než v Čechách a na rozdíl od Čech tu byl i silnější moravský zemský patriotismus. \nVlajka se v této době na Moravě nutně stávala symbolickým vyjádřením různých a často i rozporuplných politických, zemských a národních identit a koncepcí. \n\nObecně je možné říci, že během 19. století se na Moravě plně projevuje existence dvou či tří souběžně existujících verzí moravské zemské vlajky a zemských barev. Jejich barevnost má přitom určitou vnitřní symboliku a vztah k výše zmíněné erbovní listině císaře Fridricha III. Habsburského ale i k dobovému politickému kontextu.\n\nV první polovině 19. století došlo k oživenému užívání zlaté (žluté) barvy namísto stříbrné (bílé), a to především z iniciativy moravských zemských (samosprávných) úřadů, ve kterých měly převahu německy mluvící elity. Žlutočervená verze měla mít oficiální posvěcení z Vídně a sympatie především německy mluvících obyvatel Moravy. Na druhou stranu bílo-červeno-modrá verze byla upřednostňována česky mluvícími obyvateli Moravy. Svoji roli hrála i skutečnost, že tyto barvy, odvozené od zemského znaku, byly zaměnitelné s tzv. všeslovanskými barvami, jejichž povědomí se mezi českým obyvatelstvem lavinově rozšířilo. Tyto barvy byly zvoleny na zasedání zástupců slovanských národů 23. března 1848 v Berlíně, které také stanovilo, že ve formě praporu budou uspořádány do svislých pruhů v pořadí modrá-červená-bílá, přičemž modrý pruh bude nejblíže žerdi. Stejný prapor (spolu s českým) pak byl nesen i na čele slavnostního průvodu při zahájení Všeslovanského sjezdu v Praze 2. června 1848. Moravané byli na sjezdu součástí česko-slovanského sboru, který byl jedním ze tří (ostatní dva byly polsko-rusínský a jihoslovanský).\n\nDopisem česko-rakouského kanceláře zemskému hejtmanovi z 31. července 1807, v němž byl avizován císařův úmysl a zemský hejtman byl žádán o návrh uniformy, bylo moravským stavům, nikoliv ale Moravě jako zemi, za jejich věrnost v době Napoleonova vpádu, povoleno nošení uniforem „podle zemských barev“, jež však nebyly v reskriptu definovány. Dvorní dekret rakouského císaře Františka I. z 23. prosince 1807, který popisuje výsledný vzhled uniformy, udává červený kabát, bílou vestu, modré výložky, zlaté vyšívání a zlaté nárameníky, na nichž je vyšita orlice v červeno-stříbrném šachování. Rovněž závěsník šavle, tradičně v heraldických barvách, je bílý a červený. Ve 30. letech 19. století ale moravské úřady vědomě změnily text i výklad tohoto dekretu tak, že orlice má být červeno-zlatě šachována a že takováto orlice by měla být i v zemském znaku.\n\nNa oficiálním znaku Rakouského císařství ale stále figurovala stříbrnočervená orlice. Po celé 19. století se moravské zemské orgány snažily na základě erbovní listiny Fridricha III. Habsburského prosadit žlutočervené šachování moravské orlice do oficiálního znaku rakousko-uherské monarchie. To ale neznamenalo, že by tato verze heraldických barev a z nich vycházející barevnost zemských vlajek a praporů byla na Moravě jediná.\n\nPoté co začátkem roku 1848 proběhly nepokoje v Itálii, koncem února revoluce ve Francii, březnová revoluce v Německu a v Rakouském císařství, 13. března odstoupil kancléř Metternich. Nato byla zrušena cenzura tisku a slíbeno vytvoření ústavy. Již 14. března bylo povoleno zakládání Národních gard, které měly chránit osoby a majetek. Gardisté nosili jako odznak na levém rameni bílou pásku. Národní garda v Brně nosila v té době bílé kokardy \"\"tu a tam doplněné červeným lemem, neboť červená a bílá jsou jak české, tak moravské barvy\"\" také.\n\n7. dubna 1848 měla do Brna v souvislosti se snahou o opětovné spojení Čech s Moravou přijet delegace pražanů. Několik studentů se proto vydalo s červenobílým praporem na nádraží, kde je chtěli přivítat. Někteří brněnští Němci se však proti tomu vybaveni praporem v německých barvách (černá-červená-žlutá) postavili. Pražští vyslanci však toho dne do Brna nepřijeli.\n\nNelze přesně určit, kdy byl na jaře 1848 poprvé vyvěšen prapor v barvách červené a žluté. Mohlo k tomu dojít například při tak důležité politické události, jakou bylo 14. dubna veřejné vyhlášení sněmovního usnesení o moravské samosprávě. Josef Alexander Helfert ve své práci k brněnskému zemskému sněmu v roce 1848 píše, že když bylo moravským sněmem vydáno jeho protičeské stanovisko, ulice v Brně byly vyzdobeny žlutočervenými prapory. 20. dubna se v Mährich-ständische Brünner Zeitung objevila poznámka, v níž bylo kvůli \"pochybnostem o správných moravských zemských barvách\" vysvětleno, že protože je správným moravským znakem zlatočerveně šachovaná orlice, zemskými barvami jsou zlatá a červená. Důvod pro vynechání modré barvy, jedné z barev znaku Moravy, je nejasný.\n\n25. dubna bylo z balkonu Reduty v Brně přečteno německé a české znění nové ústavy (tzv. Pillersdorfova). Matěj Mikšíček o tom podal zprávu uveřejněnou v Národních novinách. Byly vyvěšeny čtyři korouhve: rakouská, \"stavovská červenožlutá\", celá bílá a bíločervená. Vyvěšení červeno-žluté bikolóry mimo Brno je doloženo již následující měsíc, při proněmecké akci v Novém Městě na Moravě.\n\nKdyž byl 4. května 1848 v časopisu Týdenník uveřejněn příspěvek Politické zemské barvy Moravské Aloise Vojtěcha Šembery, stalo se tak zřejmě v reakci na dopis Václava Kozánka, bratra Jana Kozánka, Janu Ohéralovi odpovědnému redaktoru Týdenníku z 27. dubna 1848 v záležitosti sporu o prapor národní gardy v Přerově, který tam probíhal na jaře roku 1848. Aloisi Vojtěchu Šemberovi, profesoru české řeči a literatury nejprve v Olomouci, později v Brně a ve Vídni, a spolupracovníku Týdenníku byl Kozánkův dopis zřejmě předán, čímž se vysvětluje jeho příspěvek, v jehož úvodu píše: \"\"Došly nás dotazy, jaké jsou vlastně politické barvy Moravské, zdali bílá (stříbrná) a červená, neb žlutá (zlatá) a červená, jelikož mínění o tom jest rozdvojené a při nynějším zřizování obrany národní na tom záleží, by s jistotou se vědělo, jaká kokarda se při ní má zavésti.\"\", a v němž po exkursu do historie dochází k závěru, že: \"\"Jest tedy barva politická markrabství Moravského zlato-červeno-modrá, a tou se označiti přísluší obyvatelům země této, buďtež Slované anebo Němci.\"\". O Šemberově příspěvku potom píše Vincenc Brandl ve svém článku otištěném v roce 1886 v časopisu Obzor pod názvem Zemský erb čili znak markrabství Moravského, že šlo o: \"\"...článek, v němž dokazovati se jal, že na základě privileje z roku 1462. pravý zemský erb markrabství moravského jest červenožlutá orlice. Poslancové tehdejší názor Šemberův si osvojili a usnesli se při rokování o nové ústavě zemské, která však nikdy v život nevešla, na článku 5. takto znějícím: \"Země Moravská podrží dosavádní svůj erb zemský, totiž orlici v pravo hledící v poli modrém a červenozlatě kostkovanou. Zemské barvy jsou zlatá a červená.\"\". Šemberův výklad přesvědčil umírněné členy přerovské národní gardy k tomu, aby si pořídili prapor a kokardy v jemu odpovídající zemské barevnosti. Proněmecká vrstva ve městě, kterou podporovali i úředníci Přerovského kraje v čele s hejtmanem, ale přerovské gardě v souvislosti s agitací při volební kampani do Frankfurtského parlamentu vnutila prapor a kokardy v barvách velkoněmeckých: černé, žluté a červené. \n\nÚkolem tzv. Frankfurtského sněmu bylo vypracování tzv. celoněmecké ústavy. Na jaře roku 1848 byly velké tlaky na uskutečnění voleb do tohoto parlamentu i v dalších německy mluvících zemích, především v Rakousku. V dobovém českém tisku jsou stížnosti na většinou pouze německy mluvící a češtinu neznající úředníky, kteří se v souvislosti s přípravou těchto voleb snažili obyvatele Moravy přesvědčovat o tom, že jedinými správnými moravskými barvami jsou černá, červená, zlatá: \"\"že barvy černá, červená a zlatá jsou barvy národní moravské, aby jich nosili a praporci takovými věže a jiná veřejná stavení zdobili, atp.\"\". Frankfurtský parlament odhlasoval i to, že Čechy a Morava jsou součástí Německé říše, a tak byli Moravané úředníky přesvědčování, aby používali německé barvy.\n\nStanovisko Aloise Vojtěcha Šembery vycházelo z předpokladu, že znakem Moravy je od roku 1838 povolená červenozlatě šachovaná orlice v modrém poli (jen dočasně se neslučující se státním znakem). O něco dříve koncem dubna 1848 podobně heraldicky (zemské barvy musí obsahovat barvy zemského znaku) o moravské zemské vlajce jako o červenožlutomodré trikolóře uvažoval úředník dvorské kanceláře ve Vídni Antonín Rybička. Zlatočervené šachování orlice ale bylo z opačného pohledu chápáno jako nehistorické. A jako svévolný zásah byl Šemberův názor začátkem června 1848 v Týdenníku ideologicky, nikoli historicky kritizován, s jednoznačným závěrem, že \"\"Protož byli a mají zůstati: bílá, červená a modrá barvy naše.\"\".\n\nV revolučním roce 1848 se otázka zemských barev Moravy dostala na jednání tzv. „selského“ zemského sněmu, který byl zvolen podle nového volebního řádu, jenž zaručil značnou účast zástupců venkovských měst a okrsků. Byl zahájen 31. května v Brně a zasedal téměř 8 měsíců až do 24. ledna 1849. Nové zemské zřízení měla vypracovat třicetičlenná komise zvolená 20. června. První návrh byl v plénu představen rytířem Chlumeckým 9. srpna. Znění paragrafů bylo diskutováno ve druhém čtení 14. srpna. V pátém paragrafu bylo navrženo, že \"\"Země Moravská podrží svůj dosavadní erb: v modrém poli zlatem a červenou barvou šachovaného korunovaného orla, za erb země\"\". Poslancem Josefem Czibulkou bylo navrženo, aby byly ustanoveny i zemské barvy, totiž zlatá a červená. Poukázal také na to, že tyto barvy do své kokardy jako zemské přijala Brněnská národní garda. Pozměněný text § 5 byl po hlasování velkou většinou přijat.\n\n15. září byl vzhledem k předtím odhlasovaným změnám ve třetím čtení článek o zemském znaku přesunut a v definitivním znění schválen (§ 6): \"\"Země Moravská podrží svůj dosavadní zemský erb, totiž: V modrém poli zlatem a červenou barvou šachovaného, korunovaného, napravo hledícího orla. Zemské barvy jsou zlatá a červená.\"\".\n\nKonečný návrh nového moravského zemského zřízení byl přijat 20. září. Současně bylo rozhodnuto, že jeho text v němčině a češtině bude vytištěn a odeslán ministerstvu, aby byl předložen a potvrzen říšským sněmem a císařem. Návrh a doprovodná nóta, již podepsal předseda sněmu Johann Koppel, byl do Vídně odeslán 30. září, presidiu rakouského říšského sněmu. Až do rozpuštění moravského zemského sněmu (odročení na neurčito) v lednu 1848 se o zemském zřízení na sněmu dále už nejednalo. Nezabýval se jím však ani říšský sněm, přesunutý kvůli nepokojům ve Vídni v listopadu do Kroměříže, a tak se nedostal ani k císaři.\n\nV návrhu, který ale nebyl realizován (zůstal v podobě nepřijatého legislativního návrhu), se píše o moravských barvách, nikoliv ale konkrétně o vlajce nebo praporu. Ze zápisu jednání sněmu v Moravském sněmovním listu vyplývá, že se nejednalo o podobu zemské vlajky, ale pouze o barvy moravské orlice na modrém štítu. Stanovisko sněmu z roku 1848 ve věci zemských barev bylo ovšem později částí politiků a tisku bráno coby jasné vyjádření většinové vůle tehdejší zemské reprezentace a používalo se jako argument pro legitimitu žluté a červené jako oficiálních zemských barev. Původně upřednostňovaná červeno-žluto-modrá trikolóra se tím ve druhé polovině roku 1848 přestává užívat a z Brna se zvolna začíná šířit užívání žluté a červené. Jednoznačně ale nelze určit, v jakém pořadí byly tyto barvy v roce 1848 používány na praporu (chybí například barevné vyobrazení), která barva byla \"správně\" nahoře a která dole, jelikož heraldické hledisko tuto otázku nerozhodne.\n\nNa jaře začátkem května 1848, a potom na podzim na začátku listopadu informoval Karel Havlíček Borovský v Národních novinách o své návštěvě Moravy. Zmiňuje používání zemských barev v podobě bikolór, barev červená-bílá či žlutá-červená, a trikolór. Vedle německé trikolóry byly k vidění slovanské barvy červená-bílá-modrá (podle červeno-stříbrně šachované orlice v modrém poli). Nově je představena i kombinace žlutá-červená-modrá (podle stavů).\n\nBílomodročervená trikolóra (slovanský prapor) obsahující barvy úředně platného znaku Moravy byla prosazována zvláště příznivci spojení Čech a Moravy jako slovanských zemí, což byli slovansky orientovaní čeští politici. Tyto barvy měly své příznivce na moravském venkově: \"\"Většina dědin má barvy moravské, t. j. bílé-modro-červené, co staromoravské barvy. Národ neuznává (- a sice právem -) sněmem brněnským vytvořené barvy červeno-žluté, které brněnské a Holomoučtí gardy přijaly. ... My národové slovanští všichni buď bílou-modrou buď bílou-červenou buď bílou-modrou-červenou barvu jsme si od jaktěživa zalíbili a v nejnovějších časech tyto poslední barvy za význam ducha vůbec slovanského uznané jsou.\"\"\n\nPořadí slovanských barev na moravských praporech bylo tehdy i později popisováno různě. Pokud moravský sněm ustanovil za zemské barvy žlutou a červenou: \"\"přenáhlil se a chybil\"\". V Olomouci byl císař Ferdinand V. 14. října přivítán jak černožlutými císařskými korouhvemi tak bíločervenomodrými prapory označovanými dobovým tiskem jako slovanské i jako moravské. Těmito prapory byly vybaveny zejména slavnostní delegace venkovských obcí sjíždějící se do Olomouce, aby vzdaly hold císaři. Ve venkovských obcích se zvolna probouzelo moravské smýšlení a obecně přijímaly bílou, červenou a modrou za moravské barvy. V Brně sice na podzim roku 1848 převládala žlutočervená bikolóra, ale zaznamenána byla červenobílá bikolóra i slovanská trikolóra. V Moravských novinách se 23. prosince také objevila myšlenka, že zdrojem slovanských barev jsou moravské barvy: \"\"Proto to též není náhoda, že právě moravská národní barva, jest za barvu všeslovanskou vyvolena\"\".\n\n24. ledna 1849 na konci svého projevu dr. Jan Koppel oznámil přerušení zasedání sněmu na dobu neurčitou, dokud nebude jeho opětovné svolání dovoleno ministerstvem. Na toto jeho opětovné svolání nikdy nedošlo, čímž se stalo zasedání 24. ledna 1849 poslední schůzí prozatímního moravského zemského sněmu. Zemská ústava žádaná prozatímním zemským sněmem, jakož i s ní související usnesení o barvě zemského znaku, nikdy nebyly předloženy k nejvyššímu schválení, a z toho důvodu nedostaly žádnou zákonnou platnost. \n\nPolitické uvolnění roku 1848 skončilo krátce nato s rozpuštěním kroměřížského říšského sněmu a jednostranným vyhlášením říšské ústavy císařem Františkem Josefem I. 4. března 1849 (tzv. Březnová či Stadionova ústava). Při jejím slavnostním vyhlášení 9. března z balkonu guberniálního domu v Brně byly vyvěšeny černožlutý a žlutočervený prapor. Byla pak základem ústav jednotlivých korunních zemí v rakouské části monarchie. Její § 8 zaručoval, že \"\"Státní a zemské znaky a barvy zůstanou zachovány\". \nMísto moravské ústavy vypracované zemským sněmem, která nikdy nevstoupila v platnost, byla 30. prosince 1849 zavedena nová moravská ústava (tzv. Bachova), jejíž § 5 obsahuje v souladu s § 8 říšské ústavy ze 4. března 1849 stručný pokyn \"\"Moravské markrabství podrží svůj dosavadní znak a zemské barvy.\"\" Zatímco \"dosavadní znak\" ve formulaci lze právně vykládat jen tak, jak je stanoven v poslední platné verzi císařského znaku z roku 1836, tedy jako stříbrno-červeně šachovanou orlici se zlatou korunou, jazykem a zbrojí v modrém poli, zemské barvy de iure předtím nikdy stanoveny nebyly, čímž je toto ustanovení prázdné, protože takto ke slovu dosavadní nelze právně přiřadit žádné barvy, leda ty, které platný moravský znak obsahuje. Březnová ústava však nenabyla účinnosti a po politické normalizaci byla tzv. silvestrovskými patenty z 31. prosince 1851 prohlášena za neplatnou. A ačkoli nebyly výslovně odvolány, se zneplatněním říšské ústavy zanikly i všechny zemské ústavy, které byly jejími prováděcími zákony. Nahradily ji Zásady organického řízení korunních zemí Rakouského císařství. Zemské sněmy nebyly až do roku 1861 svolávány. Země rakouské monarchie byly tak jako předtím řízeny centralizovaně ministerstvem vnitra ve Vídni, a stejně jako před rokem 1849 (resp. 1851) neexistovalo žádné právní nařízení, které by závazně upravovalo vzhled a používání moravských zemských barev.\n\nPřijetí barev žluté a červené schválených moravským zemským sněmem jako zemských probíhalo váhavě a rozpačitě a zeměpisně-politická literatura je zaznamenala teprve postupně. V práci Pantaleona Neumanna Zeměpis Moravy a Slezska s připojeným zeměpisem Čech vydané v Brně v roce 1851 se vedle popisu moravského znaku, který byl takto v jiném Neumannově díle popsán v roce 1846, tentokrát uvádí výslovně i moravské barvy, že \"\"znak moravský je jednohlavý, bíle a červeně kostkovaný orel s roztaženýma křídlama v poli modrém; barvy tedy moravské jsou modrá, bílá a červená\"\".\n\nPřed rokem 1848 poznámky pražského profesora heraldiky první poloviny 19. století Johanna Helblinga von Hirzenfelda upozorňovaly na to, že slovanské barvy - červenou, modrou a bílou - měly též Kraňsko a Morava. Podle I. Štarhy, například Nový prostonárodní popis Čech, Moravy a Slezska podle posledního politického a soudního dělení s přídavkem o uherském Slovensku (Praha 1854, s. 193) uvádí, že „\"znakem je bíle a červeně kostkovaná vpravo hledící orlice v modrém poli, pročež zemské barvy jsou: modrá, bílá a červená\"“. Také při návštěvě císaře a krále Františka Josefa I. v Rajhradě a v Brně v roce 1862 vlály modro-bílé-červené vlajky, což bylo vnímáno s nelibostí jako všeslovanský symbol. \nUčebná knížka zeměpisu pro vyšší třídu obecných škol na Moravě a ve Slezsku z roku 1874 Antoňa Tilleho za moravský znak uznává \"\"orla stříbrně kostkovaného s rozepjatýma křídly v modrém poli\"\". Podle první česky psané vexilologické publikace, která byla vydána v roce 1884, příručky Barvy zemské a národní všech známých států na zemi, jež se pokouší o definici symbolů územních celků: \"\"Takovými symboly pak jsou zemské barvy (prapory) a znaky (erby)\"\", jsou moravskými barvami zlatá, červená a modrá. A i když připomíná návrh zemské ústavy z roku 1848, určující, že zemskými barvami jsou žlutá a červená, dodává, že \"\"v praxi užívá se však výše uvedené trikolóry, s připojením barvy pole k barvám obrazu znakového.\"\" Jedním z mála případů, kdy se popis v příručce nebo učebnici neomezil jen na zemské barvy a slovně připomněl jejich použití na vexillu, je práce řídícího učitele v Osíku u Litomyšle Antonína Mikuláška z roku 1895, který uvádí červeně a zlatě \"kostkovanou\" orlici v modrém poli s tím, že \"\"Barvy zemské (na praporu) jsou zlatá a červená.\"\". I v tradičním zdroji dobových informací, v kalendářích, které obsahují i zeměpisněpolitické údaje, se ohledně moravských zemských barev vyskytují časté rozdíly anebo přímé rozpaky, jakým je například konstatování: \"\"Barvy zemské: bílo-červená a modrá (místo bílo-červené užívá se úředně žluto-červené)\"\".\n\nKritika červenožlutých moravských praporů, která se objevila 9. dubna 1861 v Národních listech připomínala, že zlato-červeně šachovaná orlice je znakem moravských stavů: \"\"měl tedy národ korouhve červeno bílé a páni stavové měli orla červeno-zlatého\"\": \"\"Ach je to smutné, že mnohý poslanec tázati se musel, čí to barvy jsou ti červenožluté. Moravské barvy to jsou! zněla hrdě odpověď od jednoho pána (...) musím se dále přeptati, co to znamená, ač se již dovtipuji, neb byl jsem tak šťastný dostati od toho pána ku přečtení agendu zemského výboru, (...); poznal jsem úmysl, abych totiž poučil se, jaké jsou moravské barvy. Já sprosťák myslíval jsem vždy, že červenobílá barva jest moravská, a tak venku všudy náš lid toho se drží, a když potřebuje korouhve, tož jich má takové barvy a pravívá: máme stejné barvy jako v Čechách, inu vždyť jsme vlastně jedno; a kde jest co obecného k obarvení, činí se to červenobíle.\"\". § 6 návrhu nového moravského zemského zřízení z 20. září 1848 s ustanovením o zemském znaku a zemských barvách, od čehož se odvíjelo následující, je hodnocen takto: \"\"Tato dvojitost nebyla pánům milá, a jisté straně, kteráž ví, proč nenávidí všecko co na bratrství české zpomíná, jednalo se též o přemožení předsudku národního, a proto r. 1848 na sněmě to přivedli k řeči a tu bylo rozhodnuto, že za zemské barvy mají býti považovány červená a zlatá.\"\", upozorňuje na neplatnost závěrů tohoto sněmu (viz také souvislost s neustálým opakováním fráze o sněmu 1848 ve výzvě k vyvěšení moravské vlajky v den červencového státního svátku sv. Cyrila a Metoděje) a vliv na moravskou společnost: \"\"Ale což na plat, z toho sněmu nepřijalo se mnoha na hoře ani dole.\"\", a skvostně dojemný je celý závěr: \"\"A jak víme dobře, národ toho si nevšímá cítě, že libost v jisté barvě má vnitřní původ v povaze a bytnosti osobní a že nezakládá se na žádném císařském privilegium ani rozkazu, a tak i nemůže ráz jistého národa svévolně změněn býti, neb jest samorostlý, přirozený, jest od Boha. Nelze lípě dubem býti; to dávno v Brně na divadle se zpívalo, a tenkráte nenapadlo žádnému o tom pochybovati. Nyní jest jináč; to jest znamení, že již nejsme v opovržení; nýbrž že ti, jenž moc mají, již všímají si ruchu v národu probuzeném\"\".\n\nV souvislosti se zmiňovanou návštěvou císaře Františka Josefa I. v roce 1862 vyvolal 6. listopadu přednosta smíšeného okresního úřadu v Kloboukách u Brna nové jednání o moravských zemských barvách. Popsal v Rajhradě vztyčený prapor s modro-bílo-červenou trikolórou, která byla pokládána za prapor slovanské svobody, a uvedl, že při příchodu Františka Josefa I. do Brna docházelo na jednotlivých místech k pokusům o vyvěšení takové vlajky. Pořadím barev udaným v popisu zdůraznil spojitost se slovanskou trikolórou. Poukázal přitom na popis moravského zemského znaku v Novém prostonárodním popisu Čech, Moravy a Slezska od Karla Vladislava Zapa. Pořadí barev v popisu vlajky vyvěšené v Rajhradě se nápadně shoduje se způsobem použitým v učebnici zeměpisu z roku 1854, kde je moravská orlice nejprve popsána jako stříbrnočerveně šachovaná v modrém poli, a následuje výčet zemských barev: modrá, bílá, červená. Rakouské úřady nepřesně považovaly prapory v barvách bílé, červené a modré za údajné barvy všeslovanské, ty se však lišily pořadím barev. Požadavek, aby se vlajky v této barevnosti, kterou kloboucký přednosta považoval za mylnou, nemohly na Moravě používat, ale zůstal bez odezvy.\nNa to, že \"\"starší erb, totiž bílo- a červeno-šachtovaný orel, v následujících stoletích, bať až do nynější doby v úředních spisech a potřebách se udržel.\"\", poukázal i moravský zemský archivář Vincenc Brandl v roce 1863 ve své práci Kniha pro každého Moravana, v kapitole Znak čili erb zemský, v níž citoval archiváře Josefa Chytila. Kniha byla vydána u příležitosti tisícího výročí příchodu Cyrila a Metoděje na Moravu, s cílem podpořit národní a historické povědomí a je národopisnou a místopisnou publikací určenou pro širokou veřejnost. Ve druhém rozmnoženém vydání je text této kapitoly dále podstatně rozšířen: \"\"Nastává otázka, kterak to přišlo, že od několika let se užívá v erbu zemském orlice červeno-žlutě kostkované?\"\" Téhož roku se v Brně konala slavnost k uctění tisíciletého výročí od příchodu Cyrila (Konstantin) a Metoděje na Velkou Moravu. Místnosti čtenářského spolku byly 25. srpna 1863 vyzdobeny slovanskými trikolórami, černožlutými (rakouské barvy) a červenobílými prapory, označenými novináři z Klagenfurter Zeitung za moravské. Národní listy psaly jednoduše o praporech v národních barvách. Moravským znakem a barvami se jen o několik dní později zabýval i německý moravský tisk hájící barvy žlutou a červenou. Podrobně se znakem a jeho historií zabývá Brünner Zeitung, který přinesl i latinský text příslušné části Fridrichovy erbovní listiny. Edice části textu měla být důkazem toho, že se jednalo o znak Markrabství moravského a nikoli privilegium udělené pouze stavům.\n\nPříležitostí k používání moravských zemských vlajek byly i tábory lidu konané v letech 1868 a 1869. Například během příprav tábora lidu u Hulína ve svátek sv. Petra a Pavla noviny informovaly o tom, že vozy s účastníky \"\"budou ozdobeny červenobílými a červenomodrobílými prapory\"\", což znamená že v tomto kraji nebyly ani po dvaceti letech od roku 1848 vzaty na vědomí červená a žlutá barva. Při oslavách si vystačili s českými (moravskými) a slovanskými (moravskými) barvami. Stejně tak následujícího roku při táboru lidu, který se konal 27. června 1869 na Julianovském kopci, píše Moravská orlice, že: \"\"velké máje již ráno byly postaveny a na nich korouhve v moravských a slovanských barvách vztýčeny\"\". Barvy praporů však nejsou přesně určeny: \"\"Nad stolem předsedovým se vypínala moravská orlice, okolo řečniště byly prapory v moravských barvách\"\". V případě táboru lidu, který se konal 1. července 1869 u Hranic na Moravě byla první slavnostní brána na cestě k tábořišti ozdobena \"\"dvěma prapory, červenobílým a modrobílým; druhá mnohem skvostnější ozdobena byla třemi prapory, z nich jeden byl trojbarevný, a znaky zemí koruny svatováclavské.\"\" Vedle modrobílých praporků se tu setkáváme s prapory ve slovanských barvách, jimiž byla ozdobena tribuna. Červenobílé prapory byly vyvěšeny po stranách řečniště.\n\nPři slavnosti svěcení praporu brněnského Sokola 29. května 1871 v Brně na tehdejším Raduitově náměstí vlály prapory moravských barev a slovanské trikolory. Hlavní tribuna pro hosty a hodnostáře stála vedle Červeného kostela.\n\nKdyž bylo v roce 1876 hranickým hejtmanstvím nařízeno, aby sloupek nesoucí tabule u obcí byl žlutočervený, na nich nejprve německý a potom český nápis, na Kroměřížsku bylo učitelům přísně nařízeno zničit \"\"všechny prápory, které nejsou barvy žluto-červené\"\".\n\nAle ačkoli se v červená a žlutá v některých částech Moravy prakticky používala, občas se v novinách vyskytly články upozorňující na tzv. správné, také \"staré moravské\" barvy: \"\"Zemské barvy rakousko-uherského mocnářství. (...) Morava staré bílo-červenou, nové zlato-červenou\"\". Na Olomoucku je v srpnu 1880 doloženo, že k bíločervené zemské vlajce se přiklánělo obyvatelstvo česky mluvících moravských obcí. Zatímco okresní hejtman \"\"uznal za zemské barvy moravské bílou a červenou\"\", Josef Engel, starosta Olomouce, nejprve řekl, že \"\"zemskými barvami moravskými jsou červeno-žluto-modrá\"\", později však změnil názor a prohlásil, že zemskými barvami jsou červená a žlutá. Ke změně postoje jej velice pravděpodobně přiměl výnos prezidia moravského místodržitelství č. 3205 z 10. srpna 1880 \"ve věci moravských zemských barev v kalendářích\", který byl určen policejnímu ředitelství v Brně a starostům Znojma, Jihlavy, Olomouce, Uherského Hradiště a Kroměříže. V něm se upozorňuje, že zlatá, červená a modrá, jež jsou často chybně uváděny, nejsou moravskými zemskými barvami, nýbrž jsou jimi zlatá a červená.\n\nV srpnu 1885 došlo v Kroměříži k setkání císaře Františka Josefa I. a cara Alexandra III.\n\nČetnými případy je doloženo, že obyvatelstvo Moravy bylo ke konci 19. století v používání zemských barev rozděleno na dva tábory. Jestliže mnozí Moravané hovořící německy se údajně přikláněli ke žluté a červené barvě, totiž k barvám orlice s červenozlatým šachováním, ostatní Moravané stáli za červenou, bílou a modrou, protože to byly barvy moravské orlice. Z nich bílá a červená jsou rovněž českými národními barvami, a v kombinaci s modrou se jedná i o slovanské (všeslovanské) barvy. Ukázkou nenávistného projevu zdůrazňujícího akcí jednotlivců běžný odpor Němců proti jinému než žlutočervenému praporu je příběh advokáta Jana Kučery, který v červnu roku 1888 u příležitosti návštěvy brněnského biskupa svůj dům v Hustopečích vyzdobil \"\"praporem zemských barev moravských (bílá, modrá a červená)\"\". Němci na jeho dům následně házeli kamení a prapor poničili. Na vrata domu napsali nápis \"\"Weiss, roth, blau - trag jede böhmische Schwein\"\", což přeloženo znamená: \"Bílou, červenou, modrou nosí každé české prase\".\n\nV roce 1892 byla výzdoba brněnského Besedního domu provedená českými národními (slovanskými) barvami: \"\"Dasselbe stellt einen Baldachin vor, dessen Stoffe und sonstiges Arrangement in den tschechischen Nationalfarben die eigentlich panslavistische Farben sind, gehalten ist. Wie bekannt, wurde die Decoration in den national Dreifarben als unzulässig erklärt.\"\" a znaky Čech, Moravy a Slezska: \"\"Dieselbe besteht aus dem böhmischen Wappen, das sich in der Mitte befindet und den Wappen von Mähren und Schlesien, die sich rechts und links anschlieβen und dem Ganzen ist die böhmische Krone aufgesetzt\"\" kritizována novinami Tagesbote aus Mähren und Schlesien. Výzdoba byla také moravským místodržitelstvím označena za \"\"nepřípustnou politickou demonstraci\"\". Brněnský policejní ředitel se vyjádřil, že \"\"neručí, že nebudou vytlučena okna besedního domu, který jest také prapory barev slovanských vyzdoben\"\". Starosta Brna Gustav Winterholler zase starostovi starobrněnské besedy osobně sdělil, že \"\"nemůže dovolit, aby byly na domě prapory s českým lvem uprostřed\"\". Když byla výzdoba po nátlaku ze strany politických orgánů správou bededního domu odstraněna, stala se po dobu několika týdnů problematika používání zemských symbolů, zvláště pak zemských znaků, tématem pro český tisk. Moravští poslanci v této věci opakovaně vystoupili s interpelacemi. V Brně tak během císařské návštěvy vlály především černožluté prapory, a vedle nich i modrobílé (bavorské barvy na počest Alžběty Bavorské, manželky Františka Josefa I.). V tisku jsou zmiňovány i četné \"velkoněmecké\" a dokonce i říšské prapory. A i když Národní listy napsaly, že \"\"nikde nevidíme praporu zemského\"\" a \"\"Vlastenci brněnští ozdobili hojně domy své prapory českými, bíločervenými. Trojbarevných praporů užíti nesměli\"\", v Tagesbote aus Mähren und Schlesien je ovšem zmíněno i jedno vyvěšení moravské vlajky: \"\"Vor dem Eingange in den Augarten wehen auf hohen Masten zwei Flaggen, die kaiserliche und die mährische.\"\", což se dá v souvislosti popisu považovat za doklad vyvěšení červenožluté vlajky. Až teprve v dalším roce se k použití zemských znaků ve znakové galerii vyjádřilo svým přípisem ministerstvo vnitra, když jejich užití v dané souvislosti označilo za nepřípustné: \"\"ačkoliv není zakázáno užití jednotlivých znaků rakouských zemí k účelům dekorativním za přítomnosti Jeho císařské a královské Apoštolské Milosti - avšak dle platných předpisů není připustitelným sestavovati libovolně takové znaky ve formě tak zvaného alliančního znaku!\"\". Samotné vyjádření a předchozí jednání okolo moravských symbolů ve dnech panovníkovy návštěvy na Moravě v zemském hlavním městě tak dokladuje dobový vztah moravských a rakouských úřadů k symbolům připomínajícím země Koruny české a jejich historickou jednotu.\n\nKdyž v roce 1895 žádal výbor pražské národopisné výstavy prostřednictvím presidia českého místodržitelství presidium moravského místodržitelství, aby jako moravské zemské barvy mohl na výstavě použít prapory v modro-bílo-červené barvě, to odpovědělo 15. května, že otázka moravských barev není dosud vyřízena, zmínilo však souhlas ministerstva vnitra s užíváním zlaté a červené na zemském znaku z roku 1880. Ministerstvo vnitra však v mnohých případech nadále tolerovalo barvy bílou, červenou a modrou, stejně jako Ministerstvo kultu a vyučování (Ministerium für Cultus und Unterricht), odvolávající se na oficiální říšský znak.\n\nZ faktické situace vzešlé rozlišování mezi \"starými\" a \"novými\" moravskými barvami dokládá kritika jinak v Brně kladně přijaté publikace Národní katechismus aneb Co má věděti každý Čech vydané v Praze v roce 1895. Jejímu autorovi se vytýkalo to, že \"\"Na str. 14. uveden je znak moravský tak, jak je ve velkém říšském znaku (orlice červeno-bílá); dle str. 15 zemské barvy moravské jsou však žlutá, červená a modrá.\"\". Podle autora zprávy o publikaci měl vysvětlit historii změny, \"\"že červeno-bílá orlice jest původní, a kterak z ní povstala nynější žlutočervená\"\", a to, že erbovní list z roku 1462 se nikdy nepoužil, \"\"až na sněmu moravském r. 1848 prof. A. V. Šembera, dovolávaje se ho, dal podnět ke změně barev zemského znaku, kdežto ve znaku říšském z příčin diplomatických ponechána stará orlice červenobílá\"\". V Národním katechismu uvedená trojice barev přitom autorem kritiky odsuzována není.\n\nFejeton vydaný v Moravské orlici v roce 1899 zdůrazňuje, že moravští Češi užívají \"\"praporů červenobílých, ale mládež naše učí se ve školách, že zemské barvy moravské jsou červenožlutá. Učitelé učí tak na základě obrazů, ve Vídni pro školy zdělaných\"\". Připomíná se že, přestože bylo tzv. Fridrichovo privilegium potvrzeno Ferdinandem II. Habsburským, na jím vydaném obnoveném zřízení zemském je červenobílá orlice. Autor se opět pozastavuje nad tím, že \"\"Bůh ví z jakých příčin\"\" A. V. Šembera učinil návrh, aby \"\"Morava na základě privileje z roku 1462 užívala barev červenožluté\"\", načež byl \"\"do nové ústavy zemské přijat článek, že Morava má barvy červenožlutou\"\". Odkazuje na knihu Vincence Brandla z roku 1892 Kniha pro každého Moravana, a na jejím základě tvrdí, že \"\"zemské barvy moravské jsou červená a bílá. Zopakujeme důvody: 1. Od prvopočátku po všecka staletí byly barvy červená a bílá, jakožto barvy zemské. 2. Císař německý Bedřich III nebyl oprávněn udíleti Moravě zemských barev, králem celé české koruny byl tenkráte Jiří z Poděbrad; také \"privilej\" císaře německého zůstal úplně nepovšimnut a nikdy se barvy červenožlutá do roku 1848 neobjevily. 3. Nová ústava zemská, na níž se sněm roku 1848 usnesl a do níž pojal též článek o barvách červenožluté, nevešla nikdy v život. 4. Ministerstvo císařského domu a zahraničních záležitostí změny nepovolilo a v císařské pečeti zůstává do dnes barva červenobílá\"\". Je však třeba upozornit na to, že A. V. Šembera, který se k otázce znaku a barev vyslovil v Týdenníku počátkem května 1848, nebyl zvolen poslancem zemského sněmu, a tak na něm nemohl osobně podat návrh na moravské barvy. Stal se jím však natolik známým, že mu byl později tento návrh přeneseně přičítán. Ve fejetonu se dále kritizuje, že pokud \"ministerstvo vyučování\" vydává školní pomůcky, v nichž se udává, že moravskými barvami jsou červená a žlutá, buď se tím vědomě dopouští nesprávnosti, anebo neví, jaké barvy jsou v císařském znaku. Fejeton uzavírá: \"\"Vídeň je Vídeň, se záležitostmi českými, třeba byly národu posvátny, jedná vždy nevážně a libovolně. Souhlasíme tedy úplně s orgánem našeho rolnictva, že však tak jednati nesmí moravské školství, a právem žádáme, aby veškeré školy moravské učily, což správné jest: že zemské barvy moravské jsou červená a bílá. Užívá-li odrodilá šlechta a vysoký klerus barev červené a žluté, toho dbáti nám nesluší, tam si pro vzor a poučení nechoďme.\"\".\n\nZajímavostí je, že v době, kdy bylo naprosto samozřejmé, že barvy různých měst a územních celků jsou duplicitní, si někdo povšiml, že \"nové\" moravské a pražské barvy jsou stejné. V Moravské orlici z roku 1901 se k tomu uvádí: \"\"Červená a žlutá, barva lásky a žárlivosti, pojí se k sobě ve výmluvném souladu na zemské vlajce moravské. Při každém zasedání sněmovním vidíme tyto barvy vlát na praporcích, vztyčených na zemském domě. Naši historikové ovšem dokazují, že pravými barvami země nejsou a že historický znak země moravské nese barvy zcela jiné. Zatím však stalo se, že tyto barvy objevily se v Praze.\"\". Autor krátkého článku tím však nemíní barvy vlajky nebo praporu Prahy, ale stožáry natřené červenožlutě. Hospodářský úřad to tak prý udělal proto, aby vhodně \"\"mohl dle potřeby použíti jich volně k zavěšení praporů červenobílých i černožlutých. Tedy z každého praporu, zemského i říšského, kus barvy objevil se na stožárech.\"\" Z tohoto vysvětlení ale není zřejmé, jestli o původu pražských městských barev (vlajek a praporů), jak byly stanoveny v dubnu 1891 na zasedání rady královského hlavního města Prahy, nevěděl Hospodářský úřad nebo autor článku.\n\nVe dnech 1. až 4. září 1897 proběhly v Bystřici pod Hostýnem manévry za účasti císaře Františka Josefa I. Zároveň se konala pouť na Svatý Hostýn, jíž se 1. září před zahájením vojenského cvičení zúčastnil. Ještě před císařovým příjezdem vzrušil 31. srpna přeplněné bystřické náměstí mladík, který s červenobílým praporem (české barvy) vyšplhal po hromosvodu až téměř ke špici kostelní věže, kde prapor upevnil. Uvítání Františka Josefa I. na Moravě se zúčastnili zástupci místodržitelství a zemského výboru. Na nádraží v Hulíně panovníka jako první přivítal moravský místodržitel baron Alois Spens z Boodenu. Na nádraží v Bystřici pod Hostýnem byl František Josef I. uvítán nejprve zemským hejtmanem hrabětem Felixem Vetterem z Lilie. Město bylo vyzdobeno mnoha červenobílými a červenožlutými prapory. Zpravodaje novin zaujalo, že: \"Zvláštní jest při výzdobě města, že se tak příliš holduje zemským barvám stavovským červené a žluté.\".\n\nNa konci 19. století se na spolkových vlajkách s moravským zemským znakem v německých oblastech země uplatňovala v šachování orlice většinou zlatá barva a ve slovanských stříbrná. Převažující většina českého a německého obyvatelstva zůstávala věrná původním zemským barvám bílé, červené a modré.\n\nPříležitostné návštěvy císaře byly příležitostí k použití nejrůznějších praporů a vlajek a veřejnost pozorně sledovala výzdobu měst. Při přípravě návštěvy Františka Josefa I. v Moravské Ostravě v červnu 1906 bylo v místech, jimiž měl projet, vztyčeno na tisíc červenobíle natřených stožárů: \"\"Prapory jsou v barvách modro-bílé (městské), červeno-žluté (moravské stavovské), černo-žluté (rakouské) a sice vždy dva stejné proti sobě v určeném pořadu za sebou. ... Dnes v úterý odpol. objevily se i prapory velkoněmecké.\"\" Za povšimnutí stojí, že autor zprávy, uvedl červenou a žlutou ne jako zemské barvy ale jako moravské stavovské barvy. Objevilo se však i postesknutí, že nebyl vyvěšen ani jeden červenobílý prapor. Oficiálního uvítání se účastnily i české obce, korporace a spolky Ostravska a účastníci si měli připnout odznaky s českými trikolorami. Vlastníci domů nacházejících se v ulicích, jimiž měl panovník projíždět, byli 24. června Ostravanem vyzváni, aby své domy ozdobili zvláště prapory v trikolórách. Vedle mnoha černožlutých bikolór se na Národním domě ovšem objevila i kombinace černožluto-červeněbílá.\n\nBatovcův almanach na rok 1908 přinesl vyobrazení moravské vlajky v podobě bíločervenomodré trikolóry ale s poznámkou: \"\"V praksi užívá se na moravském praporu pouze barvy žluto-červené, jak i zemské samosprávné úřady pečetí.\"\". Současně přinesl podrobný výklad o slovanské trikolóře.\n\nPo dlouhých přípravách byla 28. června 1908 v Kroměříži ve Květné zahradě zahájena hospodářská, průmyslová, umělecká, školská a národopisná jubilejní výstava. Celé město bylo vyzdobeno prapory v národních barvách. Cesta od nádraží až k výstavišti byla lemována dvouřadím stožárů s prapory v barvách českých a slovanských. Protektorem výstavy se stal František Ferdinand d'Este. Při slavnostním zahájení výstavy jej zastupoval místodržitel Karl Heinold. Přítomen byl zemský hejtman Otto Serényi.\n\nV dotazu poslance Jaroslava Budínského a soudruhů učiněného 6. října 1908 v zasedání zemského sněmu na zemského hejtmana v záležitosti zemského znaku a zemských barev jsou za zemské barvy pokládány barvy červená, modrá a bílá s poukázáním na červenostříbrně šachovanou orlici v modrém poli. Na budově zemského sněmu měla v té době být podle ve sněmovním protokolu otištěné verze dotazu vlajka červenomodrožlutá, což je však v rozporu se zněním dotazu napsaného 1. října 1908, kde se říká, že na sněmovní budově byla vlajka červenožlutá. Z popisu obou trikolór jako červenomodrožluté a červenomodrobílé není z obdobného seřazení barev ve vyjádření jasné, zda se v těchto případech má jednat o skutečnou vlajku s tímto pořadím barev. Červenomodrobílá slovanská trikolóra, jíž měli čeští poutníci do Králík okrášlit lokomotivu a vozy, byla ovšem již dříve namalována na obrazu Antonína Tomáše Becka. Vyjádření Viktora Woelhelma, kdy je vedle sebe dávána německá (černá-červená-žlutá) a slovanská trikolóra, je názornou ukázkou Budínským kritizovaného podsouvání cizorodosti moravských barev bílá, červená a modrá na Moravě. Na dochovaných fotografiích budovy zemského sněmu z 19. a začátku 20. století jsou ovšem často vidět jen prázdné stožáry.\n\nNa začátku září 1909 se konaly v okolí Velkého Meziříčí vojenské manévry, jejichž vrchním velitelem byl František Ferdinand d'Este, za účasti Františka Josefa I. a Viléma II. Pruského. Poté co bylo 26. května 1909 oznámeno, že se 8. až 11. září budou ve Velkém Meziříčí konat manévry, se naplno začalo s přípravami. Vznikl spor mezi okresním hejtmanstvím a obcemi o podobu nápisů na obecních tabulích.\n\nSledování barevných odlišností v četnických hlášeních mělo důvod v tom, že na území českých zemí měla v té době symbolika národních barev významnou úlohu již po několik desetiletí, protože se v ní projevovalo osobní ztotožnění s tím nebo oním národem. Používané barvy a jejich kombinace byly jednou z prvních věcí, jíž si pozorovatel mohl při slavnostních příležitostech všimnout. Červená a bílá mohly být barvami Čechů z Moravy, kteří vědomě nebo nevědomě hájili původní zemské barvy proti novým barvám červené a žluté používaným a prosazovaným od 2. poloviny 19. století zemským úřady, zemským výborem a místodržitelstvím. Dále to mohly být barvy Čechů z Moravy, kteří používáním červené a bílé bikolóry usilovali o její sjednocení s českou bikolórou (böhmisch). A konečně se může jednat o barvy moravských Čechů používajících je v obecném smyslu \"českých barev\" (tschechische), kdy tímto způsobem uvažování již u nich byla popřena moravská odlišnost, či spíše podobnost.\n\nV době příjezdu Františka Josefa I. byla nádraží ve Střelicích, Studenci a dalších a ve Velkém Meziříčí slavnostně vyzdobena prapory v zemských žlutočervených a císařských (rakouských, říšských) černožlutých barvách. Ve Velkém Meziříčí vlály dále české a slovanské prapory. O výzdobu města se postarala podél cesty od nádraží k zámku obec a před zámkem majitel panství. Na nádraží a před ním uspořádala výzdobu společnost státních drah. Ostatní dekorace jako výzdoba domů chvojím, prapory, emblémy atd. byla provedena jednotlivci. Červenobílé prapory vedle červenožlutých ve Velkém Meziříčí mohou být podle situace pokládány buď za městské nebo za české. Dopisovatel Národní politiky popsal svoji cestu do Velkého Meziříčí takto: \"\"Vlaky míjí jednotlivé stanice, kde se již horlivě pracuje na výzdobě nádraží chvojí a prapory v českých a moravských barvách zemských - červené a žluté. Nezvyklé to barvy jsou zbytkem německé většiny na moravském sněmu, které byly ovšem trnem v očích barvy slovanské.\"\"\nMoravská orlice ještě 27. června 1914 před zahájením sokolského sletu v Brně informuje o vítání účastníků sokolských slavností slovanskými a českými barvami praporů v brněnských ulicích. Červenobílé bikolóry měly vlát ještě na předčasně ukončené Hanácko-valašské výstavě v Holešově v létě 1914.\n\nV následujících měsících se situace změnila natolik, že okresní školní rada v Hustopečích považovala 14. února 1915 za nutné položit zemskému výboru dotaz ve věci ozdobování budov obecných veřejných škol. Šlo jí o to zjistit, jaká barevná kombinace je v roce 1915 správná, zdali jsou zemské barvy na praporech seřazeny ve dvojici červená-bílá nebo červená-žlutá. Referent dr. Bartoloměj Baratta si od Bertolda Bretholze vyžádal odpověď, na jejímž základě pak 4. března navrhl, aby bylo školní radě sděleno, že za autentické moravské barvy platí červená a žlutá (zlatá). Tato odpověď byla po schválení ve schůzi zemského výboru začátkem března 1915 odeslána. Vývody Bertolda Bretholze z 1. března 1915 argumentačně stály na erbovní listině z roku 1462. Navázal v nich na své zpracování tématu z listopadu roku 1908, kdy od zemského výboru rovněž dostal za úkol ve smyslu dotazu učiněného ve sněmovním sezení 1. října 1908 napsat dobrozdání o zemském znaku. Podrobné zprávy obsahují vývody o dějinách zemského znaku a zemských barev Markrabství moravského.\n\nTeprve ve válečném období se nakonec podařilo prosadit zlatočervené šachování moravské orlice do oficiálního říšského znaku Rakouska-Uherska, když byla v říjnu 1915 veřejně oznámena změna rakousko-uherského státního znaku, což podle Ivana Štarhy znamenalo, že moravské zemské barvy byly mezi lety 1915 až 1918 žlutá, červená a modrá. Význam ústřední vlády byl zdůrazněn zavedením úředního pojmenování \"Rakousko\", což bylo předtím neoficiální označení pro \"Království a země na vídeňské říšské radě zastoupené\". Až teprve v roce 1915 byl pro \"nové\" Rakousko stanoven vlastní znak, v němž byl znak Moravy uveden s orlicí zlatočerveně šachovanou, přičemž do té doby se v Královstvích a zemích na vídeňské říšské radě zastoupených používal znak pro celé Rakousko-Uhersko, a v Uhrách se používal uherský znak. Nelze se potom divit, že za těchto okolností se v novinách během války objevilo konstatování: \"\"Není proto přípustné tvrzení, že bílá, červená a modrá jsou zemskými barvami moravskými, jako nemohlo býti považováno v roce 1848 za \"demonstraci\", když se objevily poprvé na domech brněnských a olomouckých prapory v barvách zlatočervených.\"\"\n\nOficiální prapor nebo vlajka ale Moravě udělena nebyla. Již předtím bylo v červnu 1915 v Moravské orlici a Brünner Zeitung otištěno úřední stanovisko k otázce vyvěšování praporů na úředních budovách a soukromými osobami \"\"při událostech pro naši vlast zvláště radostných\"\": \"\"Prapory buďtež v prvé řadě v barvách rakouských (černo-žluté), pak v uherských barvách (červeno-bílo-zelené), v moravských zemských barvách (žluto-červené) a v barvách našich věrných spojenců Německa (černo-bílo-červené) a Turecka (červené s bílým půlměsícem a bílou hvězdou)\"\" Informacemi došlými \"z příslušného místa\" se míní výnos moravského místodržitelství č. 34294 z 11. června 1915. Za moravské zemské barvy byly místodržitelstvím pokládány žlutá a červená.\n\nMoravská zemská školní rada požádala 7. října 1916 ministerstvo kultury a vyučování o změnu slov „Naše zemské barvy jsou bílá a červená“ v připravovaném slabikáři českého jazyka pro Moravu na znění „Naše zemské barvy jsou červená a zlatá“. Ministerstvo kultu a vyučování požádalo ministerstvo vnitra o stanovení správných zemských barev pro Moravu s ohledem na nový císařský výnos o státních znacích z 10. října 1915. Počátkem prosince 1916 se k záležitosti vyjádřil II. odbor ministerstva vnitra, který spravoval šlechtické záležitosti a také záležitosti erbů v Předlitavsku. Odborem bylo zvláště upozorněno na to, že v případě Moravy při určení pořadí červené a žluté (zvolených zemských barev) na případném praporu v zemských barvách heraldické zvyklosti nepomohou. O vyjádření byl ministerstvem vnitra požádán moravský místodržící Karel sv. p. Heinold von Udynski. Ten se 10. ledna 1917 obrátil na moravského zemského hejtmana Ottu hr. Serényiho a ten o stanovisko 16. ledna 1917 požádal ředitele Moravského zemského archivu dr. Bertolda Bretholze.\n\nBertold Bretholz argumentoval ve prospěch pořadí červená-žlutá, ale z jiných důvodů než Šlechtický odbor ministerstva vnitra. S jeho stanoviskem, že správné pořadí barev červená a žlutá, když obě tinktury jsou v šachování orlice z heraldického hlediska rovnocenné, nelze určit, nesouhlasil. Podle něj je v textu Fridrichovy listiny jasně vidět, že barvy země Moravy mají být do budoucnosti uváděny v pořadí červená a žlutá, čímž je také určeno, že červená barva má být na pruhované vlajce nad žlutou. Ve stanovisku moravského zemského výboru zaslaném moravskému místodržícímu 25. ledna je tak za správné pořadí zemských barev Moravy považována červená-žlutá. \nPoté 29. ledna moravský místodržící ohlásil ministerstvu vnitra, že pořadí barev červená-žlutá (zlatá) bylo moravským zemským výborem označeno jako správné pořadí zemských barev, což také odpovídalo zavedeným zvyklostem při vyvěšování praporů v zemských barvách.\n\nMinisterstvu zaslané vyjádření Bertolda Bretholze bylo následně úředníky ministerstva vnitra odsouzeno jako chybné. Pro ministerstvo byla důležitá ta skutečnost, že podle zprávy moravského místodržícího je pořadí barev červená-žlutá na praporech v souladu se zavedenými zvyklostmi, že se na praporech v tomto pořadí skutečně používá. Věc byla ministerstvem uzavřena v únoru 1917 s tím, že v učebnicích a jiných učebních podkladech má být uvedeno pořadí barev červená-žlutá.\n\nMoravský zemský hejtman dostal v březnu 1917 od moravského místodržícího pokyn, aby se podle stanoviska ministerstva vnitra v učebnicích a jiných výukových pomůckách pro zemské barvy užívalo pořadí barev červená a žlutá (resp. zlatá), protože toto pořadí odpovídalo zavedeným zvyklostem a neodporovalo popisu moravského znaku z 10. října 1915.\nPo celou dobu trvání Habsburské monarchie tak nebyla Markrabství moravskému ustavujícím způsobem zemská vlajka určena. Ze znakového privilegia císaře Fridricha III. z roku 1462 vůbec nelze odvodit, které ze tří barev v něm uvedeného zemského znaku se dají považovat za zemské barvy, a ani v jakém pořadí se mají uvádět. Ministerstvem vnitra bylo pouze nařízeno, aby byly moravské zemské barvy při ztvárnění vlajky nadále uváděny v pořadí červená a žlutá.\n\nS blížícím se koncem války ale vyvěšování zemských vlajek (praporů) na Moravě patrně poněkud ochablo. Národní politika s odvoláním na Moravské noviny informuje, že moravské zemské úřady nevyvěšují své barvy a prapory \"\"a to ani tenkrát, vyvěsí-li prapory velkoněmecké, říšskoněmecké, turecké atd.\"\". Podobně k tomu píše olomoucký Našinec, když současně připomíná, že na zemském léčebném ústavu v Pasece se vyvěšují pouze černožluté a černo-bílo-červené prapory. Ústav tak činil důsledně, a jen když byla svěcena místní kaple, byly v přítomnosti přísedícího zemského výboru msgr. Šrámka vyvěšeny prapory v moravských zemských barvách, ale také českých.\n\nDobové články dokládají tehdy složité národnostní složení Moravy a Čech. Na Moravě byla situace složitější v tom, že veřejnost se zde na rozdíl od Čech v tom, jaké jsou správné zemské barvy, stále neshodovala. Užívání červené a žluté bylo často spojováno s moravskými Němci, kteří se hlásili k červenozlaté orlici a dále ještě dávali přednost i německým barvám, tj. černé, červené a žluté.\n\nČeské červenobílé bikolóry respektive bíločervené prapory (národní barvy) a slovanské trikolóry (barvy červená, bílá a modrá) se pak znovu v Brně a jinde objevují při oslavách vzniku samostatného státu 28. října 1918 na přelomu října a listopadu. Tehdy se v případě bikolóry skládající se z červené a bílé považovalo více než jednou za nutné upozornit na správné pořadí českých barev (bílá a červená), které jsou v té době již brány jako barvy státní: \"\"Pozor na národní naše barvy! Jediné správné složení našich barev je: na konci žerdě čili \"do ulice\" bílá a pak (neboli k domu) červená! Není pravda, že je to jedno, ať se to převrátí jakkoli! Obrácená červenobílá je - brněnská! Mnozí majitelé domu už dle naší výzvy se řídili a prapor opravili. Doufáme, že tak i ostatní učiní. Ve vlastním státě přece snad nutno znáti - barvy státní\"\". Červenobílá bikolóra, když jde o pořadí barev na vlajce, ačkoli vyvěšena ve smyslu českých (moravských) barev je přitom dokonce označena za brněnské barvy. Nad zemským domem vlál 29. října prapor s moravskou orlicí a prapor červenobílý. Současně byl na začátku listopadu 1918 požadován návrat k zemským barvám červené a bílé.\n\nProtože v té době ještě nebyly nové státní symboly, prozatímně se používaly bíločervené vlajky. V logicky se objevivší debatě, jaké jsou barvy jednotlivých zemí, z nichž je nový stát složen, např. v prosinci 1918 F. Bělehrádek ve fejetonu Naše barvy a znaky otištěném v Moravské orlici říká, že moravskými barvami jsou zlatá a červená, a že: \"\"Moravský prapor by měl býti modrý a na něm orlice zlatě a červeně šachovaná.\"\". Méně srozumitelně se pak odvolává na heraldika Vojtěcha Krále z Dobré Vody a tvrdí, že moravský prapor je odvozen pouze z barev zlaté a červené (barvy figury). Současně pak upozorňuje na to, že takového znaku se nepoužívá: \"\"nýbrž znaku staršího, totiž: bíle a červeně šachovaná orlice v modrém poli. Správně by tedy měly býti barvy moravského praporu bílo-červeno-modrá, jak se také někdy na Moravě pozoruje. Ostatně i na Moravě užívá se s oblibou praporů českých: bílo-červených, a byli za to učitelé a učitelky za války trestáni vězením, když se tázali, proč prapor bíločervený nevyvěšen na škole.\"\". Téma v pokračování článku rozvíjí líčením historie znaku Moravy a na závěr konstatuje, že v roce 1462 polepšený znak \"\"nevešel v užívání a jen ve volbě barev zemských nastalo kolísání\"\".\n\nV roce 1919 jsou domy v Brně při oslavě prvního výročí 28. října vyzdobeny prapory v národních a slovanských barvách. Na Německém domě vlál prapor červenožlutý.\n\nPo vzniku Československa jako samostatného státu v roce 1918 vznikla nová státní vlajka a státní znak. Do oficiálního znaku se vrátilo v případě Moravy červenostříbrné šachování. Podle Z. Koudelky bylo důvodem k navrácení k této barevné variantě to, že odpovídala slovanským barvám.\n\nMilan Hlinomaz je toho názoru, že po roce 1918 byl ve zlatočerveném šachování \"\"spatřován německý fenomén\"\", a to i proto, že v březnu 1919 se takto zabarvená moravská orlice objevila v návrhu znaku Deutschösterreich. Německou inklinaci potvrdil také návrh znaku Protektorátu Čechy a Morava z pera Úřadu říšského protektora, kde bylo šachování orlice zlatočervené. Nepodařilo se jej prosadit díky pevnému postoji tehdejší znakové komise.\n\nŘešení protektorátní vlajky vychází z návrhů státní vlajky z let 1918-1920. Československá státní kontinuita je symbolizována užitím bíločervenomodré, státní trikolory. Stejně tak se podařilo zachovat tradiční zemské pojetí české státnosti, aniž by došlo ke změně barev, u znaků. Taková změna hrozila zvláště znaku Moravy, avšak požadavek na její zlatočervené šachování, oživený v dějinách již počtvrté v červnu 1939, tentokrát ze strany Úřadu říšského protektora, nebyl uplatněn. Vlastenecký tradicionalismus znakové komise v době, kdy nad jednáním odborníků stály jako varovná připomínka zostřené represivní podmínky okupace, uhájil tradiční pojetí zemské znakové symboliky, zabránil odtržení od základních českých a moravských barev bílé a červené. Rozhodující odborný vliv měl přitom Karel Schwarzenberg. Lze konstatovat, že tito odborníci projevili velkou odvahu a zachránili, co se za takovýchto podmínek zachránit dalo. \n\nVlajka Moravy se nezměnila ani po vzniku Československa, kdy byly recipovány dosavadní právní předpisy a § 3 zákona č. 269/1936 Sb. následně umožňoval Ministerstvu vnitra měnit zemské symboly, pokud nebyly součástí státních symbolů. Tedy moravský znak nemohlo ministerstvo změnit, protože byl součástí středního a velkého státního znaku, moravskou vlajku však ano. Žádná taková změna však přijata nebyla.\nZemskou vlajku jako právní pojem neznají ani další právní předpisy (zákon č. 269/1936, zákon č. 222/1939, č. 163/1960 a dnes platný zákon č. 3/1993 Sb. a č. 352/2001 Sb.).<ref name=\"Zákon z 18. 9. 2001 o užívání státních symbolů České republiky (352/2001 Sb.)\"></ref>\n\nPodle zákona o státních symbolech České republiky (zákon č. 3/1993 Sb.) je vlajka ČR (česká vlajka) jedním ze státních symbolů. Ještě před vznikem České republiky byla pro legitimizaci barev modrá barva žerďového modrého klínu státní vlajky vyložena, mimo jiné, jako barva historické země Moravy (§ 4 Státní vlajka).\n\nPodle Lubomíra E. Havlíka tvořily moravskou trikoloru barvy zlatá (žlutá), červená a modrá, na praporech se nicméně používaly jen první dvě barvy (žlutá s červenou). Podle historika Milana Hlinomaze z různých variant moravského praporu, které byly od 19. století užívané, to byla právě žluto-červená bikolóra, která byla posvěcena úřady a která byla podle jeho názoru nejužívanější barevnou kombinací na praporech. Na druhou stranu ale Hlinomaz připomíná, že na Moravě existoval v této věci po celé 19. století velký nelad a užívaly se \"\"libovolně...prapory, vlajky a stužky v různých zemských barvách\"\", a to včetně bílo-červeno-modré a žluto-červeno-modré trikolóry. Také I. Štarha informuje, že moravské zemské orgány v 19. století považovaly za barvy země žluto-červenou, a to včetně barevnosti praporů. Nicméně také připomíná, že prapor nebyl Moravě nikdy udělen. S ohledem na právní uznání barevnosti moravského znaku Štarha považuje za oficiální moravské barvy bílo-červeno-modrou pro dobu do roku 1915 a žluto-červeno-modrou pro roky 1915-1918. M. Hlinomaz potom připomíná, že žluto-červená bikolóra se těšila oblibě především mezi německy mluvícími Moravany. Žluto-červené bikolóry se nicméně v roce 1918 objevily také na některých soukromých českých domech v Brně vedle bílo-červených praporů národních. Historik V. Vojtíšek považoval potom příklon k červenožluté variantě moravské orlice (a zemských barev) za projev moravského separatismu podporovaného Vídní v rámci její centralizační politiky. O tom, že se význam žlutočervené bikolóry po roce 1918 různil, svědčí skutečnost, že němečtí obyvatelé Moravy vyvěšovali na československé svátky právě vlajku v této barevnosti (žlutočervenou) jako projev jejich loajality k zemi.\nTato varianta je barvami i uspořádáním totožná s vlajkami některých měst, například pražskou, českobudějovickou, varšavskou či kladskou. Kvůli možné záměně používá v současnosti řada příslušníků moravského hnutí variantu vlajky se zlatočerveně šachovanou orlicí.\n\nPočátky snah o uznání zlatočerveně šachované orlice v moravském zemském znaku na základě pozapomenutého erbovního polepšení z roku 1462 spadají do 1. poloviny 19. století. Podstatnou úlohu měl při zavádění používání znaku zlatočervené orlice do běžné praxe ve dvacátých letech 19. století Antonín Bedřich Mittrowský. V době předbřeznové ve slovanských částech Rakouska sílilo vědomí slovanství a moravské stavy chtěly ukázat svou oddanost habsburské dynastii přihlášením se ke znaku popsanému v této erbovní listině Fridricha III., jejíž originál však v roce 1838, kdy jimi byla dvorská kancelář požádána o potvrzení zlatočervené orlice ve znaku Moravy, neměly fyzicky k dispozici (měly jen opis). Současně, aniž by moravský zemský výbor počkal na jakékoli stanovisko nadřízených orgánů, vydal téhož dne (22. března 1838) nejvyššímu zemskému písaři, jenž zodpovídal za tisk sněmovních usnesení, pokyn, aby byla na zadní straně titulního listu sněmovních závěrek použita zlatočerveně šachovaná orlice v modrém poli. V roce 1841 byla Fridrichova listina hrabětem Mittrowským společně s jinými listinami, které kdysi zachránil před spálením, odevzdána moravskému zemskému výboru, jemuž jako moravský zemský hejtman v letech 1815-1827 předsedal.\n\nV revolučním roce 1848 se zemský „selský“ sněm usnesl na tom, že: „... země moravská podrží dosavadní svůj erb zemský, totiž orlici vpravo hledící, v poli modrém a zlatočerveně kostkovanou. Zemské barvy jsou zlatá a červená“. Sněm byl následně úředně rozpuštěn, avšak ministerstvo vnitra tento požadavek v roce 1849 potvrdilo, a následně i v roce 1880.\n\nČlánek Vincence Brandla, který vyšel v roce 1886, začíná slovy: „\"Známo jest, že různý panuje názor, jaké barvy na zemském znaku markrabství Moravského vlastně býti mají? V tom se shodují všichni, že zemský ten znak obsahovati má korunovanou, v pravo hledící orlici v modrém poli; v tom však jest různice, mají-li totiž kostky na té orlici býti červené a bílé, či červené a žluté? Vizme, jak takový spor povstati mohl. ...\"“, pokračuje: „\"... Nastává otázka, kterak to přišlo, že od několika let se užívá v erbu zemském orlice červenozlatě kostkované? ...\"“ a uzavírá takto: „\"Uvážíme-li bedlivě výsledky, jež z uvedených námi údajů historických vyvoditi sluší, zdá se nám, že pravým erbem markrabství moravského jest jedině orlice červenobílá; ... ti, kteří místo bílé barvy žlutou míti chtějí, odvolávají se na něco, co nikdy v platnosť a život nevešlo, jelikož privilej císaře Bedřicha IV. z roku 1462 od země moravské uznán nebyl, jinak by již v druhé polovici patnáctého, po celé šestnácté, sedmnácté, osmnácté století až do roku 1811 země místo červenobílé jistě byla užívala červenožluté orlice.\"“\n\n27. června 1878 se moravský místodržitel obrátil na ministerstvo vnitra, ačkoli jednání o určení zemských barev, které naposledy probíhalo v roce 1863, stále nebylo ukončeno, moravské zemské orgány užívaly orlici zlatočerveně šachovanou. Barvy žlutá a červená v emblémech, na praporech, na objektech náležejících zemi jimi byly považovány za zemské barvy. Pokud bylo spolky veteránů požádáno o povolení, aby na jedné straně jejich praporu byl říšský znak a na druhé straně zemský, za zemský znak byla při povolování považována zlatočerveně šachovaná orlice. Ministerstvo vnitra, kterému byly tyto návrhy kvůli užívání říšského znaku na nich zasílány ke schválení, je vesměs doporučovalo. Když ale předtím Slovanské gymnázium v Olomouci v roce 1871 zemskou školní radu požádalo o povolení užívat v praporu zemský znak, kterým je bíločervená orlice v modrém poli, ministerstvo kultu a vyučování tento znak schválilo, přičemž se odvolalo na podobu říšského znaku používajícího pro Moravu stejné barvy. Při udělení praporu Slovanskému gymnáziu v Olomouci bylo ve zdůvodnění rozhodnuto o tom, že za moravskou orlici je považována červeně a stříbrně šachovaná orlice, dokud se v této podobě bude objevovat ve státním znaku: „\"dass der roth und silbern geschachte Adler als der mährische zu betrachten sei, so lange er in solcher Form im Staatswappen erscheine.\"“. Z toho důvodu bylo ve věci zemských barev opět žádáno o jednoznačné stanovisko. Koncem 70. let 19. století bylo zemskou školní radou pro národní školy vydáno tablo znaků zemí habsburského mocnářství, v němž byl moravský zemský znak nakreslen v podobě zlatočerveně šachované orlice. Místodržitel Kalina (Franz Kallina von Urbanow) si to vyložil tak, že jeho požadavkům na změnu barev znaku bylo konečně vyhověno, a tak ministerstvo vnitra začátkem 80. let 19. století požádal o zaslání příslušného výnosu. Ministr vnitra Eduard Taaffe mu tedy 25. května 1880 osobním dopisem oznámil, že moravský znak ve velkém a středním císařském znaku zůstává nezměněn, že se však Moravě povoluje užívat znak v podobě zachycené na zmíněném tablu pro národní školy, tzn. se zlatočerveně šachovanou orlicí.\n\nTakto upraven byl pak moravský zemský znak nakreslen i v erbovníku Huga Gerharda Ströhla, který byl v roce 1890 vydán ve Vídni.\n\nVe velkém a středním státním znaku bylo ovšem až do roku 1915 používáno původní stříbrnočervené šachování orlice. Až tehdy bylo šachování orlice představující ve středním znaku znak Moravy změněno na červenozlaté, což se používalo v letech 1915-1918.\n\nZ iniciativy občanského sdružení Moravská národní obec začaly od roku 2010 při slavnostních příležitostech, zejména 5. července - v den slovanských věrozvěstů Cyrila a Metoděje některé radnice vyvěšovat vlajku odvozenou z historické moravské vlajky používané ve 2. polovině 19. století a na začátku 20. století některými moravskými úřady (žlutočervená/červenožlutá bikolóra). Počet zúčastněných radnic má od prvního ročníku akce podle informací ve statistice Moravské národní obce setrvale rostoucí tendenci a dosáhl z 75 v roce 2010 na 1519 účastnících se v roce 2019.\nNa podobu používané historické vlajky není jednotný názor, a tak záleží na místních politicích, kteří o vyvěšení v zastupitelstvech rozhodují, jak se k vyvěšení moravské vlajky, k moravskému znaku, k symbolice a jejímu smyslu postaví. Jiný postoj zastává iniciátor akce Moravská národní obec, která propaguje žlutočervenou bikolóru se znakem - červenožlutě šachovanou orlicí se žlutou korunou a zbrojí a červeným jazykem v modrém poli štítu uprostřed vlajkového listu, jejíž předseda Jaroslav Krábek mj. řekl (2017), že je možné vyvěsit: \"„Jednak starou válečnou standartu markraběte, to je modré pole s moravskou orlicí, ale dneska už (lidé) znají i vlajku v barvách uzákoněných zemským sněmem v roce 1848, což je žlutá s červenou a opatřovaná orlicí.“\", a jiný historikové. Podle ředitele Zemského archivu v Opavě Karla Müllera znak s orlicí na žlutočervenou bikolóru nepatří: \"„V žádném případě není vlajkou Moravy jakožto země. Je vlajkou nějakého hnutí. Vlajkou Moravy, historickou, byly dva pruhy - žlutý a červený, tak jak byla užívána od 19. století. (Po vzniku republiky už neměla žádnou vazbu na znak Moravy.)“\".\n\nNa Nové radnici v Brně byla žlutočervená vlajka s červeno-žlutě šachovanou orlicí se žlutým jazykem, se žlutou korunou a zbrojí v modrém poli štítu položeného uprostřed listu vlajky vyvěšována v letech 2011-2013. Mluvčí brněnského magistrátu Pavel Žára k prvnímu vyvěšení v roce 2011 řekl: \"„Vyvěšení vlajky odhlasovali radní. Podpoříme tuto akci hlavně proto, že Brno je hlavním městem Moravy, a proto se k jejím tradicím musí hlásit“\". Od roku 2014 je vyvěšována vlajka s moravskou orlicí (modrá vlajka s bílo-červeně šachovanou orlicí se žlutým jazykem, žlutou korunou a zbrojí). Primátor města Roman Onderka v roce 2014 řekl: \"„Obrátili jsme se na odborníky. A po jejich doporučení se rozhodli pro modrou“\".\n\nNěkde vlajka, ačkoli jsou představitelé samosprávy, iniciativou opakovaně osloveni, vyvěšována není. Tak je tomu např. v případě města Ostravy, kde bylo zastupitelstvem města opakovaně rozhodnuto o nevyvěšení moravské vlajky na budovu radnice.\n\nNěkteré obce jsou v seznamech uvedeny jako do iniciativy zapojené, ale vlajku nevyvěšují, i když iniciativu podporují. Např. v letech 2015 a 2016 byla tímto způsobem započítána Moravská Třebová.\n\nK důležitosti podpory a vyvěšování moravské vlajky, řekl v roce 2016 tajemník úřadu městyse Doubravníka, kde se v roce 2016 rozhodli pro vyvěšení historické vlajky Moravy v podobě modrého listu s bílo-červeně šachovanou orlicí se žlutou korunou a zbrojí, Zdeněk Šikula: \"„Dlouho jsme vyvěšovali žlutočervenou vlajku, ale tahle se nám zdá z historického hlediska lepší. Ale ať už zavlaje ta, či ona, důležité je přihlásit se k tomu, že jsme Moravané a že tu žijeme.“.\"\n\nStarosta Velehradu, jednoho z nejvýznamnějších poutních míst v České republice, kde se nachází velehradský klášter a kde se každý rok 5. července ve svátek svatých Cyrila a Metoděje koná národní pouť na Velehradě, Aleš Mergental k tomu, proč a jakou vlajku v tento den obec vyvěšuje, řekl: „\"Iniciativy se účastníme už několikerým rokem proto, že Velehrad je pokračovatelem sídla Velké Moravy. Je tedy logické, že moravskou vlajku symbolicky vyvěsíme. Používáme modrou variantu, jelikož podle odborníků je tato varianta ta správná.\"“. Heraldik Zdeněk Kubík pak vysvětlil, že: „\"Heraldicky je zlatočerveně šachovaná orlice na dvoubarevné vlajce neplatná, moravskou orlici s červenobílým šachováním žádný zákon nezměnil.\"“. Spor se však nevede o „správnost“, protože každá z těchto vlajek říká symbolicky něco jiného.\n\nV případě obcí, jež se rozhodly 5. července vyvěsit vlajku, kterou ve svých dokumentech se zápisy usnesení označily jako moravskou nebo jako zemskou moravskou, a obcí, které se rozhodly vlajku nevyvěsit, nelze bez přímého pozorování či dotazování doložit, jakou vlajku považují za moravskou a jakou za ni nepovažují.\n\nMěsto Hodonín nabídlo v jubilejním desátém ročníku jedinečnou příležitost nahlédnout do dění, které proběhlo před a po rozhodnutí o vyvěšení moravské zemské vlajky na budově radnice. Umožňuje to znění zápisu k žádosti o vyvěšení moravské vlajky v Hodoníně, který předchází samotnému usnesení ze 4. června 2019: \"\"obrátila se na nás Moravská obec se žádostí o vyvěšení vlajky, my jako město máme modrou vlajku s orlicí, ale ostatní města vyvěšují žlutou, nedokážeme říci, která vlajka je správná\"\". Součástí zápisu je i naznačení možného dalšího postupu navrhujícího oslovení místní autority, aby předložila své stanovisko: \"\"zkuste oslovit Masarykovo muzeum, která vlajka je oficiální a správná\"\".\n\nO měsíc později byla vydána tisková zpráva městského úřadu ze 3. července 2019, v níž se oznamuje, že při příležitosti symbolického výročí příchodu Cyrila a Metoděje na Velkou Moravu v roce 863, v den státního svátku Dne slovanských věrozvěstů Cyrila a Metoděje 5. července Hodonín na radnici vyvěsí moravskou vlajku. Komuniké doprovází fotografie radnice s vyvěšenou vlajkou.\n\nMoravská orlice je heraldický terminus technicus. Je popsána v zákonu o státních symbolech České republiky č. 3/1993 Sb., který je po ústavě České republiky a Listině základních lidských práv a svobod třetím nejdůležitějším zákonem republiky. Nic figurálně i tinkturami odlišného nelze zvát moravskou orlicí. Historický symbol Moravy je neměnný od svého začátku až dosud. Je definován statními a krajskými symboly.\n\nVlajku s moravskou orlicí tak 5. července 2019 vyvěsila např. obec Křetín, protože: \"\"Tato vlajka symbolizuje Moravu. Vychází z nejstaršího dochovaného zobrazení moravské standarty ze 13. století a je ve shodě s velkým státním znakem ČR\"\". Příspěvek k vyvěšení moravské vlajky v Křetíně zahrnul také obrázky s grafikami na Moravě v den státního svátku vyvěšovaných vlajek, přičemž žlutočervenou bikolóru s modrým štítkem se žlutočerveně šachovanou orlicí dle popisku užívá občanské sdružení Moravská národní obec.\n\nJiž podesáté se do iniciativy za vyvěšení moravské vlajky zapojilo město Vyškov, které se zúčastňuje od prvního ročníku. V předchozích letech město vyvěšovalo vlajku se žlutočerveně šachovanou orlicí se žlutou korunou a zbrojí a žlutým jazykem v modrém štítu umístěném uprostřed žlutočervené bikolory. V roce 2019 došlo ke změně vyvěšované vlajky reflektující státní a krajskou symboliku, když Vyškov na radniční věži 5. července vyvěsil vlajku s moravskou orlicí.\n\nPodoba vyvěšované vlajky (žluto-červené bikolóry, zpravidla se zemským znakem, a to nesprávně žluto-červeně šachovaným) se stala předmětem kritiky ze strany části odborné veřejnosti. Kritiku budí také vnitřní symbolika této barevnosti s ohledem na státoprávní historii. \nPodle heraldika Karla Müllera má tato takzvaná moravská vlajka, která zavlála na radnicích nulový význam a platnost. Může být chápána jako spolková, něco jako hasičská či firemní. Dále Müller také upozorňuje, že žlutou a červenou obhajovali především německy mluvící Moravané. Ivan Štarha k otázce barevnosti moravské vlajky napsal, že „\"moravská vlajka byla po více než padesáti letech po zániku Moravy kodifikována v horním žerďovém poli vlajek krajů Vysočina, Jihomoravského, Olomouckého a Zlínského a také v horním vlajícím poli vlajek krajů Pardubického a Moravskoslezského\".“ Na těchto vlajkách (i krajských znacích) jsou moravské orlice bílo-červeně šachované.\nArchivář a historik Vladimír Růžek zase konstatoval, že vyvěšováním žluto-červené bikolóry by funkcionáři městské samosprávy vyjadřovali „...\"nevhodně a neloajálně vůči českému státu neexistující státoprávní uspořádání a příslušnost k neexistujícímu zemskému útvaru\".“ Podle jeho názoru „\"je svébytnost Moravy jako historické země sdostatek vyjádřena ve velkém státním znaku České republiky, kde v druhém poli čtvrceného štítu je historický a správný znak Moravy\".“\nRůžek dále argumentuje, že verze červeno-žluté bikolóry je problematická z řady historických důvodů. Zmiňované znakové privilegium císaře Fridricha III. považuje Růžek za neplatné respektive nesměrodatné vzhledem k tomu, že na základě existujících právních vztahů mohl takové privilegium udělit nebo potvrdit jenom český král jako lenní pán Moravy. Římskému císaři taková kompetence nepříslušela, a to od doby Karla IV. Tento argument potvrzuje také historik Ivan Štarha, když explicitně říká, že „\"Fridrich III. překročil své pravomoci a jeho privilegium bylo od počátku neplatné.\"“\n\nRůžek je toho názoru, že v době, kdy vznikal moravský znak (ze kterého se barvy odvozují), tedy v době vlády krále Přemysla Otakara II., byl tento znak odvozen od tinktur znaku českého krále (a království) a vyjadřoval spojitost mezi Moravou a českým králem. S ohledem k těmto okolnostem Růžek dovozuje, že užití červeno-žluté bikolóry vyjadřuje „...\"více či méně (vědomě či nevědomě) přerušení této státoprávní spojitosti Čech s Moravou a demonstruje se naopak souvislost Moravy se Svatou říší římskou... která měla tendenci považovat Moravu za bezprostřední léno říše\"...“ Ukazuje rovněž na to, že zlatou barvu prosazovali v 19. století především Moravané německé národnosti, zastoupení dominantně v samosprávných moravských orgánech a podařilo se jim ji prosadit až v roce 1915. Příklon ke zlaté barvě (ve znaku a na vlajce) tedy s sebou nese „\"vážnou vnitřní symboliku, jíž se vyjadřují i státoprávní stanoviska s patřičnými důsledky\",“ připomíná V. Růžek. Růžek adresně tvrdí, že červeno-žlutá bikolóra podporovaná a prosazovaná MNO o.s. fakticky podporuje moravskoseparatistické záměry a vyzývá MNO přehodnotit podobu vlajky, kterou nepovažuje z odborného hlediska za historicky správnou. Další námitkou V. Růžka proti verzi podporované a šířené MNO je skutečnost, že z vexilologického hlediska se znak nekladl na vlajku, což označuje Růžek za „estetický i symbolický nonsens“. Podoba praporu by podle něj měla souznít s historickým znakem, ale také s platným znakem České republiky.\n\nV odborném vexilologickém stanovisku k moravské vlajce vydaném 1. června 2013 experty podvýboru pro heraldiku a vexilologii Poslanecké sněmovny Parlamentu České republiky (podvýbor Výboru pro vědu, vzdělání, kulturu, mládež a tělovýchovu) Zbyškem Svobodou, Pavlem Fojtíkem, Petrem Exnerem a předsedou České vexilologické společnosti Jaroslavem Martykánem se za historicky nejvhodnější moravskou vlajku a prapor považuje její nejstarší doložená podoba, tedy modrý list s bílo-červeně šachovanou orlicí.\n\nV článku \"Moravská vlajka. Jaká, a jak? 2. část\" zveřejněném v časopise Vexilologie Pavel Fojtík na otázku, zda může existovat moravská vlajka, odpovídá, dle svého názoru na rozdíl od takto jím vykládaného údajného stanoviska k věci Vladimíra Růžka, kladně. Vladimír Růžek se však svým textem \"Několik poznámek k moravskému praporu\" zveřejněným v roce 2013 ve stejném časopise staví proti novotvaru vlajky MNO a jeho předobrazu z poloviny 19. století a zároveň za jediný správný považuje historický prapor, a to pro jeho sílu nejstaršího dokladu.\n\nExistence vlajky se symbolickým významem, vztahující se k moravskému území, ačkoli je v současnosti bez přímého právního základu, je možná. Dokladů tohoto typu v dnešní Evropě, které tento argument podporují, je docela dost. Vlajky jsou běžně používány například pro historická francouzská území, i když ve Francii z většiny hranice těchto historických provincií departementy nerespektují.\n\nPrávní postavení takových francouzských historických vlajek je podobné, jako je tomu u vlajky Moravy, bez ohledu na její podobu, protože Morava jako jednotný územní celek dnes ve správním členění České republiky není. I tak je ale moravská orlice (symbol Moravy) ve znacích a na vlajkách krajů rozkládajících se na zcela moravském území na čestném místě, u dalších pak ve druhém poli. Dokládá to jednoznačně, že Moravě se v symbolech státu a jeho regionů záměrně projevuje patřičná úcta.\n\nŽlutočervenou vlajku používá historicky od dubna 1891 Praha, od roku 1965 České Budějovice, od roku 1938 Varšava, od roku 1950 nizozemské Schagen, a další územní celky.\n\nV roce 1848 byla žlutá a červená barva moravským zemským sněmem (právně nezávazně) vyhlášeny za moravské barvy. Přesto je otázkou, jak má moravská vlajka vypadat a jak se má používat. O moravských zemských barvách se na Moravě diskutovalo od roku 1848. V té době stejné barvy používaly v Německé říši např. Alsasko, Bádensko, Lauenbursko, Lippe (i se znakem) a Lotrinsko. Jedná se také o barvy Lichtenštejnů stanovené lichtenštejnským zákonem.\n\nV České republice se používání znaků na vlajkách, které není vhodné, na krajských a komunálních vlajkách ze zásadních důvodů nepřipouští. Je tolerováno pouze v případě historických vlajek měst, jež je měly ještě předtím, než byl v roce 1990 přijat zákon o obcích. Historická moravská žlutočervená bikolóra 2. poloviny 19. století doplněná kvůli odlišení sporným historickým moravským znakem se zlato-červeně šachovanou orlicí v modrém poli se tak opticky řadí do skupiny starších městských vlajek, a velmi se podobá četným zahraničním vlajkám. Znak na vlajce ale není při pohledu z dálky pro její rozlišení od podobných vlajek dostatečný.\n\nTakto sestavených vlajek je velké množství. V Německu mají žlutočervenou vlajku se znakem např. zemský okres Diepholz v Dolním Sasku a okresy Coesfeld a Lippe v Severním Porýní-Vestfálsku, města a obce Heek a Mülheim an der Ruhr, Körchow, Lüdinghausen a Redefin, Frankenthal aj. V Polsku takovou vlajku používá např. Lodž, okres Chodziez, město Gryfice a obce Troszyn a Jarocin.\n\nÚčelem vlajek je určení totožnosti jejich uživatele, vlastníka nemovitosti apod. na dálku. Tento jejich smysl je na ně umístěným znakem, který tyto symboly často dělá nesrozumitelnými a zaměnitelnými, oslaben. I v Čechách jsou některé vlajky navzájem odlišeny jen znakem. To je případ vlajek např. měst Jičína a Chomutova. Z toho důvodu změnilo svoji vlajku v roce 2001 Kladno. Na Moravě změnu provedla města Znojmo v roce 1994 a Olomouc v roce 1995, původně používající stejné žlutočervené vlajky.\n\nNa otázku, zda je vhodná modrá vlajka Moravy s bíločerveně šachovanou orlicí, \"modrá moravská vlajka\", Pavel Fojtík odpovídá, že \"\"nejvhodnější pro Moravu je modrý list s bíločerveně šachovanou korunovanou orlicí se zlatou zbrojí\"\", a to z jednoduchého důvodu. Moravská orlice na vlajce je na Moravě jasně a jednoznačně nejstarším doloženým objektem připomínajícím moravskou státnost tohoto druhu, který je mnohem starší, než v roce 1848 zemským sněmem stanovené barvy žlutá a červená. Jedinečnost vlajky s moravskou orlicí a celosvětová nezaměnitelnost je její zásadní výhodou.\n\nVedeni snahou o to upozornit na historické státoprávní postavení Moravy před zrušením země Moravskoslezské v závěru roku 1948 začali Moravané po roce 1989 používat historickou žlutočervenou bikolóru i historický heraldický prapor s moravskou orlicí. Dokládá to fotografie publikovaná v populárně naučné knize Jiřího Pernese určené mládeži Československo 1946-1992. Černobílý snímek, na němž mohou být přítomny obě historické moravské vlajky, i když barvy bikolóry nejsou jasně rozpoznatelné a zřetelná je jen vlajka s moravskou orlicí, zachytil okamžik ze setkání českých a slovenských představitelů jednajících 28. října 1990 ve Slavkově u Brna o budoucím státoprávním uspořádání Československa, kdy mezi okolostojícími občany projíždí auto. Jiný záběr lidí čekajících toho dne u slavkovského zámku na příjezd politiků je barevný a vedle historického praporu s moravskou orlicí je na něm vidět historický žlutočervený prapor.\n\nVexilolog Pavel Fojtík chápe bez ohledu na vzhled vlajky aktivitu vyvěšování moravské vlajky jako snahu po lepší moravské identitě, podle jeho slov pošlapané zásadním způsobem zrušením země Moravskoslezské zákonem č. 280/1948 Sb. Podle Jiřího Pernese bylo záměrem úplné ovládnutí společnosti a \"vytvoření nového člověka\": \"\"Záměrně nové kraje stanovili tak, aby se nekryly s hranicemi historických zemí. Hlavním důvodem byla snaha komunistů o zrušení stávajících struktur a maximální oslabení vazeb občanů na minulost.\"\". Federální shromáždění České a Slovenské Federativní republiky 9. května 1990 uznalo, že \"\"považuje zrušení země moravsko-slezské od 1. ledna 1949 v rámci nového územně správního uspořádání za akt nespravedlivý a poplatný totalitní byrokraticko-centralistické praxi, za krok, který byl v rozporu s principy demokracie a samosprávy, a který tak podstatně přispěl k deformovanému vývoji československé společnosti. \"\". Tím ale snaha státu o napravení postavení Moravy v něm v podstatě skončila. Žádný ze dvou návrhů zákona o zemské samosprávě České republiky předložených poslanci v České národní radě v březnu 1992 totiž nebyl schválen. Návrh z 6. března 1992 v důvodové zprávě poznamenává, že \"\"možnost stanovit symboly a znaky je aktuální zejména pro zemi Moravskoslezskou, protože Morava a Slezsko mají své historické znaky.\"\". \n\nDo všeobecného povědomí vstoupila žlutočervená bikolóra doplněná o znak v roce 2010 díky občanskému sdružení Moravská národní obec, která připravila první ročník akce spojené se státním svátkem 5. července pojmenované \"Za vyvěšování moravské zemské vlajky\", která ze své podstaty jako projev moravanství vzbuzuje sympatie. Mnohými obcemi je moravská vlajka vyvěšována i jindy (např. v Uničově to v roce 2010 bylo i 1. října 2010 při příležitosti 600. výročí zvolení markraběte Jošta Lucemburského římským králem, v roce 2012 zde byla moravská vlajka vyvěšena, aby jí bylo připomenuto 420. výročí narození Jana Ámose Komenského dne 28. března). Díky upřímnému moravskému vlastenectví, a také kvůli neznalosti problematiky, a s upřímnou vírou, že žlutočervená bikolóra se znakem je skutečně historickou moravskou vlajkou, během let narůstal počet obcí, které se nějak zapojily do této iniciativy a vyvěsily 5. července žlutočervenou bikolóru se znakem. Občané byli mnohými zúčastněnými městskými a obecními úřady často zpravováni, že tato vlajka je moravskou zemskou vlajkou, a dokonce, že v moravském znaku je orlice šachována červeno-žlutě, jak to dokládá např. Uničovský zpravodaj. Pojem \"historická vlajka Moravy\" je při používání názvosloví možné použít jen tehdy, když jde o vlajku přesně v té podobě, v jaké existovala v době do roku 1948. To ale není případ žlutočervené vlajky se znakem. A ke žlutočerveným barvám se v minulosti ani zdaleka nehlásili všichni Moravané.\n\nPro žlutočervenou vlajku se znakem používanou na Moravě zvláště po roce 2007 se rozhodně nedá používat pojem \"moravská zemská vlajka\". Je to jednak proto, že v územně správním členění České republiky země Morava neexistuje, a je to proto, že žlutočervená vlajka se znakem jako vlajka Moravy nikdy neexistovala. Je možné používat obecné pojmy jako \"moravská vlajka\" či \"vlajka Moravy\". Tím, že byla žlutočervená vlajka se znakem za vlajku Moravy prohlášena jednou organizací - Moravskou národní obcí, z ní udělala velice diskutabilní záležitost. Protože, jakkoli jsou její úmysly upřímné, poskytované informace, které tuto vlajku propagují, vedle toho, že nejsou přesné, jsou podávány jednostranně až účelově. Nezdá se totiž, i když se žlutočervená bikolóra od poloviny 19. století užívala, že by \"\"prapory v těchto barvách zdobily nejen sídla zemských institucí, ale i nejrůznější lidové vlajkoslávy, a to až do zániku zemské samosprávy v roce 1948\"\". Červenožlutá bikolóra se sice užívala, ale určitě ne všude. Tvrzení, že byly žlutá a červená Moravanům uděleny jako zemské barvy, také není správné. I v samotném erbovním listu císaře Fridricha III. se píše o změně barev orlice v moravském znaku, a z toho rozhodně neplyne, že žlutá a červená jsou moravskými barvami, a to dokonce již od roku 1462.\n\nFridrichův erbovní list nezmiňuje, že by se jako moravské zemské barvy stanovily žlutá a červená. Heraldické zvyklosti o odvozování zemských (i městských) barev také vždy respektují barvu štítu.\n\nOtázkou také je, proč je ve znaku doplněném na žlutočervenou bikolóru žlutočerveně šachovaná orlice. Tato orlice totiž není platným znakem Moravy. V poskytovaných materiálech a zveřejňovaných článcích se opakující tvrzení, že moravská orlice ve velkém státním znaku České republiky, a tím i moravská orlice na vlajce prezidenta republiky, nemá správné tinktury, se mýlí. Platnou podobu moravského znaku stanovily zákony o státních symbolech z let 1920, 1990 a 1993 přijaté nejvyššími státními orgány svobodného státu. Stříbrné a červené šachování moravské orlice respektovalo i protektorátní vládní nařízení (č. 222/1939 Sb. z. a n.). Vychází se z předpokladu, že se jedná o všeobecně známý symbol, a o znaku Moravy se přímo hovoří v důvodových zprávách k návrhům zákonů. \n\nDůvodová zpráva k návrhu zákona z roku 1920 uvádí, že \"\"znak moravský a slezský nepotřebuje zvláštního vysvětlení, pouze se poznamenává, že šachování moravské orlice bylo zvoleno červené a stříbrné, nikoliv červené a zlaté, jaké někdy hlavně v době Habsburské bylo užíváno.\"\". Bíločerveně (stříbrnočerveně) šachovaná orlice se objevila během 1. světové války jako jeden ze symbolů boje za osvobození českých zemí a Slovenska. Objevila se v dubnu 1919 v době před přijetím definitivních symbolů ČSR ve šrafované podobě v tzv. sdruženém znaku také na dvou papírových platidlech (státovky v hodnotě 1 a 50 korun).\n\nJe proto nemístné odvolávat se na Fridrichův erbovní list z roku 1462 a zdůvodňovat to tím, že šachování orlice dle svého znění změnilo \"na věky\". Tuto listinu není možné povýšit nad legislativu suverénního státu. Tím by byla popřena svrchovanost od roku 1918 nejprve československého a od roku 1993 českého státu, které měly a mají právo si svobodně stanovovat své vlastní státní symboly.\n\nMoravská národní obec, která propaguje zlatočerveně šachovanou orlici, překvapivě ve vlastním znaku používá stříbrnočervenou orlici, ovšem s roztrženým řetězem na pařátech a se zlatým obdélníkem a černými písmeny MN/O na hrudi. Velice překvapující je to, že Moravská národní obec modrou vlajku s bíločerveně šachovanou orlicí prohlásila za svůj symbol: \"\"Moravská národní obec užívá jako spolkový prapor modrý obdélný list (2:3), na němž je uprostřed umístěna bílo-červeně šachovaná, heraldicky vpravo hledící orlice, se žlutou královskou třícípou korunkou, žlutou zbrojí a s červeným jazykem. Oko orlice je bílé. Obrys figury je zvýrazněn černou konturou. Výška orlice se rovná 75 % šířky praporu.\"\". Pavel Fojtík toto vykládá tak, že si MNO chce pro sebe přivlastnit jako spolkovou vlajku nejvhodnější vexilologický symbol Moravy.\n\nNelze tvrdit, že v roce 1848 moravský zemský sněm potvrdil a uzákonil moravský zemský znak a moravské barvy, že došlo k zavedení moravské vlajky moravským zemským sněmem. Návrh moravské ústavy z roku 1848, jejíž § 6 kodifikoval zemské barvy, nikdy nenabyl právní moci. Bylo až věcí dalšího vývoje, že se tyto barvy prosadily a dostaly do jistého užívání, a zlatočerveně šachovaná orlice byla konečně schválena až v roce 1915, jako součást rakouského státního znaku.\n\nJednou z nesprávných informací, které se v souvislosti s moravskou vlajkou objevují, je tvrzení o zrušení moravské zemské vlajky v souvislosti s přijetím ústavního zákona č. 121/1920 Sb. z 29. února 1920. Tento zákon (Ústava Republiky československé) se ale nezabýval podobou státních symbolů, nebo dokonce zemskými barvami. Byly jím pouze schváleny barvy ČSR: bílá, červená a modrá. A ani zákon č. 252/1920 Sb. z. a n., kterým byla vydána ustanovení o státní vlajce, státních znacích a státní pečeti Československé republiky, takové zrušovací ustanovení neobsahoval. Během debaty ve sněmovně 30. března 1920 o návrhu tohoto zákona nebyl žádným poslancem podán pozměňovací návrh a nikdo nevystoupil, aby zkritizoval tinktury moravské orlice.\n\nV této souvislosti má význam zákon č. 269 Sb. z. a n., o užívání vlajek, znaků a jiných symbolů, jakož i stejnokrojů a odznaků, a o opatřeních proti závadným označením z 21. října 1936, který platil až do roku 1960, kdy jej zrušil zákon č. 163/1960 Sb., o státním znaku a státní vlajce. Byl prvním právním předpisem platným pro celý československý stát, který připustil (potvrdil) existenci i jiných než státních symbolů. Po zrušení zemí již zákon z roku 1936 ve vztahu k moravské vlajce neměl význam.\n\nV rozpravě k zákonu č. 269 Sb. z. a n. upozornil zpravodaj poslanec F. Richter, jenž tím odpověděl na vystoupení slovenského poslance Slušného, který tvrdil, že slovenskou národní vlajku zákon dostatečně nechrání, že \"\"pokud jde o zemské vlajky a pokud snad nebyly tyto vlajky zákonem zřízeny, jsou chráněny §em 21, který ustanovuje, že nutno zachovávati ten stav, jaký byl, ať už byl vytvořen právní normou nebo t. zv. zvyklostí. Podle tohoto paragrafu jsou přípustny všecky vlajky, ovšem neodporující ustanovením tohoto zákona\"\". Senátním zpravodajem dr. Milotou bylo ve zprávě ústavně-právního výboru o usnesení Poslanecké sněmovny k vládnímu návrhu zákona zdůrazněna důležitost článků zákona týkajících se ochrany symbolů státní svrchovanosti a vzpomněl přitom i na zemské a městské symboly: \"\"Podobně je tomu, byť v zmenšené míře, u symbolů svazků územní samosprávy, u nichž však je třeba ze státně prestižních i politických důvodů též zabrániti tomu, aby se takový územní symbol nestavěl proti symbolu státnímu, anebo aby se nad něj nevyvyšoval.\"\".\n\nJinou nesprávnou informací je tvrzení o vzniku žlutočervené vlajky dle návrhu Aloise Vojtěcha Šembery. Ten však za moravské barvy označil žlutou, červenou a modrou. Podobně zavádějící je tvrzení, že žlutočervenomodrá trikolóra (vlajka) se užívala od 7. prosince 1462.\nV souvislosti s vyvěšením moravské vlajky na budově hejtmanství Jihomoravského kraje za účinkování hejtmana Michala Haška v roce 2010 se objevila zpráva, že \"žluto červenou vlajku se znakem orlice schválil Moravský zemský sněm v roce 1848\". Tatáž nesprávná informace byla zopakována i v následujících letech.\n\nV roce 2011 navrhl Vladimír Olšanský vlajku vycházející z tinktur změněného moravského znaku z roku 1462. Vlajku tvoří žlutá, červená a modrá barva uspořádané do vodorovných pruhů. Na rozhraní žlutého a červeného pruhu Vladimír Olšanský u žerdi umístil změněný znak.\n\nGrafické detaily znaku původního návrhu byly postupem času vícekrát nepatrně pozměněny. Vexilologickým nedostatkem je použití znaku a poměr stran, kterým se vlajka odlišuje od poměru stran vlajky České republiky (2:3). Sám znak je v rozporu se znakem Moravy, který se znaky Čech a Slezska tvoří státní znak České republiky. Tuto vlajku, která byla celkem často k vidění na různých akcích, přijímali někteří Moravané kladně, ale hodně záporně ji vnímala Moravská národní obec.\n\nPozději přišel Vladimír Olšanský s několika dalšími návrhy, jimž bylo společné jiné uspořádání žluté, červené a modré. Žlutá a červená barva zůstaly vodorovně a modrá se v podobě žerďového pruhu zaujímajícího třetinu délky listu přemístila k žerdi. Varianty byly odlišeny figurami, např. bíločerveně šachovaná moravská orlice doplněná \"cyrilometodějským křížem\" umístěná v modrém pruhu. Pod orlici byl umístěn nápis Morava napsaný hlaholicí. Ve svém druhém a třetím návrhu Vladimír Olšanský upustil od použití pozměněné moravské orlice. V horní polovině modrého pruhu je \"cyrilometodějský kříž\" a v dolní polovině pod novotvarem, který představuje cyrilometodějskou tradici, bíločerveně šachovaná moravská orlice. Jeden z návrhů má ve střední části modrého pruhu opět hlaholicí bíle napsáno Morava. Všechny tyto návrhy lze chápat jako snahu o nalezení nové podoby moravské vlajky co nejvíce se lišící od stávajících vlajek.\n\nAnketa Kolokvia moravských subjektů konaného 4. února 2012 veřejnosti předložila tři návrhy: 1) žlutočervenou vlajku se znakem, 2) dnes neznámý návrh Mgr. Ing. Milana Horáka a 3) návrh Vladimíra Olšanského. Anketa měla být ukončena 25. května 2012. Se zdůvodněním mnohokrát opakovaného hlasování z jednoho počítače byl návrh č. 3 20. května vedením Moravského národního kongresu vyřazen. Následně byl po dvou dnech stažen Milanem Horákem jeho návrh, a tak se stalo, že v anketě zůstala jedna vlajka, prosazovaná tradičně Moravskou národní obcí.\n\nÚvahy skupiny kolem Vladimíra Olšanského nad možnou novou vlajkou pokračovaly i poté, když byla v roce 2017 navržena žlutočervenomodrá trikolóra, do jejíhož středu byla dána další varianta pozměněné moravské orlice s roztrženými okovy na nohou, držící pravou nohou meč a levou nohou dvouramenný kříž s písmeny A a S v hlaholici.\n\nVedle těchto aktivit kladoucích si za cíl nalezení možné nové moravské vlajky, byly zaznamenány i další. Moravskoslezská akademie pro vzdělání, vědu a umění se sídlem v Brně přijala začátkem roku 2008 vlajku tvořenou modrým žerďovým pruhem zabírajícím třetinu délky listu a žlutočerveně čtvrcené pole, jejímž autorem je Jaroslav Nesiba. I tato vlajka byla dále upravována. Měla se stát kompromisním řešením mezi moravskou orlicí a červenozlatě šachovanou orlicí. Tato vlajka je tvořena modrým žerďovým pruhem širokým třetinu délky listu a bíločervenožlutočerveně čtvrcené pole. Znak země Morava byl navržen podobně: korunovaná orlice se zlatou zbrojí a jazykem v modrém poli, pravá polovina orlice je šachována stříbrnočerveně, levá polovina je šachována zlatočerveně. Zároveň byla navržena i vlajka \"nejvyššího představitele země Moravy\" (modrý čtvercový list s upravenou orlicí, lem tvořen modrými, bílými, červenými a žlutými plaménky) a podobná vlajka \"vyššího představitele země Moravy\" (bez plaménkového lemu).\n\nVedle ankety Kolokvia moravských subjektů proběhnuvší během února až května 2012 byla téměř současně ve čtyřech okresech Zlínského kraje a v Brně provedena anketa k moravským barvám, vlajce a znaku. Vyvolal ji budoucí člen následně 27. prosince 2012 založeného spolku Za Moravu. Účelem šetření, jehož se zúčastnilo dvě stě občanů, bylo od nečlenů moravských politických stran a klubů získat jejich názor na moravské barvy a znak. Anketa si kladla za cíl zjistit, zda a jak skutečnosti odpovídá tvrzení Moravské národní obce o vysoké příchylnosti obyvatel Moravy k v roce 2007 politickou stranou Moravané představené (z historické červenožluté bikolóry 2. poloviny 19. století odvozené) a Moravskou národní obcí pak od roku 2009 prosazované vlajce mající podobu žlutého vodorovného pruhu nahoře, červeného dole, s červenožlutě šachovanou žlutě korunovanou orlicí se žlutým jazykem a zbrojí v modrém poli uprostřed.\n\nÚčastníci ankety volili mezi třemi vzory utvořenými dle pravidel převodu tinktur z barev převzatých z historicky užívaných znaků. Vybírali mezi bikolórou a dvěma variantami trikolóry v tzv. zemských barvách - vlajkami žlutočervenou, žlutočervenomodrou a bíločervenomodrou. Vlajky byly složeny pouze z vodorovných pruhů. Dotazování nezahrnulo heraldickou variantu - modrý prapor s šachovanou orlicí. Nejvíce hlasů dostala bíločervenomodrá trikolóra. Následovala ji žlutočervenomodrá trikolóra. Jako třetí se se značným odstupem umístila žlutočervená bikolóra.\n\nOrganizátoři na základě výsledku ankety došli k závěru, že novotvar vlajky z roku 2007 (s přidaným znakem) je oblíben převážně mezi jejími tvůrci a propagátory, přičemž takto neorganizovaní moravští občané dávají přednost tradičním moravským barvám.\n\nJeště výraznější byl výsledek ankety zkoumající povědomí o dvou variantách moravského znaku. Oproti anketě věnující se moravským barvám a z nich odvozeným vlajkám se jí zúčastnil poloviční počet respondentů. První orlice byla šachována červenostříbrně, druhá orlice červenozlatě. Pro červenozlatě šachovanou orlici hlasovala jen dvě procenta dotázaných.\n\n\n"}
{"id": "584143", "url": "https://cs.wikipedia.org/wiki?curid=584143", "title": "Zápas na Letních olympijských hrách 1988 – muži, volný styl do 100 kg", "text": "Zápas na Letních olympijských hrách 1988 – muži, volný styl do 100 kg\n\nZápas ve volném stylu ve váhové kategorii do 100 kg probíhal na Letních olympijských hrách 1988 v Seongnamském Sangmu Gymnasium. O medaile se utkalo celkem 28 zápasníků.\n\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "584144", "url": "https://cs.wikipedia.org/wiki?curid=584144", "title": "Zápas na Letních olympijských hrách 1988 – muži, volný styl do 130 kg", "text": "Zápas na Letních olympijských hrách 1988 – muži, volný styl do 130 kg\n\nZápas ve volném stylu ve váhové kategorii do 130 kg probíhal na Letních olympijských hrách 1988 v Seongnamském Sangmu Gymnasium. O medaile se utkalo celkem 15 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "584147", "url": "https://cs.wikipedia.org/wiki?curid=584147", "title": "Šimůnek", "text": "Šimůnek\n\nPříjmení Šimůnek (Šimůnková) nosí více různých osobností:\n\n\n"}
{"id": "584153", "url": "https://cs.wikipedia.org/wiki?curid=584153", "title": "Emanuel Jan Křtitel Schöbel", "text": "Emanuel Jan Křtitel Schöbel\n\nEmanuel Jan Křtitel Schöbel (12. února 1824 Radvanice – 28. listopadu 1909 Litoměřice) byl český katolický duchovní, 14. biskup litoměřický a 41. velmistr Řádu křižovníků s červenou hvězdou.\n\nNarodil se dne 12. února 1824 v Radvanicích. Nadaný Emanuel byl poslán do benediktinského gymnázia v Broumově. Ve studiu pokračoval na filozofii v Praze, kde se definitivně rozhodl věnovat se duchovní dráze. Zvolil si řeholní stav a 6. srpna 1845 vstoupil do Řádu křižovníků s červenou hvězdou. Dne 2. března 1848 složil slavné sliby a téhož roku 6. července byl vysvěcen na kněze. Dále studoval teologii, aktivně pracoval v řádu a 30. července 1849 byl jmenován kooperátorem v mateřinci (základní řeholní dům) v Praze. Doktorát teologie získal roku 1852 a pro školní rok 1853-1854 byl jmenován suplujícím profesorem biblistiky na Karlově univerzitě. Současně se věnoval pedagogice, věrouce, mravouce a církevním dějinám. Od 1. října 1856 se stal katechetou na Vyšší obchodní škole v Praze, kde byl pak roku 1866 ustanoven profesorem. Zde působil do 24. května 1870. Roku 1869 vydal čtyřsvazkové, německy psané dílo „Učebnice náboženství pro vyspělou mládež“.\n\nV období 1861 až 1862 zastával funkci děkana sboru doktorů teologie. Křižovníci oceňovali jeho neobyčejnou pracovitost a pečlivost, a proto byl 1. prosince 1866 jmenován sekretářem velmistra křižovníků Jana Jeřábka. V příštím roce, 2. června, byl ustanoven skutečným radou manželského soudu a čestným radou pražské konzistoře. Od 13. července 1871 pak působil ve funkci kvestora a od 1. října 1874 ve funkci novicmistra. Pro velmistry křižovníků ThDr. Beera a ThDr. Jestřábka se stal nepostradatelným.\nJelikož mu nebyla lhostejná sociální problematika, přijal nabídku funkce „špitálmistra“. V křižovnickém starobinci začal usilovat o celkové zlepšení zdravotního stavu tamních obyvatel. Po úspěšných výsledcích byly změny provedeny i v mimopražských řádových ústavech.\n\nKdyž roku 1876 svolal křížovník P. Všetečka zakládající schůzi Spolku sv. Vincence, E. Schöbel nesměl chybět. Patřil k nejaktivnějším členům tohoto sociálního spolku. Dlouhý čas byl členem výboru katolické jednoty.\nVrcholu kariéry u křižovníků dosáhl 23. ledna 1879, kdy ho řádová generální kapitula zvolila 41. generálem a velmistrem křižovníků s červenou hvězdou. V této nové funkci postoupil roku 1882 na žádost ministerstva kultu ve Vídni řádovou komendu v Budapešti světským duchovním. Chystal se provést řadu změn, především reformovat řádová statuta.\n\nTyto úmysly však už nemohl Schöbel uskutečnit, protože ho již 30. dubna 1882 císař František Josef I. jmenoval na uprázdněný stolec litoměřických biskupů. Papež Pius IX. jeho jmenování potvrdil 3. července 1882. Biskupské svěcení E. Schöbela se konalo v katedrále sv. Víta v Praze, za předsednictví, pražského arcibiskupa Bedřicha kardinála Schwarzenberga. Spolusvětiteli byli královéhradecký biskup Josef Jan Hais a pražský světící biskup Karel Průcha. Této události se účastnila řada významných osobností nejen duchovních, ale i světských, jako například místodržitel Alfred Kraus, nebo pražský starosta Emilián Skramlík. V den svěcení se biskup Schöbel zřekl hodnosti velmistra křižovnického řádu. Intronizace se konala 15. srpna 1882 v litoměřické katedrále za účasti 120 kněží.\n\nNový litoměřický biskup zůstal nestranný jak národnostně, tak politicky. Jeho prohlášení k těmto otázkám jsou dodnes významná. Odmítl se účastnit řešení politických problémů. Slíbil, že v národnostně smíšené diecézi zachová nestrannost a aktivity obou národností bude respektovat. Tomuto prohlášení zůstal opravdu věrný. Jako Němec ocenil český jazyk a jeho význam pro litoměřickou diecézi a podporoval žádosti českých menšin ve smíšeném anebo převážně německém prostředí na vedení bohoslužeb v češtině. V popředí zájmu i činnosti biskupa Schöbela stála sociální problematika, jak dosvědčují jeho pastýřské listy. Některé z nich, například „Církev a sociální otázka“, „Chudoba a bohatství“, kladně přivítal i soudobý tisk.\n\nRovněž velkou pozornost věnoval jak litoměřickému semináři, tak i tzv. malému semináři v Bohosudově. V litoměřickém semináři začal přednášet liberecký kaplan František Kordač, který se záhy stal i jeho rektorem. Úroveň tehdejšího semináře byla poměrně vysoká díky řadě výborných přednášejících. Mezi Schöblem i seminaristy se vyvinul velmi upřímný vztah, což dokládá např. pamětní list, který obdržel od bohosudovských studentů při oslavách padesáti let trvání ústavu. Biskup též prosazoval pořádání duchovních cvičení pro kněze a ve farnostech usiloval o zavedení adoračních dnů.\nPodporoval rovněž diecézní ústav pro hluchoněmé. V biskupském zámku ve Stvolínkách založil v diecézi první letní prázdninovou kolonii pro chudé děti, kterou často navštěvoval a podporoval.\n\nJako velký mariánský ctitel věnoval péči dvěma nejdůležitějším poutním místům v diecézi: mariánskému Bohosudovu a novému poutnímu místu ve Filipově na Šluknovsku, které navštívil dokonce ještě dříve, než bylo vysvěceno (11. října 1885). Požádal pak generála redemptoristů, aby nové poutní místo spravoval. Redemptoristé se o Filipov obětavě starali až do 20. století. Mariánských poutí se biskup účastnil každý rok.\nVelký problém působilo diecézi hnutí „Pryč od Říma“ a „Starokatolictví“. Starokatolictví, jež vzniklo v Německu v létě 1870 jako protest proti 1. vatikánskému koncilu, zapustilo kořeny v našich zemích především mezi německým obyvatelstvem a později i mezi Čechy odstěhovanými do Ameriky. Od roku 1872 měli vlastního biskupa (bratra českého básníka Svatopluka Čecha), jehož sídlem se stal Varnsdorf. Biskup Schöbel proti tomuto hnutí otevřeně vystoupil a prohlásil, že je nutno bránit právo církve, její čistotu a místo ve společnosti. Většina starokatolíků musela po roce 1945 odejít kvůli své německé příslušnosti.\nBiskup Schöbel byl též jmenován asistentem papežského trůnu, palatinem, dále císařským skutečným radou, nositelem velkokříže řádu Františka Josefa.\n\nDiecézi řídil 27 let. Po překročení 80 let již nemohl pro celkovou slabost plnit všechny své povinnosti, a proto mu vypomáhal například při biřmování pražský světící biskup ThDr. Václav Frind. Biskup Schöbel zemřel 28. listopadu 1909 a byl pohřben v biskupské hrobce na litoměřickém hřbitově. Jeho srdce podle zdejší tradice našlo své místo v pilíři Svatoštěpánské katedrály pod mramorovou deskou, která je opatřena nápisem: \"Vere sacerdos magnus. Requiescat in pace\".\n\n\n\n"}
{"id": "584158", "url": "https://cs.wikipedia.org/wiki?curid=584158", "title": "Clea helena", "text": "Clea helena\n\nClea helena (surmovka vražedná) je dravý sladkovodní plž z jinak převážně mořské čeledi Nassariidae. \"Clea helena\" pochází z jihovýchodní Asie: Indonésie, Thajska a Malajsie. Živí se vodními bezobratlými, například červy, známý je lovem jiných druhů vodních plžů. Požírá i odumřelé organismy. Pohlaví je oddělené. Často se chová v akváriích, kde pomáhá regulovat populace ostatních plžů.\n\n"}
{"id": "584159", "url": "https://cs.wikipedia.org/wiki?curid=584159", "title": "Americká idyla", "text": "Americká idyla\n\nAmerická idyla (v originále American Pastoral) je román amerického spisovatele Philipa Rotha z roku 1997. Děj se odehrává v Nové Anglii během války ve Vietnamu, tématem je především asimilace přistěhovalců. Vypravěč románu, Rothovo spisovatelské alter ego Nathan Zuckerman, konkretizuje tuto problematiku na příkladu dvou rozdílných rodin, židovské a irských katolíků. V roce 1998 získal Roth za tento román Pulitzerovu cenu. Kniha u nás poprvé vyšla roku 2005 v nakladatelství Volvox Globator v překladu Rudolfa a Luby Pellarových. \n\nPříběh vypráví bezdětný a osamělý spisovatel Nathan Zuckerman, který se setkává na školním srazu se svým bývalým spolužákem, Jerrym Levovem. S jeho pomocí rekonstruuje život jeho bratra Seymoura Levova, kterému díky jeho blonďatým vlasům přezdívali „Švéd“. Jejich židovští prarodiče se do Ameriky přistěhovali z Evropy. Otec obou bratrů, Lou Levov, se věnoval rukavičkářství a v Newarku vybudoval světoznámou firmu Newark Maid. Seymour na střední škole vynikal ve všech sportech, stal se hvězdou v basketbalu, americkém fotbalu a na své spolužáky zapůsobil tak mocně, že vzpomínky na něho v jejich pamětech vyvstávají stále živě. Po střední škole přes otcův nesouhlas vstoupí do amerického námořnictva, aby pomohl své vlasti, které se snažil co nejvíce přizpůsobit, v boji proti Japonsku na konci druhé světové války. Po návratu odmítl všechny nabídky slavných univerzit, které si přály, aby za něj hrál, místo toho vystudoval nevýznamnou univerzitu, kde se seznámil se svou ženou Dawn Dwyerovou, dcerou irských přistěhovalců. Dawna musí jako irská katolička přesvědčit Loua Levova o tom, že se může stát synovou manželkou. Po škole vstoupil Seymour do otcovy firmy, musel projít všemi profesemi, které v továrně probíhají. Po otcově odchodu na odpočinek se řízení společnosti ujal sám.\n\nSpolu s Dawn vychovává dceru Merredith, vše se jeví jako dokonalá americká idyla. Ovšem Merry dospívá během války ve Vietnamu, začne se přátelit s jejími odpůrci a sama proti ní začne vystupovat. Aktivita vrcholí výbuchem bomby v oldrimrockém koloniálu, která zabije místního obětavého lékaře. Bombu nastražila Merry, která se po zbytek života musí ukrývat před FBI, jež po ní intenzivně pátrá. Putuje Amerikou, v Chicagu nastraží další výbušninu, která tentokrát usmrtí tři lidi. Musí dále prchat, samostudiem se snaží najít způsob života po ukončení války. Stane se džinistkou, bydlí a pracuje nedaleko otcovy továrny v Newarku. Otce během jejího útěku kontaktuje válečná aktivistka Rita Cohenová, která mu předává zprávy o dceři a chce peníze, nakonec mu prozradí dceřinu adresu a Švéd se za ní vydává, najde ji jako trosku, zjistí, že byla několikrát znásilněna, což mu po zbytek života neustále vyvstává v paměti. Kvůli džinismu se Merry o sebe nestará, aby nezahubila jiné bytosti, Švédovi se z ní udělá špatně a pozvrací se jí do obličeje. Uteče a vše vypráví svému kariéristickému bratrovi.\n\nZuckerman se se Švédem setká na jeho pozvání, myslí, že mu má pomoci napsat hodl jeho otci. Na školním srazu ovšem zjistí, že Švédům život nebyl až tak idylický, jak Seymour při jejich setkání vyprávěl. Podobně jako Nathan prožil rakovinu prostaty, ovšem na rozdíl od něj se pro Švéda stala smrtelnou, zjistí pravdu i o jeho dceři, o které se napíše román.\n\n"}
{"id": "584163", "url": "https://cs.wikipedia.org/wiki?curid=584163", "title": "Dalkut", "text": "Dalkut\n\nDalkut (: \"\") je vesnice a správní okrsek (vilájet) v guvernorátu Dafár na jihozápadě Sultanátu Omán. Nachází se přibližně 120 kilometrů jihozápadně od Salály.\n\nPodle oficiálních údajů vzrostl počet obyvatel vilájetu Dalkut meziročně v letech 2003 až 2008 průměrně o 3,3 %, při čemž složená roční míra růstu podílu původních obyvatel vzrostla o 2,2 %, složená roční míra růstu přistěhovalců stoupla o 10,1 %.\n"}
{"id": "584166", "url": "https://cs.wikipedia.org/wiki?curid=584166", "title": "Tom Askey", "text": "Tom Askey\n\nTom Askey (4. říjen 1974 Tonawanda, New York, Spojené státy americké) je bývalý americký profesionální hokejový brankář, který byl draftován v roce 1993 týmem Mighty Ducks of Anaheim. Za sezónu 2000/2001 v dresu Rochester Americans získal Hap Holmes Memorial Award.\n\nAskey odehrál 7 zápasů v NHL za Mighty Ducks of Anaheim. V sezoně 2005/06 pode psal HIFK, ale v lednu 2006 byl vyměněn do Jokeritu. Poté co se Jokerit nedostal do playoff, přestoupil Askey do švýcarského Fribourg-Gottéron. Na konci léta 2006 podepsal smlouvu v týmu Kalamazoo Wings (International Hockey League). Pak se podíval i do italské ligy, konkrétně do mužstva Alleghe Hockey. Na konci sezony 2007/08 přestoupil do Nottingham Panthers (Britská liga ledního hokeje), aby jim pomohl vyhrát Challenge Cup.\n\n\n"}
{"id": "584167", "url": "https://cs.wikipedia.org/wiki?curid=584167", "title": "Zápas na Letních olympijských hrách 1984 – muži, volný styl do 48 kg", "text": "Zápas na Letních olympijských hrách 1984 – muži, volný styl do 48 kg\n\nZápas ve volném stylu ve váhové kategorii do 48 kg probíhal na Letních olympijských hrách 1984 v Anaheimském Convention Center. O medaile se utkalo celkem 7 zápasníků. \nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "584169", "url": "https://cs.wikipedia.org/wiki?curid=584169", "title": "Tibetská kuchyně", "text": "Tibetská kuchyně\n\nTibetská kuchyně (tibetsky: བོད་ཀྱི་ཟ་ཆ།) je na rozdíl od sousedních kuchyní ochuzená o mnoho surovin, protože jen málo plodin roste v takové nadmořské výšce. Přesto je podobná kuchyni nepálské, indické a čínské. Jídlo dodává Tibeťanům energii a živiny a pomáhá přežít v nehostinných podmínkách.\n\nTibetská kuchyně je ovlivněna nadmořskou výškou. Lidé z vyšších poloh obvykle jedí více masa než lidé z nížin, kde jsou zelenina a obilniny dostupnější.\n\nNejdůležitější plodinou je ječmen. Z ječmenné mouky a jačího másla se vyrábí základní tibetská potravina – campa (tibetsky: རྩམ་པ་,wylie: \"rcam pa\"). Campa servírovaná k tradičnímu máslovému čaji je obvykle slaná. Campa, ze které se dělá kaše, je naopak nejčastěji sladká. Kromě toho se z campy připravují chlebové placky (\"balep korkun\"), nudle (přidávané do polévky \"thukpa\") nebo malé knedlíčky naplněné masem (\"momo\").\n\nKromě campy se nejčastěji konzumuje maso, hlavně jačí, kozí nebo skopové a jehněčí. Maso se tradičně jí sušené či vařené. Tibeťané si také oblíbili klobásy které se připravují z jater, krve, masa nebo mouky.\n\nTaké se často konzumují mléčné výrobky z jačího mléka. Mléko se pije čerstvé, připravuje se z něj jogurt nebo se stlouká na máslo a tvaroh. Při stloukání mléka se tvoří syrovátka, ze které se nejčastěji dělají různé druhy sýrů.\n\n\n\n\n\nBěhem oslav tibetského nového roku Losar, který se koná obvykle v únoru či lednu, se během oslav připravují různé sváteční pokrmy. Mezi ně patří například \"droma\", což je dušená rýže s brambory ochucená česnekem a koriandrem, smažené sladké těsto různých tvarů (zruční kuchaři jej dělají do tvaru lotosového květu) \"kapse\" nebo \"dresi\" – sladká rýže ochucená kardamonem a šafránem podávaná s máslem a rozinkami. \"Dresi\" je také častým jídlem na svatebních hostinách.\n\nO svátku \"Šo dun\" (také \"Jogurtový festival\"), který se koná na konci léta a na podzim, hostí lidé mnichy tradičně jačím jogurtem. Poté následují různé náboženské obřady a tradiční pikniky (\"lingka\").\n\n"}
{"id": "584170", "url": "https://cs.wikipedia.org/wiki?curid=584170", "title": "Schauenstein (Pölla)", "text": "Schauenstein (Pölla)\n\nZřícenina hradu Schauenstein stojí u městysu Pölla v okrese Zwettl ve Waldviertelu \"(Lesní čtvrti)\" v rakouské spolkové zemi Dolní Rakousy. Polohou v nadmořské výšce 460 metrů patří do typu „výšinných hradů“. \n\nPoprvé v dokumentu z roku 1175 je zmíněný jistý \"Poppo von Schauenstein\". Pozdějšími vlastníky byli mezi jinými také Kuenringové a „Sonnbergerové“. V roce 1467 hrad od Ulricha von Grafenegg převzal Matyáš Korvín (1443-1490). Potom došlo k dobytí hradu císařskými vojsky Fridricha III. (1415-1493). \n\nV 16. století došlo k nové přestavbě hradu. V roce 1622 hrad získal svobodný pán von Kuefstein (1582-1656) a připojil území hradu k panství Greillenstein. Roku 1645 v třicetileté válce se hradu zmocnili Švédové, hrad zničili a již nebyl obnovený. Teprve v posledním desetiletí byly provedeny zabezpečovací práce. \n\nZachovány jsou pětistranné strážní věže ze 13. století a velký sál, odkud je krásný výhled do údolí řeky Kamp. Poblíž zříceniny hradu Schauenstein se nachází také zřícenina hradu Rundersburg, od 13. století opuštěného. \n\n\n"}
{"id": "584172", "url": "https://cs.wikipedia.org/wiki?curid=584172", "title": "Zápas na Letních olympijských hrách 1984 – muži, volný styl do 52 kg", "text": "Zápas na Letních olympijských hrách 1984 – muži, volný styl do 52 kg\n\nZápas ve volném stylu ve váhové kategorii do 52 kg probíhal na Letních olympijských hrách 1984 v Anaheimském Convention Center. O medaile se utkalo celkem 17 zápasníků. \n\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "584178", "url": "https://cs.wikipedia.org/wiki?curid=584178", "title": "Campa", "text": "Campa\n\nCampa (tibetsky: རྩམ་པ་; wylie: \"rcam pa\") je důležitá ingredience tibetské kuchyně, základ mnoha tradičních tibetských jídel. Je to pražená mouka z ječmene nebo pšenice. Mouka se následně smíchá s máslem a černým čajem nebo mlékem. Z toho vznikne tmavé těsto, které Tibeťané jedí. Podle poměru másla či tekutiny má těsto různé názvy a existují pro něj další rozmanitá užití v tibetské kuchyni.\n\nVětšinou se z campy vyrábějí nudle, které se dávají do polévek (například thukpa), nebo knedlíčky (momo). Campa servírovaná k tradičnímu máslovému čaji je obvykle slaná. Naopak campa, ze které se dělá kaše, je nejčastěji sladká. \n"}
{"id": "584179", "url": "https://cs.wikipedia.org/wiki?curid=584179", "title": "Zápas na Letních olympijských hrách 1984 – muži, volný styl do 68 kg", "text": "Zápas na Letních olympijských hrách 1984 – muži, volný styl do 68 kg\n\nZápas ve volném stylu ve váhové kategorii do 68 kg probíhal na Letních olympijských hrách 1984 v Anaheimském Convention Center. O medaile se utkalo celkem 22 zápasníků. \nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "584183", "url": "https://cs.wikipedia.org/wiki?curid=584183", "title": "Zápas na Letních olympijských hrách 1984 – muži, volný styl do 74 kg", "text": "Zápas na Letních olympijských hrách 1984 – muži, volný styl do 74 kg\n\nZápas ve volném stylu ve váhové kategorii do 74 kg probíhal na Letních olympijských hrách 1984 v Anaheimském Convention Center. O medaile se utkalo celkem 22 zápasníků. \nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "584186", "url": "https://cs.wikipedia.org/wiki?curid=584186", "title": "Zápas na Letních olympijských hrách 1984 – muži, volný styl do 82 kg", "text": "Zápas na Letních olympijských hrách 1984 – muži, volný styl do 82 kg\n\nZápas ve volném stylu ve váhové kategorii do 82 kg probíhal na Letních olympijských hrách 1984 v Anaheimském Convention Center. O medaile se utkalo celkem 16 zápasníků. \nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "584187", "url": "https://cs.wikipedia.org/wiki?curid=584187", "title": "Surmovkovití", "text": "Surmovkovití\n\nSurmovkovití (Buccinidae) je velká a rozmanitá čeleď vodních, převážně mořských, plžů. Surmovkovití se vyskytují v mořích celého světa, od tropických oblastí až po Severní ledový a Jižní oceán. Mezi sladkovodní zástupce patří rod \"Clea\" z jihovýchodní Asie. Mezi surmovkovité patří plži mající význam v gastronomii (surmovka vlnitá \"Buccinum undatum\") i oblíbení chovanci akvárií (surmovka vražedná \"Clea helena\").\n"}
{"id": "584191", "url": "https://cs.wikipedia.org/wiki?curid=584191", "title": "Zápas na Letních olympijských hrách 1984 – muži, volný styl do 90 kg", "text": "Zápas na Letních olympijských hrách 1984 – muži, volný styl do 90 kg\n\nZápas ve volném stylu ve váhové kategorii do 90 kg probíhal na Letních olympijských hrách 1984 v Anaheimském Convention Center. O medaile se utkalo celkem 16 zápasníků. \nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "584202", "url": "https://cs.wikipedia.org/wiki?curid=584202", "title": "Naďa Svozilová", "text": "Naďa Svozilová\n\nPhDr. Naďa Svozilová, CSc. (* 1. srpna 1935, Praha, Československo), je česká bohemistka, albanistka a balkanoložka.\n\nVystudovala bohemistiku a albanistiku na Karlově univerzitě, kde byli jejími profesory mj. Bohuslav Havránek a Vladimír Šmilauer. Po získání doktorátu filozofie (1968) a titulu kandidátky filologických věd (1966) nastoupila do Ústavu pro jazyk český ČSAV, kde pracovala nepřetržitě až do roku 2005. Je členkou Jazykovědného sdružení České republiky.\n\nVedle péče o jazykovou kulturu češtiny (příspěvky do časopisů Naše řeč a Slovo a slovesnost, jazykové koutky v Českém rozhlase, sloupky v Literárních novinách, vydané v roce 2000 též knižně pod názvem \"Jak dnes píšeme / mluvíme a jak hřešíme proti dobré češtině\") se dlouhodobě věnuje české lexikologii a lexikografii a gramatice.\n\nZa \"Slovník slovesných, substantivních a adjektivních vazeb a spojení\" obdržela spolu s Hanou Prouzovou a Annou Jirsovou hlavní cenu Slovník roku 2006; kniha \"Slovesa pro praxi. Valenční slovník nejčastějších českých sloves\" získala v téže soutěži v roce 1998 čestné uznání.\n\n\n\n"}
{"id": "584204", "url": "https://cs.wikipedia.org/wiki?curid=584204", "title": "Momo", "text": "Momo\n\nMomo (nepálsky: म:म: ; tibetsky: མོག་མོག་; wylie: \"mog mog\") je druh knedlíčků, které jsou tradičním pokrmem v Nepálu, Tibetu, Bhútánu, Sikkimu a Ladaku. Momo se podobají čínským knedlíčkům jiaozi, ruským pelmením, italským ravioli nebo mongolským búz.\n\nMomo se připravují z jednoduchého těsta z mouky a vody, někdy se přidává trochu droždí nebo jedlé sody. Z tohoto těsta se udělají malé placičky které se naplní různými ingrediencemi:\n\n\n\n\nNáplň se zabalí buď do šátečku nebo do kapsy ve tvaru půlměsíce. Momo se po zabalení uvaří v páře. \n\n\n"}
{"id": "584205", "url": "https://cs.wikipedia.org/wiki?curid=584205", "title": "Piotr Trochowski", "text": "Piotr Trochowski\n\nPiotr Trochowski (* 22. března 1984, Tczew, Polsko) je německý fotbalový záložník narozený v Polsku, který hraje za španělský klub Sevilla FC. Je bývalým reprezentantem Německa.\n\nV letech 2001 až 2005 nastupoval za FC Bayern Mnichov, za A-tým a jistou dobu za B-tým. Poté přestoupil do Hamburku.\n\nV létě 2011 přestoupil do Sevilly. Se Sevillou se probojoval až do finále Evropské ligy 2013/14, v němž jeho tým porazil portugalskou Benfiku Lisabon až v penaltovém rozstřelu (4:2, 0:0 po prodloužení).\n\nVzhledem k tomu, že se narodil v Polsku, mohl jej reprezentovat. Jeho matka kontaktovala polský fotbalový svaz s tím, že její syn má zájem o národní tým, ale svaz jí nevěnoval větší pozornost. Rozhodl se tedy reprezentovat Německo. Objevil se v nominaci na mistrovství Evropy 2008 v Rakousku a Švýcarsku a v nominaci na mistrovství světa 2010 v Jihoafrické republice. Předtím si zahrál i v mládežnickém týmu Německa. Za seniorské mužstvo Německa odehrál 35 utkání a vstřelil dva góly.\n\nFC Bayern Mnichov\n\nSevilla FC\n\nNěmecko\n\n"}
{"id": "584208", "url": "https://cs.wikipedia.org/wiki?curid=584208", "title": "Stanislava Nopová", "text": "Stanislava Nopová\n\nStanislava Nopová (* 26. května 1953 Gottwaldov) je česká spisovatelka, básnířka, publicistka a vydavatelka.\n\nNarozena 26. května 1953 v Gottwaldově.\nPo maturitách na Střední všeobecně vzdělávací škole v Gottwaldově a na Střední zdravotnické škole v Brně pracovala jako rehabilitační specialistka v Prostějově, Luhačovicích a Hradci Králové.\nPo dlouhodobé nemoci opustila na jaře roku 1989 zdravotnictví. Začala pracovat jako květinářka, později jako finanční poradce a manažerka v pojišťovně. Současně studovala literaturu a tvůrčí psaní. Několik let ve volném čase psala verše, pohádky a povídkové knihy. V roce 1999 odjela na studijní pobyt do Austrálie, kde zůstala do roku 2001. Po návratu do Česka publikovala v novinách a časopisech. V roce 2006 vydává \"Vánoční noviny\", začátkem roku 2007 zakládá noviny \"Praha Press, měsíčník pro byznys a život na úrovni\", existující doposud. Knižně publikuje od roku 2002. Zpracovala cestopis a průvodce v jednom o pátém kontinentu s výstižným názvem \"To nejlepší z Austrálie\" s podtitulem \"„Zajímavosti, studium, práce, imigrace“\" (2002).\nPro děti vydala knihu: \"Za útesem leží svět\" (2009). Jako básnířka se představila knihou poezie \"Dárek\" (2009). Těžiště autorčiny tvorby je v próze pro dospělé: \"Daiquirita\" (2009), \"X Terra Incognita\" (2009), \"Pro práci zabíjet\" (2009), \"Riskantní prázdniny\" (2009).\n\n\n\n"}
{"id": "584217", "url": "https://cs.wikipedia.org/wiki?curid=584217", "title": "Grand Prix Maďarska 2010", "text": "Grand Prix Maďarska 2010\n\nVelká cena Maďarska závodů Formule 1 se konala dne 1. srpen 2010 na okruhu Hungaroring.\n\nJako při každé velké ceně Formule 1 se i v Maďarsku konaly doprovodné závody nižších tříd.\nMimo jiné závod GP2 a spousta dalších.\n\nV tréninku na VC Maďarska F1 2010 dominovala stáj Red Bull, která ovládla druhý a třetí trénink. Ukázala se i síla Ferrari, kteří v druhém tréninku byli hned za závodníky Red Bull\n\nV první části kvalifikace podle předpokladů vypadli všichni jezdci týmů HRT, Lotus a Virgin a v této části kvalifikace zůstal i jezdec týmu Sauber Kamuj Kobajaši.\nV druhé části se svedl ostrý boj o desítku postupujících do závěrečné části kvalifikace, ale vypadli oba vozy Toro Rosso, Force India a Mercedes Michaela Schumachera, Williams Rubense Barrichella a McLaren Jensona Buttona. Třetí část kvalifikace byla v režii týmu Red Bull Racing, kteří ji ovládli s velkým náskokem před ostatními jezdci. Velké překvapení je postup Pedra de la Rosy do třetí části a jeho umístění na 9. pozici.\n\nPo startu si Sebastian Vettel udržel první místo, ale Marka Webbera předjel Fernando Alonso. V 16. kole vyjel na trať Safety Car kvůli nepořádku na trati. většina jezdců zamířila do boxů, jen Mark Webber a Rubens Barrichello zůstali na trati. V Boxech se stala nehoda mezi Adrianem Sutilem a Robertem Kubicou, kteří se srazili. Pro Adriana Sutila skončil závod ihned, Robert Kubica skončil o několik kol později. V tomto období odpadl i Mercedes Nica Rosberga, kterému mechanici špatně připevnili zadní kolo, které hned v depu ohrozilo několik mechaniků. Po několika kolech zajel Safety Car do boxů a začalo se závodit. Sebastian Vettel nezaregistroval, že Safety Car již zajíždí a zbrzdil celé pole, a proto dostal trest průjezd boxy. Trest Stop and Go dostal i Kubica za srážku v boxech. Mark Webber si i po zastávce v boxech udržel první pozici a závod vyhrál. Poslední dramatický okamžik nastal při předjíždění Michaela Schumachera Rubensem Barrichellem, kdy Barrichello málem skončil v betonové zídce. Michael Schumacher byl po závodě prověřován a byl za tento manévr potrestán.\n\nSebastian Vettel – Red Bull Racing – průjezd boxy za zbrzdění pole\nRobert Kubica – Renault F1 – Stop and Go za srážku se Sutilem\nMichael Schumacher – Mercedes GP – pokuta za nebezpečný manévr\n"}
{"id": "584227", "url": "https://cs.wikipedia.org/wiki?curid=584227", "title": "Drnovické catenaccio aneb Cesta do pravěku ekonomické transformace", "text": "Drnovické catenaccio aneb Cesta do pravěku ekonomické transformace\n\nDrnovické catenaccio aneb Cesta do pravěku ekonomické transformace (2010) je český dokumentární film Radima Procházky o fotbalovém klubu 1. FK Drnovice. Film měl světovou premiéru na karlovarském filmovém festivalu v roce 2010.\n\nFilm se snaží o zmapování vzestupu drnovického fotbalového klubu v první polovině 90. let 20. století a poodkrytí zločineckých praktik, které stojí za úspěchem klubu.\n\nV kinech se před filmem vysílá krátký Procházkův film \"Náš první hospodář\" o Václavu Klausovi.\n\n\n"}
{"id": "584239", "url": "https://cs.wikipedia.org/wiki?curid=584239", "title": "Minaret (Lednicko-valtický areál)", "text": "Minaret (Lednicko-valtický areál)\n\nLednický minaret je asi 62 metrů vysoká romantická rozhledna. Nachází se v areálu zámeckého parku Lednice a je součástí lednicko-valtického areálu zapsaného na seznamu světového kulturního dědictví UNESCO. Jedná se o nejstarší dochovanou rozhlednu na českém území a zároveň o jediný minaret v České republice. Také je to nejvyšší stavba tohoto typu mimo islámské země. Od r. 1958 je na seznamu nemovitých kulturních památek ČR. \n\nRozhlednu nechal postavit Alois I. z Lichtenštejna, zakladatel lednického parku, v duchu tehdy módního orientálního stylu podle vzoru anglických zahrad s romantickými stavbami (zámecký park Kew gardens). Stavěla se v letech 1797–1804 a náklady se vyšplhaly údajně na jeden milion zlatých, velkou sumu si pravděpodobně odnesl architekt Josef Hardtmuth. \n\nStavba byla provedena v komplikovaných podmínkách na močálovitém měkkém podloží a tak bylo k zajištění základů použito 500 pilotů z dubového dřeva a na nich položen rošt z 96 silných kmenů. Hardtmuth navrhl samonosné lešení, po kterém mohly být vynášeny i těžké kamenné kvádry. V r. 1868 za knížete Jana II. z Lichtenštejna byl interiér minaretu dekorován v tureckém stylu. Malířskou výzdobu, složenou z pestrých geometrických a rostlinných motivů, provedl vídeňský malíř Josef Geyling. Minaret byl využíván jako odpočinkové místo a poskytoval vyhlídku na celý zámecký areál a do dalekého okolí. V osmi sálech byly vystaveny lovecké trofeje a řada suvenýrů z cest do Asie a Afriky.\n\nVětší opravou prošel minaret v 80. a 90. letech 20. století, kdy bylo nutno řešit problémy se statikou. Kvůli havarijnímu stavu místností v 1. patře byla veřejnosti přístupná pouze věž minaretu. Počátkem 21. století proběhla celková rekonstrukce, po které je možné si prohlédnout celý objekt:\n\n\nDůvod vzniku minaretu není úplně jasný. Váže se k ní ale pověst, že Alois Lichtenstein si chtěl původně nechat vystavět kostel, ale církev mu druhý nepovolila, tak se rozhodl na truc vystavět mešitu. To ale z důvodu měkkého podloží nebylo možné a tak se musel spokojit s minaretem. Pověst ale moc pravděpodobná není, neboť v okolí byly i turecké lázně, švýcarský most a čínské paláce.\n\nMinaret je postaven na břehu Zámeckého rybníka v hlavní ose k zámku. V jeho blízkosti se nachází přístaviště na Staré Dyji. K rozhledně se dá dostat pěšky – 1,5 km cesty zámeckým parkem, lodí po zámecké Dyji nebo koňským spřežením. Z ochozu je vidět park, Pavlovské vrchy, Bílé Karpaty a dokonce vrcholek věže svatoštěpánského dómu ve Vídni.\n\nMinaret představuje čtyřboká budova (mešita) s arkádovým ochozem v přízemí a nad ní se zvedá přes 60 metrů vysoká věž (minaret). Je členěná do tří zón, z nichž první dvě jsou osmiboké a nejvyšší válcová. Má tři vyhlídkové ochozy, přičemž k nejvyššímu vede 302 schodů. První dva ochozy, nesené konzolami, mají kamenné zábradlí, nejvyšší má zábradlí kovové. Vrchol minaretu tvoří lucerna s okny zakončená kopulí se zlacenou korouhví ve tvaru půlměsíce.\nV jednopatrové hranolové základně s arkádami je osm místností s okny. Podlahy i zdi prostor zdobí maurské kresby a citáty z koránu. Nad portálem je umístěna šaháda - vyznání víry: \"Není Boha kromě Alláha a Mohamed je jeho prorok\". Na profilované římse stojí dvanáct štíhlých věžiček zakončených půlměsícem. Ve čtyřech rozích ploché střechy mešity jsou měděným plechem pobité kupole.\n\nInteriéry jsou dekorovány v tureckém stylu, stropy místností jsou členěny do menších polí vyřezávanými a polychromovanými lištami. Podlahy tvoří barevné mozaiky z benátského terazza. \n\n\n"}
{"id": "584240", "url": "https://cs.wikipedia.org/wiki?curid=584240", "title": "Regensburger Domspatzen", "text": "Regensburger Domspatzen\n\nRegensburger Domspatzen je sbor pro liturgickou hudbu v katedrále sv. Petra v Řezně (Regensburg) v Bavorsku (Německo). Sbor je chlapecký, skládá se pouze z chlapců a mladých mužů .\n\nKořeny sboru sahají až do roku 975, kdy biskup Wolfgang z Řezna založil katedrální školu, která – mimo jiné – měla zajišťovat liturgický zpěv v katedrále. V průběhu neuvěřitelné více než tisícileté historie sbor zažil mnoho vzestupů i pádů. Ve 20. století se Domspatzen se stali světově proslulí, a to zejména prostřednictvím dvou sbormistrů, kteří sbor formovali v průběhu 70 let: Theobald Schrems (dómský kapelník 1924-1964) a Georg Ratzinger (dómský kapelník 1964-1994, starší bratr papeže Benedikta XVI.). Schrems položil základy, které umožnily úspěch tím, že sboru dal jeho současnou institucionální podobu: internátní škola pro chlapce ve věku 10-19 let, soukromá střední škola s důrazem na hudební vzdělání, a pěvecký sbor jako dominantní prvek. Tímto způsobem chlapci mohou studovat intenzivně zpěv a hudbu a společně pod jednou střechou získávají též vysoce kvalitní všeobecné vzdělání. To umožňuje větší efektivitu a zabraňuje vyčerpání studentů. Ratzinger zdokonalil sbor po hudební stránce a povznesl jej na vysokou uměleckou úroveň. Po jeho odchodu na odpočinek se po několika letech stal, patrně kvůli svému bratrovi Benediktu XVI., terčem bulvárních novinářů ve víceméně uměle vyvolané aféře se zneužíváním dětí, se kterou on ovšem objektivně nic společného neměl.\n\nChlapci vystupují při světských koncertech v modrých stejnokrojích s motýlkem, muži v černých oblecích s kravatou. Při bohoslužbách nosí klasický liturgický oděv, chlapci celotročně v barvě červené, muži v černé, všichni s bílou rochetou.\n\nOd roku 1994 je kapelníkem Roland Büchner, po staletích první laik v tomto úřadě. Sbor si i pod jeho vedením udržel nejvyšší úroveň.\n\nSbor má obsáhlou diskografii, bylo o něm natočeno několik filmů a absolvuje i mnoho úspěšných zahraničních turné, zajímavostí je, že jeho patrně první zahraniční cesta vedla do Prahy.\nHlavním účelem sboru však zůstává liturgická hudba v katedrále sv. Petra.\n\n"}
{"id": "584241", "url": "https://cs.wikipedia.org/wiki?curid=584241", "title": "Proces s krajskými tajemníky", "text": "Proces s krajskými tajemníky\n\nProces s krajskými tajemníky neboli proces se skupinou stranických pracovníků čili oficiálně proces s pomahači protistátního spikleneckého centra byl vykonstruovaný politický proces s vysokými komunistickými funkcionáři, který navazoval na Slánského proces. Konal se 26. až 28. ledna 1954 před Nejvyšším soudem v Praze. Obžalováni a odsouzeni za velezradu byli Marie Švermová (hlavní obžalovaná procesu, doživotí), Jarmila Taussigová (25 let), Mikuláš Landa a Bedřich Hájek (po 20 letech), Ervin Polák (18 let), Vítězslav Fuchs a Hanuš Lomský (po 15 letech). Všichni obžalovaní se u soudu ke své smyšlené \"trestné činnosti\" pod nátlakem doznali, podobně jako jejich údajní spoluspiklenci ze \"Slánského centra\" pak v 60. letech byli rehabilitováni. \n\nRudé právo, ročník 1954, strana 2\n"}
{"id": "584244", "url": "https://cs.wikipedia.org/wiki?curid=584244", "title": "Algoritmy pro vyhledávání v textu", "text": "Algoritmy pro vyhledávání v textu\n\nAlgoritmy pro vyhledávání v textu jsou důležitou třídou algoritmů pro práci s textovými řetězci. Slouží ke hledání místa, kde se jeden či více řetězců (vzorků) shoduje s částí většího textu.\n\nNechť Σ je abeceda (konečná množina). Formálně jsou vzorek i prohledávaný text řetězce prvků množiny Σ, což může být běžně používaná abeceda (například písmena A až Ž), binární abeceda (Σ = {0,1}) nebo abeceda DNA (Σ = {A,C,G,T}) používaná v bioinformatice.\n\nV praxi může mít způsob, jakým je řetězec zakódován, vliv na samotný vyhledávací algoritmus. Obzvláště pokud je použita proměnná délka kódování, trvá dlouho (vzhledem k délce textu N) nalezení N-tého znaku a znatelně to zpomaluje mnoho pokročilejších vyhledávácích algoritmů. Abychom tento problém vyřešili, můžeme místo samotného řetězce hledat posloupnost, pomocí níž je zakódován. Pokud však k tomu kódování není přizpůsobeno, může takové řešení vést k falešným shodám.\n\nAlgoritmy můžeme rozdělit podle počtu vzorků, které používají.\n\nNechť \"m\" je délka vzorku a \"n\" je délka prohledávaného textu.\n\n\nV tomto případě nemohou být vzorky jednoduše vyjmenovány. Obvykle je reprezentujeme pomocí regulární gramatiky nebo regulárního výrazu.\n\n"}
{"id": "584249", "url": "https://cs.wikipedia.org/wiki?curid=584249", "title": "Proces s buržoazními nacionalisty", "text": "Proces s buržoazními nacionalisty\n\nProces s buržoazními nacionalisty, oficiálně nazývaný proces s rozvratnou skupinou buržoazních nacionalistů na Slovensku, byl vykonstruovaný politický proces s vysokými slovenskými komunistickými funkcionáři, propagandisticky označovanými za „buržoazní nacionalisty“, který navazoval na proces se Slánským. Proces s Gustávem Husákem a spol., se konal v dnech 21. – 24. dubna 1954 před kolegiem Nejvyššího soudu Československa v Bratislavě. Při výslechu obžalovaných před senátem Nejvyššího soudu byli obžalovaní předvoláváni postupně. V první den hlavního líčení byl vyslechnut jen Gustáv Husák. Líčení druhého dne začalo Ladislavem Novomeským a pokračovalo odpoledne Danielem Okálim. Třetí a poslední den líčení soud přistoupil k výslechu obviněných Ladislava Holdoše s Ivanem Horváthem a následně k závěrečným řečem a vyhlášení rozsudku. Nejvyšší soud vynesl rozsudek v trestní věci rozvratné skupiny buržoazních nacionalistů na Slovensku dne 24. dubna 1954. Obžalovaní byli odsouzeni k vysokým trestům: Gustáv Husák (hlavní obžalovaný procesu, doživotí), Ivan Horváth (22 let), Daniel Okáli (18 let), Ladislav Holdoš (13 let) a Ladislav Novomeský (10 let). V 60. letech byly rozsudky zrušeny, Husák se později dokonce stal prezidentem Československa.\n\n"}
{"id": "584257", "url": "https://cs.wikipedia.org/wiki?curid=584257", "title": "Kurt Meyer", "text": "Kurt Meyer\n\nKurt \"Panzer\" Meyer (23. prosinec 1910, Jerxheim, Německo – 23. prosinec 1961, Hagen) byl nacista, generálmajor Waffen-SS a odsouzený válečný zločinec.\n\nMeyer se narodil jako syn nádeníka. Krátce se učil obchodním příručím, učení však nedokončil a začal pracovat jako horník v dolech. V 19 letech nastoupil k meklenburské policii, o rok později vstoupil do NSDAP, pak jako dobrovolník do Waffen SS.\n\nV roce 1932 už byl Untersturmführerem a o dva roky později byl jako Obersturmführer vybrán do Leibstandarte. Zúčastnil se tažení do Polska a do Francie a následně povýšen do hodnosti SS-Sturmbannführera. Během bojů v Řecku už byl velitelem průzkumného oddílu a 15. května 1941 absolvoval v jeho čele velkolepý boj v průsmyku Klissura.\n\nV bojích u Charkova si ke svému Rytířskému kříži vysloužil dubové ratolesti a současně i povýšení na SS-Obersturmbannführera. Poté již jako SS-Standartenführer převzal velení nad 25. plukem pancéřových granátníků SS (12. divize pancéřových granátníků SS Hitlerjugend). V čele své jednotky absolvoval i boje v Normandii, kde jeho divize čelila prvnímu náporu spojeneckých sil a utrpěla obrovské ztráty. V srpnu padl její velitel Fritz Witt a Meyer se stal ve svých 33 letech nejmladším německým divizním velitelem. O měsíc později byl zajat poblíž Amiens a po válce byl za podíl na vraždě kanadských zajatců z 8. června 1944 v Normandii odsouzen k trestu doživotního vězení.\n\nMeyer sepsal ve vězení své vzpomínky a po 10 letech dne 7. záři 1954 byl propuštěn na svobodu. Stál v čele organizace HIAG (´Hilfgemeinschaft auf Gegenseitigkeit der Angehörigen der ehemaligen Waffen SS´), organizace na pomoc veteránům Waffen SS a pozůstalým po jejich příslušnících. Je autorem knihy \"Panzergrenadiere\". Až do své smrti na infarkt při oslavě svých 51. narozenin v roce 1961 zůstal přesvědčeným nacistou.\n\n"}
{"id": "584260", "url": "https://cs.wikipedia.org/wiki?curid=584260", "title": "Hlava - ruce - srdce", "text": "Hlava - ruce - srdce\n\nHlava – ruce – srdce (2010) je film Davida Jařaba.\n\nMělo by jít o filmové podobenství z doby první světové války, kdy se hroutí starý svět se svými hodnotami.\n\nFilm se dostal do hlavní soutěže na festivalu GoEast ve Wiesbadenu.\n\nFilm se začal natáčet na začátku srpna 2009 v Podještědském muzeu v Českém Dubu. V plánu byly i další lokace jako Terezín, Třebíz, pražský hotel Evropa, Trojanův mlýn v  Praze-Suchdole.\n\nPůvodně byla premiéra plánována na 6. května 2010, byla ale odložena.\n\nScénář filmu získal v roce 2006 cenu filmové nadace RWE a společnosti Barrandov Studio.\n\n\n"}
{"id": "584264", "url": "https://cs.wikipedia.org/wiki?curid=584264", "title": "Peter Černák", "text": "Peter Černák\n\nPeter Černák (* 21. ledna 1976, Handlová) je slovenský fotbalový záložník hrající v současnosti za slovenský klub FC Baník Horná Nitra, jenž vznikl fúzí klubů ŠKF Baník Handlová a FK Prievidza 2010 a v sezóně 2011/12 působí v 5. slovenské lize. Černák působil rovněž v nejvyšší české lize v klubu SK Dynamo České Budějovice.\n\nS fotbalem začal v rodné Handlové. Prošel tam všemi mládežnickými kategoriemi a jako dospělého si ho vyhlédly druholigové Nováky. Tam na sebe upoutal pozornost několika klubů, nakonec se zájem zúžil na Slovan Bratislava a Spartak Trnava. Černák se rozhodl pro Spartak a v prosinci 1999 si tak splnil sen. V Trnavě podepsal dvouletou smlouvu do prosince 2001. Tu ale nenaplnil a po roce a půl se vrátil v létě 2001 do Nováků. Po roce přešlo celé mužstvo do Topoľčian. V další sezóně přestoupil do Prievidze. V zimní přestávce 2004/2005 odešel do ViOnu Zlaté Moravce, kde se stal kapitánem a slavil postup do nejvyšší slovenské ligy. V lednu 2008 si ho vyhlédl Slovan Bratislava. V ročníku 2008/09 získal s \"belasými\" mistrovský titul. V září 2009 zamířil do české 1. Gambrinus ligy - do SK Dynamo České Budějovice, kde během dvou sezón odehrál 46 ligových utkání a vstřelil 2 branky. Po skončení sezóny 2010/11 s ním však vedení klubu neprodloužilo smlouvu, neboť chtělo provést omlazení kádru. Černák poté přijal nabídku Roberta Šuníka, prezidenta nověvytvořeného klubu FC Baník Horná Nitra se sídlem v Prievidzi působícího v 5. slovenské lize.\n\n"}
{"id": "584265", "url": "https://cs.wikipedia.org/wiki?curid=584265", "title": "Bažanka vejčitá", "text": "Bažanka vejčitá\n\nBažanka vejčitá (\"Mercurialis ovata\") je druh vytrvalé, v České republice poměrně vzácné byliny z čeledě pryšcovitých.\n\nJe to rostlina poměrně střídmě se vyskytující, roste ve Střední Evropě, v podhůří Alp v Itálii, v Řecku, Makedonii a v Bulharské Thrakii. V ČR roste v Čechách v  Evropsky významné lokalitě CZ0420041 – Skalky u Třebutiček, na Moravě v okolí Znojma, Valtic, Neslovic a Třebíče. Na Slovensku zřejmě neroste.\n\nTento teplomilný druh se nejčastěji vyskytuje v nížinných doubravách nebo smíšených lesích s bohatým keřovitým podrostem na mírně suchých bazických půdách.\n\nBažanka vejčitá je vytrvalá bylina dorůstající v našich podmínkách do výšky 20 až 30 cm. Její lodyha se nevětví, má dvě podélné rýhy, vespod je lysá a nahoře chlupatá. Listy vyrostají vstřícně, vzácně v trojčetných přeslenech. Čepele spodních menších listů jsou široce obvejčité až okrouhlé, 4 až 8 cm dlouhé a 2 až 6 cm široké. U horních listů, až 2krát delších než širších, jsou spíše eliptické, na bázi tupé a na koncích zašpičatělé. Okraje řídce chlupatých čepelí jsou jemně pilovitě zubaté. Řapík bývá dlouhý jen do 15 mm, mnohdy zcela chybí a list je k lodyze přisedlý. Světle zelené, trojúhelníkovité až kopinaté palisty jsou dlouhé okolo 2 mm. Rostlina koření dlouhými plazivými oddenky kterými se také rozmnožuje, v období sucha se oddenky barví do nápadné fialové barvy,\n\nJe to dvoudomá rostlina, proto jsou některé rostliny se samčími a jiné se samičími květy. Oba druhy květů jsou drobné, žlutozelené barvy, nemají koruny, mají jen po třech kališních lístcích. Samčí klasovitá květenství, delší než podpůrný list, se skládají z chudokvětých klubíček, ve květech jsou volné tyčinky s prašníky. Samičí květy vyrůstají v jedno až čtyřkvětých úžlabních květenstvích, mají svrchní semeník a dvě čnělky.\n\nKvetou v období dubna a května. Plodem jsou dvojitě polokulovité, hustě štětinatě chlupaté tobolky 5 až 7 mm veliké. V každé polovině tobolky je jedno kulovité šedé semínko o průměru 2,5 až 3 mm.\n\nBažanka vejčitá patří v České republice mezi kriticky ohrožený druh, je chráněna Vyhláškou ministerstva životního prostředí č. 395/1992 Sb., kde je v Příloze č. II označena za kriticky ohroženou.\n\n\n \n"}
{"id": "584272", "url": "https://cs.wikipedia.org/wiki?curid=584272", "title": "Zápas na Letních olympijských hrách 1984 – muži, volný styl nad 100 kg", "text": "Zápas na Letních olympijských hrách 1984 – muži, volný styl nad 100 kg\n\nZápas ve volném stylu ve váhové kategorii nad 100 kg probíhal na Letních olympijských hrách 1984 v Anaheimském Convention Center. O medaile se utkalo celkem 8 zápasníků. \n\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "584279", "url": "https://cs.wikipedia.org/wiki?curid=584279", "title": "Restituce (rozcestník)", "text": "Restituce (rozcestník)\n\nRestituce znamená obnovení, navrácení, uvedení do původního stavu, náhradu. a označuje:\n\n"}
{"id": "584280", "url": "https://cs.wikipedia.org/wiki?curid=584280", "title": "Carex foetida", "text": "Carex foetida\n\nCarex foetida je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 10–20 (zřídka až 30) cm. Je vytrvalá, výběžkatá, řídce trsnatá, s oddenky. Lodyhy jsou tupě trojhranné, slabě drsné až hladé, delší listy. Navzdory jménu rostlina nijak výrazně nepáchne. Čepele listu jsou asi 2–3,5 mm široké, ploché až žlábkovité. \"Carex foetida\" patří mezi stejnoklasé ostřice, všechny klásky vypadají víceméně stejně a většinou obsahují samčí i samičí květy. Složené květenství je kullovité až vejčité, cca 10–15 mm dlouhé. Obsahuje cca 5–15 klásků. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je cca 3–4 mm dlouhá, vejčitá., dole žlutohnědá, nahoře rezavě hnědá až černavá, na vrcholu zakončená zobánkem, který má drsný okraj. Každá mošnička je podepřená plevou, která je rezavě hnědá až černavá.\n\n\"Carex foetida\" roste v horách jihozápadní až střední Evropy, od Pyrenejí po Alpy. V ČR ani na Slovensku neroste, nejblíže ji najdeme vzácně v Alpách ve Štýrsku. V Severní Americe roste blízce příbuzný a podobný druh \"Carex vernacula\".\n"}
{"id": "584283", "url": "https://cs.wikipedia.org/wiki?curid=584283", "title": "Restituce (fotografie)", "text": "Restituce (fotografie)\n\nRestituce ve fotografii je úprava perspektivního zkreslení, kdy se sbíhají zpravidla svislé linie, které působí rušivě zejména na snímcích architektury.\n\nProfesionální fotografické přístroje umožňují korigovat perspektivní zkreslení pomocí speciálních naklápěcích a posuvných objektivů (objektivy \"tilt-shift\" nebo \"perspective control\") již při expozici snímku posunem optické osy objektivu vzhledem k ose filmu nebo snímače.\n\nU snímků pořízených běžnými fotografickými přístroji, které neumožňují korigovat perspektivní zkreslení, lze perspektivu do jisté míry upravit při zpracování. Restituce klasických fotografií, zhotovených v temné komoře, se provádí dvěma způsoby:\n\nRestituci digitálních fotografií je možné provádět softwarově grafickým editorem pomocí funkcí transformace nebo úpravy perspektivy.\n\n\n"}
{"id": "584284", "url": "https://cs.wikipedia.org/wiki?curid=584284", "title": "Druhé léto lásky", "text": "Druhé léto lásky\n\nDruhé léto lásky (anglicky \"Second Summer of Love\") je označení pro období let 1988 a 1989 ve Velké Británii, během něhož došlo k rozšíření popularity hudebního stylu Acid House, konzumace extáze a pořádání \"rave parties\", tedy většinou celonočních tanečních zábav s rychlou elektronickou hudbou a světelnou show. Výraz \"\"léto lásky\"\" odkazuje na rok 1967, kdy se v San Franciscu masově rozšířilo hnutí hippies. Během \"druhého léta lásky\" znovunabyly obliby některé projevy tohoto hnutí, jako například manifestování hédonismu a absolutní osobní svobody, tíhnutí k mysticismu, móda batikování atd.\n\nSymbolem periody se stal rozesmátý smajlík.\n"}
{"id": "584288", "url": "https://cs.wikipedia.org/wiki?curid=584288", "title": "Poslední z Aporveru", "text": "Poslední z Aporveru\n\nPoslední z Aporveru je nedokončený český fantasy film režiséra Tomáše Krejčího, který měl kombinovat živé herce a ručně kreslené a v počítači animované prostředí. Premiéra byla několikrát odsunuta (původní termín měl být leden-únor 2009). Producenty filmu jsou Tomáš Krejčí a Jiří Košťál. Kvůli opakovanému odsunutí premiéry vypověděla Česká televize v prosinci 2012 koprodukční smlouvu (podepsanou 29. prosince 2006) a požaduje zpátky svůj vklad, tedy 6 až 7 miliónů Kč. Tvůrci filmu kvůli tomu na Českou televizi podali žalobu. Další spor s podaným trestním oznámením mají producenti se slovenským koproducentem Markem Veselickým. V květnu 2014 podal na producenty filmu trestní oznámení Státní fond kinematografie pro podezření z dotačního podvodu.\n\nDěj se odehrává na planetě Aporver, kterou se snaží zničit zlo a temnoty pocházejí z nitra Aporveru a okolních civilizací. Krajina Aporveru je tvořena tisíc metrů vysokými houbami, na jejichž kloboucích jsou postavená města. Mezi městy se lidé pohybují na samoletech poháněných vzduchem a sykonami (fauna a flora Aporveru).\nPůvodně se film měl jmenovat \"Poslední děti Aporveru\".\nScénář filmu vznikal čtyři roky a scenáristé (Jana Ozoráková, Michal Zelenka a Tomáš Krejčí) za tu dobu vytvořili 45 verzí scénáře.\n\nNatáčení probíhalo ve staré tovární hale v Bubenči a v ateliéru České televize. Tvůrci filmu se snaží navazovat na výtvarnou stylizaci filmů Karla Zemana.\n\nÚstřední píseň k filmu nazpívala oscarová zpěvačka Markéta Irglová s kapelou Zrní. K písni vznikl také klip.\n\nV červenci 2015 byl v kinech uveden dokumentární film Any Prodanové a Martina Dostála \"Nekonečný příběh Posledního z Aporveru\".\n\n"}
{"id": "584290", "url": "https://cs.wikipedia.org/wiki?curid=584290", "title": "Zápas na Letních olympijských hrách 1980", "text": "Zápas na Letních olympijských hrách 1980\n\nZápas na Letních olympijských hrách 1980 v Moskvě nabídl souboje o dvacet sad medailí a to v deseti váhových kategoriích ve volném stylu a v deseti v řecko-římském.\n\nDo bojů o medaile zasáhlo 266 zápasníků z 35 zemí:\n"}
{"id": "584293", "url": "https://cs.wikipedia.org/wiki?curid=584293", "title": "Grond (beranidlo)", "text": "Grond (beranidlo)\n\nGrond je obrovské beranidlo použité Sauronem při obléhání Minas Tirith. Původně Bylo součástí palice prvního temného pána Morgotha kterému sloužil Sauron. “Každé máchnutí přivolalo úder blesku který po sobě zanechal kráter” Říká se mu „ruka ďábla“, nebo také „kladivo z podsvětí“. Beranidlo je táhnuto dvěma obrovskými bestiemi a jeho mohutnou váhu musí uvádět do pohybu trollové. Jeho hlava měla podobu hadovitého vlka, v jehož tlamě plál oheň. Na třetí úder rozrazilo (s pomocí Pána nazgûlů) obrovskou bránu Minas Tirith.\n"}
{"id": "584295", "url": "https://cs.wikipedia.org/wiki?curid=584295", "title": "Käthe Kollwitzová", "text": "Käthe Kollwitzová\n\nKäthe Kollwitzová, rozená Schmidt (8. července 1867 v Královci – 22. dubna 1945 v Moritzburgu), byla německá grafička, sochařka a malířka. Patří mezi nejdůležitější představitele expresionismu, její dílo se stalo známým díky hlubokému sociálnímu vyznění. Zprvu se zaměřovala na témata z německé historie (\"Selská válka\", 1908), po vypuknutí první světové války potom témata protiválečná, zvláště pak na problém matek, které ztratily ve válce dítě, a po válce se plné ztotožnila se socialistickým hnutím (\"Vzpomínka na Karla Liebknechta\", 1919; \"Proletariát\"). Její dílo bylo za nacismu označeno za zvrhlé. Muzea věnovaná jejímu dílu jsou v Berlíně, Kolíně a Moritzburgu.\n\nJe pohřbena v oddělení umělců na Centrálním hřbitově v Berlíně.\n\nJejí jméno nese asteroid (8827) Kollwitz objevený 13. dubna 1988 Freimutem Börngenem. \n"}
{"id": "584297", "url": "https://cs.wikipedia.org/wiki?curid=584297", "title": "Solventní nafta", "text": "Solventní nafta\n\nSolventní nafta je směs kapalných uhlovodíků. Získává se destilací ropy nebo uhlí, může se dále upravovat k získání požadovaných vlastností (např. pomocí hydrogenace). Používá se jako rozpouštědlo a ředidlo pro nátěrové hmoty i pro jiné účely. Některé směsi označované jako solventní nafta mohou nést i další názvy, například nízkovroucí benzinová frakce nebo primární petrolej.\n\n\n\n\nPři označování se používá celý název obsahující všechny kategorie, například \"Solventní nafta (ropná), lehká aromatická\". Označení může být zpřesněno o další údaje, například ohledně zpracování nebo složení. Příkladem je třeba \"Solventní nafta (ropná), hydrogenačně odsířená těžká aromatická\".\n\nSolventní nafty jsou zdraví škodlivé nebo i toxické (podle konkrétního složení). Mohou obsahovat karcinogenní a mutagenní látky.\n\n"}
{"id": "584301", "url": "https://cs.wikipedia.org/wiki?curid=584301", "title": "Nafta (rozcestník)", "text": "Nafta (rozcestník)\n\nSlovo nafta může označovat:\n"}
{"id": "584303", "url": "https://cs.wikipedia.org/wiki?curid=584303", "title": "Siegburg", "text": "Siegburg\n\nSiegburg (doslova \"Siegský hrad\") je město v Severním Porýní-Vesfálsku u soutoku Siegu s Aggerem, zhruba 10 kilometrů od Bonnu a 26 kilometrů od Kolína nad Rýnem.\n\n\n"}
{"id": "584307", "url": "https://cs.wikipedia.org/wiki?curid=584307", "title": "Radek Burda", "text": "Radek Burda\n\nRadek Burda (* 1964, Pardubice) je současný český fotograf. V současnosti žije v malé vesnici poblíž Prahy.\n\nDětství strávil v Hradci Králové. Vystudoval Matematicko-fyzikální fakultu. Odešel pracovat do Teplic. Založil a dvacet let provozoval cestovní kancelář. Fotografie z jeho cest lze nalézt v nejvýznamnějších českých magazínech. Poslední tvorba se začíná odchylovat od běžné reportážní fotografie z exotických zemí a událostí, začíná pracovat i na domácích tématech, pomalu upouští od ryze dokumentárního stylu a orientuje se na fotografické cykly s myšlenkovým podtextem. Stále více touží sdělovat příběhy vlastní než ty potkané. Začíná s fotografií manipulovat a vytváří fotografické montáže.\n\nV roce 2011 založil a každoročně vede mezinárodní fotografickou soutěž Photo Annual Awards. Účastníky této soutěže bylo několik vítězů World Press Photo, jako i vítězů Czech Press Photo.\n\nJeho fotografie se objevily v magazínu \"Foto8\" v Londýně, v galerii Moderního umění v San Diegu, nebo na největším festivalu fotografie, na New York Photo Festival.\n\nNejvětším úspěchem je nominace na shortlist mezi deset nejlepších profesionálních kampaní světa, na Sony World Photography Awards za rok 2010 za cyklus \"Žijeme v IKEA\". Oceňované snímky v této kategorii vybírala legenda světové fotografie Nadav Kander. Úspěch v soutěži se mu podařilo zopakovat i v roce 2011, kdy se na shortlist dostala jeho série \"I love Hong Kong\" .\n\nZa cyklus \"Žijeme v IKEA\" a sérii \"Gardens and gardeners\" získal ocenění Prix de la photographie paris.\n\nVynikajícím výsledkem je 2. místo v mezinárodní soutěži IPA 2008, Los Angeles v kategorii Sport s Editorialem \"Soccer hope\". V této stejné soutěži a ve stejném roce v jiné kategorii vyhrála i legenda Justin Maxon a český fotograf Josef Koudelka byl na ceremoniálu v New Yorku uveden do síně slávy.\n\nSystematicky a dlouhodobě píše články a eseje o fotografii do mnoha českých periodik, jako je například příloha \"Kavárna\" deníku \"MF DNES, Lidové noviny, Lidé a země\" nebo \"MF Plus\". Každou sobotu v letech 2011 až 2012 vycházel jeho pravidelný blog na serveru Digiarena , v současnosti nepravidelně své úvahy publikuje na serveru Aktualne.cz. Asi největší ohlas vzbudila jeho kritická esej o díle fotografa Jana Reicha \"Fotoaparát je okno do duše\" uveřejněná v Lidových novinách dne 28. července 2012. Od prosince 2013 je vydavatelem mezinarodního fotografického časopisu Art Photo (www.artphotomag.com), který vychází pravidelně každých 14 dní.\n\n"}
{"id": "584313", "url": "https://cs.wikipedia.org/wiki?curid=584313", "title": "Cool Gardens", "text": "Cool Gardens\n\nCool Gardens je kniha poezie od Serje Tankiana, frontmana kapely System of a Down. Vydalo ji MTV Books 1. října 2002. Kniha je sbírka sedmi až osmi let z Tankianova života, ilustrace provedl Sako Shahinian. Básně, stejně jako písničky System of a Down, obsahují odraz společnosti a lidských chyb. Ukazuje, co lidé dělají sami sobě a jak kontrolují ostatní, aby se udrželi na vrcholu.\n\nKniha byla v umělecké společnosti velmi chválena.\n\nJeho kolega básník a muzikant Saul Williams napsal následující komentář o Serji Tankianovi:\n\n\"Serj's words, like his voice, have a distinct aesthetic sensibility connected to an unyielding, visceral roar of passion. His capacity 'to mock a killing bird' while we wonder at the grace, beauty, and colorful range of his wingspan will be the trademark of both of his singing and writing careers. Serj is an amazing artist, full of passion, with a beautiful heart that pumps the essence of his vision and talent\"\n\n"}
{"id": "584324", "url": "https://cs.wikipedia.org/wiki?curid=584324", "title": "Volba československého prezidenta", "text": "Volba československého prezidenta\n\nVolba československého prezidenta se konala dvojím způsobem. Buď to byla volba tajná, při níž volitelé hlasovali volebním lístkem se jménem kandidáta (ev. beze jména, prázdným hlasovacím lístkem), či veřejně, aklamací. Při volbě aklamací se hlasy provolávajících nesčítaly, neboť se vždy jednalo o volbu demonstrativní, jednohlasnou. V době mezi lety 1936 až 1990 byly volby často prováděny formálně jako tajné, ovšem s jediným předjednaným kandidátem, který byl zvolen drtivou většinou hlasů, takže se tento způsob fakticky blížil aklamaci. \n\nkandidát: Tomáš Garrigue Masaryk\n\n\n\n\nkandidáti: Tomáš Garrigue Masaryk, August Naegle, Alois Muna a Antonín Janoušek\n\n\nkandidáti: Tomáš Garrigue Masaryk a Václav Šturc\n\n\nkandidáti: Tomáš Garrigue Masaryk a Klement Gottwald\n\n\nkandidáti: Edvard Beneš a Bohumil Němec (odstoupil v den volby)\n\n\nkandidáti: Emil Hácha\n\n\nkandidát: Edvard Beneš\n\n\nkandidát: Edvard Beneš\n\n\nkandidát: Klement Gottwald\n\n\nkandidát: Antonín Zápotocký\n\n\nkandidát: Antonín Novotný\n\n\nkandidát: Antonín Novotný\n\n\nkandidát: Ludvík Svoboda\n\n\nkandidát: Ludvík Svoboda\n\n\nkandidát: Gustáv Husák\n\n\nkandidát: Gustáv Husák\n\n\nkandidát: Gustáv Husák\n\n\nkandidát: Václav Havel\n\n\nkandidát: Václav Havel\n\n\nkandidát: Václav Havel\n\n\nkandidát: Miroslav Sládek\n\n\nkandidáti: Zdeněk Viktor Procházka, Zdeněk Pinta, Marie Kristková\n\n\nkandidát: \"nikdo nenavržen\"\n\n\nkandidát: Jiří Včelař-Kotas\n\n\nkandidát: \"nikdo nenavržen\"\n\n\n\n\n"}
{"id": "584330", "url": "https://cs.wikipedia.org/wiki?curid=584330", "title": "Boris Vladimirovič", "text": "Boris Vladimirovič\n\nBoris Vladimirovič, rusky Борис Влади́мирович (okolo 986 – 24. července (6. srpna) 1015), po křtu Roman, kníže rostovský (okolo 1010 – 1015), syn kyjevského knížete Vladimíra I. (Svatého) od „bolgariny“ (zřejmě se jedná o bulharskou carevnu, dceru vládce Volžského Bulharska).\n\nByl kanonizován spolu se svým bratrem Glebem Ruskou pravoslavnou církví jako strastotěrpec – svatí Boris a Gleb. Den jejich památky se vzpomíná 6. srpna (24. července podle starého kalendáře). Pohřbeni jsou ve Vyšgorodě. Boris a Gleb se stali prvními ruskými svatými, jejich svatořečení je učinilo patrony ruských zemí a nebeskými pomocníky ruských panovníků.\n\nPodle kyjevského Letopisu Pověst dávných let při druhém dělení Kyjevské Rusi (v letech 994– 996) dostal území Rostovsko-suzdalského knížectví, kterému do té doby vládl jeho bratr Jaroslav I. Moudrý. Od druhého rozdělení Kyjevské Rusi až do roku 1015 se již o něm žádné informace nedochovaly a v kronikách jeho osoba není zmiňována.\n\nV roce 1015 Vladimír I. onemocněl a Boris se vrátil do Kyjeva. O něco později po jeho příchodu se v zemi rozšířila zpráva o nájezdu Pečeněhů. Otec ho proto poslal s družinou, aby jejich rychlý postup na Kyjev trochu zpomalil. Ale Boris Pečeněhy nikde neviděl, a tak se vrátil a usadil se u řeky Alta. Zde se dozvěděl o smrti svého otce a novém nástupci kyjevského trůnu – Svatoplukovi I. Jeho družina byla nyní přesvědčena, že je nejvyšší čas zaútočit na nového panovníka Kyjevské Rusi a svrhnout ho z trůnu. Boris však s postupem svých vojáků nesouhlasil a ti ho opustili.\n\nMezitím kníže Svatopluk I. pod záminkou, že nabídne Borisovi rozšíření jeho knížecího údělu, k němu vyslal nájemné vrahy, kteří ho měli zavraždit. Když Boris večer před spaním skončil svou modlitbu, do jeho stanu vtrhli nájemní vrazi a kopím probodli Borisovo tělo, které se ještě snažil bránit tělem jeho sluha. Borise se však nepodařilo zabít napoprvé. Tělo tedy zabalili do plachty od stanu a převezli ho ke Svatoplukovi, který přikázal svým dvěma varjažským pomocníkům bodnout ho do srdce mečem.\n\nBorisovo tělo tajně převezli do Vyšhorodu, kde ho pochovali ve chrámu sv. Vasilije. Takto jen jako 25letý zemřel nejoblíbenější syn Vladimíra I. Velikého, který byl známý láskou k církevnímu zpěvu a modlitbě.\n\nHistorici A. Golovko, N. Iljinyj a A. Grabskij na základě skandinávské \"Ságy o Ejmundovi\" zastávají názor, že smrt Borise byla \"„dílem rukou“\" Varjagů, které poslal Jaroslav I. Moudrý. Hovoří se o tom v části o válce mezi Jarislejfem (Jaroslav I. Moudrý) a Burislejfem (Boris Vladimirovič). Někteří historici si však myslí, že to může být i polský král Boleslav I. Chrabrý.\n\n"}
{"id": "584334", "url": "https://cs.wikipedia.org/wiki?curid=584334", "title": "Démoni a andělé", "text": "Démoni a andělé\n\nDémoni a andělé (v originále \"Demons and Angels\") je pátá epizoda páté série (a celkově dvacátá devátá) britského kultovního sci-fi seriálu \"Červený trpaslík\". Poprvé byla odvysílána 19. března 1992 na stanici BBC2.\nScénář napsali Rob Grant a Doug Naylor, režie se ujala nová režisérka Juliet May.\n\nKrytonovi se nechtěně podaří pomocí triplikátoru vytvořit dvě kopie kosmické lodi Červený trpaslík. Zatímco jedna je ztělesněním všeho dobrého a krásného, druhá je zosobněním zla a špíny. Lister, Kocour, Rimmer a Kryton se musí vypravit postupně na obě nestabilní lodě, aby získali zpátky komponenty triplikátoru. Na každé z obou verzí lodi je čeká setkání s klony členů posádky s diametrálně odlišnými vlastnostmi.\n\nKryton s Listerem upraví teleportér tak, že ten předměty pouze netransportuje, nýbrž vytvoří dvě identické kopie. Takový teleportér se pak nazývá triplikátor. Tímto způsobem by chtěli řešit problémy se zásobováním, Rimmerovi se to však moc nezdá a Krytonovi s Listerem se posmívá. Když Lister zkouší kopie transportované jahody, ukáže se, že zatímco první kopie je naprosto báječná, ta druhá je prolezlá červy. Během následujícího pokusu s obrácením paprsků dojde k zániku Červeného trpaslíka a vzniku dvou jeho kopií. Posádka původního Trpaslíka se postupně musí vypravit na obě lodě, aby získala komponenty triplikátoru a mohla proces zvrátit.\n\nNa první z lodí se setkaji se svými lepšími protějšky, loď je čistá, bělostná a line se jí nádherná hudba. Její posádka je vzdělaná a baví se filozofií, poezií a studiem. Zato druhá z lodí je plná spoře osvětlených chodeb, špíny a zápachu. Zde se původní trpaslíkovci i jejich lepší verze setkají se špatným Listerem, Kocourem, Krytonem i Rimmerem, kteří se vyznačují zejména výstředním vzhledem, absencí veškerých morálních zásad a zálibou v násilí. Celá posádka lepšího Trpaslíka zahyne, avšak původní posádce se podaří získat chybějící komponenty triplikátoru, uletět v Kosmiku a znovu vytvořit původní loď.\nEpizoda „Demons and Angels“ s pracovním názvem „High and Low“ byla první epizodou páté série, která byla zfilmována (ačkoli byla odvysílána až jako pátá v sérii). Ed Bye, jenž režíroval předchozí 4 série, skončil a jako nová režisérka byla představena Juliet May.\n\n"}
{"id": "584337", "url": "https://cs.wikipedia.org/wiki?curid=584337", "title": "Emil Maurice", "text": "Emil Maurice\n\nEmil Maurice (19. ledna 1897, Westermoor, Německé císařství – 6. února 1972, Mnichov, Spolková republika Německo) byl zakládající člen NSDAP, osobní strážce, řidič i přítel Adolfa Hitlera.\n\nEmil Maurice se vyučil jako hodinář. V letech 1917–1919 působil ve vojsku, avšak první světové války se neúčastnil. V roce 1919 vstoupil do DAP, která se později přetransformovala na NSDAP. V roce 1920 se Maurice stal prvním nejvyšším velitelem SA, tuto funkci vykonával do následujícího roku. \n\nKdyž Hitler Maurice pozoroval při jedné rvačce v mnichovské hospodě, fascinoval ho natolik, že mu nabídl tykání. Takové výsady se dostalo velmi málo straníkům, např. Ernstu Röhmovi.\n\nRoku 1923 se Maurice stal velitelem Stabswache (Štábní stráž). Měla osm členů a jejími úkoly byla ochrana Hitlera, strany na veřejných akcích a narušování setkání jiných stran. \n\nZa účast na Pivnicovém puči byl s Hitlerem uvězněn v Landsbergu. Právě Mauricovi diktoval Hitler první stránky své knihy Mein Kampf, později převzal tuto úlohu Rudolf Hess.\n\nV roce 1925 opět založil Maurice oddíl Hitlerovy stráže známé jako Schutzstaffel (SS). Měl členské číslo 2.\n\nPoté co se Heinrich Himmler stal SS-Reichsführerem, se dostal Maurice do konfliktu s Himmlerovými pravidly rasové čistoty pro důstojníky SS. Toto pravidlo nařizovalo zkoumání rodin jednotlivých důstojníků a jejich předků. \n\nV Mauricově rodokmenu se ukázalo, že Maurice je židovský míšenec – prvním židem v rodině byl Mauricův dědeček Charles Maurice Schwartzenberger (1805–1896), zakladatel Divadla Thalia v Hamburku. Himmler, který vždy žárlil na Hitlerovy nejbližší přátele z nejranějších dob strany, proto nařídil okamžité Mauricovo propuštění z SS, současně s dalšími členy jeho rodiny. \n\nHitler však udělal krok, který mu nebyl podobný – Maurice se zastal a dovolil starému příteli, navzdory jeho židovskému původu a lásce k Hitlerově neteři Geli Raubalové zůstat v SS.\n\nV roce 1936 se Maurice stal poslancem Reichstagu v Lipsku. Roku 1937 vedl Společnost odborných řemeslníků v Bavorsku a byl prezidentem Obchodní a průmyslové komory v Mnichově.\n\nV roce 1945 byl zadržen americkou armádou. V roce 1947 byl propuštěn, po roce 1948 strávil 4 roky v pracovním táboře. Zemřel 6. února 1972 v Mnichově.\n\n\n"}
{"id": "584340", "url": "https://cs.wikipedia.org/wiki?curid=584340", "title": "Carmen Laforet", "text": "Carmen Laforet\n\nCarmen Laforet (6. září 1921 – 28. února 2004) byla španělská prozaička.\nNarodila se v Barceloně v rodině architekta. Po dvou letech se rodina přestěhovala do města Las Palmas na ostrově Gran Canaria (Kanárské ostrovy). Po skončení občanské války se Carmen do Barcelony vrátila, aby zde na univerzitě studovala filozofii a práva. Od roku 1942 ve studiích pokračovala v Madridu, kde se seznámila se svým manželem.\n\nVe svých 23 letech získala Premio Nadal (velmi významné ocenění za španělskou literatura) za svou knihu s názvem Nada, které mělo velký úspěch. Byly publikovány 3 různé vydání ve stejném roce. Později pokračovala ve své výpravné próze a vydala několik novel.\n\nCarmen Laforet byla nemocná a poslední roky svého života strávila v odcizení. Do poslední chvíle bojovala se zákeřným Alzheimerem. Zemřela 29.února 2004 v Madridu.\n\nDo povědomí čtenářů vešla svým prvním románem \"Nic\" (\"Nicota\"; \"Nada\"). Carmen Laforet nejprve sepsala převyprávění jednoho roku života mladé dívky Andrey. Nakladatelství Destino v Barceloně v té době pořádalo soutěž o původní román k uctění památky předčasně zemřelého barcelonského spisovatele a novináře Eugenia Nadala. Po naléhání přátel do nakladatelství příběh poslala.\n\nSoutěže se účastnilo 25 děl. Carmen zvítězila a takřka přes noc se stala slavnou. Do konce roku 1945 vyšel román třikrát a všechna vydání byla ihned rozebrána. Jako motto knihy si autorka vybrala úryvek z Jimenézovy stejnojmenné básně (\"Nic\"). Vznikly také dvě filmové verze.\n\nPo velkém ohlasu prvního díla, celé Španělsko napjatě očekávalo další dílo. Po 7 letech (1952), ve kterých se vdala a stala se matkou několika dětí, vyšel román \"Ostrov a démoni\" (\"La isla y los demonios\"). Tento román je inspirován jejím dětstvím a dospíváním na Kanárských ostrovech. Odborníci tvrdí, že tento román je méně spontánnější, ale jinak o nic horší než prvotina \"Nic\". Ovšem ani ji nijak nepřekonal.\n\n\n\n"}
{"id": "584341", "url": "https://cs.wikipedia.org/wiki?curid=584341", "title": "Zápas na Letních olympijských hrách 1976", "text": "Zápas na Letních olympijských hrách 1976\n\nZápas na Letních olympijských hrách 1976 v Montrealu nabídl souboje o dvacet sad medailí a to v deseti váhových kategoriích ve volném stylu a v deseti v řecko-římském. O medaile se utkalo 330 zápasníků, nejmladším účastníkem bojů byl šestnáctiletý mongolský zápasník Bjambažavyn Žavchlantögs, nejstarším Rumun Nicolae Martinescu, obhájce zlaté medaile v těžké váze v klasickém stylu z Mnichova.\n\nVětšina zápasů proběhla v Pierre Charbonneau Center v Olympijském parku. Výjimkou byla finálová utkání volného stylu, která se uskutečnila v Maurice Richard Arena. Nejúspěšnější výpravou se stala reprezentace Sovětského svazu, jejíž zápasníci vybojovali 18 medailí z toho 12 zlatých, 5 stříbrných a 1 bronzovou.\n\nDo bojů o medaile zasáhlo 331 zápasníků z 41 zemí:\n\n"}
{"id": "584350", "url": "https://cs.wikipedia.org/wiki?curid=584350", "title": "Kompaundace", "text": "Kompaundace\n\nSlovo kompaund je odvozeno od anglického slova \"compound\", což znamená v překladu smíchat, směs, sloučenina. Samotná kompaundace vzniká na kompaundačních linkách, které se skládají z mnoha částí.\n\nHlavní částí je extruder, do kterého je přiváděn granulát základního polymeru. Ten je v extrudéru za vysokých teplotách smícháván s aditivy. Poté je tavenina tlačena pumpou přes granulátor, který tvoří granulát o definovaných rozměrech, ten je unášen vodou a poté oddělován a sušen. Tímto procesem vzniká nový typ granulátu o požadovaných parametrech, barvách a vlastnostech.\n\nTento produkt se používá jako polotovar do plastikářského průmyslu.\n"}
{"id": "584368", "url": "https://cs.wikipedia.org/wiki?curid=584368", "title": "Säkkijärven polkka", "text": "Säkkijärven polkka\n\nSäkkijärven polkka je jedna z nejznámějších finských lidových písní. Jde o velmi oblíbenou píseň finských harmonikářů. Säkkijärvi je oblast Karélie, která po válce připadla Sovětskému svazu.\n\nBěhem Pokračovací války ustupující Sověti zaminovali město Viipuri. Finská armáda zjistila, že baterie těchto min se vybíjí, pokud zachytí akord na stejné frekvenci, jako jejich rádio. Do Viipuri byl přivezen mobilní transmitér, který vysílal po tři měsíce právě píseň \"Säkkijärven polkka\", dokud se baterie min nevybily. \n\nText této písně byl napsán až po 2. světové válce válce, aby popsal, jaká úžasná je Karélie. Finsko přišlo o východní část Karélie právě po válce.\n\nText písně \n"}
{"id": "584373", "url": "https://cs.wikipedia.org/wiki?curid=584373", "title": "John Jacob Astor", "text": "John Jacob Astor\n\nJohn Jacob Astor, rodným jménem Johann Jakob Astor (17. červenec 1763, Walldorf, Pruské království – 29. března 1848) byl americký podnikatel narozený v Německu. Byl prvním multimilionářem ve Spojených státech amerických. Jeho majetek dosahoval hodnoty minimálně dvaceti milionů dolarů. Zbohatnul na obchodu s Čínou, kožešinami a pozemky. \n\nPrvní obchůdek s kožešinami si otevřel roku 1786. Jeho společnost \"American Fur Company\" (založená 1808) se stala prvním americkým monopolem. Pod tlakem úřadů svůj kožešinový monopol roku 1830 rozbil a peníze investoval zvláště do pozemků v okolí New Yorku (zejm. kolem Broadwaye). Velmi zbohatl na válce roku 1812, kdy se stal věřitelem americké vlády. \n\nV závěru života byl významným mecenášem umění. Jím založená knihovna Astor Library se stala základem současné New York Public Library. Finančně též podporoval výzkumy přírodovědce Johna Jamese Audubona, v politice například prezidentskou kampaň senátora Henryho Claye (neúspěšnou). Byl aktivním zednářem a členem malé německé protestantské církve Reformed Church in America. \n\nMěl osm dětí – čtyři syny a čtyři dcery. Byl pohřben na Manhattanu.\n\nFotbalový klub FC Astoria Walldorf v jeho rodném městě v Německu je pojmenován na jeho počest. Je jedním z hrdinů knihy Hermana Melvilla \"Bartleby, the Scrivener\".\n"}
{"id": "584374", "url": "https://cs.wikipedia.org/wiki?curid=584374", "title": "První krok", "text": "První krok\n\nPrvní krok je třináctidílný český televizní seriál natočený roku 2009 pro televizi Nova z dílny Jiřího Vejdělka. Premiérově byl odvysílán na sesterské slovenské televizi Markíza pod názvem \"Prvý krok.\" Seriál se odehrává v prostření taneční školy. TV Nova seriál odvysílala v premiéře od 22. února 2012 do 16. května 2012.\n\nSeriál je natočen podle původního rumunského seriálu produkční společnosti Media Pro Management, která je dceřinou společností majitele Novy CME a v době natáčení byla mateřskou společností producenta české verze seriálu Media Pro Pictures. Podle jiných zdrojů je předlohou španělský seriál \"Un Paso Adelante\".\n\nVzlety a pády mladých nadějných tanečníků pod vedením bývalé profesionální tanečnice a ředitelky taneční akademie Kláry Jakubské (Veronika Žilková). Jenom dva nebo tři absolventi akademie mohou být úspěšní.\nSeriál je nabitý hudbou, tancem, vášní a emocemi představením do všech tanečních stylů od klasického baletu až po hip hop. Nabízí vztahy, intriky a lásku v prostředí vyšší taneční školy a tanečních souborů. Věčný boj profesorů a studentů, tanečníků a choreografů mu dodávají to správné napětí a spád.\nPrvní krok je o tanci, talentech a velkých ambicích.\n\n\n\n\n\n\n\n\nPremiérově byla první řada uvedena od 21. září 2009 a končila 14. prosince 2009 na slovenské TV Markíza. Na české televizi Nova měla premiéru 22. února 2012 a skončila 16. května 2012.\n"}
{"id": "584385", "url": "https://cs.wikipedia.org/wiki?curid=584385", "title": "Jablunkovské tunely", "text": "Jablunkovské tunely\n\nJablunkovské tunely byly dva jednokolejné železniční tunely ležící na trati Bohumín – Čadca mezi železničními stanicemi Mosty u Jablunkova a Čadca. Tunely procházely Jablunkovským průsmykem. V letech 2007–2013 došlo k jejich přestavbě: tunel č. II byl přebudován na dvojkolejný, tunel č. I byl jako nevyužitý z části zasypán a je používán jako úniková chodba.\n\nJablunkovský tunel číslo I byl dlouhý 606,58 m. Délka původního Jablunkovského tunelu číslo II byla 608,20 m. Oba jednokolejné tunely byly vedeny v přímé linii a jednalo se o tunely vrcholové s maximálním sklonem 8,1 ‰. Nadloží dosahovalo výšky až 24 m. Světlá výška tunelové trouby činila cca 6 m, světlá šířka 5,5 m.\n\nTunely byly vybudovány jako součást Košicko-bohumínské dráhy. Jablunkovský tunel číslo I byl postaven v roce 1870. Zdvoukolejnění tratě v úseku Čadca - Jablunkov proběhlo v roce 1898, avšak tunel zůstal pouze jednokolejný. Stavba Jablunkovského tunelu II byla zahájena v roce 1914 a do provozu byl uveden o tři roky později v roce 1917. V srpnu 1939 byla při Jablunkovském incidentu v obou tunelech odpálena nálož, což způsobilo poškození a zával tunelů. Roku 1940 bylo nadloží doplněno a destruované ostění obnoveno. Elektrifikace tunelů proběhla v roce 1963. V roce 1971 byl v tunelu zřízen železniční svršek ze zabetonovaných pražců. Ten se však neosvědčil, a proto byl v roce 1987 nahrazen klasickou konstrukcí z dřevěných pražců ve štěrkovém loži.\n\nV rámci stavby III. železničního koridoru byla v roce 2007 zahájena rozsáhlá přestavba. Podle původních plánů mělo dojít k přestrojení obou tunelových trub na dva nové jednokolejné tunely. Projektant však předložil návrh na rozšíření tunelu číslo II na dvoukolejný a zrušení tunelu číslo I. Po požadavku HZS Moravskoslezského kraje byl projekt přepracován a byla zrušena pouze část jednokolejného tunelu a zbytek spolu s novou propojkou byl využit pro únikovou štolu. Jižní portál tunelu číslo I s nápisem Kalchberg 1870 byl zrekonstruován a zachován jako technická památka pro příští generace. Status kulturní památky však tomuto tunelu odmítlo Ministerstvo kultury České republiky udělit.\n\nV červnu 2009 byl nový, 612 m dlouhý tunel proražen. Výstavba probíhala novou rakouskou tunelovací metodou, avšak vzhledem ke špatným geologickým podmínkám (prakticky celá tunelová trouba se nachází v paleogenním podloží tvořeném převážně jílovci se sporadickými vrstvami prachovců a ojedinělými proplástky pískovců), současně s provizorní protiklenbou.\n\nDne 15. listopadu 2009 došlo k propadu části nadloží tunelu a na povrchu vznikl kráter o velikosti 150×50 m. Tento propad si vyžádal přerušení provozu, po prohlédnutí statikem byl však provoz ještě téhož dne obnoven. O dva dny později však došlo k dalšímu propadu, po kterém byl provoz přerušen až do 28. listopadu 2009. Při tomto propadu bylo zavaleno asi 80 m stavby a vznikl kráter o rozloze přes 7 000 m². Musela být evakuována jedna rodina žijící v domě na okraji kráteru. Při těchto propadech došlo k zavalení téměř jedné třetiny délky již proraženého tunelu. Kvůli tomu nebylo možné stihnout původní termín dokončení v listopadu 2011.\n\nDne 31. května 2013 byl v novém dvoukolejném tunelu zahájen provoz po jedné koleji, současně byl zastaven provoz v tunelu číslo I. Zcela zprovozněn byl 11. července 2013.\n\n"}
{"id": "584390", "url": "https://cs.wikipedia.org/wiki?curid=584390", "title": "Sankt Leonhard am Hornerwald", "text": "Sankt Leonhard am Hornerwald\n\nSankt Leonhard am Hornerwald je městys v okrese Krems-venkov v rakouské spolkové zemi Dolní Rakousy.\n\nSt. Leonhard am Hornerwald se nachází ve Waldviertelu \"(Lesní čtvrti)\" v Dolních Rakousích. Území městyse zahrnuje plochu 51,57 kilometrů čtverečních. Z této plochy je 51,06 % zalesněno.\n\nMěstys sestává z katastrálních území:\n\nÚzemí Dolních Rakous má dějiny stejně proměnlivé jako jsou dějiny celého Rakouska.\n\n\nStarosta městyse je Andreas Aschauer, vedoucí kanceláře Gertraud Winkler. Při posledních obecních volbách v roce 2010 bylo 19 křesel v obecním zastupitelstvu rozděleno podle získaných mandátů takto:\n\n\n\nJedinečné muzeum řemesel v Rakousku prostřednictvím dobrovolníků předvádějí nejrůznější řemeslnou výrobu, která zde bývala před desítkami let, i před staletími. U muzea je také kavárna, která nabízí krátký odpočinek návštěvníků.\n\nV zimním období je St. Leonhard oblíbeným cílem pro lyžaře, běžkaře. V místě je také úspěšný lyžařský tým, který se úspěšně zúčastňuje mezinárodních utkání lyžařů, běžkařů.\n\nNezemědělských pracovišť bylo při sčítání lidu roku 2001 36 a zemědělských a lesnických pracovišť bylo v roce 1999 145. Počet výdělečně činných obyvatel v místě bydliště bylo při sčítání lidu v roce 2001 566, tj. 46,73 %.\n\n\n"}
{"id": "584395", "url": "https://cs.wikipedia.org/wiki?curid=584395", "title": "Třída Talwar", "text": "Třída Talwar\n\nTřída Talwar (či též projekt 11356) je třída víceúčelových fregat indického námořnictva, které jsou variantou ruské třídy \"Krivak III\". Pro Indii jsou stavěny v Rusku. Fregaty mohou bojovat proti hladinovým a vzdušným cílům i ponorkám. V letech 2003–2006 do služby vstoupily první tři jednotky, pojmenované \"Talwar\", \"Trishul\" a \"Tabar\". V červenci 2006 Indie objednala stavbu dalších tří vylepšených fregat, zařazených do služby v letech 2012–2013. Kvůli odlišné výzbroji je druhá trojice někdy označována jako samostatná třída Teg.\n\nNa základě třídy \"Talwar\" byly dále vyvinuty výrazně modifikované ruské fregaty Projektu 22350. Zpoždění v jejich dodávkách vedlo ruské námořnictvo k objednávce fregat Projektu 11356, které jsou z třídy \"Talwar\" přímo odvozeny.\n\nPrvní tři jednotky vyráběla loděnice Baltijskij Zavod v Petrohradu a druhé tři loděnice Jantar v Kaliningradu.\n\nJednotky třídy \"Talwar\":\n\nV konstrukci lodí jsou uplatněny prvky technologií stealth. Fregaty jsou vybaveny bojovým řídícím systémemTrebovaniye-M.\n\nHlavňovou výzbroj představuje 100mm kanón AK-190 v dělové věži na přídi. Fregaty nesou protiletadlový systém středního dosahu 3S90M Shtil-1. Za dělovou věží je jednoduché odpalovací zařízení protiletadlových střel 9M317 (v kódu NATO SA-N-12) s dosahem 45 km a zásobou 24 střel. Protilodní výzbroj první trojice tvoří osminásobné vertikální silo 3S14E pro nadzvukové protilodní střely 3M-54E Klub-N (v kódu NATO SS-N-27). Střely mají dosah 220 km. Druhá série lodí nese nadzvukové protilodní střely BrahMos. Na plavidlech první série střely BrahMos systém Klub-N nahradí v rámci modernizace. Blízkou obranu zajišťují dva hybridní komplety 3K87 Kortik, umístěné na střeše hangáru. Tyto systémy kombinují dva 30mm rotační kanóny AO-18K a řízené střely 9M311 (v kódu NATO SA-N-11). K boji proti ponorkám slouží dva dvojhlavňové 533mm torpédomety DTA-53-11356 a jeden raketový vrhač hlubinných pum RBU-6000. Na zádi je přistávací plošina a hangár pro jeden vrtulník (například Ka-28 či HAL Dhruv).\n\nPohonný systém je koncepce COGAG. Pro plavbu ekonomickou rychlostí slouží dvě plynové turbíny DS-71 a při bojovém nasazení se k nim přidají ještě dvě plynové turbíny DT-59. Lodní šrouby jsou dva. Nejvyšší rychlost dosahuje 30 uzlů. Dosah je 4500 námořních mil při ekonomické rychlosti 18 uzlů.\n"}
{"id": "584413", "url": "https://cs.wikipedia.org/wiki?curid=584413", "title": "Rundersburg (hrad)", "text": "Rundersburg (hrad)\n\nZřícenina hradu Rundersburg stojí severozápadně od St. Leonhard am Hornerwald ve Waldviertelu \"(Lesní čtvrti)\" v rakouské spolkové zemi Dolní Rakousy. Polohou patří typově do \"výšinných hradů\". \n\nRundersburg byl postaven v roce 1150, současně s hradem Schauenstein, na protilehlém břehu řeky Kamp a údolí \"Fräntal\" a ochraňoval cestu od Garsu am Kamp do Pölla. Poprvé byl v dokumentech uvedený v roce 1182 pod názvem \"Ronenberg\". Výraz \"Rone\" ve středohornoněmčině znamená \"kmen stromů\", které ještě dnes stavbu obklopují. Je známo několik vlastníků hradu, avšak od roku 1300 byl hrad opuštěný a chátral. Dodnes jsou zachovány části hradní věže.\n\n"}
{"id": "584422", "url": "https://cs.wikipedia.org/wiki?curid=584422", "title": "Vítek z Prčice", "text": "Vítek z Prčice\n\nVítek z Prčice je jméno některých členů starého českého rodu Vítkovců. \n\n\nViz též: \n"}
{"id": "584423", "url": "https://cs.wikipedia.org/wiki?curid=584423", "title": "Vliv vína na zdraví", "text": "Vliv vína na zdraví\n\nVliv vína na zdraví je zkoumán již po tisíce let, ale teprve moderní biochemické metody umožnily objektivní výzkum a potvrzení či vyvrácení zažitých předsudků. Tuto problematiku částečně komplikuje rozdílnost různých druhů vín, neboť v závislosti na odrůdě, způsobu pěstování, počasí, způsobu zpracování a skladování může obsah jednotlivých látek ovlivňujících zdraví značně kolísat.\n\nVína klasického typu obsahují kolem 600 látek, které jsou nezbytné pro fungování lidského organismu, případně různým způsobem ovlivňují činnost orgánů. Jsou to především voda, alkohol (ethanol), cukr (glukóza), kyseliny (jablečná, mléčná, vinná), rostlinná barviva (flavonoidy, antokyany, xantofyl), vitamíny (E), enzymy (superoxid dismutázy, kataláza), minerální látky (K, Mg, Ca) a polyfenoly či jiné fenolické látky (resveratrol, katechin, kvercetin).\n\nVoda obsažená ve víně pochází výlučně z hroznů (legislativa ČR a většiny středoevropských zemí neumožňuje přidávat do vína vodu, naopak legislativa některých amerických států to povoluje). Protože je voda přefiltrována rostlinou, neobsahuje choroboplodné bakterie. Při správném skladování neobsahuje škodlivé bakterie ani samotné víno. Důsledky byly pozorovány již ve středověku a starověku v době epidemií, kdy byly běžné zdroje pitné vody kontaminovány choroboplodnými zárodky. Tyto důvody však v moderní společnosti již pominuly.\n\nSprávně vyrobené víno obsahuje ethanol. IARC považuje alkoholické nápoje za karcinogen (skupina 1).\n\nPřirozeným cukrem obsaženým ve víně je hroznový cukr, neboli glukóza (dextróza). Vinařská legislativa České republiky povoluje doslazovat vína pouze přírodní dextrózou, což by mělo přítomnost jiných jednoduchých cukrů v podobné koncentraci vyloučit.\n\nObsah cukru ve víně může být prakticky nulový v případě zcela suchých vín, případně velmi nízký v případě vín polosuchých. Nízké koncentrace snadno odbouratelné glukózy zpravidla nepředstavují problém pro diabetiky. Podle moderních studií pomáhá pití vína předcházet vzniku cukrovky (snížení rizika až o 60 %) a u cukrovkářů pomáhá snižovat riziko infarktu. Zde se ovšem jedná o konzumaci vína suchého. V případě polosladkých a sladkých vín je třeba přihlédnout k typu cukrovky a pokud možno se před jejich konzumací poradit s lékařem (polosladká vína mohou obsahovat 12-45 gramů glukózy na litr, sladká až 45-200 g/l, výjimečné ročníky vinných specialit až 900 g/l)\n\nKyselina mléčná (obvykle vzniká druhotně během výroby vína odbouráváním kyseliny jablečné) má antibakteriální a protizánětlivé účinky, také zesiluje účinnost antioxidantů.\n\nKyselina vinná zvyšuje účinnost antioxidantů v tucích, není známo, že by měla nežádoucí účinky.\n\nKyselina jablečná v přirozené koncentraci taktéž není známa nežádoucími účinky, ale při výrobě vína bývá odbourávána na kyselinu mléčnou z důvodu lepších chuťových vlastností.\n\nTypický obsah kyselin u tuzemských vín se pohybuje mezi 5 až 7,5 gramy na litr vína. Vína vyráběná (přírodním či umělým) koncentrováním hroznové šťávy (ledová, slámová, výběry z cibéb) kyselin obsahují zpravidla 7-9 g/l.\n\nStejně jako ostatní kyseliny mají i tyto negativní účinek na zubní sklovinu. Zubní sklovina se může rozpouštět již při pH 5,3 a zubovina (dentin) při pH 6,7. Jelikož víno může dosahovat pH až 3,4 (bílé víno), doporučuje se po jeho konzumaci neutralizace pH v ústech např. sklenicí vody (čištění zubů je vhodné nejdříve za půl hodiny po konzumaci vína)\n\nFlavonoidy (někdy označované jako vitamín P) jsou souborem zhruba šedesáti látek, které mají pozitivní vliv na cévy a srdeční činnost. Mimo jiné se vyskytují přirozeně v ovoci. S vínem bývá nejvíce spokojována skupina flavan-3-olů, neboli katechinů. Katechiny mají schopnost redukovat shlukování trombocytů, čímž předcházejí vzniku krevní sraženiny a riziku infarktu a mozkové mrtvice. Katechiny mají zabraňující vliv i na růst a množení rakovinných buněk; podobně zasahují i do životního cyklu virů, čímž zvyšují rezistenci organismu.\n\nAntokyany jsou rostlinná barviva (červená až fialová). Vyskytují se ve slupkách modrých hroznů, u některých odrůd (tzv. barvířky) i v dužnině. Antokyany prokazatelně zpomalují růst středních rakovinných buněk a v určitých případech mohou způsobit i jejich zničení. Dále vykazují příznivý vliv na relaxaci aorty.\n\nVitamín E bývá zmiňován obzvlášť v souvislosti s Tokajskými víny, která ho obsahují ve vyšším množství.\n\nOstatní vitamíny se ve víně vyskytují v nižších koncentracích, které podle dosavadních studií nemají prokazatelný vliv na zdraví.\n\nVíno může obsahovat superoxid dismutázy a katalázu. Ty zpomalují stárnutí, účastní se ochrany buněk před poškozením volnými radikály, zabraňují oxidaci cholesterolu a předcházejí ateroskleróze.\n\nHořčík (Mg) příznivě ovlivňuje oběhový systém a srdeční sval, je nezbytný pro správnou hormonální činnost organismu a regeneraci buněk.\nDraslík (K) zodpovídá za činnost nervové soustavy, snižuje krevní tlak a má preventivní účinky proti nádorovým onemocněním.\nVápník (Ca) funguje jako prevence proti řídnutí kostí a jeho ionty zajišťují správnou srdeční činnost.\n\nResveratrol patří do skupiny fenolických látek, které vznikají ve slupkách bobulí jako přirozená ochrana proti plísním. Kromě fungicidní funkce slouží rostlině i jako ochrana před UV zářením a jako antioxidant. Obsah ve víně bývá udáván v rozmezí 0,1 - 8 mg/l. Vyšší obsah mívají vína, kde při výrobě docházelo k nakvášení rmutu (resveratrol se ze slupek uvolnil ve vyšším množství). Pro lidský organismus má mít resveratrol význam svými silnými antioxidačními a protirakovinnými účinky, ale nové studie ukazují, že tomu tak není. Potlačuje také LDL cholesterol a zvyšuje HDL (\"dobrý\") cholesterol. Kdysi realizovaný výzkum doktorem Dasem z Connecticutu se nakonec ukázal jako účelový podvod. Samotná látka sice ve víně obsažena je, nicméně po otevření lahve téměř zcela zmizí. Naopak, osoby užívající tablety resveratrolu se později potýkali se zdravotními problémy.\n\nResveratrol je sice obsažen i v četných druzích zeleniny, ale příjem v této podobě není pro lidský organismus tak snadný. Jde totiž o látku nepolárního charakteru, která není rozpustná ve vodě. Víno je díky obsahu alkoholu (polárního rozpouštědla) vhodným médiem, a proto je v této podobě snáze dostupný.\n\nResveratrol je jen jedním z mnoha bioaktivních polyfenolů. Ty jsou v hroznech zastoupeny celkem 5-10% biomasy. K dalším patří kvercetin, katechin, genistein, apigenin, luteolin a další (mnohdy dosud neprozkoumané)\n\nKatechin se ze všech bioaktivních polyfenolů vyskytuje ve vínu v nejvyšší míře, jeho předností jsou hlavně antioxidační účinky. Kvercetin, jehož obsah je závislý na dostatku slunečního svitu, má krom antioxidačních ještě protizánětlivé a protisrážlivé účinky.\n\nKromě přírodních látek může víno obsahovat i příměsi, které nejsou přírodní a jejich přítomnost je umělá, nebo nežádoucí. Jsou to především oxid siřičitý, mykotoxiny, želatina, kasein, rezidua postřiků (přípravky na ochranu rostlin) a metanol.\n\nOxid siřičitý je jediná látka, kterou je možné v České republice víno konzervovat. Původně se síření provádělo pomocí sirných knotů. Ty později nahradil práškový a tabletovaný kaliumpyrosulfit. V současnosti většina významnějších vinařů používá plynný oxid siřičitý, který je možné přesně dávkovat. Šetrným použitím v plynné formě lze nejsnáze předejít vedlejším účinkům - bolestem hlavy druhý den po konzumaci vína - které s sebou špatně dávkovaný oxid siřičitý nesl. Pro zdravého člověka nepředstavuje oxid siřičitý zdravotní riziko, nebezpečný ale může být pro alergiky.\n\nV posledních letech se na trh dostávají i vína bez přidaného oxidu siřičitého. To většinou bývá na etiketě vína vyznačeno. Naopak pokud na etiketě o síření není zmínka, neznamená to, že víno nebylo konzervováno. Aktuální vinařský zákon ukládá výrobci o přítomnosti oxidu siřičitého informovat pouze pokud jeho množství přesahuje 10 mg/l (v platnosti od 25.11.2005).\n\nTzv. vína biodynamická \"mohou\" oxid siřičitý postrádat zcela. Ovšem biodynamické zemědělství je jako homeopatie považováno za nevědecké.\n\nTyto látky se používají při výrobě k odstraňování kalů. Použití želatiny nemusí výrobce uvádět. Kasein ale může\nu citlivých osob vyvolat alergickou reakci, a proto je výrobce povinen jeho přítomnost uvést (od 31.3.2009).\n\nV posledních letech byla věnována zvýšená pozornost studiu houbových toxinů ve víně. Sledovaný byl především nebezpečný ochratoxin A, který je známý nepříznivými nefrotoxickými, imunotoxickými, karcinogenními, teratogenními, mutagenními a neurotoxickými účinky. Na jeho možný obsah ve víně se přišlo roku 1995 při studii, která odhalila výrazně vyšší obsah této nebezpečné látky u obyvatel žijících jižně od Alp, než u severněji položených oblastí.\n\nJako hlavní zdroj mykotoxinu byla odhalena mikroskopická houba Aspergillus sekce niger a Aspergillus carbonarius. Objevu následovala evropská studie zaměřená na středomořské oblasti a také studie provedená v České republice na několika desítkách vzorků moštů, hroznové šťávy a vína ze znojemské oblasti. Z výzkumu vyšlo najevo, že se z mykologického hlediska naše oblast diametrálně liší od středomořské; houby produkující ochratoxin A u nás zjištěny nebyly a stejně tak nebyl ani v jednom z testovaných vzorků objeven obsah škodlivého mykotoxinu.\n\nDo vína se mohou dostávat pozůstatky látek používaných k ochraně rostlin před škůdci (syntetické pesticidy a fungicidy). Kvůli sporům ohledně zdravotních rizik souvisejících s těmito reziduy vede současný trend k redukci chemické ochrany, případně k alternativním cestám (postřiky na rostlinné bázi, šlechtění a pěstování odolnějších odrůd).\n\nSyntetické pesticidy a fungicidy nejsou používané při tzv. BIO produkci. Tato vína bývají označena symbolem BIO, případně mívají uvedeno na etiketě, že byla vyrobena z biohroznů.\n\nNesprávně vyrobené víno může obsahovat metanol, který je pro člověka silně toxický (dokáže způsobit slepotu, případně úmrtí). Moderní metody výroby ale toto nebezpečí prakticky vylučují; obsah metanolu v komerčně dostupných lihovinách bývá zanedbatelný (0,015%). Evropská unie toleruje jako maximum 10 g metanolu na 1 l etanolu. Mezinárodní úřad pro vinnou révu a víno (OIV) stanovuje bezpečnou hranici 150 mg metanolu na 1 l bílého a růžového vína a 300 mg metanolu na litr vína červeného.\n\nTěžké kovy ve víně mohou převážit negativy vlivu na zdraví.\n\nFrancouzský paradox vychází z rozporu, že obyvatelstvo Francie (a jiných středomořských zemí) konzumuje nadprůměrné množství potravin obsahujících nasycené tuky, zatímco výskyt srdečních nemocí, které bývají s konzumací tuků spojovány, je hluboko pod průměrem.\n\nMnoho studií se snažilo hledat souvislost s červeným vínem, nicméně v poslední době začal převládat názor, že tyto závěry nelze zobecňovat. Podle aktuálních studií je látka resveratrol (jíž byly tyto účinky přisuzovány) pouze jednou z mnoha složek vína, které mají na kardiovaskulární činnost vliv. Dále pak, že se obsah resveratrolu ve víně liší podle geografické polohy (např. bílá vína z chladnějších středoevropských oblastí vykazují vyšší koncentraci této látky, než bílá vína ze středomoří).\n\nTuzemské studie prokázaly, že ač moravská červená vína obsahují více resveratrolu než bílá, má pití bílých tuzemských vín příznivější vliv na obsah HDL (\"příznivého\") cholesterolu, hladiny fibrinogenu a obsah volných radikálů v krvi. Důvodem jsou menší molekuly antioxidantů obsažené v bílém víně, které jsou snáze vstřebatelné.\n\nPoslední výzkumy ukazují, že vliv resveratrolu byl přeceňován. Koncentrace resveratrolu jsou tak malé, že nemohou vysvětlit tento paradox.\n\nOtázkou je vhodné dávkování vína. Tradičně se hovoří o 200 ml denně.\n\nMUDr. Karel Nešpor doporučuje abstinenci. Uvádí ze zdrojů WHO jako bezpečné množství 16 g alkoholu pro ženy a 24 g pro muže. To zhruba odpovídá 160 / 240 ml běžného 12% vína. Nové studie zpochybnily kardioprotektivní účinek malých dávek alkoholu, a tak nelze hovořit o (jakékoli) doporučené dávce. Často jde o vliv systematické chyby studií, kdy do skupiny abstinentů například spadají lidé, kteří nepijí ze zdravotních důvodů.\n\nBritské úřady doporučily jako maximální bezpečnou denní dávku 3 jednotky alkoholu pro ženy a 4 pro muže. Jedna jednotka odpovídá zhruba 10 g, takže mluvíme o 300 / 400 ml vína denně. Tyto hodnoty (resp. termín \"denní dávka\") se nelíbily některým britským lékařům, kteří doporučili změnu na 14 / 21 jednotek týdně (ženy / muži), což odpovídá 200 / 300 ml vína na den (či 1400 / 2100 ml vína na týden).\n\npro přibližný objem vína stačí hodnoty vynásobit cca 8-10\n\n\n\n"}
{"id": "584426", "url": "https://cs.wikipedia.org/wiki?curid=584426", "title": "Ropice (Moravskoslezské Beskydy)", "text": "Ropice (Moravskoslezské Beskydy)\n\nRopice je hora v Moravskoslezských Beskydech, 5 km východně od Morávky a 6 km jižně od obce Řeka, zalesněná smíšeným smrko-bukovým lesem.\n\nNa vrcholu je kromě geodetického bodu také dřevěná socha Peruna, slovanského boha hromu, bouře a blesku, později ctěného i jako dárce úrody. Vysvětlující tabulka dodává, že Perun na Ropici je symbolem vzájemné tolerance a svornosti Čechů, Slováků a Poláků. Nenachází se zde žádná turistická chata, ani jiné zařízení.\n\nPřímo na vrchol vede červeně značená trasa KČT, mezi rozcestími Šindelná (1 km VSV), Ropice (1 km VJV) a Velký Lipový (1 km ZSZ). Na rozcestí Šindelná vede modře značená cesta od chaty Javorový (4 km), na rozcestí Ropice červeně značená cesta od chaty Slavíč (6 km) a na rozcestí Velký Lipový žlutě značená cesta z Morávky (4,5 km). Přes všechna tři rozcestí vede i bíle značená cyklotrasa č. 6083 mezi Horní Lomnou a Komorní Lhotkou.\n\nU červeně značené cesty mezi rozcestími Ropice a Velký Lipový je asi 300 m východně od vrcholu pramen a turistický přístřešek.\n\nSeverní svahy Ropice prudce spadají do osady Řeka. Jedná se o tzv. nivační kotel, obdobu ledovcového karu, který odvodňuje Ropičanka, vlévající se u Českého Těšína do Olše. Jižní svahy odvodňuje potok Slavíč, který se vlévá do Morávky jako vedlejší zdroj stejnojmenné vodní nádrže. Olše i Morávka se vlévají do Odry, kde se tedy setkává veškerá voda z Ropice.\n\nVrchol a část svahů hory jsou od roku 2011 chráněny v rámci přírodní rezervace Ropice.\n\n"}
{"id": "584429", "url": "https://cs.wikipedia.org/wiki?curid=584429", "title": "Světlana Allilujevová", "text": "Světlana Allilujevová\n\nSvětlana Josifovna Allilujevová (rusky \"Светлана Иосифовна Аллилуева\", gruzínsky: \"სვეტლანა ალილუევა\", 28. února 1926 Moskva, Sovětský svaz – 22. listopadu 2011 Richland Center, Wisconsin, USA) byla nejmladší dítě a jediná dcera sovětského diktátora Josefa Stalina a jeho druhé ženy Naděždy Allilujevové.\n\nJako mnoho dětí vysokých sovětských politiků byla vychovávána chůvou a své rodiče vídala jen příležitostně. Její matka zemřela 9. listopadu 1932, kdy spáchala sebevraždu, ačkoli oficiální příčinou bylo zanícení slepého střeva.\n\nV 16 letech se zamilovala do židovského filmaře Alexeje Kaplera, tehdy již čtyřicetiletého. Její otec byl proti tomuto románku. Kapler byl později odsouzen na deset let v pracovních táborech.\n\nO rok později se zamilovala do spolužáka z Moskevské univerzity Grigorije Morozova, který byl také žid. Stalin zdráhavě povolil sňatek, ale nikdy toto manželství neschválil. Morozovovi porodila v roce 1945 syna Josifa, pár se rozvedl v roce 1947.\n\nJejím druhým manželem se stal Jurij Ždanov, syn Stalinova spolupracovníka Andreje Ždanova. V roce 1949 se vzali, měli spolu dceru Jekatěrinu, ale i toto manželství skončilo v roce 1950 rozvodem.\n\nČasopis \"Time\" jednou uvedl, že se v roce 1951 potřetí vdala za Michaila Kaganoviče, syna známého Stalinova spolupracovníka Lazara. Ona sama to však popírala.\n\nPo smrti svého otce v roce 1953 přijala příjmení své matky a pracovala jako učitelka a překladatelka v Moskvě. Kromě ruštiny hovořila plynule francouzsky, německy a anglicky. Kvůli svému původu se stala členkou Komunistické strany SSSR.\n\nV roce 1963, po operaci mandlí, se setkala s Braješem Singhem, indickým komunistou, který byl na návštěvě Moskvy. Oba se do sebe zamilovali. Singh byl ale vážně nemocný. Léčil se v Soči, přesto však roku 1966 zemřel. Z tohoto důvodu odcestovala do Indie a jeho popel rozpustila v řece Ganze.\n\nV roce 1967 navštívila americké velvyslanectví v Novém Dillí a zažádala o politický azyl. Ten jí byl udělen. Protože se indická vláda obávala agrese Sovětského svazu, nejprve odcestovala do Říma, poté do Ženevy a nakonec přistála v New Yorku. Tam na tiskové konferenci odsoudila otcův režim a sovětskou vládu, což vyvolalo ve Východním bloku rozruch. O svém životě a poměrech ve Stalinově rodině sepsala několik knih.\n\nRoku 1963 přijala v pravoslavné církvi křest, roku 1982 konvertovala ke katolictví.\n\nV roce 1982 se přestěhovala se svou dcerou do Cambridge ve Velké Británii. V roce 1984 se vrátila do Sovětského svazu, ale po necelých dvou letech se po neshodách s příbuznými vrátila do Spojených států. Na sklonku života údajně odmítala hovořit rusky. Žila v Richlandu ve Wisconsinu, kde 22. listopadu 2011 zemřela na rakovinu tlustého střeva.\n\n"}
{"id": "584430", "url": "https://cs.wikipedia.org/wiki?curid=584430", "title": "Menolog", "text": "Menolog\n\nMenolog, n. menologium neboli „měsíceslov“ (rusky Месяцеслов – \"mesjaceslov\", nesprávný překlad z řeckého \"menologion\", kde původ pochází od výrazu -logion 'sbírat', nikoli od logos 'slovo', analogicky časoslov „часослов“, modlitboslov (молитвослов) neboli mineja je pravoslavný církevní kalendář s odkazy na památku svatých a kruhem církevních svátků. V pravoslaví je součástí bohoslužebných knih, jako jsou bohosužebník a typikon. Může obsahovat rovněž předpisy nebo pokyny ohledně specifik toho či onoho dne.\n"}
{"id": "584434", "url": "https://cs.wikipedia.org/wiki?curid=584434", "title": "Rozhledna Velká Buková", "text": "Rozhledna Velká Buková\n\nRozhledna Velká Buková se nachází v Plaské pahorkatině, na jihozápadním okraji stejnojmenné obce v okrese Rakovník.\n\nV roce 2006 byl po konzultacích s SCHKO Křivoklátsko vybrán návrh architekta Karla Zusky a v roce 2007 bylo vydáno územní rozhodnutí. Prostřednictvím Regionálního operačního programu Střední Čechy byla získána dotace na výstavbu z prostředků EU. Vlastní stavbu v letech 2008-2009 provedla společnost ESTA Kladno s.r.o. Slavnostní otevření bylo 28. září 2009. Rozhledna má trojúhelníkový půdorys, nad kamennou základnou, ve které je umístěna suvenýrů, toalety a úschovna kol, pokračuje dřevěná konstrukce vlastní věže z modřínového dřeva. Zajímavým prvkem je schodiště vedené střídavě po vnější a vnitřní obvodové stěně. Celková výška věže je 14,2 m, vyhlídková plošina je ve výšce 13,5 m, vede na ni celkem 74 schodů.\n\nAutem lze dojet přímo na parkoviště u rozhledny, vede k němu odbočka ze silnice Pavlíkov - Roztoky, asi 300 m od křižovatky do Velké Bukové. Nově byla k rozhledně přeložena červená turistická značka z Křivoklátu do Rakovníka. Nejbližší železniční stanice je Křivoklát.\n\nZ rozhledny je kruhový výhled na Radnickou vrchovinu, údolí Berounky, Křivoklátsko, Brdy, Džbán, národní přírodní rezervaci Týřov a za pěkného počasí až na Krušné hory.\n\n\n"}
{"id": "584437", "url": "https://cs.wikipedia.org/wiki?curid=584437", "title": "Indal", "text": "Indal\n\nIndal, přesněji grupo INDAL, je španělský průmyslový holding, který zahájil svou existenci v roce 1950 a v současné době je lídrem na trhu výroby osvětlovacích technických produktů. Nejstarší část holdingu vznikla v roce 1929 restrukturalizací jedné ze sekcí společnosti Philips, zaměřené na venkovní osvětlování. Do skupiny grupo INDAL patří více než 45 firem přítomných na 5 kontinentech. Konsolidovaný obchodní obrat skupiny dosahuje 125 miliónů EUR. Grupo INDAL má téměř 900 zaměstnanců. V současné době produkuje grupo INDAL sofistikovaná svítidla určená pro několik skupin světelných aplikací:\n\n"}
{"id": "584438", "url": "https://cs.wikipedia.org/wiki?curid=584438", "title": "Felix Jenewein", "text": "Felix Jenewein\n\nFelix Jenewein (4. srpna 1857 v Kutné Hoře – 2. ledna 1905 v Brně) byl český malíř a ilustrátor.\n\nPocházel z rodiny Felixe Jeneweina (*1805), úředníka továrny na tabák v Sedlci u Kutné Hory, a jeho ženy Barbory (*1818). Měl sestry Filipínu a Barbaru. Otec pocházel z Hallu v Tyrolsku, později rodinu opustil a odstěhoval se na Žižkov.\n\nNa doporučení Antonína Lhoty šel ke zkouškám na pražskou Akademii, kde pak studoval historickou malbu u A. Lhoty a u J. Sweertse. Ve studiu pokračoval na vídeňské akademii u prof. Josefa Matyáše Trenkwalda, během studií se podílel na freskové výzdobě Votivního chrámu ve Vídni. Přátelil se s Josefem Tulkou a Maxem Pirnerem, patřil ke generaci Národního divadla. Vyšel z romantismu Mánesova ladění, postupně přešel k nazarenismu a secesi.\n\n14. ledna 1877 narukoval jako jednoroční dobrovolník k 25. pěšímu pluku do Chamulu. 7. srpna 1882 se v kostele sv. Mikuláše ve Vršovicích oženil s učitelkou Marií Stehlíkovou z Kutné Hory (*1862). Většinu svého tvůrčího života působil v Praze.\n\nZúčastnil se soutěže na výzdobu Rudolfina. Uplatnil se jako ilustrátor (časopisy Paleček, Šotek, Zlatá Praha) a v letech 1890 – 1892 jako profesor kreslení na Uměleckoprůmyslové škole. Od roku 1902 vyučoval v Brně na Vysokém učení technickém. V Brně byl také členem poradního sboru a nákupní komise Moravského zemského muzea.\n\nV Brně předčasně zemřel stižen mrtvicí. Byl pohřben v Kutné Hoře na hornickém hřbitově Všech Svatých.\n\nVytvořil především sugestivní historická díla, v kterých navazuje na nazarenskou katolickou tematiku a kompozici. V mládí se nesetkal s velkým pochopením pro svá tragická a katastrofická témata i temné barevné ladění. Jeho umělecký názor byl doceněn teprve s nástupem secesního symbolismu. Jeho největší monumentální realizací je výzdoba interiéru kostela Svaté rodiny ve Vídni na Neu-Ottakringu z roku 1898 (malba rodokmenu Kristova a apoštolů). Stěžejním dílem je také šestidílný cyklus kartonů Mor malovaný technikou kvaše, dnes ve sbírce Národní galerie v Praze. Jeneweinovu uměleckou pozůstalost odkoupila Moderní galerie Království českého v Praze.\nMěsto Kutná Hora zřizuje Galerii Felixe Jeneweina, která každoročně pořádá výstavu z jeho díla.\n\n\n\n"}
{"id": "584441", "url": "https://cs.wikipedia.org/wiki?curid=584441", "title": "Dívka, která si hrála s ohněm", "text": "Dívka, která si hrála s ohněm\n\nDívka, která si hrála s ohněm (: ) je detektivní román od švédského spisovatele Stiega Larssona. Vyšel v roce 2006, v češtině roku 2008 v překladu od Azity Haidarové. Román je druhým dílem trilogie \"Milénium\", předchozí díl: \"Muži, kteří nenávidí ženy\", následující díl: \"Dívka, která kopla do vosího hnízda\".\n\nKniha je rozdělena na čtyři části (\"Nepravidelná rovnice\", \"From Russia with love\", \"Absurdní rovnice\" a \"Terminator mode\"), dále se dělí na 32 kapitol plus prolog. Příběh se odehrává dva roky po první knize, od 16. prosince do 7. dubna v roce 2004, převážně ve Švédsku, ale i v Grenadě.\n\nLisbeth Salanderová ukradla z účtu Hans-Erika Wennerströma (v předchozím díle křivě obvinil Blomkvista) 3 miliardy korun, tráví svůj čas cestováním, momentálně je v Grenadě, nechala si zvětšit prsa a se svým bývalým přítelem Mikaelem Blomkvistem odmítá jakkoliv komunikovat, také si nechala odstranit jedno ze svých tetování (přes celé záda má například vytetovaného draka), vosu, což byla její vzpomínka na časy, kdy se věnovala boxu. Ze zájmu studuje matematiku (velmi ji zaujala hlavně Fermatova věta). Vrací se zpět do Stockholmu, kupuje si větší byt a auto. Svůj starý byt věnuje své přítelkyni Mimmi (celým jménem Miriam Wu). Navštíví své blízké, Draga Armanského, její bývalý zaměstnavatel, ředitel Milton Security a svého bývalého poručníka, Holgera Palmera, který se po mrtvici léčí v rehabilitačním centru.\nMikael Blomkvist, spolumajitel časopisu Milénium, se marně pokouší s Lisbeth spojit. Jeho příležitostná přítelkyně Harriet Vangerová (v předchozím díle byla pokládána za zavražděnou, Mikael ji však vypátral), pracuje v redakci Milénia. Mikael společně s Erikou Bergerovou započínají připravovat rozsáhlou reportáž o prostituci ve Švédsku.\nNils Bjurman, Lisbethin poručník, který ji v předchozím díle znásilnil, ale Lisbeth se mu pomstila a nyní ho „drží v šachu“, se chce Lisbeth pomstít a vymanit se ze svízelné situace. Najímá si „Blonďatého obra“, který má Lisbeth zneškodnit. Dag Svenson, novinář Milénia, pracující na reportáži o prostituci (respektive o \"obchodování s bílým masem\") a jeho přítelkyně, kriminoložka Mia Bergmanová jsou zastřeleni. Mikael s Erikou vyšetřují vraždu svých kolegů. Zanedlouho je zastřelen i Nils Bjurman. Policie podezírá Lisbeth, protože na vražedné zbrani, která patřila Bjurmanovi, byly nalezeny její otisky prstů.\n\nLisbeth se „nabourá“ do počítače státního zástupce Richarda Ekströma a zjišťuje, že vynáší informace o případu médiím. Za Mikaelem přichází boxer Paolo Roberto a vypráví mu o Lisbethiných boxerských cvičení. Lisbeth Mikaelovi konečně zareaguje na jeden z mnoha Mikaelových e-mailů, ale stručně, jen mu poradí stopu: Zala.\n\n„Blonďatý obr“ unesl Mimmi, chtěl s její pomocí zjistit, kde Lisbeth je, mučil ji, málem ji zabil, život jí zachránil až Paolo Roberto, který únos viděl a unášenou Mimmi sledoval. Mikael navštívil Gunnara Björcka, ten mu vypráví, že Zala je Alexander Zalaščenko (narozen roku 1940) pracoval pro ruskou špionážní službu, jeho mise ve Španělsku skončila neúspěchem. Neuposlechl rozkaz k návratu, uchýlil se do Švédska, kde mu Björck spolu s Bjurmanem dopomohli k „poklidnému“ životu. Nyní je Zalovi 65 let a při útoku přišel o nohu.) Později se Mikael dozvídá od Holgera Palmgrena, že Zalaščenko je Lisbethin otec, Lisbeth má dokonce i sestru, dvojče, Kamilu Salanderovou (Lisbeth se sestrou nikdy nevycházela, neviděly se už několik let). Lisbethina matka, Agneta, se s Zalaščenkem seznámila, když jí bylo sedmnáct, Zala se však projevil jako naprostý psychopat a Agnetu týral a bil. Když bylo Lisbeth dvanáct, poprvé se pokusila otce zabít, pobodala ho. Podruhé se pokusila ho upálit v autě, Zala s těžkými popáleninami přežil. Lisbeth skončila v psychiatrické léčebně.\n\nLisbeth vypátrala místo, kde se nachází její otec, vypravila se ho zabít, ale „Blonďatý obr“ ji objevil a zbil. Zala svou dceru zajal, ale odpovídal Lisbeth na její otázky. Lisbeth zjistila že, Daga, Miu i Bjurmana zabil „Blonďatý obr“ (Ronald Niedermann). Bjurman Zalovi zaplatil, aby Lisbeth zneškodnil. Ronald Niedermann je Lisbethin nevlastní bratr, Bjurmana zabil omylem, Daga a Miu, protože chtěli zveřejnit jejich nekalé obchody. Lisbeth se téměř podařilo uprchnout, ale otec ji postřelil a Ronald ji zaživa pohřbil. Polomrtvé Lisbeth se podařilo z hrobu vyhrabat, otci do nohy zaťala sekeru, Ronald je těžce raněný. Přijíždí Mikael, nalézá polomrtvou Lisbeth a volá na tísňovou linku.\n\n\n"}
{"id": "584442", "url": "https://cs.wikipedia.org/wiki?curid=584442", "title": "Důl Prokop (Březové Hory)", "text": "Důl Prokop (Březové Hory)\n\nDůl Prokop je nepoužívaný rudný důl na Březových Horách v Příbrami. Jde o nejhlubší důl v březohorském rudním revíru, jeho hloubka je 1 579,6 metrů. Většina literatury zabývající se rudnými doly na Příbramsku se o této jámě zmiňuje minimálně.\n\nProkopský důl byl založen v roce 1832. Byl hlouben až do roku 1966, kdy jeho hloubka činila 1 579,6 m. (Některé prameny uvádí hloubku o 23 metrů větší, což by znamenalo, že celková hloubka je 1 602,6 m.) V té době se jednalo o nejhlubší důl v republice. Důl Prokop má 41 pater, s většinou březohorských a bohutínských dolů byl propojen Dědičnou štolou na druhém patře. Celková vytěžená kubatura je přibližně 18 980 m.\n\n<nowiki>*)</nowiki> přibližná hloubka\n\nDnes strojovnu dolu Prokop vlastní státní podnik Diamo ze Stráže pod Ralskem, který má v Příbrami odštěpný závod \"Správa uranových ložisek, o.z., Příbram\". Budova je ve velmi špatném stavu a chátrá. Společnost Diamo objekt nijak neudržuje, a přestože skrývá řadu nebezpečných nástrah, zákaz vstupu oznamuje jen roztrhaná cedule. Proto se také tyto prostory stávají častým terčem vandalů a bezdomovců. Říká se, že se v jedné z přilehlých studní utopil muž. Tato zpráva byla Diamem vyvrácena. Těžní věž s vlastní jámou je ve vlastnictví soukromníka. Tento objekt chátrá a není přístupný veřejnosti.\n\nProkopský důl je na prvním patře propojen s nádvořím dolu Anna. Touto chodbou vede trasa důlního vláčku, kterým se v rámci prohlídky mohou svézt návštěvníci zdejšího hornického muzea. Na prvním patře se návštěvníci také mohou přes mříže podívat dolů do jámy, která byla po ukončení hornické činnosti zatopena do druhého patra. Část prostoru mezi bývalou strojovnou dolu Prokop a jeho prvním patrem je zabetonována.\n"}
{"id": "584453", "url": "https://cs.wikipedia.org/wiki?curid=584453", "title": "Vladimír Řepa", "text": "Vladimír Řepa\n\nVladimír Řepa (8. listopadu 1900, Praha-Vinohrady – 19. srpna 1957, Praha) byl český herec.\n\nJosef Vladimír Řepa se narodil na Královských Vinohradech. Začínal v divadelních ochotnických souborech. Od roku 1917 byl angažován na Kladně v souboru divadelní ředitelky Kolaříkové, v letech 1918–1919 pak u divadelní společnosti ředitele Jeřábka.\n\nOd roku 1920 prošel kamennými divadly v Bratislavě, Plzni, v Českých Budějovicích a pražskou Uranií. V roce 1922 byl angažován Jaroslavem Kvapilem do Divadla na Vinohradech, kde hrál až do roku 1948. Následně se stal členem činohry Národního divadla, kde působil až do své smrti, s výjimkou období od 1. července 1949 do 31. srpna 1952 kdy byl zaměstnán jako herec Československého státního filmu.\n\nVe filmu se objevil již ve dvacátých letech 20. století, natočil čtyři němé filmy, v letech 1931 až 1945 natočil 68 filmů a v letech 1945 až 1955 pak vytvořil 62 filmových rolí. Od roku 1924, byla jeho manželkou Hana Černíková (1901).\n\n\n\n\n"}
{"id": "584456", "url": "https://cs.wikipedia.org/wiki?curid=584456", "title": "Zápas na Letních olympijských hrách 1972", "text": "Zápas na Letních olympijských hrách 1972\n\nZápas na Letních olympijských hrách 1972 v Mnichově nabídl souboje o dvacet sad medailí, a to v deseti váhových kategoriích ve volném stylu a v deseti v řecko-římském.\n\nDo bojů o medaile zasáhlo 392 zápasníků z 50 zemí:\n"}
{"id": "584462", "url": "https://cs.wikipedia.org/wiki?curid=584462", "title": "Bastard", "text": "Bastard\n\nBastard může označovat:\n\n"}
{"id": "584463", "url": "https://cs.wikipedia.org/wiki?curid=584463", "title": "Kjongdžu", "text": "Kjongdžu\n\nKjongdžu (korejsky 경주) je město v provincii Severní Kjongsang v jihovýchodní části Jižní Koreje. V současnosti má zhruba 270 tisíc obyvatel.\n\nKjongdžu bylo hlavním městem království Sjednocená Silla (668-936), tehdy však neslo název Kumsong - Zlaté město. Toto období korejských dějin bylo poznamenáno velkým rozkvětem buddhismu a je považováno za zlatou kulturní éru, o čemž svědčí velké množství zachovaných památek ve městě (královské hrobky, observatoř, jezero Anapči s pavilony, anebo bohatá expozice v místním Národním museu) a v jeho okolí (jako klášter Pulguksa, jeskyně Sokkuram či tesané skalní reliéfy v oblasti Namsan nebo historická vesnice Jangdong). Historická oblast Kjongdžu byla v r. 2000 zapsán na seznam světového dědictví UNESCO.\n\nOblast města a jeho okolí je pravděpodobně nejvíce seismickou oblastí v Jižní Koreji. V roce 2016 a 2017 zde došlo ke dvěma otřesům, které zranily desítky lidí.\n\n\n\n"}
{"id": "584464", "url": "https://cs.wikipedia.org/wiki?curid=584464", "title": "Chůze na 20 km", "text": "Chůze na 20 km\n\nChůze na 20 km je olympijská atletická disciplína, ve které na silnici závodí muži i ženy. Při chůzi se jedna závodníkova noha musí vždy dotýkat země a stojná noha musí být napnutá, a ne pokrčená v koleni od okamžiku, kdy se dotkne země až do chvíle, kdy ji mine druhá noha. Chodci jsou trestáni za jakoukoliv nepovolenou techniku, například za tzv. \"lifting\" - tj. když se ani jedna noha nedotýká země. Rozhodčí na trati hlásí přestupky proti pravidlům třem hlavním rozhodčím, kteří mohou narušitele napomenout tím, že mu ukážou žlutý terčík; za další porušení pravidel následuje červený terčík. Tři červené terčíky znamenají diskvalifikaci.\n\n"}
{"id": "584465", "url": "https://cs.wikipedia.org/wiki?curid=584465", "title": "Mistrovství světa ve volejbale mužů 1962", "text": "Mistrovství světa ve volejbale mužů 1962\n\n5. mistrovství světa ve volejbale mužů proběhlo v dnech 12. – 26. října v Sovětském svazu.\n\nTurnaje se zúčastnilo 21 mužstev, rozdělených do čtyř čtyřčlenných jedné pětičlenné skupiny. Družstva na prvním a druhém místě postoupily do finálové skupiny, týmy na třetím místě hrály o 11.–20. místo. Tým který skončil ve skupině \"B\" na pátém místě ze soutěže vypadl. Družstvo Tuniska bylo pro nenastoupení k utkání s Izraelem diskvalifikováno. Mistrem světa se stal Sovětský svaz.\n\n\n\n\n1. SSSR\n2. Československo\n\n\n3. Rumunsko\n"}
{"id": "584469", "url": "https://cs.wikipedia.org/wiki?curid=584469", "title": "Zápas na Letních olympijských hrách 1996", "text": "Zápas na Letních olympijských hrách 1996\n\nZápas na Letních olympijských hrách 1996 v Atlantě nabídl souboje o dvacet sad medailí, a to v deseti váhových kategoriích ve volném stylu a v deseti v řecko-římském. Soutěže probíhaly v Hale E Světového kongresového centra (Georgia World Congress Center) v Atlantě.\n\nDo bojů o medaile zasáhlo 401 zápasníků z 75 zemí:\n"}
{"id": "584470", "url": "https://cs.wikipedia.org/wiki?curid=584470", "title": "Luboš Holý", "text": "Luboš Holý\n\nLuboš Holý (21. října 1930, Hrubá Vrbka – 23. ledna 2011, Brno) byl folklórní zpěvák moravských lidových písní a zároveň i vysokoškolský pedagog Veterinární a farmaceutické univerzity v Brně. Jeho zpěvnost vycházela především z kulturní tradice jeho rodného regionu Horňácka na Moravě, ovlivněn byl také muzikantskou atmosférou nedalekého Strážnicka, kde absolvoval středoškolská studia. Proslul, mimo jiné, zpěvem v netypickém barytonu, který jej odlišuje od mnoha jiných horňáckých lidových pěvců.\n\nNarodil se v horňácké vesnici Hrubá Vrbka v muzikantské rodině jako starší bratr Dušana Holého, taktéž známého zpěváka lidových písní. Oba bratři byli od dětství formováni rodinným prostředím (rodiče ve svých synech uvědoměle pěstovali zájem o místní lidovou kulturu) a také existencí dvou vyspělých kapel přímo v rodné vesnici. Luboš docházel společně s bratrem na Střední školu do nedaleké Strážnice a poté odešel studovat veterinární lékařství do Brna. Přinesl si s sebou bohatou písňovou zásobu a vyhraněný hudební i taneční projev. V letech 1950–1954 se uplatnil jako primáš cimbálové muziky Vysoké školy veterinární v Brně a brněnského Slováckého krůžku. V Brně působil dále v několika dalších souborech, snad nejvíce je jeho hudební činnost spjata s Brněnským rozhlasovým orchestrem lidových nástrojů (BROLN), se kterým spolupracoval od jeho založení po mnoho let a natočil s ním mnoho nahrávek, vystupoval v televizi i v rozhlase. Dlouhodobě zpíval též s ostravskou cimbálovou muzikou vedenou cimbalistou Janem Rokytou, který patří dnes k významným propagátorům a teoretikům jeho hudby. Mezi muzikanty je znám svou agogickou rozvahou, intuitivním přístupem a strhujícím emocionálním provedením. Jeho posledním albem bylo \"Rabudeň, rabudeň\" (2010). Vedle zpěvu se dříve zabýval též tancem, ve kterém mu partnerku dělala mj. známá etnochoreoložka Zdenka Jelínková.\n\nPůsobil jako profesor na brněnské Veterinární a farmaceutické univerzitě. V roce 1964 získal titul kandidát věd. Měl za sebou dlouhodobou pedagogickou činnost také na univerzitách na Kubě a v Mexiku a byl uznávaným odborníkem ve svém oboru. Z jeho četných vědeckých publikací, známých též v zahraničí, lze jmenovat například \"Biologii rozmnožování skotu\" (1970).\n\n\n\n"}
{"id": "584476", "url": "https://cs.wikipedia.org/wiki?curid=584476", "title": "Pelle Lindbergh", "text": "Pelle Lindbergh\n\nPer-Eric Göran \"Pelle\" Lindbergh (24. května 1959 ve Stockholmu, Švédsko – 11. listopadu 1985 v Somerdale, New Jersey, USA) byl švédský hokejový brankář, který se prosadil do NHL v dresu Philadelphia Flyers. Jeho kariéru ukončila smrtelná autonehoda ve věku 26 let.\n\nŠvédský brankářský talent se na významné akci objevil v roce 1976, kdy byl na mistrovství Evropy juniorů v Československu součástí stříbrného mužstva. O rok později se stal na šampionátu v Západním Německu se svými spoluhráči mistrem Evropy v této věkové kategorii. Při obou startech na MEJ byl vyhlášen nejlepším brankářem. \"(v letech 1976 a 1977 se měnilo věkové omezení turnaje, turnaj 1976 byl pro hokejisty do 19 let, následující ročník již byl omezen 18 lety)\"\n\nTřikrát startoval na mistrovství světa hráčů do 20 let. V roce 1977 v Československu,1978 v Kanadě (stříbro) a 1979 ve Švédsku (bronz, nejlepší brankář, All Star tým).\n\nJiž v juniorském věku se prosadil do mužského švédského národního týmu. S ním absolvoval MS 1979 v SSSR, odkud si odvezl výběr s třemi korunkami na dresech bronz. Stejný kov získal i na olympijských hrách 1980 v Lake Placid. Po odchodu do zámoří se objevil za národní tým ještě na nepovedeném Kanadském poháru 1981 (kde Švédi skončili v šestičlenném turnaji pátí) a po vyřazení svého klubu v prvním kole play off NHL posílil reprezentaci na MS 1983 v Západním Německu, kde Seveřané obsadili čtvrtou pozici.\n\nStatistika na velkých mezinárodních turnajích\nOdchovanec klubu Hammarby IF Hockey v mládežnickém věku přestoupil do AIK Stockholm, v jehož dresu v letech 1978-80 chytal nejvyšší soutěž. V létě 1980 se rozhodl i kvůli svému draftování klubem Philadelphia Flyers pro odchod do zámoří a v sezoně 1980/81 byl v dresu Maine Mariners hvězdou farmářské ligy AHL, což dokládá výčet ocenění – Les Cunningham Award (nejužitečnější hráč), Dudley \"Red\" Garrett Memorial Award (nejlepší nováček), zařazení do All Star týmu soutěže a Harry \"Hap\" Holmes Memorial Award (brankář nejméně inkasujícího týmu). Svému týmu navíc pomohl až do finále soutěže, kde však se spoluhráči nestačil na Adirondack Red Wings. V sezoně 1981/82 se kromě Maine postavil osmkrát i mezi tyče Philadelphia Flyers v NHL. Premiéru si odbyl 25. března proti Washington Capitals (3:4). V následující sezoně již nastupoval za Flyers pravidelně a novináři jej zařadili do All Rookie týmu a zachytal si i utkání hvězd, v play off však jeho tým nepřešel první kolo. Ve Švédsku byl v hlasování hráčů oceněn trofejí Viking Award pro nejlepšího švédského hráče v zámoří. V sezoně 1983/84 chytal stabilně za Philadelphii, ale kvůli výkyvu formy se objevil i ve čtyřech utkáních AHL za Springfield Indians. Ve vyřazovacích bojích opět s \"Letci\" nepřelétl přes prvního soupeře. Svojí nejlepší sezonu kariéry zažil v ročníku 1984/85, během kterého si vysloužil nejen svojí druhou nominaci do utkání hvězd, ale také zařazení do 1. All star týmu a Vezina Trophy pro nejlepšího brankáře (tu získal jako první Evropan, na kterého navázal až od devět let později Dominik Hašek). V play off pak jeho mužstvo došlo až do finále Stanley Cupu, kde ztroskotalo na skvělé generaci Edmonton Oilers.\n\nV sezoně 1985/86 v úvodních osmi utkáních sice navázal na formu z předešlé sezony, ovšem více toho již nestihl – 11. listopadu 1985 našel smrt za volantem svého Porsche 930.\n\nTřikrát byl vybrán do švédského All Star týmu – 1979, 1980 a 1983. Trofej, která nese jeho jméno, je od sezony 1993/94 každoročně udílena v klubu Philadelphia Flyers hráči, který se nejvíce zlepšil mezi jednotlivými sezonami. Číslo Lindberghova dresu 31 se již v pensylvánském týmu neužívá.\n\nPři nehodě utrpěl nevratné poškození mozku, dále měl zlomenou čelist a kyčel. Rodiče vzhledem k tomu, že přístroje udržovaly v činnosti již bezvládné tělo, rozhodly o jejich odpojení i poskytnutí synových orgánů k transplantaci.\n\n\n"}
{"id": "584481", "url": "https://cs.wikipedia.org/wiki?curid=584481", "title": "Nguyen Phuong Thao", "text": "Nguyen Phuong Thao\n\nNguyễn Phương Thảo (* 10. října 1972 Hanoj, Vietnam) je vietnamská fotografka působící v Praze.\n\nNarodila se v rodině novináře a ekonomky ve Vietnamu. V roce 1990 přijela do Československa studovat pražskou Fakultu sociálních věd Univerzity Karlovy. Během studií v Praze začala fotografovat. V roce 1995 nastoupila jako externistka do \"MF Dnes\", kde poté získala smlouvu a pracovala zde až do roku 2012. Od roku 2012 fotografuje pro časopis \"Reflex\", věnuje se portrétní fotografii.\n\n\n\n\n"}
{"id": "584485", "url": "https://cs.wikipedia.org/wiki?curid=584485", "title": "Akania bidwillii", "text": "Akania bidwillii\n\nAkania bidwillii, neopadavý listnatý strom, je jediným druhem monotypického rodu Akania z čeledě \"Akaniaceae\".\n\nJe to australský endemit, vyskytuje se pouze na severu ve státě Queensland a na východě v Novém Jižním Walesu. Roste roztroušeně v subtropickém a tropickém deštném pralese.\n\nŠtíhlé stromy s hladkou kůrou dosahují výšky až 12 m. Mají vstřícné, střídavé listy dlouhé do 75 cm, lichozpeřené, s 9 až 31 kožovitými, jemně síťovanými lístky dlouhými 10 až 30 cm. Mají čepele tvaru kopinatého až úzce eliptického s tupou bázi a špičatým vrcholkem, po obvodě jsou pilovité a řapíčky mají dlouhé 15 mm.\n\nOboupohlavé souměrné květy na stopkách dlouhých 5 až 20 mm jsou uspořádány do rozvětvených lat o délkách až 50 cm. Bílých nebo růžových kališních lístků dlouhých 3 až 4 mm je 5, stejně jako podlouhlých korunních plátků dlouhých 8 až 12 mm. Tyčinek uspořádaných ve dvou přeslenech bývá v květu 5 až 10, nejčastěji ale 8. Synkarpní gyneceum se skládá se tří plodolistů, semeník má tři oddělením, čnělky jsou dlouhé asi 6 mm.\n\nSemena jsou v pukající, temně červené kožovité nebo dřevnaté tobolce vejcovitého až hruškovitého tvaru. Mají dužnatý endosperm, voní po mandlích.\n\nPřínos těchto řídce rostoucích stromů je větší po stránce estetické a vědecko poznávací než ekonomické.\n\n"}
{"id": "584488", "url": "https://cs.wikipedia.org/wiki?curid=584488", "title": "Zápas na Letních olympijských hrách 2004", "text": "Zápas na Letních olympijských hrách 2004\n\nZápas na Letních olympijských hrách 2004 v Athénách nabídl souboje o osmnáct sad medailí, a to mužů v sedmi váhových kategoriích ve volném stylu a v sedmi v řecko-římském a poprvé v historii se o medaile utkaly také ženy a to ve čtyřech váhových kategoriích ve volném stylu.\n\nDo bojů o medaile zasáhlo 342 zápasníků z 66 zemí:\n"}
{"id": "584489", "url": "https://cs.wikipedia.org/wiki?curid=584489", "title": "Romain Barras", "text": "Romain Barras\n\nRomain Barras (* 1. srpna 1980, Calais, Pas-de-Calais) je francouzský atlet, desetibojař.\n\nPrvní mezinárodní úspěch zaznamenal v roce 2001 na mistrovství Evropy do 22 let v Amsterdamu, kde skončil těsně pod stupni vítězů, čtvrtý. O rok později skončil pátý na světové letní univerziádě v Pekingu. Na následující univerziádě v jihokorejském Tegu v roce 2003 vybojoval výkonem 8 196 bodů zlatou medaili. Na letních olympijských hrách 2004 v Athénách dokončil desetiboj na třináctém místě.\n\nV roce 2005 získal zlatou medaili na středomořských hrách ve španělské Almeríi a na mistrovství světa v Helsinkách skončil sedmý. O rok později na Mistrovství Evropy v atletice 2006 ve švédském Göteborgu se umístil na osmém místě (8 093 bodů). Na halovém ME 2007 v Birminghamu obsadil v sedmiboji šesté místo. Na Romana Šebrleho, který zde vybojoval zlatou medaili ztratil 313 bodů.\n\nV červnu roku 2007 si vytvořil na kladenském vícebojařském klání TNT - Fortuna Meetingu výkonem 8 298 bodů nový osobní rekord a skončil na třetím místě. Na letních olympijských hrách 2008 v Pekingu skončil pátý, když nasbíral celkově 8 253 bodů. Od bronzové medaile, kterou vybojoval Kubánec Leonel Suárez ho dělilo 274 bodů.\n\nNa Mistrovství světa v atletice 2009 v Berlíně obsadil dvanácté místo. V roce 2010 vybojoval na mistrovství Evropy v Barceloně zlatou medaili v novém osobním rekordu 8 453 bodů. Druhý Eelco Sintnicolaas z Nizozemska na vítěze ztratil sedmnáct bodů.\n\n"}
{"id": "584492", "url": "https://cs.wikipedia.org/wiki?curid=584492", "title": "Akaniaceae", "text": "Akaniaceae\n\nAkaniaceae je čeleď se dvěma monotypickými rody z řádu brukvotvarých.\n\nOba rody rostou roztroušeně a jen na malých teritoriích. \"Akania\" roste pouze v severní a západní Austrálii a \"Bretschneidera\" jen v Číně, na ostrově Taiwanu, v severním Thajsku a severním Vietnamu. Vyskytují se v subtropických a tropických deštných pralesích.\n\nV dosud často používaném, i když zastaralém, na morfologickém a fyziologickém třídění založeném Cronquistově taxonomickému systému, byly dvě monotypické čeledě \"Akaniaceae\" a \"Bretschneideraceae\" umístěny v řádu mýdelníkotvarých. Se zavedením kladistického taxonomického systému APG III, byly tyto dvě čeledě sloučeny do jedné, \"Akaniaceae\", a ta byla přesunuta do řádu brukvotvarých. \n\nJsou to listnaté, stále zelené stromy dorůstající do výše až 20 m, mají hladkou kůru a veliké listy s řapíky. Samotné listy bývají dlouhé až 75 cm, střídavé, lichozpeřené, a mají až 31 lístků. Čepele lístků mají tvar kopinatý, úzce eliptický až kosočtverečně podlouhlý s ostrou špičkou a zaoblenou bázi, po obvodu jsou pilovitě zubaté.\n\nPoměrně velké pětičetné květy barvy bílé nebo růžové vyrůstají na stopkách a jsou seřazeny do rozvětvených latnatých nebo hroznovitých květenství, opylovány jsou hmyzem. Plodem jdou pukající tobolky, obvykle se 3 semeny.\n\nČeleď \"Akaniaceae\" obsahuje tyto dva monotypické rody, oba mají jen po jednom druhu:\nVlastnosti obou rodů jsou tak podobné, že jsou i tendence oba rody spojit do jednoho.\n\nPodle kladistické klasifikace je nejbližším příbuzným čeledi \"Akaniaceae\" čeleď lichořeřišnicovité (\"Tropaeolaceae\"), jejíž jeden druh je v Česku pěstován jako popínavá letnička s velkými žlutými nebo načervenalými květy pod nesprávným pojmenováním \"řeřicha\".\n\n"}
{"id": "584493", "url": "https://cs.wikipedia.org/wiki?curid=584493", "title": "Kafétien Gomis", "text": "Kafétien Gomis\n\nKafétien Gomis (* 23. března 1980, Saint-Quentin, Aisne) je francouzský atlet, jehož specializací je skok daleký.\n\nV roce 2004 reprezentoval na letních olympijských hrách v Athénách, kde neprošel sítem kvalifikace. Na mistrovství Evropy v atletice 2006 ve švédském Göteborgu se umístil ve finále na pátém místě. O rok později skončil na halovém ME v Birminghamu čtvrtý. Těsně pod stupni vítězů, na čtvrté místě skončil také na halovém ME v Turíně v roce 2009. Na mistrovství světa v atletice 2009 v Berlíně a na halovém MS 2010 v katarském Dauhá neprošel kvalifikací. Na evropském šampionátu v Barceloně vybojoval stříbrnou medaili v novém osobním rekordu 824 cm a prohrál jen s Christianem Reifem z Německa.\n\n"}
{"id": "584495", "url": "https://cs.wikipedia.org/wiki?curid=584495", "title": "Ropice (rozcestník)", "text": "Ropice (rozcestník)\n\nRopice může být:\n\n"}
{"id": "584496", "url": "https://cs.wikipedia.org/wiki?curid=584496", "title": "Slovní vata", "text": "Slovní vata\n\nJako slovní vata (též slovní výplň, vycpávka nebo vycpávkové slovo, výstelkové slovo, parazitní slovo) se označují slova, používaná v běžné hovorové mluvě, která:\n\nNejčastější výrazy používané jako slovní vata \n\nZa slovní vatu se nepokládají, ale jako chyba komunikace se chápou, neartikulované zvuky, které řečník používá v přestávce, kdy potřebuje čas na zformulování myšlenky a/nebo nechce přijít o možnost mluvit. \n\n\n"}
{"id": "584499", "url": "https://cs.wikipedia.org/wiki?curid=584499", "title": "Halotan", "text": "Halotan\n\nHalotan (INN), též halothan, je uhlovodíkový halogenderivát používaný jako inhalační celkové anestetikum. Systematický název sloučeniny je \"2-brom-2-chlor-1,1,1-trifluorethan\", látka je známa i pod obchodním názvem Fluothane. Jedná se o jediné inhalační anestetikum, které obsahuje v molekule atom bromu; existuje řada jiných halogenovaných anestetik, která obsahují atomy chloru a fluoru (jako v případě halotanu), ale atom bromu postrádají. Halotan je bezbarvá, na světle nestabilní, kapalina příjemné, mentolo-peprmintové vůně (podobně jako Alpa). Dodává se v hnědých láhvích a obsahuje 0,01 % thymolu jakožto stabilizačního činidla. Halotan patří mezi základní léčiva obsažená v seznamu WHO. Používání halotanu ve vyspělých státech však bylo téměř úplně překonáno novějšími inhalačními anestetiky.\n\nHalotan není chemicky ether. Pokusy najít méně metabolizovatelná anestetika vedly k objevu halogenovaných etherů, například enfluranu a isofluranu. Výskyt jaterních reakcí je u těchto látek nižší. O přesné úrovni hepatotoxicity enfluranu se polemizuje, byť je jen minimálně metabolizován. Isofluran není prakticky vůbec metabolizován a zprávy o poškození jater v souvislosti s touto látkou jsou velmi vzácné.\n\nTento halogenovaný uhlovodík byl poprvé syntetizován C. W. Sucklingem z Imperial Chemical Industries (ICI) v roce 1951 a poprvé klinicky použit M. Johnstonem v Manchesteru v roce 1956. Halotan se stal populární jako nehořlavé celkové anestetikum nahrazující jiná inhalační anestetika, například diethylether a cyklopropan. Jeho používání jakožto anestetika bylo ukončeno během 80. a 90. let 20. století s rozmachem novějších anestetik. Stále se však používá ve veterinární chirurgii a v rozvojových zemích díky své nízké ceně.\n\nHalotan byl od svého uvedení v roce 1956 do 80. let podán mnoha milionům dospělých a dětských pacientů po celém světě. Mezi jeho vlastnosti patří při vysokých hladinách kardiální útlum, senzibilizace srdce na katecholaminy (např. norepinefrin) a silná bronchiální relaxace. Nedráždí dýchací cesty a stal se proto vhodnou látkou pro pediatrickou anestezii. Vzhledem ke způsobovanému srdečnímu útlumu byl kontraindikován u pacientů se selháním srdce, se srdeční arytmií, a dále také při stavech vysokých hladin katecholaminů, například při feochromocytomu.\n\nOpakovaná expozice halotanu u dospělých byla ve vzácných případech zmiňována jako příčina vážného poškození jater. Stalo se to v 1 případě z 10 000 expozic. Výsledný syndrom byl označen jako halotanová hepatitida a je patrně výsledkem metabolismu halotanu na kyselinu trifluoroctovou prostřednictvím oxidačních reakcí v játrech. Zhruba 20 % vdechovaného halotanu je metabolizováno v játrech a produkty se vylučují močí. Hepatitický syndrom má úmrtnost 30 až 70 %. Obavy z této hepatitidy vedly k dramatické redukci používání halotanu u dospělých. V 80. letech 20. století byl nahrazen enfluranem a isofluranem. V roce 2005 byly typickými prchavými anestetiky isofluran, sevofluran a desfluran. Protože riziko halotanové hepatitidy je u dětí podstatně nižší než u dospělých, používal se halotan v pediatrii i v 90. letech. Ovšem okolo roku 2000 byl zde z většiny nahrazen sevofluranem.\n\nKomerční syntéza halotanu začíná trichlorethylenem, který reaguje s fluorovodíkem za přítomnosti chloridu antimonitého při 130 °C, přičemž vzniká 2-chlor-1,1,1-trifluorethan. Ten následně reaguje s bromem při 450 °C a vzniká halotan.\n\n"}
{"id": "584500", "url": "https://cs.wikipedia.org/wiki?curid=584500", "title": "Platba", "text": "Platba\n\nPlatba je úmyslné převedení bohatství jedné strany (firmy nebo jednotlivce) druhé straně. Obvykle se jedná o vyrovnání peněžního dluhu, např. úhrady kupní ceny, placení náhrady za škodu, nebo placení úvěru.\n\nPlatba se provádí v termínu splatnosti, který je určen dohodnutými platebními podmínkami. V případě předčasné platby může být nabídnuta sleva. Malé částky, zejména v maloobchodním prodeji, se nejčastěji platí hotovými penězi nebo pomocí platební karty.\n\n"}
{"id": "584502", "url": "https://cs.wikipedia.org/wiki?curid=584502", "title": "Т", "text": "Т\n\nТ (minuskule т) je písmeno cyrilice. Jeho tvar se v minuskulní i majuskulní variantě shoduje s tvarem majuskule písmena T v latince.\n\nV latince písmenu Т odpovídá písmeno T (t), v řeckém písmu v moderní řečtině mu odpovídá písmeno Τ (τ), v arménském písmu mu odpovídá písmeno Տ (տ), v gruzínském písmu písmeno ტ.\n\nV hlaholici písmenu Т odpovídá písmeno Ⱅ.\n"}
{"id": "584503", "url": "https://cs.wikipedia.org/wiki?curid=584503", "title": "Ц", "text": "Ц\n\nЦ (minuskule ц) je písmeno cyrilice.\n\nV abcházštině se vyskytuje varianta písmena Ц, písmeno Ҵ.\n\nV latince písmenu Ц odpovídá písmeno C (c) ve slovanských jazycích, případně spřežka ts v germánských jazycích, v arménském písmu mu odpovídá písmeno Ց (ց), v gruzínském písmu písmeno ც.\n\nV hlaholici písmenu Ц odpovídá písmeno Ⱌ.\n"}
{"id": "584505", "url": "https://cs.wikipedia.org/wiki?curid=584505", "title": "Ю", "text": "Ю\n\nЮ (minuskule ю) je písmeno cyrilice. Výslovnostně odpovídá výslovnosti slabiky \"ju\" v češtině (pokud následuje po tvrdé souhlásce, vyslovuje se pouze jako \"u\", \"j\" se \"vyčerpá\" na změkčení souhlásky, podobně jako se v češtině \"dě\" vyslovuje jako [\"ďe\"]).\n\nPísmeno je obsaženo v azbukách východoslovanských jazyků a bulharštiny. Vyskytuje se ve většině azbuk neslovanských jazyků, není obsaženo například v osetské a abcházské azbuce. Ve většině případů se jedná o předposlední písmeno azbuky, s výjimkou kavkazských jazyků, které mají jako poslední písmeno zařazeno písmeno Ӏ (paločka).\n\nChantyjština využívá k zápisu i variantu písmena Ю s diakritikou: Ю̆.\n"}
{"id": "584506", "url": "https://cs.wikipedia.org/wiki?curid=584506", "title": "Л", "text": "Л\n\nЛ (minuskule л) je písmeno cyrilice.\n\nPísmeno se nevyskytuje v azbuce čukotštiny, kde bylo kvůli odlišné výslovnosti nahrazeno písmenem Ԓ.\n\nV latince písmenu Л odpovídá písmeno L (l), v gruzínském písmu písmeno ლ a v arménském písmu písmeno Լ (լ).\n\nV hlaholici písmenu Л odpovídá písmeno Ⰾ.\n"}
{"id": "584507", "url": "https://cs.wikipedia.org/wiki?curid=584507", "title": "К", "text": "К\n\nК (minuskule к) je písmeno cyrilice. Jeho tvar se v minuskulní i majuskulní variantě shoduje s tvarem majuskule písmena K v latince.\n\nV latince písmenu К odpovídá písmeno K (k), v arménském písmu mu odpovídá písmeno Կ (կ), v gruzínském písmu písmeno კ.\n\nV hlaholici písmenu К odpovídá písmeno Ⰽ.\n"}
{"id": "584509", "url": "https://cs.wikipedia.org/wiki?curid=584509", "title": "Charles Fredricks", "text": "Charles Fredricks\n\nCharles DeForest Fredricks (11. prosince 1823, New York – 25. května 1894, Woodbridge) byl inovativní americký portrétní fotograf.\n\nFredricks se naučil umění daguerrotypie v New Yorku od Jeremiáše Gurneyho během své práce výrobce knižních desek pro Edwarda Anthonyho. V roce 1843, na podnět svého bratra, začal Fredricks pracovat pro plavební společnost \"Angostura\", dnes Ciudad Bolívar, Venezuela. Jeho práce ho zavedla do Pará, Montevideo a Buenos Aires. Velký úspěch měl v Jižní Americe, kde zůstal až do začátku padesátých let 19. století.\n\nPo krátkém pobytu v Charlestonu v jižní Karolínaě se Fredricks odstěhoval do Paříže. Tady se stal prvním fotografem, který vytvářel portréty v životní velikosti, které kolorovali najatí umělci.\n\nPo návratu do New York City se vrátil k Jeremiášovi Gurneymu, ačkoli dnes není jasné, zda byl jeho partnerem či zaměstnancem. Do roku 1854 vyvíjel proces pro zvětšování fotografií. Jeho partnerství s Gurneym skončilo v roce 1855.\n\nSvůj fotoateliér v New Yorku pojmenoval \"Chrám fotografie\", aby přilákal co nejvíce zákazníků.\n\nBěhem druhé poloviny padesátých let provozoval studio v Havaně. Tady získal ocenění za své fotografie kolorované olejovými barvami a akvarely. Během šedesátých let provozoval studio na Broadwayi, které bylo známé jeho fotografickými vizitkami. Na začátku let šedesátých Charles Fredricks osobně několikrát ve svém ateliéru fotografoval Johna Wilkese Bootha, což byl americký herec, který zavraždil prezidenta USA Abrahama Lincolna ve Fordově divadle ve Washingtonu dne 14. dubna 1865.\n\nS fotografií skončil v roce 1889 a zemřel o pět let později.\n\n"}
{"id": "584517", "url": "https://cs.wikipedia.org/wiki?curid=584517", "title": "Poxviry", "text": "Poxviry\n\nPoxviry (Poxviridae) je čeleď velkých DNA virů o velikosti 230 × 300 nm, jejichž genom se skládá z dvou lineárních řetězců dvouvláknové DNA. Mimo to každý virion obsahuje také enzymatickou výbavu pro syntézu RNA (transkripci) i syntézu DNA.\n\nMezi poxviry patří virus pravých neštovic (variola virus), který však se již v přírodě pravděpodobně nevyskytuje, dále však také molluscum contagiosum virus (MCV) a některé viry, které normálně člověka nenapadají, ale způsobují choroby zvířat, tzv. zoonózy. Z nemocí ptáků jsou to např. neštovice ptáků. Jako očkování proti pravým neštovicím byl použit rovněž poxvirus, a to virus \"Vaccinia\" (jeden z původců kravských neštovic).\n"}
{"id": "584520", "url": "https://cs.wikipedia.org/wiki?curid=584520", "title": "Vyšhorod", "text": "Vyšhorod\n\nVyšhorod (, / \"Vyšgorod\") je město rajónního významu v Kyjevské oblasti na Ukrajině, administrativní centrum Vyšhorodského rajonu. Podle sčítání z roku 2001 mělo město 22 933 obyvatel; jejich počet mírně stoupá, neboť Vyšhorod je v současnosti satelitem Kyjeva.\n\nMěsto leží na pravém břehu řeky Dněpru, v blízkosti Kyjevské vodní elektrárny a Kyjevské přečerpávací elektrárny ve vzdálenosti 18 km od severního předměstí Kyjeva.\n\nPrvní zmínka se objevuje v letopisech z roku 946. Roku 1962 se obec stává obcí městského typu. Status města je z roku 1968.\n\nVe městě jsou pohřbeni dva první ruští svatí, knížata bratři Boris a Gleb, synové svatého knížete Vladimíra. Jsou zobrazeni na současném znaku města.\n\n"}
{"id": "584522", "url": "https://cs.wikipedia.org/wiki?curid=584522", "title": "5' čepička", "text": "5' čepička\n\n5' čepička (cap) je struktura na 5' konci eukaryotických a virových mRNA, která chrání mRNA před rozkladem buněčnými enzymy (fosfatázami a nukleázami) a usnadňuje transport mRNA a spuštění translace na ribozomu.\n\nČepička je v podstatě představována především nukleosidem 7-methylguanosinem (mG) navázaným na první nukleotid mRNA řetězce přes tři fosfátové skupiny (a to přes 5' uhlíky obou ribóz). Mimo to mohou být i jisté strukturní změny provedeny na prvním či druhém nukleotidu (dodatečné methylace na různých skupinách).\n\nVznikají však různé typy čepiček. Nejjednodušší čepička je typ \"0\", která se vyskytuje především u jednobuněčných eukaryot a obsahuje pouze mG. Existuje však také čepička \"1\", kde je ribóza předposlední báze (té, která byla původně na úplném konci, tedy na pozici \"1\") methylována v poloze 2' a může být methylován N6 prvního nukleotidu v případě, že jím je adenin, který se jako první vyskytuje velice často; tento typ čepičky je nejčastější u většiny eukaryot. Čepička \"2\" se vyskytuje pouze u některých druhů a má methylovánu ribózu v poloze 2' i na následujícím nukleotidu. Kromě těchto základních typů existuje i čepička \"4\", využívaná například trypanosomami, která má methylovanou ribózu na prvních čtyřech pozicích mRNA.\n\nProces přidávání čepičky se nazývá capping a je to první probíhající posttranskripční modifikace surového primárního transkriptu (RNA těsně po svém vzniku). Na cappingu se podílí tři základní enzymy, které pracují v těsném sledu. Nejprve jistá fosfatáza odstraní 5' fosfát z konce mRNA. Následně guanyltransferáza přidá GMP na konec řetězce, a to ve směru 5'–5' (naopak než je normální v nukleových kyselinách). Konečně methyltransferáza přidá na guanosin methylovou skupinu.\n\nNěkteré viry, jako chřipkové, nesyntetizují tyto enzymy pro vlastní potřebu a ani nezneužívají ty buněčné, ale přímo kradou 5' čepičku z hostitelské mRNA (pravděpodobně ještě v průběhu její syntézy), kterou si pak přesunou na svou vlastní mRNA i s 10-15 počátečními nukleotidy. Neobvykle vzniká také čepička typu 4 u trypanosom, vytváří se nejdříve na krátké, zvlášť syntetizované RNA (takzvané \"leader sekvenci\"), která je potom připojena na rostoucí pre-mRNA mechanismem trans-splicingu.\n\nRNA polymeráza I a RNA polymeráza III čepičku nepřidávají, tím se mimo jiné liší od známější RNA polymerázy II.\n"}
{"id": "584525", "url": "https://cs.wikipedia.org/wiki?curid=584525", "title": "Cap", "text": "Cap\n\nCap může znamenat:\n\n\n\n\n\n"}
{"id": "584531", "url": "https://cs.wikipedia.org/wiki?curid=584531", "title": "Thukpa", "text": "Thukpa\n\nThukpa (tibetsky: ཐུག་པ་; wylie:\"thug pa\") je tradiční tibetská nudlová polévka, obvykle podávaná k masu. Thukpa je také oblíbená v Bhútánu, Nepálu a také v některých částí Indie, jako například v Ladaku, Sikkimu nebo v Arunáčalpradéši. Thukpa se připravuje z nudlí (tradičně vyrobené z campy), zeleniny, masa či tofu. Existuje mnoho variant thukpy lišící se surovinami a přípravou:\n\n\n"}
{"id": "584536", "url": "https://cs.wikipedia.org/wiki?curid=584536", "title": "Třída Godavari", "text": "Třída Godavari\n\nTřída Godavari (jinak též Projekt 16) je třída fregat indického námořnictva. Fregaty jsou výrazným zlepšením předchozí třídy \"Nilgiri\", která byla sama kopií britských fregat třídy \"Leander\". Byly však vybaveny převážně sovětskou výzbrojí. Celkem byly postaveny tři jednotky této třídy. Později byla postavena ještě druhá tříkusová série, označovaná jako třída \"Brahmaputra\".\n\nV letech 1983–1988 do služby vstoupily tři jednotky, pojmenované \"Godavari\", \"Ganga\" a \"Gomati\". Postavila je indická loděnice Mazagon Dock Limited (MDL) v Bombaji.\n\nJednotky třídy \"Godavari\":\n\nHlavňovou výzbroj představuje dvouhlavňový 57mm kanón v dělové věži na přídi. Za dělovou věží jsou umístěny čtyři vypouštěcí kontejnery protilodních střel P-15 Termit (v kódu NATO SS-N-2) a protiletadlové řízené střely 9K33M (v kódu NATO SA-N-4). Blízkou obranu zajišťují čtyři 30mm kanóny kompletu AK-630. K boji proti ponorkám slouží dva trojhlavňové 324mm torpédomety. Na zádi fregat je přistávací plošina a hangár pro dva vrtulníky. Nejvyšší rychlost dosahuje 27 uzlů.\n"}
{"id": "584540", "url": "https://cs.wikipedia.org/wiki?curid=584540", "title": "Lišaj paví oko", "text": "Lišaj paví oko\n\nLišaj paví oko (\"Smerinthus ocellatus\") je motýl z čeledi lišajovitých. Podle zubatých okrajů křídel býval v minulosti nazýván také zubokřídlec paví oko. Své druhové jméno získal podle skvrn na spodním páru křídel, které připomínají oka na pavím ocase.\n\nObývá široké oblasti eurosibiřského areálu včetně Zakavkazska a Turecka. Zasahuje i na Britské ostrovy.\nNa území ČR je dosud poměrně hojný, zřejmě i proto, že není náročný na stanoviště – lze na něj narazit na okraji lesa, v parcích, zahradách, v alejích lemujících silnice, ovocných sadech i vrbových hájích u vody. V horách (např. Alpy) vystupuje až do výše 2000 m n. m.\n\nLišaj paví oko patří ke středně velkým lišajům; délka předního křídla dosahuje 30–48 mm. Tělo a zadeček jsou šedohnědé, na hrudi je výrazná podélná černohnědá skvrna. Základní barva předních křídel je zelenohnědá s narůžovělými detaily v kresbě, kterou tvoří stínované vlnovky. Zadní křídla jsou výrazná jak karmínovou barvou podkladu, tak především párem modrých, černě obroubených skvrn, připomínajících oči. Když motýl odpočívá, zadní křídla jsou skryta pod předními – objeví se při přeletu, nebo když se sedící motýl cítí ohrožen. Tehdy zvedne přední křídla, odhalí falešné oči a houpavými pohyby těla a zadečku zastrašuje útočníka.\nZe zelených, oválných vajíček se líhnou zelené housenky. Ty si po celou dobu svého vývoje zachovávají drsný, zrnitý povrch. Housenky 5. instaru jsou zelené s namodralou, trojbokou hlavou. Hřbetní strana housenek je světlejší než strana břišní, krom toho je celé tělo lehce bíle kropenaté. Na každém článku je šikmý bílý až nažloutlý boční proužek, poslední článek pak nese pro lišaje typický růžek, který je modrozelený a zdrsnělý. Housenka může dosáhnout až 7 cm délky a před kuklením mění barvu do hněda.\n\nKukla je tmavě hnědá, hladká a lesklá.\n\nMotýli první generace létají v květnu a červnu (na horách až do července), v teplých nížinách může dojít i k založení generace druhé, která pak létá v srpnu. Dospělí motýli vůbec nepřijímají potravu (mají zakrnělý sosák) a po kopulaci žijí jen několik dní, během kterých samička naklade až 350 vajíček na listy a větvičky hostitelských rostlin.\n\nHousenky žijí 4 až 6 týdnů mezi červencem a zářím na rozmanitých dřevinách – zejména na vrbách a topolech, ale také na lípě a ovocných stromech (jabloně, hrušně, švestky i keřovité trnky). Jsou často napadány různými parazity. V závěru vývoje housenky slézají ze stromů a putují po zemi, kde hledají vhodné místo ke kuklení. V hlíně si budují komůrku, ve které se kuklí. Kukla přezimuje.\n\n"}
{"id": "584542", "url": "https://cs.wikipedia.org/wiki?curid=584542", "title": "Megaloceros giganteus", "text": "Megaloceros giganteus\n\nMegaloceros giganteus (z řečtiny -megalos-obrovský a -keras-roh) byl specializovanou formou stepních jelenů, která se vyskytovala před asi 781 000 až asi 8 000 lety na území dnešní Evropy a Asie (anglický název \"\" odkazuje na místo nálezu dobře zachovaných koster a ne na výhradní oblast výskytu). Kohoutková výška megalocera činila asi 210 cm, tedy o něco více než u losa evropského. Impozantní paroží měřilo na délku až 350 cm, čímž bylo asi o třetinu větší než parohy losa, a vážilo přibližně 40 kg, což z megalocera dělalo zvíře s největším známým parožím. Podle matematických výpočtů bylo nicméně toto paroží úměrné celkové velikosti megalocera a nejednalo se tedy jen o hříčku pohlavního výběru, jenž se vymknul kontrole. Samci pravděpodobně paroží každoročně shazovali.\n\nParoží pravděpodobně sloužilo ke svádění soubojů, kdy se pomocí něj mohli samci vzájemně zaklesnout a snažit se způsobit protivníkovi ránu na bocích. \"Megaloceros giganteus\" se pravděpodobně vyskytoval na travnatých pláních, protože obří parohy by mu neumožňovaly pohyb v lese.\n\nPoslední jedinci tohoto druhu vyhynuli na Sibiři před asi 7 700 lety.\n\n"}
{"id": "584543", "url": "https://cs.wikipedia.org/wiki?curid=584543", "title": "Steven Weber", "text": "Steven Weber\n\nSteven Robert Weber (* 4. března 1961 Queens, New York) je americký herec, známý pro svou roli sukničkářského pilota Briana Hacketta v televizním seriálu \"Křídla\" původně vysílaného v 90. letech na americké stanici NBC.\n\nNarodil se v Briarwoodu, Queens, New York. Matka pracovala jako zpěvačka v nočním klubu, otec účinkoval tamtéž a byl manažerem komiků. V roce 1979 ukončil manhattanskou střední školu aplikovaného umění, a poté pokračoval studiem na State University of New York v Purchase.\n\nPrvní ženou se stala herečka Finn Carterová, podruhé se oženil 9. července 1995 s bytovou architektkou a bývalou ředitelkou pobočky MTV v Los Angeles Juliette Hohnenovou, spolu mají dva syny Jacka Alexandera Hohnen-Webera (nar. 2001) a Alfieho Jamese Hohnen-Webera (nar. 2003).\n\n"}
{"id": "584544", "url": "https://cs.wikipedia.org/wiki?curid=584544", "title": "Josef Vaňásek", "text": "Josef Vaňásek\n\nJosef Vaňásek (1. listopadu 1877 Praha-Holešovice – 8. února 1938 Praha) byl český kriminalista, předloha postavy rady Vacátka ze seriálu \"Hříšní lidé města pražského\" a na něj navazujících 4 celovečerních filmů.\n\nNarodil se v rodině Josefa Vaňáska, sluhy u pošty v Holešovicích a Anny roz. Landové, dcery rolníka. Vystudoval gymnázium na Malé Straně (ukončil 1896) a Českou universitu v Praze (titul JUDr., ukončil 1904). Od října 1901 do září 1902 absolvoval jako jednoroční dobrovolník vojenskou činnou službu u 88. pěšího pluku v Praze.\n\nV roce 1904 nastoupil k policii. V roce 1923 byl jmenován vrchním policejním radou a v roce 1930 vládním policejním radou. V této funkci působil až do své smrti v roce 1938. Působil na policejním ředitelství v Praze, v roce 1930 se stal po odchodu ministerského rady Josefa Knotka přednostou IV. bezpečnostního oddělení (tzv. \"Čtyřky\"). Do jeho pravomoci spadala veřejná bezpečnost, mravnostní policie, policejní věznice, ztráty a nálezy a Všeobecná kriminální ústředna. Jeho zásluhou byla v září 1928 u policejního ředitelství zřízena \"Ústředna pro potírání nelegálního obchodu s omamnými jedy\". Téměř všechny kriminální případy se svým týmem vyřešil, jeho nejznámějším pomníkem (tedy případem nevyřešeným) se stala vražda prostitutky Otýlie Vranské.\n\nNěkolik let také zastupoval Československo v Interpolu.\n\nDcera Adéla se narodila v roce 1909 a syn Josef v roce 1912.\n\n\n"}
{"id": "584545", "url": "https://cs.wikipedia.org/wiki?curid=584545", "title": "Polyfág", "text": "Polyfág\n\nPolyfág je v obecném významu živočich, který je schopen přijímat různorodou potravu. Často se tento termín užívá v entomologii; jako polyfágní se označují druhy schopné živit se na rostlinách, které nejsou blízce příbuzné.\n\nPolyfágní živočich má z evolučního hlediska vyšší šanci na přežití, zpravidla bývá hojný (pokud není limitován jinými než potravními podmínkami). Typickým příkladem polyfága v říši hmyzu je bekyně velkohlavá (\"Lymantria dispar\") nebo chroust obecný (\"Melolontha melolontha\").\n\nPodle množství živných rostlin dělíme hmyz na polyfágní, oligofágní a monofágní druhy.\n"}
{"id": "584546", "url": "https://cs.wikipedia.org/wiki?curid=584546", "title": "Dědická smlouva", "text": "Dědická smlouva\n\nDědická smlouva je jeden ze způsobů pořízení pro případ smrti. Dědickou smlouvu povolává zůstavitel druhou smluvní stranu nebo třetí osobu za dědice své pozůstalosti nebo její části a druhá strana své ustavení za dědice přijímá. Obě strany se mohou ustavit za dědice navzájem nebo mohou povolat jako dědice třetí osobu. Dědickou smlouvou lze povolat jak dědice, tak odkazovníka. Institut dědické smlouvy upravuje občanský zákoník v § 1582 až 1593.\n\nNa rozdíl od závěti nelze dědickou smlouvu jednostranně zrušit. To dává větší jistotu předpokládaným dědicům, že nabudou pozůstalost či její část do svého vlastnictví. Dědická smlouva však nijak neomezuje zůstavitele v nakládání s majetkem za jeho života.\n\nDědická smlouva musí mít formu veřejné listiny.\n\nDědickou smlouvu může uzavřít pouze zletilý zůstavitel, který je plně svéprávný. V případě omezení svéprávnosti zůstavitele lze dědickou smlouvu uzavřít a závazek z ní změnit se souhlasem opatrovníka. Dědickou smlouvou nelze pořídit o celé pozůstalosti. Čtvrtina této pozůstalosti musí zůstat volná, aby o ní zůstavitel mohl rozhodovat podle své zvlášť projevené vůle. Pokud by chtěl zůstavitel zanechat smluvnímu dědici i tuto čtvrtinu, mohl by tak učinit závětí.\n\nV českých zemích byla dědická smlouva známa do roku 1950, kdy byla z občanského zákoníku vyloučena. Do té doby se ale vztahovala pouze na manžely. Nově dává právní úprava této smlouvy zůstaviteli a dědici větší prostor k jejich uplatnění smluvní svobody, tzn. smluvní strany mají možnost domluvit se podle své libosti (v zákonem stanovených mezích).\n\nDědic může dědit na základě dědické smlouvy, závěti či zákona, a tyto důvody mohou působit vedle sebe.\n\nZákladní požadavky, které občanský zákoník na dědickou smlouvu klade jsou písemnost, nezastupitelnost stran, dohoda stran, zákonná způsobilost stran a forma veřejné listiny. Při nesplnění těchto náležitostí se může dědická smlouva změnit na jiný právní důvod dědění (závěť). Nesplnění může též způsobit zneplatnění a zánik smlouvy.\n\nDědic má právo po smrti zůstavitele dědictví odmítnout, avšak dědic na základě smlouvy může odmítnout pouze v případě, že to není dědickou smlouvou vyloučeno.\n\nManželé mohou uzavřít dědickou smlouvu, podle které jedna strana povolává druhou za dědice nebo odkazovníka a druhá strana toto povolání přijímá. Nebo se mohou obě strany povolat navzájem. Tento typ smlouvy mohou uzavřít mezi sebou i snoubenci, avšak smlouva se stane platná, až vznikem manželství. Byla-li by dědická smlouva uzavřena mezi manželi, nedošlo by rozvodem manželství automaticky k jejímu zrušení či neúčinnosti. Zrušit dědickou smlouvu by však mohl soud na návrh rozvedeného manžela.\n\nDědická smlouva existuje v řadě evropských zemí (Rakousko, Německo, Švýcarsko, Belgie), ve kterých se mohou objevit drobné rozdíly právní úpravy této smlouvy. Ustanovení o dědické smlouvě v České republice přejímají právní úpravu obsaženou ve švýcarském občanském zákoníku.\n"}
{"id": "584549", "url": "https://cs.wikipedia.org/wiki?curid=584549", "title": "Brankovský vodopád", "text": "Brankovský vodopád\n\nBrankovský vodopád je strukturně geologický vodopád na západním okraji Nízkých Tater, v Revúcké dolině. Výškou 55 m je nejvyšším vodopádem v Nízkých Tatrách a třetím nejvyšším na Slovensku.\n\nVodopád vznikl přepadem horského potoka přes vápencovou skalní hranu. Jeho přítok je relativně stabilní, přibližně 3 l/s. Vodnatost toku je však ovlivněná výdatností srážek v jednotlivých ročních obdobích. Povrch skalní stěny vodopádu je mírně členitý, což vytváří mnoho menších plošinek (tzv. polic) a kaskád. V roce 1980 byl vyhlášený za národní přírodní památku.\n\nBrankovský vodopád je národní přírodní památka v oblasti NAPANT. Nachází se v katastrálním území města Ružomberok v okrese Ružomberok v Žilinském kraji. Území bylo vyhlášeno v roce 1980. Ochranné pásmo nebylo stanoveno.\n\n"}
{"id": "584550", "url": "https://cs.wikipedia.org/wiki?curid=584550", "title": "Oligofág", "text": "Oligofág\n\nOligofág označuje (nejčastěji v entomologii) živočicha, který je schopen požírat více rostlinných druhů, které zpravidla bývají nějakým způsobem příbuzné. Příkladem oligofága je například otakárek fenyklový (\"Papilio machaon\"), který se specializuje na miříkovité, nebo lišaj smrtihlav (\"Acherontia atropos\"), který se živí na rostlinách lilkovitých.\n\nPodle množství živných rostlin dělíme hmyz na polyfágní, oligofágní a monofágní druhy.\n"}
{"id": "584555", "url": "https://cs.wikipedia.org/wiki?curid=584555", "title": "Menhit", "text": "Menhit\n\nMenhit (staroegyptsky mnḥjt), Menchit, či Menhet byla staroegyptská bohyně války, manželka boha Chnuma. Podobně jako jiné bohyně války měla podobu lvice. Bývá také zobrazována jako žena se lví hlavou.\n\nUctívána byla především v Esnetu (Latopolis, dnešní Esna), kde bylo centrum Chnumova kultu. Když Chnum později splynul se Šuem, splynula Menhit s jeho manželkou Tefnut, v pozdní době pak s další válečnou bohyní Neit.\n\nJejím synem byl bůh kouzel Hike (či Heka), který po ní podědil zadní část lvího těla.\n"}
{"id": "584557", "url": "https://cs.wikipedia.org/wiki?curid=584557", "title": "Třída Brahmaputra", "text": "Třída Brahmaputra\n\nTřída Brahmaputra (jinak též Projekt 16A) je třída fregat indického námořnictva. Jedná se o druhou vylepšenou sérii indických fregat třídy \"Godavari\". Jejich hlavním úkolem jsou protilodní a protiponorkové operace. Všechny tři jsou stále v aktivní službě.\n\nStavba fregat byla zadána domácí loděnici Garden Reach Shipbuilders & Engineers (GRSE). Stavba první jednotky \"Brahmaputra\" byla zahájena v roce 1989, přičemž dokončení lodě trvalo plných 11 let. V letech 2000–2005 tak do služby vstoupily tři jednotky, pojmenované \"Brahmaputra\" (F31), \"Betwa\" (F39) a \"Beas\" (F37).\n\nJednotky třídy \"Brahmaputra\":\nHlavňovou výzbroj představuje jeden 76mm kanón OTO Melara Seper Rapid v dělové věži na přídi. Za dělovou věží jsou umístěny čtyři čtyřnásobné vypouštěcí kontejnery KT-184 nesoucí protilodní střely Ch-35 a tři osminásobná vertikální vypouštěcí sila nesoucí protiletadlové řízené střely Barak 1. Bodovou obranu zajišťují čtyři systémy AK-630 s 30mm kanóny. K boji proti ponorkám slouží dva trojhlavňové 324mm torpédomety ILAS 3, ze kterých jsou odpalována protiponorková torpéda Whitehead A244S či AET. Na zádi fregat je přistávací plošina a hangár pro dva vrtulníky typu Sea King či HAL Chetak. Pohonný systém tvoří dva kotle a dvě parní turbíny BHEL Bhopal. Lodní šrouby jsou dva. Nejvyšší rychlost přesahuje 30 uzlů.\n\nFregata \"Betwa\" se dne 5. prosince 2016 převrátila v suchém doku, kde od dubna 2016 procházela střednědobou modernizací. Dva lidé při nehodě zemřeli. V únoru 2017 se, s pomocí specializované firmy M/s Resolve Marine, podařilo plavidlo vrátit do vzpřímené polohy. Indické námořnictvo plánuje, že fregata se do dubna 2018 vrátí do služby.\n\n"}
{"id": "584568", "url": "https://cs.wikipedia.org/wiki?curid=584568", "title": "Monofág", "text": "Monofág\n\nMonofág označuje v entomologii živočicha, který je specializován na jedinou živnou rostlinu. Striktně monofágní živočich je pochopitelně svými potravními podmínkami limitován a bývá často vzácným druhem, pokud je zdroj jeho potravy omezen kvantitativně nebo geograficky. Pokud je zdrojem potravy monofága druh, která má pro člověka hospodářský význam (a pěstuje se proto systematicky či velkoplošně), pak se takový monofág zpravidla kalamitně množí a je člověkem vnímán jako škůdce. U monofágních druhů často dochází ke koevoluci.\n\nMonofagie bývá zastoupena u některých druhů fytofágního hmyzu, u brouků se monofágové objevují například v rámci čeledí mandelinek a nosatců.\nSpecifickým případem monofága-predátora je endemický druh pavouka \"Ammoxenus amphalodes\" z Afriky, který se živí pouze jedním druhem termitů.\n\nPodle množství živných rostlin dělíme hmyz na polyfágní, oligofágní a monofágní druhy.\n"}
{"id": "584571", "url": "https://cs.wikipedia.org/wiki?curid=584571", "title": "Třída Khukri", "text": "Třída Khukri\n\nTřída Khukri je třída korvet indického námořnictva. V letech 1989–1991 vstoupily do služby čtyři jednotky, pojmenované \"Khukri\", \"Kuthar\", \"Kirpan\" a \"Khanjar\". Všechny jsou stále v aktivní službě. Později byly postaveny další čtyři jednotky vylepšené třídy \"Kora\".\n\nHlavňovou výzbroj představuje jeden 76mm kanón AK-176 v dělové věži na přídi. Za ní jsou umístěny čtyři vypouštěcí kontejnery protilodních střel SS-N-2. Protiletadlové řízené střely jsou typu SA-N-5. Blízkou obranu zajišťují dva systémy AK-630 s 30mm kanóny. K boji proti ponorkám slouží dva trojhlavňové 324mm torpédomety. Na zádi je přistávací plošina pro jeden vrtulník. Nejvyšší rychlost dosahuje 25 uzlů.\n\n"}
{"id": "584576", "url": "https://cs.wikipedia.org/wiki?curid=584576", "title": "James Tiptree mladší", "text": "James Tiptree mladší\n\nJames Tiptree mladší (24. srpna 1915 - 19. května 1987) byl pseudonym americké spisovatelky sci-fi Alice Bradley Sheldonové, který používala od roku 1967 až do své smrti. Občas Sheldonová psala i pod pseudonymem Raccoona Sheldon (1974-1977). Tiptree / Sheldonová byla nejvýrazněji oceňována za porušení bariéry mezi psaním vnímaným jako neodmyslitelně \"mužské\" nebo \"ženské\" - až do roku 1977 nebylo veřejně známo, že James Tiptree mladší je žena.\n\nBradleyová pocházela z intelektuální rodiny v intelektuální enklávě Hyde Park, univerzitní čtvrti v městě Chicago. Její otec byl Herbert Bradley, právník a přírodovědec, a její matka Mary Hastings Bradley plodná spisovatelka beletrie a cestopisů. Alice cestovala po světě se svými rodiči od útlého věku. Byla malířkou a pod jménem \"Alice Bradley Davey\" kritičkou umění pro \"Chicago Sun\" v letech 1941 a 1942. V letech 1934 - 1941 byla vdaná za Williama Daveyho.\n\nV roce 1942 nastoupila do armádního letectva. V roce 1945 se provdala za svého druhého manžela, jímž byl Huntington D. Sheldon, a byla propuštěna z armády v roce 1946, v té době začala se svým manželem podnikat. Ve stejném roce byl vydán její první příběh (\"The Lucky Ones\"). V roce 1952 byly ona a její manžel vyzváni ke spolupráci se CIA. Alice od této práce odstoupila v roce 1955 a vrátila se na univerzitu. Získala titul bakaláře umění (1957-59) a v roce 1967 doktorát z experimentální psychologie. Disertační práci napsala o reakcích zvířat na nové podněty v různých prostředích.\n\nSheldonová měla složitou sexuální orientaci. \"Někteří muži se mi hodně líbí, ale od začátku, ještě než jsem měla zkušenosti, to byly vždy dívky a ženy, které mě rozpalovaly.\" \n\n19. května 1987, ve věku 71 let, Sheldonová usmrtila svého manžela, kterému bylo 84 let a byl téměř slepý, a pak spáchala sebevraždu. Byli nalezeni mrtví, ruku v ruce ve své posteli, ve svém domě ve Virginii.\n\nSheldonová přijala pseudonym James Tiptree mladší v roce 1967. Jméno \"Tiptree\" pochází ze sklenici marmelády, a \"mladší\" byl nápad jejího manžela. V interview se vyjádřila takto: \"Mužské jméno mi připadalo jako dobrá kamufláž. Měla jsem pocit, že člověk tak nebude tolik vyčnívat. Měla jsem příliš mnoho zkušeností s tím být první žena na nějaké zatracené pozici.\" Tento pseudonym fungoval poměrně dlouho i díky tomu, že ačkoliv bylo známo, že se jedná o pseudonym, mělo se za to, že jej používá vysoce postavený muž kvůli zachování své pověsti. Obecně se věřilo, že se spíše jedná o muže, ačkoliv některá témata v Tiptreeho příbězích podporovala spekulace, že se může jednat i o ženu.\n\nTiptree nikdy neuspořádal žádné veřejné vystoupení, ale pravidelně vedl korespondenci s fanoušky a dalšími autory sci-fi. Dokonce poskytoval některé životopisné údaje, ale nikdy se jasně nevyjádřil k otázce svého pohlaví. Mnoho z výše uvedených detailů (např. kariéra u letectva) byly uvedeno v dopisech které Tiptree psal. Po smrti Mary Hastings Bradleyové v roce 1976 Tiptree uvedl, že jeho matka, také spisovatelka, zemřela v Chicagu - podrobnost, které vedla zvídavé fanoušky k nálezu nekrologu s odkazem na Alice Sheldonovou. Brzy bylo vše odhaleno.\n\nOdhalení jejího jména a pohlaví mělo daleko méně nepříznivý dopad na názory na její talent, než se Sheldonová obávala. V roce 1977 konečně získala cenu Nebula (za povídku \"Screwfly Solution\" o mužích, kteří na základě tajemné infekce začnou agresivně vraždit ženy).\n\nTiptree / Sheldonová byla eklektická spisovatelka, který se odvažovala pustit se do různých žánrů a subžánrů, často kombinují technologické zaměření hard science fiction s popisem sociologických a psychologických problémů odpovídajících spíše soft science fiction. Mnoho z jejích příběhů je odkazem space opery a pulpu, které v mládí četla, ale obvykle jim dodala temnější tóny - vesmírné cesty jsou například často spojeny s drastickým duchovním odcizení, a/nebo transcendentním zážitkem, který přináší naplnění, ale také smrt.\n\nDalším výrazným tématem je u Sheldonové napětí mezi svobodnou vůli a biologickým determinismem nebo rozumem a sexuální touhou. Sex je u Sheldonové realisticky popsán, někdy je zobrazen hravě, ale častěji je hrozivou silou.\n\nPřed odhalením své identity byl Tiptree často označován za nezvykle feministického spisovatele science fiction - zejména kvůli povídce \"Ženy, které muži nevidí\", příběh dvou žen, které navštíví mimozemšťané a které spíše dobrovolně odcházejí ze Země, než že by byly uneseny. Na druhou stranu Sheldonová popsala i poněkud bezbarvou a nemilosrdnou společnost žen-klonů v \"Houstone, Houstone, slyšíte?\"\n\nJejí dva romány, vydané na sklonku kariéry, nebyly tak pozitivně přijaty jako její nejznámější příběhy.\n\n"}
{"id": "584578", "url": "https://cs.wikipedia.org/wiki?curid=584578", "title": "T-St-S 78", "text": "T-St-S 78\n\nSrub T-St-S 78 byl projektován jako levostranný dělostřelecký srub těžkého opevnění na Trutnovsku umístěný vpravo od středu tvrze Stachelberg. Srub byl vybudován jako součást tvrzového opevnění Československa před 2. světovou válkou.\n\nÚčelem srubu mělo být palebně pokrýt jihovýchodní prostor Krkonoš, tedy prostor údolí Vizova, Suchého dolu a Albeřic a přehradit možný postup nepřítele ve směru Albeřice-Horní Maršov. Okraj palebného vějíře zasahoval až na Žacléřský hřbet.\n\nProjekt tvrze plánoval s výstavbou srubu na jihovýchodním svahu, tedy na odvrácené straně od nepřítele tak, aby byl terénem kryt před přímou palbou. Velikost a masa betonu tohoto srubu vyžadovala dělení srubu na dvě části dilatační spárou.\n\nSrub byl vyzbrojen obdobně jako druhý dělostřelecký srub pevnosti T-St-S 77. Hlavní palebné zbraně měly být 3 kusy 10 cm houfnice vz. 38 s dostřelem 11.950 metrů umístěné pod betonem. Pro vlastní ochranu srubu byly instalovány 3 kusy lehkých kulometů vz. 26, 2 umístěné ve zvonech a jeden souběžně se střílnami pro krytí kaponiéry před nimi. Samotný nouzový východ do příkopu byl jištěn střílnou pro ruční palnou zbraň. Ačkoliv byly houfnice především určeny pro dálkovou palbu, bylo možno s nimi postřelovat i vnitřní prostor tvrze.\n\nK 1. říjnu 1938 byly proveden pouze výkop pro základovou desku a výlom šachty, která byla později zasypána.\n\n\n"}
{"id": "584579", "url": "https://cs.wikipedia.org/wiki?curid=584579", "title": "Václav Toušek (fotograf)", "text": "Václav Toušek (fotograf)\n\nVáclav Toušek (* 28. září 1948 Praha) je český fotograf.\n\nVáclav Toušek se narodil 28. září 1948 v Praze, žije a pracuje v Praze a v Řevnicích u Prahy. Po studiích užité i výtvarné fotografie se od počátku sedmdesátých let minulého století věnoval převážně užité fotografii v různých oblastech činností, od vědeckých a výzkumných, muzejních, nakladatelských, novinářských až po reklamní. Jeho fotografie se staly součástí knih, katalogů, plakátů, kalendářů, divadelních programů, časopisů ale i výstav, prezentací, instalací a mnoha dalších.\n\nZa zmínku stojí jeho portréty - převážně herců, zpěváků, scenáristů, spisovatelů a režisérů (Jiřina Jirásková, Jiřina Bohdalová, Rudolf Hrušínský st., Oldřich Vízner, L. Jakim, John Malkovich, Václav Neckář, O. Hofman, Z. Hadrbolcová, K. Smyczek, J. Menzel a mnoho dalších) a tvorba plakátů - zvláště pak divadelních. Příležitostně se věnoval i práci s filmovou a televizní kamerou. Svoji volnou tvorbu prezentoval na výstavách v Praze, Kolíně, Pardubicích a Českých Budějovicích. Po roce 1989 spoluzakládal a zakládal postupně tři agentury, které ve své činnosti zahrnují všechny druhy komunikací a užité i výtvarné tvorby. Věnuje se i profesi galeristy, producenta a režiséra.\n\n"}
{"id": "584583", "url": "https://cs.wikipedia.org/wiki?curid=584583", "title": "Vývrt hlavně", "text": "Vývrt hlavně\n\nDrážkovaný nebo polygonální vývrt hlavně je skupina vodících ploch ve tvaru šroubovice, která zajišťuje roztočení projektilu okolo jeho podélné osy. Tato rotace slouží ke gyroskopické stabilizaci projektilu, tím zvětšuje dostřel a zlepšuje přesnost.\n\nVývrt je tvořen dvěma druhy prvků, těmito prvky jsou drážky a pole. Drážky jsou místa, která jsou \"vyříznuta\" v hlavni a vystouplé prvky se nazývají pole. Drážky a pole se mohou lišit počtem, hloubkou, tvarem, směrem stoupání (pravo a levotočivé) a velikostí stoupání. Rotace udělená vývrtem projektilu výrazně zvyšuje jeho stabilitu, tím zvětšuje dostřel a zlepšuje přesnost.\n\nVývrt hlavně lze charakterizovat jeho stoupáním, to nám říká, že na jednu otáčku musí projektil urazit danou vzdálenost. Např.: 1 otáčka na 500 milimetrů (1:500 mm). Čím kratší je vzdálenost, na které se projektil otočí, tím větší musí být stoupání vývrtu a tedy i rotace projektilu.\n\nKombinace váhy, délky a tvaru projektilu určuje stoupání vývrtu potřebné k stabilizaci projektilu. Střely velké ráže kulatého tvaru určené na krátkou vzdálenost potřebují malé stoupání, např.: 1:1200 mm. Naopak střely malé ráže podlouhlého tvaru určené na dlouhou vzdálenost potřebují velké stoupání, např.: 80 gr střela 5,56 × 45 mm NATO potřebuje stoupání 1:200 mm a větší.\n\nKlasický vývrt udržuje konstantní stoupání vývrtu po celé délce hlavně. Rotace projektilu je v tomto případě urychlována tím, jak je urychlována střela během svého pohybu v hlavni. Existuje však i tzv. vývrt s progresivním stoupáním, jeho šroubovice je výrazněji zakroucena u ústí hlavně. Rotace projektilu při průchodu vývrtem s progresivním stoupáním je urychlována více. Cílem dodávání rotace je dosažení správné rychlosti rotace střely při opouštění hlavně. Existuje totiž optimální rychlost rotace pro konkrétní střelu konkrétního náboje. Optimální je taková rotace, kdy podélná osa střely sleduje po celou dobu letu směr tečny k dráze. Pokud je rychlost rotace kolem osy příliš velká, je střela přestabilizována a její stabilizace udržuje během letu osu ve směru osy hlavně v okamžiku výstřelu. \nPřestabilizace zkracuje dostřel i když výrazně méně než když je střela podstabilizována. Výhody vývrtu s progresivním stoupáním nejsou adekvátní růstu náročnosti při jeho výrobě a proto se tento druh vývrtu používá jen velmi vzácně. \n\nRáže vývrtu hlavně je údaj související s vnitřním průměrem hlavně. U drážkovaného vývrtu lze naměřit různý průměr mezi poli, ve srovnání s průměrem měřeným mezi drážkami. . Metodika měření nebyla sjednocena a různí výrobci udávají ráži vývrtu hlavně různě. Ráže je definována jako smluvní číslo, přestože se často udává v jednotkách délky.\n\nMuškety byly velkorážové zbraně, do kterých byly používány těžké a \"pomalé\" kule. Tyto zbraně neměly vývrt, respektive měly hladký vývrt hlavně. Při výstřelu docházelo vlivem nedostatečného vedení kule k jejímu poskakování uvnitř hlavně, to vedlo k nepřesnosti střelby. Bylo zapotřebí vyrábět mnohem přesnější hlavně (minimalizovat vůli mezi hlavní a kulí), to však bylo technologicky velmi náročné a nákladné.\n\nVývrt hlavně byl vynalezen v Augsburgu na konci 15. století. Ale až v roce 1520 byl vývrt hlavně prvně použit v praxi a to Augustem Kotterem, zbrojířem z Norimberku. I přes první použití v 16. století, se vývrt hlavně nestal samozřejmostí, masově začal být používán až v 19. století.\n\nDlouhou dobu byl používán polygonální vývrt. S postupným přechodem z černého prachu na kordit se polygonální vývrt ukázal jako příliš mělký. Proto byl polygonální vývrt vytlačen drážkovaným vývrtem.\n\nBěhem druhé světové války se polygonální vývrt opět objevil v německém kulometu MG 42.\n\nDrážkovaný vývrt je druh vývrtu, u kterého je přechod mezi drážkami a poli řešen ostrými hranami. Drážkovaný vývrt je vyráběn s různým počtem drážek, např.: čtyřdrážkový, sedmidrážkový, osmidrážkový vývrt hlavně.\n\nDrážkovaný vývrt je nyní používán v kanónech, houfnicích, puškách, revolverech, pistolích,… Jedná se o nejpoužívanější druh vývrtu.\n\nVýhody\n\nPolygonální vývrt je druh vývrtu, u kterého je přechod mezi drážkami a poli plynulý. Polygonální vývrt vypadá jako mnohoúhelník s oblými hranami, nejčastěji je používán šestiúhelníkový a osmiúhelníkový polygonální vývrt.\n\nPolygonální vývrt je používán u pistolí Heckler & Koch, GLOCK, Kahr a pušek Heckler & Koch, např.: útočná puška G3 a samonabíjecí puška HK SL7. Tento typ vývrtu je použit mimo jiné i na české pistoli vz. 82 a izraelské pistoli Jericho 941. Za jeden z prvních historicky známých polygonálních vývrtů lze považovat vývrt na pušce Whitworth. \n\nVýhody\n\nVývrt hlavně je vyráběn těmito metodami:\n\nPři roztáčení projektilu v hlavni dochází k otlačení střely vývrtem. Každá hlaveň vytváří na projektilu specifické stopy, podle kterých je identifikovatelná. Lze tedy s vysokou pravděpodobností určit, z jaké hlavně (potažmo zbraně) byl projektil vystřelen, toho je využíváno v kriminalistice. Pravděpodobnost úspěšné identifikace ovšem klesá s opotřebením hlavně. Míra tohoto poklesu závisí na typu hlavně, použitém střelivu apod. ale v zásadě se dá říci, že spolehlivá identifikace není možná po několika stech až nízkých tisících výstřelů.\n\n\n"}
{"id": "584584", "url": "https://cs.wikipedia.org/wiki?curid=584584", "title": "Čeřínek - jih", "text": "Čeřínek - jih\n\nČeřínek - jih je sdružení obcí v okresu Jihlava a okresu Pelhřimov, jeho sídlem je Kostelec a jeho cílem je rozvoj regionu. Sdružuje celkem 6 obcí a byl založen v roce 2002.\n\n\n"}
{"id": "584585", "url": "https://cs.wikipedia.org/wiki?curid=584585", "title": "Třída Abhay", "text": "Třída Abhay\n\nTřída Abhay je třída protiponorkových korvet indického námořnictva. Jedná se o modifikaci sovětského projektu 1241.2 (v kódu NATO třída \"Pauk II\"). V letech 1989–1991 vstoupily do služby celkem čtyři jednotky, pojmenované \"Abhay\", \"Ajay\", \"Akshay\" a \"Agray\".\n\nJednotky třídy \"Abhay\":\nHlavňovou výzbroj představuje jeden 76mm kanón AK-176 v dělové věži na přídi. Protiletadlové řízené střely jsou typu Strela-2M (v kódu NATO SA-N-5). Blízkou obranu zajišťuje jeden 30mm kanón AK-630. K boji proti ponorkám slouží jeden čtyřhlavňový 533mm torpédomet a dva raketové vrhače hlubinných pum RBU-1200. Nejvyšší rychlost dosahuje 32 uzlů.\n\n"}
{"id": "584589", "url": "https://cs.wikipedia.org/wiki?curid=584589", "title": "Dobrovolný svazek obcí Hořepnický region", "text": "Dobrovolný svazek obcí Hořepnický region\n\nDobrovolný svazek obcí Hořepnický region je svazek obcí v okresu Pelhřimov, jeho sídlem je Hořepník a jeho cílem je rozvoj regionu. Sdružuje celkem 4 obce a byl založen v roce 2001.\n\n\n"}
{"id": "584594", "url": "https://cs.wikipedia.org/wiki?curid=584594", "title": "Smrek", "text": "Smrek\n\nSmrek je vedlejší vrchol jizerskohorského Smrku, ležící na polské straně státní hranice, necelých 500 m východně od o metr vyššího hlavního vrcholu a asi 250 m jihovýchodně od pěšího česko-polského hraničního přechodu.\n\nSlovo \"smrek\" je nářeční pojmenování polského \"świerk\", což znamená smrk.\n\nVrchol Smrek nemá faktické vrcholové označení, není zde žádný památník ani geodetický bod. Z geografického hlediska je důležitý pouze tím, že přes něj prochází rozvodí mezi Baltským a Severním mořem. Z vrcholu není na rozdíl od českého sousedního vrcholu žádný rozhled, a to díky imisemi zničeným, odumřelým stromům.\n\nSmrek leží u česko-polské hranice a je přístupný z obou stran:\n\n\nVrchol je velmi plochý, nejvyšší bod se nachází necelých 50 metrů severovýchodně od hraniční pěšiny.\n"}
{"id": "584596", "url": "https://cs.wikipedia.org/wiki?curid=584596", "title": "Polopravidelná proměnná hvězda", "text": "Polopravidelná proměnná hvězda\n\nPolopravidelná proměnná hvězda je typ pulsujících proměnných hvězd. Jsou to obři nebo veleobři přechodného a pozdního spektrálního typu vykazující značnou periodicitu ve změnách jejich jasnosti, doprovázenou nebo někdy přerušovanou různými nepravidelnostmi. Perioda se pohybuje v rozsahu od 20 do více než 2000 dní, zatímco tvar světelných křivek může být odlišný v každém cyklu. Amplituda změn může dosahovat od několika setin do několika jednotek hvězdné velikosti, obvykle však 1-2 magnitudy ve V filtru.\n"}
{"id": "584597", "url": "https://cs.wikipedia.org/wiki?curid=584597", "title": "Brána Vysočiny", "text": "Brána Vysočiny\n\nBrána Vysočiny je zájmové sdružení právnických osob v okresu Pelhřimov, jeho sídlem je Nová Cerekev a jeho cílem je rozvoj regionu. Sdružuje celkem 8 obcí a byl založen v roce 2000.\n\n\n"}
{"id": "584600", "url": "https://cs.wikipedia.org/wiki?curid=584600", "title": "T-St-S 77", "text": "T-St-S 77\n\nT-St-S 77 byl srub projektovaný jako pravostranný dělostřelecký srub těžkého opevnění na Trutnovsku umístěný vlevo od středu tvrze Stachelberg. Byl vybudován jako součást tvrzového opevnění Československa před 2. světovou válkou.\n\nÚčelem srubu mělo být palebně pokrýt jihovýchodní prostor směrem na tvrz Poustka (Grünwald). Okraj palebného vějíře zasahoval na západní a jižní svahy Jánského vrchu (697m) a opačně k hlavní křižovatce v Poříčí. Dále k přehrazení spojnice Bernartice-Zlatá Olešnice, Albendorf (Okrzeszyn)-Poříčí a Slavětín-Markoušovice.\n\nProjekt tvrze plánoval s výstavbou srubu na svahu odvráceném od nepřítele v oblouku silnice Žacléř-Babí tak, aby byl terénem kryt před přímou palbou. Velikost a masa betonu tohoto srubu vyžadovala dělení srubu na dvě části dilatační spárou.\n\nSrub byl vyzbrojen obdobně jako druhý dělostřelecký srub pevnosti T-St-S 78. Hlavní palebné zbraně měly být 3 kusy 10cm houfnice vz. 38 s dostřelem 11 950 metrů umístěné pod betonem. Pro vlastní ochranu srubu byly instalovány 3 kusy lehkých kulometů vz. 26, dva umístěné ve zvonech a jeden souběžně se střílnami pro krytí kaponiéry před nimi. Samotný nouzový východ do příkopu byl jištěn střílnou pro ruční palnou zbraň. Ačkoliv byly houfnice především určeny pro dálkovou palbu, bylo možno s nimi postřelovat i vnitřní prostor tvrze.\n\nK 1. říjnu 1938 byly proveden pouze výkop pro základovou desku a výlom šachty a její dolní betonáž, která byla později zasypána.\n\n\n"}
{"id": "584601", "url": "https://cs.wikipedia.org/wiki?curid=584601", "title": "Roger Pigaut", "text": "Roger Pigaut\n\nRoger Pigaut, narozen jako Roger Paul Louis Pigaut (8. dubna 1919, Vincennes, Francie – 24. prosince 1989, Paříž, Francie), byl francouzský herec a režisér.\n\nProtože příliš rád četl a chodil do kina, nedokončil školu a začal navštěvoval kursy herectví. V letech 1943 až 1980 se objevil ve 40 filmech. Mezi jeho nejznámější role patří Jérome z filmu \"Docela obyčejný příběh\", pirát d'Escrainville z filmů \"Nezkrotná Angelika\" a \"Angelika a sultán\", či Puriškevič z dramatu \"Zabil jsem Rasputina\". Roku 1963 si vzal za herečku Joëlle Bernardovou, která hrála La Voisinovou ve filmu Angelika a král.\n\nPracoval do 24. prosince 1989, kdy zemřel na srdeční zástavu.\n\n\n"}
{"id": "584605", "url": "https://cs.wikipedia.org/wiki?curid=584605", "title": "Třída Veer", "text": "Třída Veer\n\nTřída Veer je třída protiponorkových korvet indického námořnictva. Jedná se o modifikaci sovětské třídy \"Tarantul\". Ve třech skupinách bylo postaveno 13 jednotek této třídy. Objednávka dalších dvou lodí byla později zrušena. Dvanáct z nich je stále v aktivní službě, zatímco \"Prahar\" se potopil roku 2006 po kolizi s kontejnerovou lodí MV \"Rajiv Gandhi\".\n\nJednotky třídy \"Veer\":\n\nPrvní pětici lodí, \"Veer\", \"Nirbhik\", \"Nipat\", \"Nishank\" a \"Nirghat\", pro Indii postavila sovětská loděnice Volodarskij. Dokončeny byly v letech 1987–1990. Mají standardní výtlak 480 t a 600 t plný. Výzbroj tvoří jeden 76mm kanón v dělové věži na přídi, dále dva systémy AK-630 s 30mm kanóny, čtyři protilodní střely SS-N-2 a konečně protiletadlový komplet SA-N-5. Pohon je koncepce COGAG.\n\nDalších šest korvet, \"Vibhuti\", \"Vipul\", \"Vinash\", \"Vidyut\", \"Nashak\" a \"Prahar\", postavily indické loděnice Goa a Mazagon. Dokončeny byly v letech 1991–1997. Liší se mírně většími rozměry, jejich délka je 56,9 metru a šířka 10,6 metru. Výzbroj je shodná.\n\nDodatečně byly postaveny ještě vylepšené jednotky \"Prabal\" a \"Pralaya\", dokončené v indických loděnicích v letech 2000–2002. Objednávka na další dvě korvety této série byla zrušena. Úderná síla obou lodí se značně zvýšila díky instalaci 16 protilodních střel SS-N-25. Pohon je opět koncepce COGAG. Pohonný systém tvoří dvě dvojice plynových turbín. Rychlost je až 40 uzlů.\n\n"}
{"id": "584608", "url": "https://cs.wikipedia.org/wiki?curid=584608", "title": "Chůze na 50 km", "text": "Chůze na 50 km\n\nChůze na 50 km je olympijská atletická disciplína, ve které na silnici v minulost závodili pouze muži, ale od roku 2017 jsou na této vzdálenosti pořádány i závody žen. Při chůzi se jedna závodníkova noha musí vždy dotýkat země a stojná noha musí být napnutá, a ne pokrčená v koleni od okamžiku, kdy se dotkne země až do chvíle, kdy ji mine druhá noha. Chodci jsou trestáni za jakoukoliv nepovolenou techniku, například za tzv. \"lifting\" - tj. když se ani jedna noha nedotýká země. Rozhodčí na trati hlásí přestupky proti pravidlům třem hlavním rozhodčím, kteří mohou narušitele napomenout tím, že mu ukážou žlutý terčík; za další porušení pravidel následuje červený terčík. Tři červené terčíky znamenají diskvalifikaci.\n\n"}
{"id": "584628", "url": "https://cs.wikipedia.org/wiki?curid=584628", "title": "Codex iuris Bohemici", "text": "Codex iuris Bohemici\n\nCodex iuris Bohemici (také zapisováno juris, bohemici, častá zkratka CIB) je rozsáhlé ediční dílo čítající jedenáct svazků vydávaných v letech 1867–1892 zaměřené na zákony a právní památky k dějinám českého práva. Původní ediční plán dokonce počítal s dvaceti díly, ale i tak toto realizované dílo nemělo ve své době obdoby. Tato edice je životním dílem českého právníka a historika Hermenegilda Jirečka, který na něm spolupracoval též s bratrem Josefem Jirečkem.\n\nDalší podstatnou edicí k českému právu byl \"Codex iuris municipalis regni Bohemiae\" od Jaromíra Čelakovského zaměřený konkrétněji na městské právo, resp. městská privilegia.\n\n\n"}
{"id": "584645", "url": "https://cs.wikipedia.org/wiki?curid=584645", "title": "Správce pozůstalosti", "text": "Správce pozůstalosti\n\nSprávce pozůstalosti je fyzická nebo právnická osoba vykonávající správu pozůstalosti nebo její části v období mezi úmrtím zůstavitele a skončením dědického řízení (tj. právní mocí usnesení o dědictví). Správce pozůstalosti je ten, koho zůstavitel pověřil, aby po jeho smrti samostatně obstarával až do vyřízení dědictví záležitosti spojené s děděným majetkem. Stanovení správce dědictví se hodí hlavně pro podnikatele, kteří vlastní zcela nebo zčásti nějaký podnik. Tímto opatřením mohou předejít případným nenahraditelným škodám vyplývajícím z ochromení chodu podniku, nebo i ze sporů dědiců. Chrání také zůstavitele a dědice před neuváženým nebo vynuceným jmenováním nevhodné osoby, která by pak měla s majetkem disponovat.\n\nInstitut správce pozůstalosti znala právní úprava účinná do 31. prosince 2013 jako správce dědictví, jeho obsah byl přejat do nové právní úpravy prakticky beze změn. Pouze označení ukazuje, že v této funkci jde o správu pozůstalosti, nikoli dědictví, protože dědictvím je pozůstalost jen vzhledem k dědicům, zatímco v tomto případě správce spravuje jmění, které zůstavitel zanechal, nejen v zájmu dědiců, ale i jiných osob (odkazovníků a dalších věřitelů apod.).\n\nZůstavitel může povolat správce pozůstalosti sám, a to formou veřejné listiny (notářský zápis). Povolaný správce pozůstalosti se nemusí účastnit sepisování této veřejné listiny u notáře. Zde je rozdíl oproti předchozí právní úpravě, ve které byl v občanském zákoníku z r. 1964 potřebný souhlas povolaného správce dědictví s ustanovením do této funkce. Podle nové judikatury se již nevyžaduje souhlas předem, dokonce jmenovaný ani nemusí vědět o tom, že byl pro toto povolání zůstavitelem vybrán. V notářském zápise zůstavitel určí, jak velkou část pozůstalosti bude správce spravovat. Zůstavitel zde určí jeho povinnosti. Může zde uvést, jak bude odměňován. Při pověření vykonávání správce pozůstalosti je dobře, když zůstavitel má na paměti organizační schopnosti, odborné znalosti a případně jiné zkušenosti, které jsou vhodné k vykonávání správce pozůstalosti.\n\nSprávce pozůstalosti může být kdokoliv, koho nominuje zůstavitel pozůstalosti, může to být i právnická osoba a v případě, že pozůstalost má připadnout státu jako odúmrť, může být správcem pozůstalosti stát – Česká republika. Novým institutem, se kterým se v českém právním řádu můžeme setkat, je vykonavatel závěti.\n\nSprávce pozůstalosti povolává zůstavitel formou veřejné listiny, ve které určuje rozsah povinností a to buď celé pozůstalosti, nebo jen některé části. Veřejnou listinou se míní notářský zápis. Zůstavitel má právo povolat vice správců pozůstalosti, ale každý z nich musí mít na starosti jinou část pozůstalosti. Je nepřípustné, aby několik správců pozůstalosti obhospodařovalo stejnou část pozůstalosti.\nVykonavatel závěti je uveden v poslední vůli zůstavitele, může ho ustanovit do této funkce jen pořizovatel závěti a to pouze závětí. Zpravidla se jedná o osobu blízkou zůstaviteli, ale může to být i notář, nebo advokát. V jedné závěti může být zůstavitelem jmenováno i více vykonavatelů závěti. Odvolat vykonavatele závěti z jeho funkce je velmi problematické. V našem právním řádu je vykonavatel závěti spíše duplicitou správce pozůstalosti. Jmenovaný vykonavatel závěti řádně dbá na všechny odkazy a pokyny v poslední vůli zůstavitele, má také právo před soudem hájit platnost závěti. Pokud zůstavitel závětí nepovolal správce pozůstalosti, pak tato funkce přináleží správci závěti, pokud soud nerozhodne o jiném opatření. Vykonavatel závěti může být fyzickou nebo právnickou osobou a tato funkce nemůže přejít na další osobu.\n\nPokud se zůstavitel rozhodl povolat vykonavatele závěti a i správce pozůstalosti, pak správa pozůstalosti patří do kompetence vykonavatele závěti a správce pozůstalosti se řídí jeho pokyny do doby, než pozůstalostní soud rozhodne o jiném opatření.\n\nPokud zůstavitel nezanechal závěť a neurčil správce závěti a ani nepovolal správce pozůstalosti veřejnou listinou, pak spravují pozůstalost dědicové. Oni sami však nemohou jmenovat nikoho třetího. O jmenování správce pozůstalosti v tomto případě rozhodne pozůstalostní soud. Spravovat pozůstalost mohou jen dědicové, nebo jediný dědic. Musí však být jasně prokázáno, že nejsou pochybnosti o jejich či jeho dědickém titulu.\n\nPokud není zůstavitelem určen žádný správce pozůstalosti, nebo vykonavatel závěti, nebo nominovaný správce pozůstalosti odmítne tuto funkci, nebo správce není způsobilý se ujmout tohoto povolání a dědicové nejsou schopni spravovat pozůstalost sami, pak soud v součinnosti s dědici okamžitě přistoupí ke jmenování nového správce pozůstalosti. V tomto případě tak může učinit každý okresní soud, protože hrozí nebezpečí z prodlení.\n\nSoud také může ustanovit vice správců pozůstalosti; činí tak usnesením, ve kterém se uvádí rozsah spravovaného majetku. Je zde podmínka, že správce pozůstalosti musí souhlasit s tímto jmenováním.\n\nPovolaný správce pozůstalosti začne se správou pozůstalosti ihned, jakmile se dozví o zůstavitelově smrti, musí však oznámit tuto skutečnost příslušnému soudu. Pokud tak sám neučiní, vyzve ho soudní komisař k činnosti. Jestliže jmenovaný správce pozůstalosti nechce, nebo nemůže vykonávat tuto funkci, může ji odmítnout a také pro to není nijak postihován.\n\nSprávce pozůstalosti, pokud vykonává jen správu prostou, činí vše k zachování cizího majetku, přistupuje k této funkci s péčí řádného hospodáře. Účelem prosté správy je především zachování majetku, tak, jak byl v době smrti zůstavitele. K této správě nepotřebuje správce pozůstalosti souhlas dědiců nebo pozůstalostního soudu. \n\nV tomto případě bude správce pozůstalosti potřebovat souhlas všech dědiců a souhlas pozůstalostního soudu k tomu, aby mohl vykonávat plnou správu pozůstalosti a umožnit dědicům užívat majetek po zůstaviteli ještě před ukončením dědického řízení. Pokud správce pozůstalosti získá tento souhlas, má větší pravomoci a může nakládat se svěřeným majetkem tak, aby v zájmu beneficienta majetek rozmnožil (§ 1408 a 1409 občanského zákoníku). \n\nV průběhu pozůstalostního řízení, které může trvat i několik let, se může stát, že dědic bude chtít disponovat se svým dědickým právem, (pak by se jednalo o tzv. zcizení majetku). V tomto případě bude správce pozůstalosti potřebovat souhlas všech dědiců a souhlas pozůstalostního soudu k tomu, aby mohl vykonávat plnou správu a umožnit dědicům užívat majetek po zůstaviteli ještě před ukončením dědického řízení. Pokud správce pozůstalosti získá tento souhlas, má větší pravomoci a může nakládat se svěřeným majetkem tak, aby v zájmu beneficienta majetek rozmnožil (§ 1408 a 1409 občanského zákoníku).\n"}
{"id": "584651", "url": "https://cs.wikipedia.org/wiki?curid=584651", "title": "Třída Kora", "text": "Třída Kora\n\nTřída Kora je třída korvet indického námořnictva. Primárně jsou postaveny k ničení lodí protivníka. V letech 1998–2004 vstoupily do služby čtyři jednotky, pojmenované \"Kora\", \"Kirch\", \"Kulish\" a \"Karmuk\". Všechny jsou stále v aktivní službě.\n\nČtyři jednotky této třídy postavila indická loděnice Garden Reach Shipbuilders & Engineers v Kalkatě.\n\nJednotky třídy \"Kora\":\nOd předcházející třídy \"Khukri\" se liší především typem nesených protilodních střel. Ve čtyřech čtyřnásobných vypouštěcích kontejnerech nesou střely SS-N-25 (oproti čtyřem typu SS-N-2). Hlavňovou výzbroj představuje jeden 76mm kanón AK-176 v dělové věži na přídi. Blízkou obranu zajišťují dva systémy AK-630 s 30mm kanóny. Na palubě jsou též protiletadlové střely krátkého dosahu. Na zádi korvet je přistávací plošina pro jeden vrtulník. Nejvyšší rychlost dosahuje 25 uzlů.\n"}
{"id": "584658", "url": "https://cs.wikipedia.org/wiki?curid=584658", "title": "Mikroregion Bystřicko", "text": "Mikroregion Bystřicko\n\nMikroregion Bystřicko je svazek obcí v okresu Žďár nad Sázavou, jeho sídlem je Bystřice nad Pernštejnem a jeho cílem je rozvoj regionu. Sdružuje celkem 38 obcí a byl založen v roce 2000.\n\n"}
{"id": "584672", "url": "https://cs.wikipedia.org/wiki?curid=584672", "title": "Mikroregion Dušejovsko", "text": "Mikroregion Dušejovsko\n\nMikroregion Dušejovsko je svazek obcí v okrese Jihlava, jeho sídlem je Dušejov a jeho cílem je rozvoj regionu. Sdružuje celkem 10 obcí a byl založen v roce 2004.\n\n\n"}
{"id": "584674", "url": "https://cs.wikipedia.org/wiki?curid=584674", "title": "Seznam medailistů na halovém mistrovství Evropy – chůze na 5 km", "text": "Seznam medailistů na halovém mistrovství Evropy – chůze na 5 km\n\nChůze na 5 km je neolympijská atletická disciplína, ve které v hale na dráze závodí muži. Při chůzi se jedna závodníkova noha musí vždy dotýkat země a stojná noha musí být napnutá, a ne pokrčená v koleni od okamžiku, kdy se dotkne země až do chvíle, kdy ji mine druhá noha. Chodci jsou trestáni za jakoukoliv nepovolenou techniku, například za tzv. \"lifting\" - tj. když se ani jedna noha nedotýká země. Rozhodčí na trati hlásí přestupky proti pravidlům třem hlavním rozhodčím, kteří mohou narušitele napomenout tím, že mu ukážou žlutý terčík; za další porušení pravidel následuje červený terčík. Tři červené terčíky znamenají diskvalifikaci.\n\n"}
{"id": "584675", "url": "https://cs.wikipedia.org/wiki?curid=584675", "title": "Mikroregion Jihlavsko", "text": "Mikroregion Jihlavsko\n\nMikroregion Jihlavsko je svazek obcí v okresu Jihlava, jeho sídlem je Jihlava a jeho cílem je rozvoj regionu. Sdružuje celkem 10 obcí a byl založen v roce 2002.\n\n\n"}
{"id": "584678", "url": "https://cs.wikipedia.org/wiki?curid=584678", "title": "Křížovky", "text": "Křížovky\n\nKřížovky je horské sedlo a rozcestí v Krkonoších.\n\nZ geomorfologického hlediska patří Křížovky do celku Krkonoš. Nachází se mezi vrcholy Přední Žalý a Sovinec a odděluje od sebe podcelky Krkonošské rozsochy a Vrchlabskou vrchovinu a jejich okrsky Žalský hřbet a Lánovskou vrchovinu. Jeho nadmořská výška je 721,5 metrů a leží asi 3,5 kilometru severozápadně od Vrchlabí a 6 kilometrů severovýchodně od Jilemnice. Sedlo se nachází na hranicích Krkonošského národního parku a jeho ochranného pásma.\n\nSkrz sedlo vede silnice silnice III/28624 spojující Jilemnici s Hořejším Vrchlabím. Přímo v něm z ní odbočuje silnice silnice III/28626 stoupající po západním úbočí Předního Žalého na Benecko, komunikace obsluhující osadu Žalý na jihovýchodním úbočí téže hory a cesta obsluhující pole na západním svahu Sovince. Na žlutě značenou turistickou trasu 7207 spojující Vrchlabí s Předním Žalým se zde napojuje modře značená trasa 1900 z Valteřic.\n\nV blízkém okolí sedla je zalesněn pouze severní svah Sovince. Okolní svahy pokrývají pole a louky. Přímo v sedle se nachází fotbalové hřiště s provozními budovami a parkoviště. Ze západní strany zasahuje do blízkosti sedla zástavba obce Mrklov.\n\nSedlo se nachází na rozvodí řek Labe a Jizery. Západně od sedla pramení Hamerský potok, který je pravým přítokem Labe a východně bezejmenný levý přítok potoka Cedronu, levého přítoku Jizerky.\n"}
{"id": "584679", "url": "https://cs.wikipedia.org/wiki?curid=584679", "title": "Populorum progressio", "text": "Populorum progressio\n\nPopulorum progressio (česky Rozvoj národů) je encyklika papeže Pavla VI. vydaná dne 26. března 1967. Encyklika se v souvislosti s předchozí návštěvou papeže v Latinské Americe a Africe zabývá moderním kapitalismem, sociálními právy a nerovností mezi lidmi. Bohaté národy dále bohatnou a chudé se stávají ještě chudšími. Říká, \"Osobně sice nekrademe, ale účastníme se kolektivní krádeže, protože struktury už jsou takové, že v hospodářsky vyspělých zemích žijeme na útraty chudých a stále více se obohacujeme, zatímco miliony lidí v rozvojových zemích umírají hladem. \" Jan Pavel II. pak přesně o 20 let později vydává encykliku Sollicitudo rei socialis, která shrnuje sociální učení církve.\n\nEncyklika je zaměřena na sociální práva : minimální mzdu, důchodové zabezpečení, podporu v nezaměstnanosti, povinnost solidarity s chudšími, kritiku diskriminace a konzumismu.\n\n"}
{"id": "584683", "url": "https://cs.wikipedia.org/wiki?curid=584683", "title": "Dunajská knížectví", "text": "Dunajská knížectví\n\nDunajská knížectví (rumunsky: \"\") je neformální označení Moldávie a Valašska - státních útvarů existujících v období 14. - 19. století. V roce 1858 získala autonomii a následující rok vytvořila společnou dualistickou unii s názvem Spojené knížectví Valašska a Moldávie a následně v roce 1861 byla sjednocena v Rumunské knížectví. Byl tak položen základ pro vznik novodobého Rumunska, které bylo v roce 1881 povýšeno na království.\n"}
{"id": "584684", "url": "https://cs.wikipedia.org/wiki?curid=584684", "title": "Datart", "text": "Datart\n\nDATART INTERNATIONAL, a.s. je český a slovenský maloobchodní prodejce zaměřený na spotřební elektroniku. Na trhu působí od roku 1990. Prodejní řetězec tvoří 38 kamenných prodejen v Česku a 15 prodejen na Slovensku a český i slovenský e-shop.\n\nSpolečnost DATART byla založena v roce 1990 Pavlem Slámou, Pavlem Bádalem, Petrem Soukupem a Charlesem Butlerem. Zpočátku se soustředila na dovoz a velkoobchodní prodej spotřební elektroniky a nahrávatelných nosičů (CD, VHS, MD). Jednou z původních aktivit byl i provoz půjčovny CD a VHS nosičů v prostorách Paláce kultury (dnešní Kongresové centrum Praha.)\n\n30. září 1992 byl zahájen maloobchodní prodej v prvním zkušebním obchodě, který byl dočasně umístěn v pražském paláci Perla. V roce 1993 byla v prostorách stanice metra Budějovická otevřena první stálá maloobchodní prodejna DATART (v současné době již tato prodejna není v provozu). Ve stejném roce vznikla i prodejna na Andělu, která dnes rovněž neexistuje. V roce 1996 byla na Národní třídě otevřena třetí pražská prodejna. V roce 1998 DATART otevřel první tři prodejny velkého formátu v obchodních centrech Praha-Zličín, Brno-Heršpice a Plzeň-Bory. Prodej byl zahájen také v menší prodejně v Ostravě v Nádražní ulici. První prodejna DATARTu na Slovensku byla uvedena do provozu v roce 1999 v Banské Bystrici a první slovenskou prodejnou velkého formátu se o rok později stala prodejna v bratislavském Polus City Center. Nový koncept prodeje elektroniky začal DATART zavádět ve svých velkoformátových prodejnách v roce 2001.\n\nV roce 2000 se akcionářem DATARTu stala společnost Kingfisher plc a v roce 2003 se Datart stal součástí mezinárodní skupiny KESA Electricals plc. V témže roce také získal ocenění Prodejce elektro roku 2003 v soutěži GE Capital Multiservis. V roce 2004 získal v hlasování veřejnost, pořádaném také GE Capital Multiservis, titul Nejoblíbenější obchodník roku 2004.\n\nV roce 2005 DATART jako první významný maloobchodní řetězec na českém trhu spustil provoz svého e-shopu DATART.cz, jeho slovenský protějšek DATART.sk funguje od roku 2007.\n\nV roce 2008 přichází DATART s konceptem ZÁVAZEK důvěry, jehož cílem nabízet nejlepší sortiment, nejlepší ceny a nejlepší služby. V roce 2011 jako první sjednocuje ceny v e-shopu a v kamenných prodejnách, navíc neustále sleduje vývoj cen na trhu a podle toho je upravuje.\n\nV roce 2012 zvítězila společnost v souteži MasterCard Obchodník roku v kategorii Prodejce elektrotechniky.\n\nS rozšiřováním služeb spouští v roce 2014 DATART i věrnostní program pro zákazníky DATART PRO FIRMY, který nabízí podnikatelům individuální přístup, profesionální konzultace, slevy, bonusy a další nadstandardní služby.\n\nV srpnu roku 2014 dochází k odkupu podílu od skupiny Darty a firma se po letech vrací do českých rukou.\n\nV roce 2015 prožívá DATART velké inovace a změny. Představuje nový koncept prodejen „Prodejnu 21. století“, které jsou ve spolupráci s architekty a designéry řešený zcela jedinečným způsobem. Specialitou moderních prodejen je interaktivní způsob prezentace produktů s využitím nových technologií. V obchodech jsou i odpočinkové zóny, zklidňující tóny zelené, dřevěné prvky a celý prostor ozvláštňuje i speciální vůně DATART. V pražských pobočkách jsou již čtyři kuchyňská studia, kde si zákazníci mohou navrhnout kuchyni od nábytku až po spotřebiče. Chystá se postupná přestavba dalších prodejen.\n\nVe finančním roce 2014/2015 po pěti letech navíc DATART vykazuje zisk 8,9 milionů korun a tržby 4,9 miliard korun.\n\nRok 2016 je ve znamení oslav 25. let na trhu. Začátkem září DATART spustil novou podobu e-shopu, který má výrazně přehlednější uživatelské prostředí, vyhledávání nebo popisy produktů. V roce 2016 došlo k otevření nové prodejny v Jihlavě, Trnavě a znovuotevření nejmodernější prodejny v Ostravě, která se zařadila do konceptu prodejen 21. století.\n\nV roce 2017 společnost pokračovala v expanzi, kdy otevřela šest nových prodejen v České republice a tři na Slovensku. Již potřetí za sebou oznámila společnost zisk (43,4 milionů Kč). Na konci října 2017 DATART oznámil spojení s konkurenční společností HP Tronic, provozovatelem sítě elektra Euronics, e-shopu Kasa.cz a Hey.sk a majitelem značky ETA. Spojením společností vznikl nový subjekt, který souhrnně uvádí tržby 15 miliard Kč. Vznik subjektu byl potvrzen českým Úřadem pro ochranu hospodářské soutěže a Protimonopolným úradom SR.\n\nDATART zaměstnává přibližně 1000 zaměstnanců. Vedení společnosti sídlí v pražské čtvrti Karlín. DATART má vlastní distribuční centrum a několik desítek kamenných prodejen v České republice i na Slovensku s celkovou prodejní plochou cca 25 000 m. Ředitelem společnosti DATART je v současné době Tomáš Balík, předsedou představenstva Daniel Večeřa.\n\nV roce 2001 byly uvedeny služby Záruka nejnižší ceny a placená Prodloužená záruka. V roce 2008 DATART představil koncept Závazek důvěry, opírající se o záruku nejlepších cen, nejlepšího sortimentu a nejlepších služeb. Od roku 2010 prodává nadstandardní služby i ve svém e-shopu.\n\nUnikátní je i DATART Doprava, která zajišťuje dopravu velkých spotřebičů po celé ČR. Se službou je spokojeno 99 % zákazníků. Součástí dopravy je i vynesení spotřebiče až do bytu instalace, předvedení, úklid a odvoz obalů a starého spotřebiče k ekologické likvidaci.\n\nMezi další služby patří i možnost sjednání pojištění produktů, instalace, záruka vrácení zboží, PC služby, nákup na splátky, dárkové karty, zapůjčení náhradní televize po dobu reklamace zdarma nebo prodloužená záruka.\n\nSpolečnost DATART otevírá prodejny s novým konceptem, který označuje za \"Prodejnu 21. století.\" Cílem je, aby se zákazníci v prodejně cítili co nejlépe. V obchodech jsou odpočinkové zóny, zklidňující tóny zelené, dřevěné prvky a celý prostor ozvláštňuje i speciální vůně DATART. Ve 4 pražských a jedné ostravské prodejně je i kuchyňské studio, kde si zákazníci mohou navrhnout a objednat kuchyni od A až po Z včetně nábytku.\n\nSpolečenská odpovědnost a odpovědný přístup k životnímu prostředí má dlouhodobě důležité místo ve strategii společnosti DATART. V současnosti je i partnerem České asociace paraplegiků (CZEPA), která sdružuje vozíčkáře po poranění míchy z ČR. Tato organizace má nejen finanční a materiální podporu, ale i formou zaměstnávání členů. V rámci spolupráce s organizací Nadání a dovednosti společnost zajišťuje i exkurze dětem z dětských domovů a pěstounské péče. Velmi úzce také spolupracujeme s učilišti po celé ČR.\n\nFirma DATART soustředí svou pozornost také na ekologickou likvidaci vysloužilých elektrospotřebičů, které v rámci své unikátní DATART dopravy odváží přímo od zákazníků výměnou za instalaci nového spotřebiče. Za zodpovědný přístup k životnímu prostředí, zpětnému odběru výrobků a třídění odpadů DATART získal prestižní ocenění ECO ekologická firma.\n\nV roce 2017 společnost oznámila partnerství s novinkou v nejvyšší fotbalové lize – videorozhodčím. DATART je podle smlouvy na 3,5 roku generálním partnerem technologie, která má za cíl zvýšení férovosti fotbalových utkání v HET lize.\n\n"}
{"id": "584686", "url": "https://cs.wikipedia.org/wiki?curid=584686", "title": "František Závorka", "text": "František Závorka\n\nFrantišek Závorka (18. října 1911, Příbram - 16. ledna 1943, Rovensko pod Troskami) byl československý voják a velitel výsadkové skupiny Antimony.\n\nNarodil se 18. října 1911 v Příbrami. Otec František pracoval jako úředník u C. k. státních drah, matka Anastázie, za svobodna Jezlová byla v domácnosti. Po vzniku Československa a vytvoření ČSD byl otec přeložen na Slovensko a jmenován přednostou železniční stanice v Kremnici. Tam navštěvoval obecnou školu a gymnázium. V roce 1931 sice nastoupil na studium Právnické fakulty UK v Praze, ale po roce studia přerušil a nastoupil základní vojenskou službu.\n\nOdeslán byl k 109 dělostřeleckému pluku v Bratislavě, kde také absolvoval školu pro záložní důstojníky. Postupně byl povyšován; 1. června 1933 byl již v hodnosti desátníka-aspiranta přeložen ke spojovací četě. Poté byl povýšen na četaře a 1. dubna 1934 byl již v hodnosti podporučíka dělostřelectva přeložen do zálohy. Na vlastní žádost pokračoval v činné službě. Zároveň se přihlásil ke studiu na Vojenské akademii v Hranicích na Moravě. Tu ukončil 1. srpna 1937 a v hodnosti poručíka dělostřelectva byl přeložen do Šamorína k 83. odloučenému dělostřeleckému oddílu. \nV březnu 1939, po rozpadu Česko-Slovenska a německé okupaci byl propuštěn ze služby. Odešel do Písku a začal pracovat jako úředník.\n\n6. února 1940 se vydal přes Slovensko, Maďarsko, Řecko, Turecko a Sýrii do Francie. Tam dorazil 4. dubna a byl prezentován v Agde a zařazen do čs. zahraniční armády k 1. dělostřeleckému pluku. Bojů o Francii se nezúčastnil.\n\n7. července 1940 byl evakuován do Anglie. Zařazen byl k 1. dělostřeleckému oddílu. 28. října 1940 byl povýšen na nadporučíka. V létě 1941 byl vybrán k výcviku pro plnění zvláštních úkolů. Od 21. února do 21. března 1942 prodělal základní sabotážní kurz a paravýcvik. Od 27. července do 21. září 1942 prodělal kurzy střelecký, konspirační, průmyslové sabotáže a radiomanipulační kurz. Po návratu na čs. výcvikovou stanici byl jmenován velitelem výsadkové skupiny Antimony.\n\nSpolečně se Srazilem a Jasínkem byl vysazen u Kopidlna na Jičínsku. Podařilo se mu navázat kontakt s doc. Vladimírem Krajinou, posledním vedoucím činitelem ÚVODu. Následně se s ostatními skrýval v Rovensku pod Troskami. Zde byl kvůli Karlu Čurdovi a dalším konfidentům gestapa odhalen. Při pokusu o zatčení požil jed a na následky otravy přes poskytnutou lékařskou pomoc zemřel. Svou sebevraždou uchránil Rovensko před osudem Lidic.\n\n3. září 1945 byl povýšen na kapitána dělostřelectva in memoriam. 5. května 1946 byla na radnici v Rovensku pod Troskami odhalena pamětní deska s jeho jménem.\n\n\n"}
{"id": "584687", "url": "https://cs.wikipedia.org/wiki?curid=584687", "title": "Stanislav Srazil", "text": "Stanislav Srazil\n\nStanislav Srazil (7. května 1919, Pohránov u Dašic – 20. dubna 1944, Malá pevnost Terezín) byl československý voják a příslušník výsadku Antimony.\n\nNarodil se 7. května 1919 v chudé rodině. Otec Stanislav byl obuvnický dělník, matka Emilie, za svobodna Řeháková pracovala v zemědělství. Měl dvě mladší sestry. Pět tříd obecné školy absolvoval v Horních Ředicích, tři třídy měšťanské školy v Holicích. Poté se vyučil číšníkem v Zábřehu na Moravě a Rokycanech, kde po vyučení v roce 1937 krátce pracoval. Poté pracoval v Pardubicích.\n\n30. května 1939 se poprvé neúspěšně pokusil překročit státní hranice do Polska. Po druhé se o to pokusil 19. června 1939 u Moravské Ostravy. Byl zadržen polskými četníky a předán gestapu. Gestapem byl krátce internován, po propuštění se mu koncem července podařil projít do Polska. Následně podepsal závazek ke službě v Cizinecké legii, ale 29. června 1939 byl jako vojín zařazen v Agde k 1. pěšímu pluku československé zahraniční armády.\n\n1. ledna 1940 byl povýšen na svobodníka. Absolvoval poddůstojnickou školu a účastnil se bojů o Francii. Po pádu Francie se 13. července 1940 evakuoval do Anglie a byl zařazen k 2. pěšímu praporu. 28. října 1940 byl povýšen na desátníka. Na jaře 1941 absolvoval kurz rotmistrů a 28. října 1941 byl povýšen na četaře. Od 21. února do 24. října 1942 prodělal základní sabotážní kurz, paravýcvik, střelecký a konspirační kurz. 12. září byl zařazen do výsadku Antimony. 10. září prodělal těžký výron kotníku, ale na vlastní žádost se 5. října znovu zapojil do závěrečných příprav.\n\n24. října 1942 byl společně se Závorkou a Jasínkem vysazen u Kopidlna na Jičínsku. Při doskoku si obnovil zranění kotníku. Přesto se zapojil do činnosti výsadku. Při cestě do Pardubic se mu podařilo získat informace o zániku výsadku Silver A. Poté se ukrýval v Horní Kalné.\n\nKvůli konfidentské činnosti K. Čurdy a J. Nachtmanna byl 16. ledna 1943 zatčen gestapem. Po věznění v Jičíně a na Pankráci byl přinucen ke spolupráci na radiové protihře Hermelín. Pomocí smluvených znaků se mu podařilo centrálu v Londýně varovat a tím celou německou operaci zmařit. 16. dubna 1944 byl převezen do Terezína a 20. dubna bez soudu popraven.\n\n2. září 1945 byl jmenován rotmistrem pěchoty (s účinností a pořadím od 1. května 1945) a zároveň byl jmenován podporučíkem pěchoty (s účinností a pořadím od 26. ledna 1943). Je jmenovitě uveden na památníku padlých v Horních Ředicích a na rodném domě je pamětní deska.\n\n\n"}
{"id": "584688", "url": "https://cs.wikipedia.org/wiki?curid=584688", "title": "Ebenfurth", "text": "Ebenfurth\n\nEbenfurth je město v okrese Wiener Neustadt-Land v rakouské spolkové zemi Dolní Rakousy. Žije zde obyvatel.\n\nEbenfurth leží v Industrieviertelu (Průmyslové čtvrti) na řece Litavě ve Vídeňské pánvi. Plocha území města je 23,56 kilometrů čtverečních ä 19,72 % plochy je zalesněno. Město sestává z katastrálních území\n\nSousedními obcemi (od severu ve směru hodinových ručiček) jsou:\n\nPřed naším letopočtem bylo území pod keltským královstvím Noricum a patřilo s okolím ke keltskému výšinnému hradu na Burgbergu v Rosaliengebirge.\n\nPozději, v době římské patřil nynější Ebenfurth k provincii Pannonia.\n\nV římské době se využívaly cesty vedoucí od Šoproně do Vídně v několika větvích. Byl zde také brod přes řeku Litavu, která vytvářela hranici s Uhrami. V místě pozdějšího zámku Ebenfurth stála tu pevnost z počátku 12. století. První písemná zmínka o Ebenfurthu z roku 1160 dokumentuje stavbu pevnosti. Tato stavba byla zpočátku ve vlastnictví rodu Feldsberger-Seefelderů a kolem roku 1270 získali majetek Pottendorfové, kteří zde měli právo mýta.\n\nPodle situace na řece Leitha dolnorakouská hranice ležela v nynějším Burgenlandu. Až do roku 1920 byl Ebenfurth ležící naproti Neufeld an der Leitha hraničním místem mezi Rakouskem a Uhrami.\n\nV letech 1915 až 1934 byla v Ebenfurthu parní elektrárna pro město Vídeň. Na jejím místě je dnes rozvodna elektrické energie pro Vídeň.\n\nStarostou města je Alfredo Rosenmaier.\n\nV městském zastupitelstvu je 21 křesel rozděleno po obecních volbách 14. března 2010 podle získaných mandátů takto:\n\n\nNezemědělských pracovišť bylo v roce 2001 87, zemědělských a lesnických pracovišť bylo v roce 1999 19. Počet výdělečně činných obyvatel podle sčítání lidu v roce 2001 bylo 1188, tj. 46,83 %.\n\nEbenfurth leží poblíž „Jihovýchodní dálnice A3“, která spojuje na severu Burgenland s Vídní. Také „Litavská (Leitha) silnice B60“ spojuje Ebreichsdorf s regionálním centrem Vídeňské Nové Město.\n\nMěsto leží na „Pottendorfské železnici\", která spojuje Vídeňské Nové Město a Vídeň a je východiskem trati do Wulkaprodersdorfu a dále do Šoproně na trati Raab-Šoproň-Ebenfurth.\n\n \n"}
{"id": "584694", "url": "https://cs.wikipedia.org/wiki?curid=584694", "title": "Seznam medailistek na halovém mistrovství Evropy – chůze na 3 km", "text": "Seznam medailistek na halovém mistrovství Evropy – chůze na 3 km\n\nChůze na 3 km je neolympijská atletická disciplína, ve které v hale na dráze závodí ženy. Při chůzi se jedna závodníkova noha musí vždy dotýkat země a stojná noha musí být napnutá, a ne pokrčená v koleni od okamžiku, kdy se dotkne země až do chvíle, kdy ji mine druhá noha. Chodci jsou trestáni za jakoukoliv nepovolenou techniku, například za tzv. \"lifting\" - tj. když se ani jedna noha nedotýká země. Rozhodčí na trati hlásí přestupky proti pravidlům třem hlavním rozhodčím, kteří mohou narušitele napomenout tím, že mu ukážou žlutý terčík; za další porušení pravidel následuje červený terčík. Tři červené terčíky znamenají diskvalifikaci.\n\n"}
{"id": "584695", "url": "https://cs.wikipedia.org/wiki?curid=584695", "title": "Lubomír Jasínek", "text": "Lubomír Jasínek\n\nLubomír Jasínek (14. listopadu 1922, Hodonín – 16. ledna 1943, Rovensko pod Troskami) byl československý voják a příslušník výsadku Antimony.\n\nNarodil se 14. listopadu 1922 v Hodoníně. Otec Jakub pracoval u ČSD, matka Marie, rozená Nedbálková byla v domácnosti. Měl mladší sestru. V Přerově absolvoval obecnou školu a v Lipníku nad Bečvou reálné gymnázium. To nedokončil. Když se poté nedostal na lesnickou školu, vyučil se v oboru silnoproudu. Po okupaci Čech a Moravy Německem se zapojil do odboje. \n\n20. února 1940 se mu (na třetí pokus) podařilo společně s Bohumírem Kobylkou opustit protektorát a přes Slovensko, Maďarsko, Jugoslávii, Turecko a Sýrii se dostat do Francie. Byl zařazen k 2. pěšímu pluku jako vojín. Bojů o Francii se neúčastnil. Po pádu Francie se dostal do Anglie. Tam byl zařazen k velitelské rotě 1. pěšího praporu. Poté, již jako příslušník spojovací čety, absolvoval kurz obsluhy radiostanice. Poté absolvoval speciální radiotelegrafický kurz. 7. března 1942 byl povýšen na svobodníka. Od 8. března do 16. srpna 1942 se připravoval na Vojenské radiové ústředně, od 17. srpna do 22. srpna absolvoval parakurz. 11. září 1942 byl zařazen do výsadku Antimony jako radiotelegrafista.\n\n24. října 1942 byl společně s Závorkou a Srazilem vysazen u Kopidlna na Jičínsku. Zapojil se do činnosti skupiny a podařilo se mu úspěšně navázat spojení s Londýnem. Kvůli činnosti konfidentů Čurdy a Nachtmanna se gestapu podařilo Jasínka společně se Závorkou vystopovat v Rovensku pod Troskami. Zde je na plovárně v domku plavčíka Lukeše 15. ledna 1943 obklíčilo gestapo. Aby se vyhnul zajetí, spolkl jed. Na následky otravy zemřel 16. ledna v 5.47.\n\n14. ledna 1943 byl povýšen na desátníka (s účinností od 28. října 1942) a zároveň na četaře (s účinností od 1. ledna 1943). 3. září 1943 jmenován podporučíkem in memoriam. \n\n17. července 1948 postupně povýšen až na kapitána pěchoty. V Přerově je po něm pojmenována ulice. Na radnici v Rovensku pod Troskami se nachází pamětní deska s jeho jménem.\n\n\n"}
{"id": "584696", "url": "https://cs.wikipedia.org/wiki?curid=584696", "title": "Jozef Žarnay", "text": "Jozef Žarnay\n\nJozef Žarnay (* 14. března 1944, Humenné) je slovenský spisovatel, autor science fiction pro děti a mládež, původním povoláním učitel.\n\nSvé vzdělání získával v letech 1961-1964 na Pedagogické fakultě Univerzity P. J. Šafárika v Prešově, kde studoval obor dějepis-ruština. V letech 1964-1971 pracoval jako učitel v Kluknavě, v letech 1971-1979 v Radaticích, v roce 1980 pracoval ve Stavoprojektu a od roku 1981 je učitelem a výchovným poradcem v Prešově.\n\nSvé první literární dílo uveřejnil v roce 1969 v časopise pro mládež \"Kamarát\", knižně debutoval v roce 1973\nrománem \"Tajomstvo Dračej steny\", kde popisuje dobrodružství třech žáků základní školy z Atomové Lhoty, Fera, Vila a Stana, kteří objeví ve skalách nedaleko jejich rodné obce, ukrytou mimozemskou kosmickou loď, pomocí které se dostanou na dvě cizí planety. Ve volném pokračování románu s názvem \"Prekliata planéta\" zase objeví v horách ukryté transportní zařízení jiné mimozemské civilizace, což je přivede na planetu zničenou ekologickou katastrofou. Sci-fi románům zůstal věrný i v další tvorbě, kdy mu v roce 1983 vyšel román \"Kolumbovia zo základne Ganymedes\", ve kterém se vinou zásahu meteoru, neprobudí posádka ze zimního spánku. Probudí se jen několik dětí, které jsou po přistání na planetě zničené atomovou válkou, odkázány jen na svoji šikovnost a spolupráci, a v roce 1991 román \"Časolet\".\n\nKromě psaní románů publikuje i sci-fi povídky v různých časopisech, zaobírá se historiografií vědecké fantastiky.\n\nO světové science-fiction a starší slovenské fantastice vydával na pokračování seriály v časopisech\n\"Zenit pionierov\", \"Zenit\" a \"Elektrón\". Taktéž spolupracuje s rozhlasem a televizí.\n\n\n\n"}
{"id": "584699", "url": "https://cs.wikipedia.org/wiki?curid=584699", "title": "Mánička (označení)", "text": "Mánička (označení)\n\nMánička (nebo také vlasatec) je v Česku označení pro mladého muže s dlouhými vlasy, jež obvykle vyznávají rockové hodnoty nebo hodnoty undergroundu. Mezi ně patří potřeba svobody a z ní plynoucí většinový postoj těchto skupin proti totalitě. V době minulého režimu tak byli oficiálními úřady Československa kvůli těmto postojům a svému neupravenému vzhledu řazeni na úroveň výtržníků a příživníků. Kroky proti nim, jejich shromážděním a kulturním akcím podnikal stranický aparát, Veřejná bezpečnost i Státní bezpečnost. Na stejnou úroveň se tehdy stavěli také tzv. páskové vyznávající podobné hodnoty a nosící kratší účesy inspirované např. Elvisem Presleyem.\n\nVýznamnou událostí, která v roce 1965 zvýšila oblibu dlouhých vlasů mezi mladými muži v Československu, byla návštěva Allena Ginsberga v Praze. Komunistická vláda v té době povolila uspořádat majáles, kterého se zúčastnilo několik tisíc lidí a jehož králem byl zvolen právě A. Ginsberg. Obliba dlouhých vlasů byla v té době nejenom reakcí na hnutí beat generation, hippies nebo pozdější undergroundové kultury, ale pro značnou část mladé generace byla zároveň formou protestu proti komunistické moci a životu v totalitním režimu.\n\nV letních měsících roku 1966 uskutečnily orgány tehdejší komunistické moci rozsáhlou akci při níž bylo zadrženo nebo předvedeno 3976 mladých mužů. Část z nich byla donucena ostříhat svoje dlouhé vlasy. Malý zlomek z toho počtu byly dívky, u nichž bylo z pochopitelných důvodů pro příslušníky Veřejné bezpečnosti obtížné rozeznat, zda patří do skupiny, proti níž byla opatření namířena.(Jednalo se pouze o 87 dívek.) Přibližně 40 % evidovaných osob bylo nedospělých, 60 % ve věku 18 - 26 let a jen několik osob z celkového počtu byli starších 26 let. Podle povolání bylo téměř 69 % dělníků s nižší kvalifikací nebo pomocných dělníků, přibližně 20 % učňů, 6 % studentů a zbytek ostatní povolání.\n\nTato akce byla jednou z mnoha, které se periodicky od počátku padesátých let opakovaly pod heslem boje proti \"chuligánství\". Po uvolnění v roce 1968 se v Československu podobná kampaň objevila opět v první polovině sedmdesátých let, tentokrát pod výmluvným heslem \"Máš-li dlouhý vlas, nechoď mezi nás\".\n\nZápisy Veřejné bezpečnosti charakterizovaly vlasatce jako:\n\nDokumentace ÚV KSČ uváděla podobný popis:\n"}
{"id": "584704", "url": "https://cs.wikipedia.org/wiki?curid=584704", "title": "Pravý Hradec", "text": "Pravý Hradec\n\nPravý Hradec je raně středověké hradiště v lokalitě \"Na Hradisku\" na jihozápadním okraji Klecan v okrese Praha-východ. Od roku 1958 je chráněno jako kulturní památka ČR.\n\nOstrožna byla osídlena již ve starší době bronzové v období únětické kultury. V raném středověku na ní vzniklo hradiště s nejasnou funkcí. Blízký Levý Hradec byl lépe chráněný přirozenými svahy, poskytoval dostatečnou rovnou plochu vhodnou k osídlení a dostatek stavebního materiálu. Kromě toho byl tradičním knížecím sídlem spojeným s počátky křesťanství. Emanuel Šimek předpokládal strategickou souvislost hradiště s brodem přes Vltavu. Kromě toho umožňuje přímou viditelnost na Pražský hrad.\n\nKlecanské hradiště bylo známé od devatenáctého století, kdy J. L. Píč popsal polohu \"Na Valech,\" ale sám žádné stopy hradiště nenalezl. První archeologický výzkum vedený Vladimírem Martincem proběhl v roce 1965. Pomohl určit podobu opevnění, odkryl sídlištní jámu únětické kultury a pozůstatky několika staveb a datoval existenci hradiště do dvanáctého století. Další výzkum provedli v roce 2000 Ivan Krutina a Naďa Profantová, kteří odkryli slovanské pohřebiště z desátého století s hroby příslušníků vyšší společenské vrstvy, které umožňují předpokládat existenci hradiště již v desátém století.\n\nJednodílné hradiště o rozměrech přibližně 300 × 200 metrů s rozlohou 5,8 hektaru se nachází na ostrožně vybíhající ze Zdibské tabule. Je vymezeno srázy k roklím na jihovýchodě a severovýchodě, na jihozápadě je strmý sráz k Vltavě s převýšením čtyřicet metrů. Šíje ostrožny je široká asi sto metrů. Severní část je poškozena těžbou kamene a zástavbou města.\n\nZ obvodové hradby se dochoval jen nevýrazný val, před kterým se na čelní straně nacházel příkop. Původní šíjová hradba byla mohutnější než zbytek obvodového opevnění. Hradba na severozápadní straně byla široká 4,5 metru a měla dřevěnou komorovou konstrukci, při jejíž stavbě bylo použito dřevo jehličnanů. Přední stranu zesilovala stěna z nasucho kladených kamenů (opuka, břidlice) nejasné tloušťky, zatímco vnitřní stranu tvořilo dřevěné roubení silné patnáct centimetrů. Šířku čelní kamenné plenty se podařilo určit na jihovýchodní straně, kde dosahovala 150 centimetrů. Za ní následovala stěna z černé hlíny se zbytky dubových trámů široká tři metry a vrstva šedé hlíny široká osm metrů a zakončená téměř dva metry širokou destrukcí menších kamenů. Na severní straně mohl být součástí opevnění chráněný přístup k vodě.\n\nPodle Nadi Profantové musel na hradišti stát na přelomu desátého a jedenáctého století dřevěný či kamenný kostel a na základě výsledků geomagnetického průzkumu bylo hradiště rozčleněné na více částí. Ani jedna skutečnost však nebyla archeologicky prokázána.\n"}
{"id": "584707", "url": "https://cs.wikipedia.org/wiki?curid=584707", "title": "Mikroregion Košeticko", "text": "Mikroregion Košeticko\n\nMikroregion Košeticko je svazek obcí v okresu Pelhřimov, jeho sídlem jsou Košetice a jeho cílem je rozvoj regionu. Sdružuje celkem 6 obcí a byl založen v roce 2001.\n\n\n"}
{"id": "584713", "url": "https://cs.wikipedia.org/wiki?curid=584713", "title": "Mikroregion Novoříšsko", "text": "Mikroregion Novoříšsko\n\nMikroregion Novoříšsko je svazek obcí v okresu Jihlava a v okresu Jindřichův Hradec, jeho sídlem je Nová Říše a jeho cílem je rozvoj regionu. Sdružuje celkem 12 obcí a byl založen v roce 2002.\n\n\n"}
{"id": "584717", "url": "https://cs.wikipedia.org/wiki?curid=584717", "title": "Karel Preis", "text": "Karel Preis\n\nKarel Preis (20. srpna 1846 Praha-Nové Město – 27. dubna 1916 Praha) byl český chemik, profesor obecné anorganické a analytické chemie na Císařské a královské české vysoké škole technické v Praze. Ve funkčním období 1885–1886 byl zvolen jejím rektorem.\n\nStudoval na Císařské a královské české vysoké škole technické v Praze a Spolkové vysoké technické škole v Curychu. Studia ukončil v roce 1867. Nastoupil jako chemik do hutí v Komárově. Následující rok nastoupil jako asistent Vojtěcha Šafaříka na pražskou techniku. Záhy se stal docentem hutnictví. V roce 1876 byl jmenován mimořádným profesorem a v roce 1882 řádným profesorem. Jeho žákem byl například Emil Votoček.\n\nV roce 1891 byl spoluautorem kolektivní výstavy cukrovarnické na Jubilejní zemské výstavě v Praze 1891. Část exponátů této výstavy byla základem \"Sbírky cukrovarnické\" (či \"Cukrovarnického muzea\") při pražské technice. Tato sbírka byla nejprve umístěna v bývalém kostele sv. Karla Boromejského , později v nynější budově A Vysoké školy chemicko-technologické v Praze .\n\nV roce 1872 založil \"Časopis pro průmysl cukerní, orgán Spolku pro povznesení cukrovarnického průmyslu v království Českém\" (\"Zeitschrift für Zuckerindustrie, Organ des Vereines zur Hebung der Zuckerfabrikation in Köningreiche Böhmen\"), který vydával v české a německé verzi do roku 1875, kdy časopis z finančních důvodů zanikl.\n\nRok po založení časopisu \"Listy chemické\" (založen v roce 1876) se stal jeho redaktorem. Tento časopis patnáct let vydával vlastním nákladem.\n\nV roce 1883 založil a vedl \"Listy cukrovarnické\", rovněž založil Výzkumnou stanici cukrovarnickou při ČVUT.\n\n\nDále je autorem řady článků v českém, německém a anglickém chemickém a cukrovarnickém odborném tisku.\n\n\n\nOd roku 1997 je Českou společností chemickou udělována Cena Karla Preise za nejlepší článek otištěný v časopisu \"Chemické listy\".\n\n\n"}
{"id": "584720", "url": "https://cs.wikipedia.org/wiki?curid=584720", "title": "Mikroregion Telčsko", "text": "Mikroregion Telčsko\n\nMikroregion Telčsko je svazek obcí v okresu Jihlava, jeho sídlem je Telč a jeho cílem je rozvoj regionu. Sdružuje celkem 49 obcí a byl založen v roce 2003.\n\n\n\n"}
{"id": "584723", "url": "https://cs.wikipedia.org/wiki?curid=584723", "title": "Ohnivé znamení", "text": "Ohnivé znamení\n\nOhnivé znamení s podtitulem \"Příběhy ze starých časopisů\" (1990) je antologie českých povídek a komiksů (\"Rychlé šípy\", \"Mrzuté příhody kačera Donalda\"), kterou v roce 1990 vydalo vydavatelství Blok. Editorem antologie je Jaroslav Novák.\n\nAntologie vychází z časopisů \"Mladý hlasatel\", \"Vpřed\" a \"Malý čtenář\", komiksy \"Rychlých šípů\", ač původem také z \"Mladého hlasatele\" a \"Vpředu\", jsou reprodukovány z vydání z přelomu 60. a 70. let (Puls, Ostrava).\n\nPodle ediční poznámky byla kniha připravena do tisku už v roce 1988.\n\nNa \"Ohnivé znamení\" navazuje \"Zlaté údolí\" (Blok, Brno, 1991).\n"}
{"id": "584726", "url": "https://cs.wikipedia.org/wiki?curid=584726", "title": "Geodetický bod", "text": "Geodetický bod\n\nGeodetický bod je trvale stabilizovaný (popř. i trvale signalizovaný) bod, pro nějž jsou určeny ve stanovených geodetických referenčních systémech souřadnice, nadmořská výška, tíhový údaj (nebo jen některý z těchto údajů) se stanovenou přesností a s příslušnou dokumentací.\n\nSoubor geodetických bodů tvoří geodetické bodové pole. Jeden geodetický bod může být součástí více geodetických bodových polí. Ta se v České republice dělí podle účelu na:\n\nPodle přesnosti zaměření jednotlivých bodů se geodetická bodová pole dále dělí na:\n\nNapříklad \"podrobné polohové bodové pole\" (PPBP) je tvořeno tzv. body podrobného polohového bodového pole.\n\nVeřejně přístupnou databázi geodetických bodových polí v Česku spravuje Český úřad zeměměřický a katastrální. Za poničení bodu hrozí až 2 roky vězení.\n\n"}
{"id": "584727", "url": "https://cs.wikipedia.org/wiki?curid=584727", "title": "Mikroregion Třešťsko", "text": "Mikroregion Třešťsko\n\nMikroregion Třešťsko je svazek obcí v okresu Jihlava a okresu Pelhřimov, jeho sídlem je Třešť a jeho cílem je rozvoj regionu. Sdružuje celkem 18 obcí a byl založen v roce 2002.\n\n\n"}
{"id": "584733", "url": "https://cs.wikipedia.org/wiki?curid=584733", "title": "Velká kniha komiksů z časopisů Větrník a Pionýr", "text": "Velká kniha komiksů z časopisů Větrník a Pionýr\n\nVelká kniha komiksů z časopisů Větrník a Pionýr (2002) je souborné vydání komiksů z časopisů \"Větrník\" a \"Pionýr\" z let 1968–1975, které sestavil Jiří Buchal.\n\nObsahuje 13 různých komiksů.\n\n"}
{"id": "584735", "url": "https://cs.wikipedia.org/wiki?curid=584735", "title": "Valašská kyselica", "text": "Valašská kyselica\n\nValašská kyselica je tradiční polévka z východní Moravy, jejímž základem je kysané zelí.\n\nDalší suroviny se mohou lišit podle krajových zvyklostí. Přidávají se brambory, smetana nebo mléko, klobása, hříbky či sušené švestky. Setkáme se i s variantami s uzeným masem, vejcem, mrkví, fazolemi, česnekem i paprikou. Sběrem rozmanitých receptů na kyselicu a hodnocením gastronomických podniků na Valašsku, které ji vaří, se zabývá stejnojmenné občanské sdružení.\n\nVelmi podobnou polévku – kapustnicu, tradičně připravují v posledních dnech kalendářního roku i na Slovensku.\n\nJeden z receptů tetičky Sušilové z Valašských Klobouk:\n\n\n"}
{"id": "584741", "url": "https://cs.wikipedia.org/wiki?curid=584741", "title": "Kolem Polska 2010", "text": "Kolem Polska 2010\n\nKolem Polska 2010, v pořadí 67. ročník cyklistického etapového závodu, se uskutečnil ve dnech 1. až 7. srpna. Závod se poprvé v historii jel na krátkém úseku mimo území Polska, když 4. srpna vedla trasa po mostě přes řeku Olši do Česka, do města Český Těšín. Připomenenuto tak bylo 1200. let od založení města.\n\n"}
{"id": "584742", "url": "https://cs.wikipedia.org/wiki?curid=584742", "title": "USS McFaul (DDG-74)", "text": "USS McFaul (DDG-74)\n\nUSS McFaul (DDG-74) je americký torpédoborec třídy \"Arleigh Burke\". Postavila ho loděnice Ingalls Shipbuilding v Pascagoule ve státě Mississippi.\n\n\"McFaul\" nese 90 vertikálních vypouštěcích sil VLS, soustředěných ve dvou skupinách. Obvykle v nich je 56 střel s plochou dráhou letu Tomahawk TLAM, protiletadlové řízené střely Standard SM-2, střely RIM-162 ESSM chránící loď proti protilodním střelám a střely protiponorkového systému ASROC. Protilodní výzbroj tvoří osm řízených střel Harpoon. Pro blízkou obranu slouží též dva systémy Phalanx CIWS s 20mm kanóny. \"McFaul\" nese rovněž jeden 127mm kanón v příďové dělové věži, několik 12,7mm kulometů, 25mm kanónů a dva tříhlavňové vrhače 324mm protiponorkových torpéd.\n\nLoď pohání čtyři plynové turbíny General Electric LM 2500, z nichž každá má výkon 27 000 HP. Vždy jeden pár turbín je umístěn ve společné strojovně a pohání jeden lodní šroub. Nejvyšší rychlost je 30 uzlů.\n\n"}
{"id": "584743", "url": "https://cs.wikipedia.org/wiki?curid=584743", "title": "Mikroregion Velkomeziříčsko - Bítešsko", "text": "Mikroregion Velkomeziříčsko - Bítešsko\n\nMikroregion Velkomeziříčsko – Bítešsko je svazek obcí v okresu Žďár nad Sázavou a okresu Brno-venkov, jeho sídlem je Velké Meziříčí a jeho cílem je rozvoj regionu. Sdružuje celkem 54 obcí a byl založen v roce 2004.\n\n\n"}
{"id": "584748", "url": "https://cs.wikipedia.org/wiki?curid=584748", "title": "Bourogne", "text": "Bourogne\n\nBourogne je francouzská obec v departementu Territoire de Belfort, v regionu Franche-Comté v severovýchodní Francii.\n"}
{"id": "584750", "url": "https://cs.wikipedia.org/wiki?curid=584750", "title": "Václav Hudeček (divadelní režisér)", "text": "Václav Hudeček (divadelní režisér)\n\nVáclav Hudeček (21. února 1929 Praha – 3. prosince 1991 Praha) byl český divadelní režisér.\n\nOd roku 1952 studoval režii na Divadelní fakultě Akademie múzických umění v Praze, absolvoval v roce 1956 v ročníku vedeném profesorem Františkem Salzerem . Již v posledním ročníku režíroval ve školním divadle DISK hru W. Shakespeara \"Dva šlechtici veronští\" . V roce 1954 pak spolupracoval s Alfrédem Radokem na uvedení hry Karla Čapka \"Loupežník\" v Národním divadle v Praze. V době studia, v letech 1952 až 1955 vystupoval v Národním divadle v menších rolích zvláště ve hrách režírovaných Františkem Salzerem a Alfrédem Radokem.\n\nV letech 1956–1958 byl angažován jako režisér v Hořovicích, v období 1958–1959 v Karlových Varech, 1959–1960 v Českých Budějovicích, kde byl i šéfem činohry. V letech 1960–1968 v Městských divadlech pražských, v letech 1968–1970 ve Vinohradském divadle . Od roku 1970 do roku 1991 byl členem činohry a režisérem Národního divadla. Současně se stálým angažmá hostoval i v dalších divadlech (např. Divadlo Na zábradlí v letech 1963–1969) a v divadlech v zahraničí (Rakousko, Německo, Švýcarsko).\n\nByl autorem mnoha textových a hudebních úprav režírovaných her (např. \"Zkrocení zlé ženy\", \"Periferie\", \"Fidlovačka aneb Žádný hněv a žádná rvačka\", \"Hrátky s čertem\", \"Faust\", \"Hadrián z Římsů\", Miliónový Marco, aj.). Kromě divadla spolupracoval často i s televizí.\n\n\n\n"}
{"id": "584755", "url": "https://cs.wikipedia.org/wiki?curid=584755", "title": "Illius fulciti", "text": "Illius fulciti\n\nIllius fulciti byla papežská bula vydaná papežem Juliem II. 15. listopadu 1504 v Římě. Touto bulou byla založena první tři katolická episkopální centra v Americe a začínají tím vlastní dějiny církevní hierarchie v Novém světě. \n\nKatolická církev, římská kurie i samotný papež se již od počátku zajímali o zámořské objevy a vždy se snažili využít nově nalezených území k rozšiřování nejen katolické víry, ale i svého vlastního vlivu. Proto vcelku rychle zareagovala na úspěchy Kolumbových výprav a již. r. 1493 vydává papež Alexandr VII. bulu Piis Fidelium, kterou vysílá do Nového světa misionáře. S pokračující evangelizací karibských ostrovů se však zanedlouho ukazuje, že pouhé misie nemohou stačit a že je zapotřebí pevná organizační struktura, kterou může zaručit pouze církevní provincie v čele s arcibiskupem a biskupy.\n\nPapež Julius II. proto vydává bulu, kterou zakládá novou církevní provincii pro zámořské oblasti. Touto bulou se ustavuje první arcibiskupství v Americe, a dále 2 podléhající biskupství. Jako sídlo arcibiskupa byla zvolena Yaguata, která byl zanedlouho přejmenován Španěly na Santo Domingo a nacházelo se na ostrově Hispaniola. Na tomto ostrově se nacházelo i jedno ze dvou podléhajících biskupství. Místo, kde bylo založeno, se původním jazykem nazývalo Magua, ale později bylo přejmenováno na Concepción de la Vega. Další biskupství nebylo založeno na Hispaniole, ale na nedalekém ostrově, nazvaném dnes Portoriko, a to na místě zvaném Bayuna, které bylo později rovněž přejmenováno a dnes se nazývá San Juan de Puerto Rico.\n\nSkutečnost, že by se na území, podléhající přímo španělské koruně, mohla ustanovit nezávislá církevní provincie, fakticky konkurující katolickému králi, vyvolala ostrý spor mezi ním a papežem. Papežská moc již v této době nemohla té španělské vůbec konkurovat, a tak byla tato listina již v r. 1511 Juliem II. revidována, a to novou bulou, nazvanou “Pontifex Romanus”. Touto bulou přestalo být Santo Domingo sídlem arcibiskupa a všechna tři biskupství (Santo Domingo, Concepción de la Vega a San Juan de Puerto Rico) byla podřízena arcibiskupství v Seville.\n\nPrvní tři biskupové těchto církevních provincií byli:\n\nPedro Suarez de Deza - biskup v Concepción de la Vega (v roce 1504 jmenován do Yaguaty)\n\nAlonso Manso - biskup v San Juan (v roce 1504 jmenován do Maguy)\n\nFrancisco Garcia de Padilla- biskup v Santo Domingu (v roce 1504 jmenován do Bayuny)\n"}
{"id": "584756", "url": "https://cs.wikipedia.org/wiki?curid=584756", "title": "Důl Marie", "text": "Důl Marie\n\nDůl Marie je jméno rudného dolu, nacházejícího se na Březových Horách v Příbrami. Dnes se důl již nepoužívá. Založen byl roku 1822 a jeho hloubka činila 1 165 metrů. Celkem měl 33 pater. V roce 1892 se zde odehrála jedna z největších důlních katastrof v Evropě, při níž zahynulo 319 horníků.\n\nMariánský důl byl založen v roce 1822, a to zejména proto, aby odlehčil dolu Vojtěch. Své jméno dostal podle Mariánské žíly, kterou protínal mezi sedmým a osmým patrem. Dále se těžba soustředila na žílu Vojtěšskou a Mučednickou. Parní stroj byl na dole Marie postaven až v roce 1840, do té doby byla k těžbě používána vodní kola a koňské žentoury (zpravidla stavby kuželovitého tvaru, ve kterých se v kruhu pohybovali dva koně – tento pohyb byl přenášen na rumpál, na němž byla dvě lana s vědry, takže jedno vědro bylo vždy spouštěno a druhé vytahováno). Dne 31. května 1892 došlo na Marii k důlní katastrofě, která si vyžádala více než 300 obětí. Důlní činnost byla obnovena po dvou letech. Po 1. světové válce důl zůstává opuštěn a chátrá. Až po skončení 2. světové války dochází k rekonstrukci a následné těžbě, jež je ukončena roku 1978, kdy je hornická činnost na všech rudných dolech na Příbramsku ukončena.\n\n31. května 1892 před polednem přicházeli Emanuel Kříž, Alois Nosek, Jan Kadlec a Václav Havelka ke stoupacímu stroji, aby se tudy dostali na povrch ze své ranní směny. Skupinka horníků čekala, až se na stoupacím stroji uvolní místo. Všichni si svítili hornickými kahany, a protože Emanuelu Křížovi dohoříval knot v kahanu, rozhodl se jej před nástupem na stroj vyměnit, neboť vstup na stoupací stroj bez světla byl přísně zakázaný. Doutnající knot Kříž odhodil, avšak ten se propadl sýpkou do sklípka. Všichni čtyři kontrolovali, zda nevznikl požár, ale když se ani po patnácti minutách nic nedělo, rozhodli se vystoupat nahoru. V jednu hodinu odpoledne již ale náraziště začalo hořet (příčinou bylo vzplanutí olejem napuštěných třísek).\n\nPlyny začaly okamžitě pronikat chodbami do dalších dolů (většina dolů byla na několika patrech vzájemně propojena). Prvním zasaženým dolem byl Ševčinský důl. V kleci, která z něj vyjela, byly nalezeny klobouky těch horníků, co se plynem otrávili a spadli dolů do jámy. Ve 14:30 byly záchranné akce ukončeny, zachránilo se přibližně 50 mužů ze 161. Tou dobou se již dostaly plyny také k dolu Vojtěch a Prokop. Většina záchranných prací probíhala na dole Anna. Zde byl v provozu jak stoupací, tak i těžní stroj. Kdo se dostal sem, přežil. Většina horníků ale čekala ve Vojtěšském dole na těžní klec. Ti ale byli záhy otráveni plyny.\n\nV 19:00 bylo již takřka po všem. Plyny se dostaly i k Annenskému dolu, a tak i zde byly záchranné práce zastaveny. Mrtvá těla byla shromažďována na nádvořích dolu Anna a dolu císaře Františka Josefa (dnešní Ševčinský důl). Při důlní katastrofě zahynulo 319 horníků a zůstalo po nich 285 vdov. Jak se tomuto neštěstí dalo předejít bylo otázkou diskuse. Hlavním problémem bylo pozdní ohlášení požáru. Další neblahý fakt byl, že v dole byla průměrná teplota 24 °C, stejně jako venku, tudíž nedocházelo ke správné cirkulaci vzduchu. Důl Marie byl po této katastrofě ve velmi špatném stavu – přetavila se lana těžních klecí a obě se zřítily dolů do jámy, navíc důl byl ještě dlouho po katastrofě zamořen plyny. K obnově důlní činnosti došlo roku 1894.\n\nNa dole bylo dosaženo hloubky 1 165,0 metrů, a to na 33 patrech. Kubatura je asi 16 890 m, profil jámy pak 2x6 m.\n\nDnes objekt spravuje Spolek Prokop Příbram, který nabízí prohlídku šachetní budovy dolu, prohlídku Mariánské štoly (spojovala Marii s úpravnou rud nedaleko dolu Vojtěch), stálou expozici věnovanou důlnímu neštěstí a v roce 2006 otevřenou expozici Jiřího Macha, jež představuje důlní techniku. Zachována zůstala jen šachetní budova, těžní věž byla spolu s komínem zbourána.\n\n\n"}
{"id": "584757", "url": "https://cs.wikipedia.org/wiki?curid=584757", "title": "Mistrovství světa ve volejbale mužů 1970", "text": "Mistrovství světa ve volejbale mužů 1970\n\n7. mistrovství světa ve volejbale mužů proběhlo v dnech 20. 9. – 2. 10. v Bulharsku.\n\nTurnaje se zúčastnilo 24 družstev, rozdělených do čtyř šestičlenných skupin. První dva týmy z každé skupiny postoupily do finále kde se hrálo o titul mistra světa, družstva na 3. a 4. místě hrála ve skupině o 9. – 16. místo a družstva na 5. a 6. místě hrála ve skupině o 17. – 24. místo. Mistrem světa se stalo družstvo NDR.\n\n Jugoslávie – Írán 3:2 (13:15, 15:3, 15:11, 12:15, 15:2)\n\n20. září 1970 (16.00) – Sofie\n\n20. září 1970 (18.00) – Sofie\n\n20. září 1970 (20.00) – Sofie\n\n21. září 1970 (16.00) – Sofie\n\n21. září 1970 (18.00) – Sofie\n\n21. září 1970 (20.00) – Sofie\n\n22. září 1970 – Sofie\n\n22. září 1970 (18.00) – Sofie\n\n22. září 1970 (20.00) – Sofie\n\n23. září 1970 (10.00) – Sofie\n\n23. září 1970 (12.00) – Sofie\n\n23. září 1970 (20.00) – Sofie\n\n24. září 1970 (10.00) – Sofie\n\n24. září 1970 (18.00) – Sofie\n\n24. září 1970 (20.00) – Sofie\n\n Polsko – Finsko 3:1 (13:15, 15:9, 15:6, 15:7) \n\n20. září 1970 (16.00) – Jambol\n\n20. září 1970 (18.00) – Jambol\n\n20. září 1970 (20.00) – Jambol\n\n21. září 1970 (16.00) – Jambol\n\n21. září 1970 (18.00) – Jambol\n\n21. září 1970 (20.00) – Jambol\n\n22. září 1970 (16.00) – Jambol\n\n22. září 1970 (18.00) – Jambol\n\n22. září 1970 (20.00) – Jambol\n\n23. září 1970 (16.00) – Jambol\n\n23. září 1970 (18.00) – Jambol\n\n23. září 1970 (20.00) – Jambol\n\n24. září 1970 (16.00) – Jambol\n\n24. září 1970 (18.00) – Jambol\n\n24. září 1970 (20.00) – Jambol\n\n Nizozemsko – Venezuela 3:0 (15:8, 15:3, 15:8) \n\n20. září 1970 (16.00) – Chaskovo\n\n20. září 1970 (18.00) – Chaskovo\n\n20. září 1970 (20.00) – Chaskovo\n\n21. září 1970 (16.00) – Chaskovo\n\n21. září 1970 (18.00) – Chaskovo\n\n21. září 1970 (16.00) – Chaskovo\n\n22. září 1970 (16.00) – Chaskovo\n\n22. září 1970 (18.00) – Chaskovo\n\n22. září 1970 (20.00) – Chaskovo\n\n23. září 1970 (16.00) – Chaskovo\n\n23. září 1970 (18.00) – Chaskovo\n\n23. září 1970 (20.00) – Chaskovo\n\n24. září 1970 (16.00) – Chaskovo\n\n24. září 1970 (18.00) – Chaskovo\n\n24. září 1970 (20.00) – Chaskovo\n\n SSSR – Tunisko 3:0 (15:3, 15:1, 15:0)\n\n20. září 1970 (16.00) – Kardžali\n\n20. září 1970 (18.00) – Kardžali\n\n20. září 1970 (20.00) – Kardžali\n\n21. září 1970 (16.00) – Kardžali\n\n21. září 1970 (18.00) – Kardžali\n\n21. září 1970 (20.00) – Kardžali\n\n22. září 1970 (16.00) – Kardžali\n\n22. září 1970 (18.00) – Kardžali\n\n22. září 1970 (20.00) – Kardžali\n\n23. září 1970 (16.00) – Kardžali\n\n23. září 1970 (18.00) – Kardžali\n\n23. září 1970 (20.00) – Kardžali\n\n24. září 1970 (16.00) – Kardžali\n\n24. září 1970 (18.00) – Kardžali\n\n24. září 1970 (20.00) – Kardžali\n\n\n SSSR – Belgie 3:0 (15:9, 15:4, 15:3) \n\n26. září 1970 (10.00) – Sofie\n\n26. září 1970 (16.00) – Sofie\n\n26. září 1970 (18.00) – Sofie\n\n26. září 1970 (20.00) – Sofie\n\n27. září 1970 (10.00) – Sofie\n\n27. září 1970 (16.00) – Sofie\n\n27. září 1970 (18.00) – Sofie\n\n27. září 1970 (20.00) – Sofie\n\n28. září 1970 (10.00) – Sofie\n\n28. září 1970 (16.00) – Sofie\n\n28. září 1970 (18.00) – Sofie\n\n28. září 1970 (20.00) – Sofie\n\n30. září 1970 (10.00) – Sofie\n\n30. září 1970 (16.00) – Sofie\n\n30. září 1970 (18.00) – Sofie\n\n30. září 1970 (20.00) – Sofie\n\n1. října 1970 (10.00) – Sofie\n\n1. října 1970 (16.00) – Sofie\n\n1. října 1970 (18.00) – Sofie\n\n1. října 1970 (20.00) – Sofie\n\n2. října 1970 (10.00) – Sofie\n\n2. října 1970 (16.00) – Sofie\n\n2. října 1970 (18.00) – Sofie\n\n2. října 1970 (20.00) – Sofie\n\n Maďarsko – Itálie 3:2\n\n26. září 1970 – Jambol\n\n26. září 1970 – Jambol\n\n26. září 1970 – Jambol\n\n26. září 1970 – Jambol\n\n27. září 1970 – Jambol\n\n27. září 1970 – Jambol\n\n27. září 1970 – Jambol\n\n27. září 1970 – Jambol\n\n28. září 1970 – Jambol\n\n28. září 1970 – Jambol\n\n28. září 1970 – Jambol\n\n28. září 1970 – Jambol\n\n30. září 1970 – Jambol\n\n30. září 1970 – Jambol\n\n30. září 1970 – Jambol\n\n30. září 1970 – Jambol\n\n1. října 1970 – Jambol\n\n1. října 1970 – Jambol\n\n1. října 1970 – Jambol\n\n1. října 1970 – Jambol\n\n2. října 1970 – Jambol\n\n2. října 1970 – Jambol\n\n2. října 1970 – Jambol\n\n2. října 1970 – Jambol\n\n Venezuela – Guinea 3:0\n\n26. září 1970 – Chaskovo\n\n26. září 1970 – Chaskovo\n\n26. září 1970 – Chaskovo\n\n26. září 1970 – Chaskovo\n\n27. září 1970 – Chaskovo\n\n27. září 1970 – Chaskovo\n\n27. září 1970 – Chaskovo\n\n27. září 1970 – Chaskovo\n\n28. září 1970 – Chaskovo\n\n28. září 1970 – Chaskovo\n\n28. září 1970 – Chaskovo\n\n28. září 1970 – Chaskovo\n\n30. září 1970 – Chaskovo\n\n30. září 1970 – Chaskovo\n\n30. září 1970 – Chaskovo\n\n30. září 1970 – Chaskovo\n\n1. října 1970 – Chaskovo\n\n1. října 1970 – Chaskovo\n\n1. října 1970 – Chaskovo\n\n1. října 1970 – Chaskovo\n\n2. října 1970 – Chaskovo\n\n2. října 1970 – Chaskovo\n\n2. října 1970 – Chaskovo\n\n2. října 1970 – Chaskovo\n\n1. NDR\n2. Bulharsko\n3. Japonsko\n4. Československo\n\nTrenéři: Karel Láznička, Zdeněk Malý.\n\n"}
{"id": "584758", "url": "https://cs.wikipedia.org/wiki?curid=584758", "title": "Cour a Courek", "text": "Cour a Courek\n\nCour a Courek je československý komiksový seriál pro děti. Autorem výtvarné stránky byl Adolf Born, libreto psal nejprve Jan Kloboučník, po jeho smrti v roce 1974 převzal scenáristickou štafetu Svatopluk Hrnčíř. Komiks vycházel v letech 1970-1985 v dětském časopisu Sluníčko , jehož byl Kloboučník šéfredaktorem. V roce 1983 vyšel v nakladatelství Albatros knižní výběr z komiksů dvojice Hrnčíř–Born. Reprint této knihy vydalo v roce 1994 nakladatelství Fajma, v roce 2008 pak vyšlo třetí, upravené vydání v nakladatelství Knižní klub (viz seznam knižních vydání).\n\nHlavními hrdiny jsou starší kocour Cour a mladý kocourek Courek, kteří spolu bydlí sami v jednom domě. Ačkoli to v komiksu nikde není explicitně řečeno, dá se předpokládat, že jde o otce a syna (tak o nich ostatně mluví i propagační texty doprovázející vydání knižního souboru). Cour a Courek se kamarádí s podobnou dvojicí psů - Brokem a Bročkem. Dále v komiksu vystupuje kočka Micinka, která se líbí Courkovi, myši, které hrdiny sužují, další zvířata a také lidé. Původně neměly postavy oblečení, postupně se však Adolf Born propracoval k antropomorfnímu vzhledu postav.\n\nPrvní díl komiksu vyšel v šestém čísle ročníku 1969/1970 časopisu Sluníčko, poslední ve dvanáctém čísle ročníku 1984/1985. Celkem tedy vyšlo 187 dílů komiksu.\n\nKnižní vydání obsahují 44 dílů seriálu a zahrnují pouze díly vytvořené Svatoplukem Hrnčířem a Adolfem Bornem. Následující seznam dílů je vytvořený podle vydání z roku 1994:\n\n\n"}
{"id": "584765", "url": "https://cs.wikipedia.org/wiki?curid=584765", "title": "Robert Dean", "text": "Robert Dean\n\nRobert Orel Dean (2. března 1929 – 11. října 2018), též známý jako Bob Dean, byl výkonný hlavní rotmistr (Command Sergeant Major) americké armády, který se stal významným člověkem v UFOlogických kruzích poté, co prohlásil, že viděl přísně tajný dokument \"Cosmic Top Secret\", který detailně popisuje aktivity mimozemšťanů na Zemi. Dnes přednáší po celém světě o UFO a je vnímán jako \"šedá eminence UFO komunity\".\n\nDean vystupoval mnohokrát v radiu a můžeme jej vidět i televizních dokumentech. Přednášel na konferencích zaměřených na UFO a mimozemský život.\n\nDean je též známý tím, že úspěšně žaloval svého zaměstnavatele na základě antidiskriminačního zákona své země, protože s ním jeho zaměstnavatel zacházel nečestně díky jeho víře v UFO.\n\nDean vystudoval starověkou historii, psychologii a filosofii na Indiana University, dokončil rozsáhlá studia archeologie a teologie a je držitelem magisterského titulu v bezpečnostním managementu.\n\nDean sloužil v armádě údajně 27 let. Byl údajně nasazen jako podporučík americké armády v korejské válce. Dean prohlásil, že byl v roce 1963 přidělen k projektu SHAPE (Supreme Headquarters Allied Powers Europe - Nejvyšší velitelství spojeneckých sil Evropy), které se v té době nacházele blízko Paříže (později mělo být přesunuto do Moons, Belgie). Tato sdělení nebyla nikdy nikým potvrzena, což je základní rozpor v jeho služebních záznamech. Začít v korejské válace jako podporučík a skončit jako výkonný hlavní rotmistr (Command Sergeant Major) by znamenalo snížení hodnosti. Podporučík je \"aktivní důstojník\", zatímco Command Sergeant Major je \"neaktivní důstojník\". A co jeho DD-214?\n\nExistuje člověk, který o sobě tvrdí, že je historikem SHAPE. Ten potvrdil, že Dean byl zaměstnán v SHAPE v době, ve které měl údajně vidět tajné dokumenty. Nicméně konkrétní data a hodnot se zjistit nepodařilo. Tento historik též tvrdí, že důkladný výzkum v dané věci nepřinesl nic významného.\n\n"}
{"id": "584766", "url": "https://cs.wikipedia.org/wiki?curid=584766", "title": "Danio", "text": "Danio\n\nDanio je rod sladkovodních paprskoploutvých ryb z čeledi kaprovití (Cyprinidae) a podčeledi Danioninae. V češtině se ryby tohoto rodu označují počeštěným jménem dánio, to se však používá i pro některé další rody podčeledi Danioninae, například rod \"Devario\". Ryby rodu \"Danio\" jsou drobné a často zajímavě zbarvené rybky z tropické Asie, mnoho druhů našlo významné uplatnění v akvaristice. Dánio pruhované (\"Danio rerio\") je významným modelovým organismem v molekulární biologii. Mezi populární akvarijní ryby patří kromě dánia pruhovaného například dánio perlové (\"Danio margaritatus\").\n"}
{"id": "584767", "url": "https://cs.wikipedia.org/wiki?curid=584767", "title": "Dánio", "text": "Dánio\n\nDánio je české rodové jméno, které se používá pro nejméně dva rody kaprovitých ryb podčeledi Danioninae:\n\nDalší rody, pro které se v češtině používalo jméno dánio, jako například \"Brachydanio\" a \"Celestichthys\", jsou již neplatné a druhy do nich dříve řazené patří dnes do rodů \"Danio\" a \"Devario\". \n"}
{"id": "584771", "url": "https://cs.wikipedia.org/wiki?curid=584771", "title": "Novoměstsko", "text": "Novoměstsko\n\nNovoměstsko je svazek obcí v okresu Žďár nad Sázavou, jeho sídlem je Nové Město na Moravě a jeho cílem je rozvoj regionu. Sdružuje celkem 29 obcí a byl založen v roce 2001.\n\n\n"}
{"id": "584773", "url": "https://cs.wikipedia.org/wiki?curid=584773", "title": "Betlémská kaple (rozcestník)", "text": "Betlémská kaple (rozcestník)\n\nBetlémská kaple je označení více kaplí:\n\n"}
{"id": "584774", "url": "https://cs.wikipedia.org/wiki?curid=584774", "title": "Seznam komiksů Rychlých šípů", "text": "Seznam komiksů Rychlých šípů\n\nSeznam komiksů Rychlých šípů Jaroslava Foglara čítá 315 barevných komiksových příběhů a černobílé i barevné komiksy podle knih Stínadelské trilogie.\n\nPodle filmu \"Záhada hlavolamu\" vznikl i fotokomiks.\n"}
{"id": "584775", "url": "https://cs.wikipedia.org/wiki?curid=584775", "title": "Sdružení mikroregionu Pelhřimov", "text": "Sdružení mikroregionu Pelhřimov\n\nSdružení mikroregionu Pelhřimov je sdružení obcí v okresu Pelhřimov, jeho sídlem je Pelhřimov a jeho cílem je rozvoj regionu. Sdružuje celkem 32 obcí a byl založen v roce 2000.\n\n\n"}
{"id": "584778", "url": "https://cs.wikipedia.org/wiki?curid=584778", "title": "Monotypický taxon", "text": "Monotypický taxon\n\nMonotypický taxon je odlišně definován v botanice a odlišně v zoologii. Obecně se však jedná o takový taxon, jemuž je podřazen jen jeden taxon.\n\nMonotypický taxon má jen jediný druh. Někdy se používá výraz jednodruhový (unispecifický) taxon.\n\nPříklady:\n\nMonotypický taxon má jen jediný nejblíže podřazený taxon.\n\nPříklady:\n\n"}
{"id": "584779", "url": "https://cs.wikipedia.org/wiki?curid=584779", "title": "Sdružení Svidník", "text": "Sdružení Svidník\n\nSdružení Svidník je zájmové sdružení právnických osob v okresu Pelhřimov, jeho sídlem jsou Černovice a jeho cílem je rozvoj regionu. Sdružuje celkem 7 obcí a bylo založeno v roce 2000.\n\n\n"}
{"id": "584781", "url": "https://cs.wikipedia.org/wiki?curid=584781", "title": "Subregion Velké Dářko - dobrovolný svazek obcí", "text": "Subregion Velké Dářko - dobrovolný svazek obcí\n\nSubregion Velké Dářko – dobrovolný svazek obcí je svazek obcí v okresu Žďár nad Sázavou, jeho sídlem je obec Škrdlovice a jeho cílem je rozvoj regionu ve všech směrech. Sdružuje celkem 7 obcí a byl založen v roce 1999.\n\n\n"}
{"id": "584784", "url": "https://cs.wikipedia.org/wiki?curid=584784", "title": "Svazek obcí Borovsko", "text": "Svazek obcí Borovsko\n\nSvazek obcí Borovsko je svazek obcí v okresu Havlíčkův Brod, jeho sídlem je Havlíčkova Borová a jeho cílem je rozvoj regionu. Sdružuje celkem 4 obce a byl založen v roce .\n\n\n"}
{"id": "584787", "url": "https://cs.wikipedia.org/wiki?curid=584787", "title": "Svazek obcí Haberska", "text": "Svazek obcí Haberska\n\nSvazek obcí Haberska je svazek obcí v okresu Havlíčkův Brod, jeho sídlem jsou Habry a jeho cílem je rozvoj regionu. Sdružuje celkem 9 obcí a byl založen v roce 2002.\n\n\n"}
{"id": "584789", "url": "https://cs.wikipedia.org/wiki?curid=584789", "title": "Záhada hlavolamu (film)", "text": "Záhada hlavolamu (film)\n\nZáhada hlavolamu (1993) je film Petra Kotka z roku 1993 podle stejnojmenného románu Jaroslava Foglara o Rychlých šípech a jejich pátrání ve Stínadlech po Ježku v kleci.\n\nSkupina pěti chlapců, která si říká Rychlé šípy začne vydávat časopis \"Tam-Tam\", do něhož sbírají všelijaké zajímavé informace. Když se dozví o tajuplném hlavolamu zvaném Ježek v kleci, začnou pátrat po jeho původu. Vyptávají se starších lidí, kteří by si mohli něco pamatovat. Mají štěstí, objeví starého kostelníka, který si znal jistého Jana Tleskače, tvůrce Ježka v kleci. Tleskač byl sirotek, který se učil řemeslu u zámečnického mistra, kterého ve svých poznámkách zmiňoval jako Em. Kostelník Rychlým šípům sdělí, že Jan Tleskač byl jednoho dne nalezen mrtev na podlaze zvoničky, kam se zřítil z výšky.\n\nRychlé šípy se vydávají do Stínadel, čtvrti, kterou místní kluci brání proti cizím vetřelcům. Zde naleznou v Tleskačův deník, ze kterého se dozví, že pracoval na nějakém vynálezu a stále se něčeho obával. Další část deníku Jana Tleskače najdou ve zvonici kostela. nyní již vědí, že tajemným vynálezem je létací kolo, jehož plánek Tleskač schoval do ježka v kleci. Také je zde uveden návod na vytažení ježka z klece. Tleskač také píše, že jej v kůlně, kde pracoval na konstrukci kola, Em sledoval a napadal. Měl podezření, že mu chce jeho vynález ukrást. Rychlé šípy vyloučí ze svých řad Červenáčka, protože si myslí, že je zradil. Měl předat informace do konkurenčního časopisu \"Sběrač\", který vydává Bratrstvo kočičí pracky. Později vyjde najevo, že Červenáček nezradil, a je tak přijat zpět.\n\nBěhem svých výprav Rychlé šípy pomohou jednomu z kandidátů na Velkého Vonta Otovi Losnovi. Losna jim řekne něco z historie Stínadel a Rychlé šípy mu na oplátku prozradí tajemství na vytažení ježka z klece. Za to jim Losna slíbí, že jim půjčí ježka, který je symbolem Velkého Vontství, ihned jak volby vyhraje.\n\nPřestože Losna ve volbě zvítězí, ježka se násilně zmocní otec druhého kandidáta Mažňák. To on byl tím tajemným Em, který špehoval Jana Tleskače a jenž se chtěl zmocnit pro sebe jeho myšlenky na létací kolo. Starý Mažňák při útěku s ježkem spadne do stoky a hlavolam ztrácí. Později umírá na infekci způsobenou požitím kontaminované vody ze stoky. Po ztrátě symbolu Stínadel se ze čtvrti vytrácí pospolitost a nastávají rozbroje.\n\nNa základě fotek z filmu vznikl fotokomiks \"Záhada hlavolamu\".\n"}
{"id": "584790", "url": "https://cs.wikipedia.org/wiki?curid=584790", "title": "JAG (seriál)", "text": "JAG (seriál)\n\nJAG je americký kriminální televizní seriál, který byl premiérově vysílán v letech 1995–2005. První řada byla uvedena na stanici NBC, která jej kvůli nízké sledovanosti zrušila. Od roku 1996 pak byl uváděn na stanici CBS. Celkově vzniklo 227 dílů rozdělených do deseti řad. Autorem \"JAGu\" je producent a scenárista Donald P. Bellisario. Seriál se věnuje práci uniformovaných právníků, členů vojenské prokuratury amerického námořnictva (\"Judge Advocate General's Corps\", odtud akronym \"JAG\"), kteří mají za úkol vyšetřovat kriminální případy příslušníků Námořnictva Spojených států a Námořní pěchoty Spojených států, a obviněné stíhat i obhajovat.\n\nV roce 2003 byl z \"JAG\"u odvozen seriál \"Námořní vyšetřovací služba\".\n\n\n"}
{"id": "584791", "url": "https://cs.wikipedia.org/wiki?curid=584791", "title": "Polární den", "text": "Polární den\n\nPolární den se nazývá jev, který nastává za hranicí polárního kruhu, kdy po dobu nejméně jednoho dne Slunce nezajde (nezapadne) pod obzor a nenastane noc bez slunečního světla. Opakem polárního dne je polární noc, kdy naopak Slunce nevystoupí nad horizont. Období, kdy nastává polární noc, a období výskytu polárního dne se symetricky střídají s periodou půl roku.\n\nPočet dnů, po které nastává polární den, závisí na zeměpisné šířce. Na hranici polárního kruhu dochází během roku jen k jednomu polárnímu dni (celkem trvá 20 hodin, 4 hodiny příšeří vlivem vodorovného směru slunečních paprsků se zemským povrchem) a to během letního červnového slunovratu (obratník Raka na severní polokouli a prosincovému slunovratu na polokouli jižní (obratník Kozoroha). Čím je pozorovatel severněji nebo jižněji od polárního kruhu, blíže k pólu, tím je polární den delší.\n\nV oblasti pólů je pak Slunce 179 dnů zcela nad horizontem, a 7 dní částečně nad horizontem. Slunce v těchto dnech nezapadá, jedná se tedy o polární den a pak následně půl roku nevychází (polární noc). V den slunovratu dojde vždy v oblastech jednoho z polárních kruhů minimálně k jednomu polárnímu dni a analogicky v místech polárního kruhu opačného pólu k polární noci.\n\nNa norském Nordkinnu, jako nejsevernějším místě kontinentální Evropy je možno polární den pozorovat od 14. května do 29. července a na Špicberkách od 20. dubna do 22. srpna .\n\nDobě s trvalým slunečním svitem během celého dne se přizpůsobuje i život v těchto oblastech a to jak život fauny tak i flóry. Absence přirozené noční tmy nemá tolik nepříznivý vliv na psychiku lidí jako absence slunečního světla za polární noci.\n\n\n"}
{"id": "584792", "url": "https://cs.wikipedia.org/wiki?curid=584792", "title": "Jaroslav Procházka (generál)", "text": "Jaroslav Procházka (generál)\n\nJaroslav Procházka (26. června 1897 v Plzni – 7. srpna 1980 v Praze), byl český právník (JUDr.), profesor a rektor Univerzity Karlovy, osvětový důstojník, armádní generál a náčelník Generálního štábu Československé armády, komunistický publicista a překladatel, člen korespondent ČSAV, bratr Vladimíra Procházky.\n\nByl československým legionářem v Rusku a Francii. Od roku 1921 psal o politických tématech. Od roku 1925 byl členem Komunistické strany Československa (KSČ), v letech 1945–1952 pak i členem ÚV KSČ. Od roku 1931 pobýval v Sovětském svazu, kde překládal díla Karla Marxe a V. I. Lenina do češtiny. Od té doby až do roku 1945 byl také členem Všesvazové komunistické strany (bolševiků) [VKS(b)]. Během druhé války využil svých zkušeností jako osvětový důstojník v československých vojenských jednotkách na východní frontě. Ve své kariéře pokračoval po válce na ministerstvu národní obrany, kde byl od roku 1945 náčelníkem Hlavní správy výchovy a osvěty. O tři roky později se stal politicko-právním poradcem ministra, tehdy armádního generála Ludvíka Svobody, kterého však vůči vedení KSČ ostře kritizoval. V hodnosti generála byl pak mezi lety 1950–1952 náčelníkem generálního štábu Československé lidové armády. Jakožto vysoký vojenský činitel se významně zasazoval za reorganizaci čs. armády po vzoru Rudé armády, později Sovětské armády. Nejspíše měl také podíl na odsouzení generála Heliodora Píky k trestu smrti.\n\nV roce 1952 opustil aktivní vojenskou službu a byl jmenován profesorem Vysoké školy politických a hospodářských věd a Univerzity Karlovy (UK) v Praze. Jeho obory byly dějiny Komunistické strany Sovětského svazu (KSSS), mezinárodního dělnického hnutí a dějiny československých jednotek za druhé světové války. V letech 1958–1966 byl rektorem UK.\n\nV roce 1962 byl jmenován členem korespondentem ČSAV, v roce 1963 mu byl udělen Řád republiky. Vedle toho byl držitel několika dalších vojenských zahraničních řádů.\n\n"}
{"id": "584793", "url": "https://cs.wikipedia.org/wiki?curid=584793", "title": "Carex maritima", "text": "Carex maritima\n\nCarex maritima (syn. \"Carex incurva\", \"Carex juncifolia\") je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 5–25 (v Severní Americe zřídka až 44) cm.\nJe vytrvalá, výběžkatá, netrsnatá, s oddenky. Lodyhy jsou tupě trojhranné, hladké, asi stejně dlouhé jako listy. Čepele listu jsou asi 0,5–2 mm široké, zavinuté., \"Carex maritima\" patří mezi stejnoklasé ostřice, všechny klásky vypadají víceméně stejně a většinou obsahují samčí i samičí květy. Klásků je nejčastěji 3–7, jsou ale zdánlivě nerozlišitelné a splývají do jednolitého hlávkovitého květenství, nejčastěji 5–16 mm dlouhého. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je cca 3,2–5,1 mm dlouhá, úzce vejčitá až široce vejčitě kopinatá, dole žlutohnědá, nahoře tmavěji hnědá, na vrcholu zakončená zobánkem, který má drsný až hladký okraj, je uťatý a nezřetelně podélně žilnatý. Každá mošnička je podepřená plevou, která je světle až tmavě hnědá se světlým okrajem, kratší než mošnička.\n\n\"Carex maritima\" je severský a horský druh, vyskytuje se v severní Evropě, např. ve Skotsku, na Faerských ostrovech a ve Skandinávii, dále na severní Sibiři, v horách jižní Sibiře, horách střední Asie, izolovaně pak Alpy a Kavkaz, dále roste v Grónsku, na Islandu, Špicberkách, v Severní Americe (hlavně Kanada a Aljaška). Další část areálu leží v chladné Jižní Americe, jako Patagonie a Ohňová země.\n\n \n"}
{"id": "584796", "url": "https://cs.wikipedia.org/wiki?curid=584796", "title": "GMC", "text": "GMC\n\nGMC je divizí General Motors, která pod značkou GMC vyrábí SUV, dodávky a nákladní automobily.\n\nByla založena pod názvem \"Rapid Motor Vehicle Company\" Maxem Grabowskym v roce 1901.\n\nAktuální modely:\n\n"}
{"id": "584798", "url": "https://cs.wikipedia.org/wiki?curid=584798", "title": "Karel Müller (archivář)", "text": "Karel Müller (archivář)\n\nKarel Müller (* 13. dubna 1958 Ostrava) je český archivář, historik a heraldik, ředitel Zemského archivu v Opavě.\n\nVystudoval historii na Filozofické fakultě Univerzity Palackého v Olomouci. Studium ukončil ziskem titulu PhDr. v roce 1981. V roce 1982 nastoupil do Státního oblastního archivu v Opavě. V roce 1990 se stal ředitelem téhož archivu (od roku 1992 přejmenován na \"Zemský archiv v Opavě\"). Od roku 2002 je členem expertní skupiny Podvýboru pro heraldiku a vexilologii Poslanecké sněmovny Parlamentu České republiky a za svou činnost byl roku 2016 oceněn Pamětní medailí předsedy Poslanecké sněmovny.\n\n\n\n\n"}
{"id": "584809", "url": "https://cs.wikipedia.org/wiki?curid=584809", "title": "Libertas Ecclesiae", "text": "Libertas Ecclesiae\n\nLibertas Ecclesiae byla papežská bula vyhlášená papežem Řehořem VII. v roce 1079. Úředně v ní vyhlásil, že papež není podřízen autoritě císaře. Ačkoli papež nebyl císařem jmenován, po svém zvolení byl ve skutečnosti až do roku 1058 (podle ustanovení \"Constitutio romana\" vydaném 11. listopadu 824 Lotharem I. Franským, které bylo potvrzeno \"Privilegiem Othonis\" v roce 962) císařem schvalován. Po vyhlášení buly, byla volba papeže vyhrazena výlučně kolegiu kardinálů.\n\n"}
{"id": "584817", "url": "https://cs.wikipedia.org/wiki?curid=584817", "title": "Unigenitus", "text": "Unigenitus\n\nUnigenitus (česky „jednorozený“) je dogmatická konstituce vydaná papežem Klementem XI. dne 8. září 1713. Papež se v konstituci vypořádává s jansenismem, jmenovitě s názory oratoriána Pasquiera Quesnela, autora knihy o čtyřech evangeliích \"Abrégé de la morale de l'Evangile\", která byla obecně známa pod názvem \"Réflexions morales\" [Mravní úvahy]. Klement XI. v konstituci odsoudil 101 vět z uvedené Quesnelovy knihy a označil jeho názory za chybné, úchylné, nemocné, útočné, blasfemické, heretické a schizmatické současně.\n\nCísař Josef II. zavedl v habsburské monarchii dekretem ze dne 26. 3. 1781 tzv. „placet regium\", tj. zákaz uveřejňovat a vyhlašovat papežské buly bez svolení vlády. Dne 4. května 1781 pak vydal dekret, kterým zakázal užívání a čtení konstituce \"Unigenitus\".\n\n"}
{"id": "584821", "url": "https://cs.wikipedia.org/wiki?curid=584821", "title": "Inter gravissimas", "text": "Inter gravissimas\n\nInter gravissimas (pojmenovaná podle úvodních slov v latině) byla papežská bula vyhlášená dne 24. února 1582 papežem Řehořem XIII. Bula opravovala nepřesnost juliánského kalendáře, který se po reformě začal nazývat gregoriánský (podle latinského podoby papežova jména \"Gregorius\"). Bulou bylo vynecháno 10 říjnových dní, aby se jarní rovnodennost vrátila na 21. března, a zavedena přesnější pravidla pro přestupný rok.\n\nJuliánský kalendář zavedl ve starověkém Římě Julius Caesar v roce 45 př. n. l. Kalendář má každý čtvrtý rok přestupný, průměrný rok je tedy dlouhý 365,25 dne.\nNaproti tomu skutečný, tzv. tropický rok je dlouhý cca 365,2422 dne, tedy je asi o 11 minut kratší. Díky této odchylce docházelo k postupnému opožďování kalendáře vůči okamžikům, kdy nastává rovnodennost nebo slunovrat, o jeden den každých 128 let.\n\nKřesťanská církev tento kalendář přejala a na nikajském koncilu roku 325 určila 21. březen jako den jarní rovnodennosti pro výpočet data Velikonoc. Díky nepřesnosti juliánského kalendáře se však tato „úřední“ rovnodennost postupně začala rozcházet s tou skutečnou, astronomickou, roku 453 byla diference 1 den, roku 581 byla diference 2 dny atd. Nesoulad kalendáře s astronomickou skutečností byl v období vrcholného středověku již výrazně patrný. Od 14. století se papežové a koncily, stejně jako astronomové včetně Regiomontana a Koperníka přípravou reformy kalendáře s větší či menší intenzitou zaobírali. Konečně za pontifikátu papeže Řehoř XIII. roku 1582 byla diference 9,809 dne. Velikonoční neděle ani zdaleka nebyla tou první nedělí po prvním jarním úplňku, což pro římskokatolickou církev byl stav neúnosný.\n\nRozhodující návrh \"Compendium novae rationis restituendi kalendarium\" předložil roku 1575 papeži Řehoři XIII. lékař a astronom z kalabrijského Cirò Luigi Giglio (latinsky též Aloisius Lilius, 1510–1576). Papežská komise po několikaletém zkoumání alternativních řešení návrh schválila a 24. února 1582 Řehoř XIII. vydal bulu \"Inter gravissimas\", vyhlašující kalendářní reformu. Protože mělo být vynecháno 10 dní najednou, bylo k provedení tohoto kroku vybráno období, kdy bude zásah do liturgického roku pro malý počet přeskočených významných svátků nejmenší. Reforma měla proto být provedena bezprostředně po svátku sv. Františka, připadajícím na čtvrtek 4. října. Následující den měl být považován za pátek 15. října. Papežská bula také stanovila, že každý poslední rok století bude přestupný jen tehdy, bude-li dělitelný číslem 400. Tím došlo k vynechání třech přestupných roků každých 400 let, což zkrátilo délku průměrného juliánského roku 365,25 dne o 3/400 na 365,2425 dne. Díky tomu dojde znovu k posunu oproti tropickému roku o jeden celý den až po přibližně 3300 letech.\n\nK přijetí gregoriánského kalendáře roku 1582 došlo jen v některých katolických zemích, jinde se prosazoval jen postupně. V Čechách a na Moravě jej nařídil Rudolf II. roku 1584. Bulu hlavy římskokatolické církve pochopitelně neuznávaly země jiných konfesí, které zůstávaly u juliánského kalendáře. Výhody kalendáře a praktické důvody jako byl obchod však časem přiměly i nekatolické země přebírat nový kalendář. Například protestantské části říše a státy Anglie a Švédsko přijaly kalendář během 18. století, ještě méně ochotně jej přijímaly pravoslavné země, například Rusko až po Říjnové revoluci roku 1918. Konečně ve 20. století se kalendář původně zavedený touto bulou stal mezinárodním standardem.\n\n"}
{"id": "584824", "url": "https://cs.wikipedia.org/wiki?curid=584824", "title": "Regimini militantis Ecclesiae", "text": "Regimini militantis Ecclesiae\n\nRegimini militantis Ecclesiae (česky \"Řízení bojující církve\") je papežská bula ze dne 25. září 1540, kterou papež Pavel III. schválil nově založený jezuitský řád s omezením počtu členů na šedesát. Bula obsahuje také hlavní zásady řádu rozdělené do pěti kapitol, označované jako \"Formula Instituti\".\n\nPavel III. dal své ústní svolení k činnosti Tovaryšstva Ježíšova již 3. září 1539, když po prozkoumání papežskými teology odsouhlasil pět kapitol hlavních zásad řádu vypracovaných Ignácem z Loyoly, které papeži koncem června předložil kardinál Gasparo Contarini. Po vydání buly \"Regimini militantis Ecclesiae\" zvolila první skupina řádových kněží, označovaná jako „reformovaní kněží“, napodruhé Ignáce z Loyoly svým generálním představeným (po první volbě Ignác z Loyoly z pokory funkci nepřijal, po druhé volbě mu přijetí funkce doporučil jeho zpovědník). Početní omezení členů Tovaryšstva Ježíšova zrušil až papež Julius III. bulou \"Exposcit debitum\" ze dne 21. července 1550.\n"}
{"id": "584828", "url": "https://cs.wikipedia.org/wiki?curid=584828", "title": "Pontifex Romanus", "text": "Pontifex Romanus\n\nPontifex Romanus byla papežská bula vydaná papežem Juliem II. 8. srpna 1511 v Římě. Tato bula revidovala předchozí bulu, vydanou r. 1504 pod názvem Illius fulciti, rušila arcibiskupství v Santo Domingu, které se touto bulou mění v pouhé biskupství a tak jako další 2 biskupství v Karibiku je podřízeno arcibiskupství v Seville.\n\nKatolická církev, římská kurie i samotný papež se již od počátku zajímali o zámořské objevy a vždy se snažili využít nově nalezených území k rozšiřování nejen katolické víry, ale i svého vlastního vlivu. Proto vcelku rychle zareagovala na úspěchy Kolumbových výprav a již. r. 1493 vydává papež Alexandr VII. bulu Piis Fidelium, kterou vysílá do Nového světa misionáře. S pokračující evangelizací karibských ostrovů se však zanedlouho ukazuje, že pouhé misie nemohou stačit a že je zapotřebí pevná organizační struktura, kterou může zaručit pouze církevní provincie v čele s arcibiskupem a biskupy.\n\nRoku 1504 vydal papež Julius II. bulu pod názvem Illius fulciti, kterou zakládá novou církevní provincii pro zámořské oblasti. Touto bulou se ustavuje první arcibiskupství v Americe, a dále 2 podléhající biskupství. Jako sídlo arcibiskupa byla zvolena Yaguata, která byl zanedlouho přejmenován Španěly na Santo Domingo a nacházelo se na ostrově Hispaniola. Na tomto ostrově se nacházelo i jedno ze dvou podléhajících biskupství. Místo, kde bylo založeno, se původním jazykem nazývalo Magua, ale později bylo přejmenováno na Concepción de la Vega. Další biskupství nebylo založeno na Hispaniole, ale na nedalekém ostrově, nazvaném dnes Portoriko, a to na místě zvaném Bayuna, které bylo později rovněž přejmenováno a dnes se nazývá San Juan de Puerto Rico. \n\nSkutečnost, že by se na území, podléhající přímo španělské koruně, mohla ustanovit nezávislá církevní provincie, fakticky konkurující katolickému králi, vyvolala ostrý spor mezi ním a papežem. Papežská moc již v této době nemohla té španělské vůbec konkurovat, a tak byla bula Illius fulciti již v r. 1511 Juliem II. revidována, a to bulou novou, nazvanou “Pontifex Romanus”. Touto bulou přestalo být Santo Domingo sídlem arcibiskupa a všechna tři biskupství (Santo Domingo, Concepción de la Vega a San Juan de Puerto Rico) byla podřízena arcibiskupství v Seville.\n\nDíky této bule se do Ameriky konečně dostávají první biskupové. Františkán Francisco Garcia de Padilla, který byl již r. 1504 určen jako biskup v Bayuně, byl právě touto bulou vybrán jako první biskup v Santo Domingu. Zemřel však ještě před biskupským pomazáním, a tak byl na jeho místo vybrán Ital Alessandro Geraldini. Po pár letech skutečně do Ameriky připlul a r. 1516 se ujal svého úřadu. Od roku 1516 tak má Nový svět konečně církevní správu. Tento stav trval až do r. 1545, kdy papež Pavel III. povýšil bulou \"Super Universas Orbis Ecclesias\" biskupství v Santo Domingu na arcibiskupství. Ustanovením tohoto prvního arcibiskupství v Americe se konečně realizoval záměr papeže Julia II., vyjádřený r. 1504 v bule nazvané Illius fulciti.\n\nPrvní tři biskupové těchto církevních provincií byli:\n\nPedro Francisco Suárez de Deza - biskup v Concepción de la Vega (v roce 1504 jmenován do Yaguaty)\n\nAlonso Manso - biskup v San Juan (v roce 1504 jmenován do Maguy)\n\nAlessandro Geraldini - biskup v Santo Domingu\n"}
{"id": "584833", "url": "https://cs.wikipedia.org/wiki?curid=584833", "title": "Sexting", "text": "Sexting\n\nTermínem sexting se označuje elektronické rozesílání textových zpráv, fotografií či videí se sexuálním obsahem. Tyto materiály často vznikají v rámci partnerských vztahů. Takovéto materiály však mohou představovat riziko, že jeden partner z nejrůznějších pohnutek zveřejní fotografie či videa svého partnera.\n\n\n"}
{"id": "584843", "url": "https://cs.wikipedia.org/wiki?curid=584843", "title": "Tlakové útvary", "text": "Tlakové útvary\n\nTlakové útvary jsou v meteorologii základní charakteristické objekty tlakového pole. Na synoptických meteorologických mapách je charakterizuje průběh izobar a to, zda je v nich tlak vzduchu vyšší nebo nižší než v jejich okolí.\n\nTlakové pole se silně mění, často nepravidelně. Přesto lze zprůměrováním mnoha hodnot vysledovat jisté pravidelnosti, a to celoroční (permanentní) a sezónní. Mezi celoroční patří pás nízkého tlaku podél rovníku, tlakové výše (anticyklóny) v oblasti azorských a havajských ostrovů a tlakové níže (cyklóny) v oblasti Islandu a Aleut. Na severní polokouli se v zimě vyskytuje kanadská a zejména sibiřská tlaková výše, v létě íránská a severoamerická tlaková níže.\n\n"}
{"id": "584844", "url": "https://cs.wikipedia.org/wiki?curid=584844", "title": "Steve Tuomi", "text": "Steve Tuomi\n\nSteve W. Tuomi (1963–1987) byl americký homosexuální tanečník, který byl zabit sériovým vrahem a kanibalem Jeffreym Dahmerem.\n\nDne 21. listopadu 1987 si Dahmer našel Tuomiho v baru pro homosexuály. Tuomimu nabídl, že si spolu užijí. Tuomi nabídku přijal a odjeli do hotelu Ambassador. V hotelové jídelně Tuomiho opil, poté ho odvedl na pokoj.\n\nDahmer nechal Tuomiho dívat se na televizi, přitom vzal velký nůž a začal Tuomiho zběsile bodat. Brzy mu přesekl trup a pokusil se mu vytrhnout srdce. Tuomi zemřel na mnohočetná poranění.\n\nDahmer nevěděl, co s mrtvolou. Odešel z pokoje, zamkl ho a odešel do obchodu, kde koupil sud. Ten poté vzal na pokoj, vložil do něj Tuomiho mrtvolu a odešel s ním do domu Dahmerovy babičky. Tam tělo rozřezal a jednotlivé kusy naházel do odpadkových košů po městě. Ostatky nebyly nikdy nalezeny.\n\n"}
{"id": "584848", "url": "https://cs.wikipedia.org/wiki?curid=584848", "title": "Pete Souza", "text": "Pete Souza\n\nPete Souza (* 31. prosince 1954) je americký fotoreportér a bývalý hlavní oficiální fotograf Bílého domu a prezidenta Baracka Obamy v letech 2009 – 2017.\n\nNarodil se v Dartmouthu v Massachusetts a absolvoval Bostonskou univerzitu s magisterským titulem a obor žurnalistiky a masové komunikace na Kansaské státní univerzitě.\n\nPracoval jako fotograf Bílého domu pro prezidenta Ronalda Reagana od června 1983 až do roku 1989, kdy Reagan Bílý dům opustil. Ve Washingtonu pracoval deset let jako fotograf pro Chicago Tribune. V červnu 2004 se stal oficiálním fotografem státního pohřbu Ronalda Reagana.\n\nSouza se s Obamou poprvé setkal v Senátu v roce 2005, kde dokumentoval jeho první rok, cestoval s ním na mnoha zahraničních cestách včetně Keni, Jižní Afriky a Ruska. V červenci 2008 zveřejnil Souza své nejlepší fotografie v bestselleru \"The Rise of Barack Obama\".\n\nV květnu 2009 Souza začal používat Flickr jako oficiální kanál pro vydávání fotografií z Bílého domu. Fotografie byly původně vydávány s licencí Creative Commons Attribution, která vyžaduje uvedení fotografa. Flickr později vytvořil novou licenci, která je označována jako United States Government Work (dílo vlády USA) a která není omezena autorskými právy. Fotografie jsou vydávány s následujícím prohlášením: „Tyto fotografie jsou k dispozici pouze ke zveřejnění informační zprávy... nebo pro osobní potřebu... Fotografie nesmí být v žádném případě manipulovány a nesmí být použity v obchodních nebo politických materiálech, inzerátech, e-mailech, produktech, propagačních akcích, které nemají schválení nebo potvrzení předsedy, prezidentovy rodiny nebo Bílého domu.“\n\nJeho nejznámějším dílem pod administrativou Obamy je fotografie \"Situation Room\". Je na ní zobrazen prezident Obama, viceprezident Biden a členové národní bezpečnosti při sledování živě přenášené operace Navy SEALs „Neptunovo kopí“, při níž byl 2. května 2011 zabit Usáma bin Ládin.\n\nSouza také pracoval na volné noze pro National Geographic a časopis \"Life\". Po teroristických útocích 11. září 2001 byl jedním z prvních fotožurnalistů, kteří dokumentovali válku v Afghánistánu a pád Kábulu.\n\nByl asistentem fotožurnalistiky na Univerzitě v Ohiu než byl požádán, aby se stal od 4. ledna 2009 oficiálním fotografem Baracka Obamy.\n\nTisíce jeho snímků spadají do kategorie public domain a jsou k dispozici na úložišti obrázků Wikimedia Commons.\n\n\n\n"}
{"id": "584854", "url": "https://cs.wikipedia.org/wiki?curid=584854", "title": "Svazek obcí Lípa", "text": "Svazek obcí Lípa\n\nSvazek obcí Lípa je svazek obcí v okresu Pelhřimov a okresu Jihlava, jeho sídlem je Kamenice nad Lipou a jeho cílem je rozvoj regionu. Sdružuje celkem 19 obcí a byl založen v roce 2005.\n\n\n"}
{"id": "584861", "url": "https://cs.wikipedia.org/wiki?curid=584861", "title": "Svazek obcí mikroregionu Ledečsko", "text": "Svazek obcí mikroregionu Ledečsko\n\nSvazek obcí mikroregionu Ledečsko je svazek obcí v okresu Havlíčkův Brod a okresu Kutná Hora, jeho sídlem je Ledeč nad Sázavou a jeho cílem je rozvoj regionu. Sdružuje celkem 19 obcí a byl založen v roce 2001.\n\n\n"}
{"id": "584870", "url": "https://cs.wikipedia.org/wiki?curid=584870", "title": "Svazek obcí mikroregionu Stražiště", "text": "Svazek obcí mikroregionu Stražiště\n\nSvazek obcí mikroregionu Stražiště je zájmové sdružení právnických osob v okresu Pelhřimov, jeho sídlem je Pacov a jeho cílem je rozvoj regionu. Sdružuje celkem 20 obcí a byl založen v roce 2002.\n\n\n"}
{"id": "584874", "url": "https://cs.wikipedia.org/wiki?curid=584874", "title": "Svazek obcí mikroregionu Světelsko", "text": "Svazek obcí mikroregionu Světelsko\n\nSvazek obcí mikroregionu Světelsko je svazek obcí v okresu Havlíčkův Brod, jeho sídlem je Světlá nad Sázavou a jeho cílem je rozvoj regionu. Sdružuje celkem 14 obcí a byl založen v roce 2005.\n\n\n"}
{"id": "584879", "url": "https://cs.wikipedia.org/wiki?curid=584879", "title": "Svazek obcí mikroregionu Zálesí", "text": "Svazek obcí mikroregionu Zálesí\n\nSvazek obcí mikroregionu Zálesí je svazek obcí v okresu Pelhřimov, jeho sídlem je Humpolec a jeho cílem je rozvoj regionu. Sdružuje celkem 20 obcí a byl založen v roce 2001.\n\n\n"}
{"id": "584882", "url": "https://cs.wikipedia.org/wiki?curid=584882", "title": "Svazek obcí Podoubraví", "text": "Svazek obcí Podoubraví\n\nSvazek obcí Podoubraví je svazek obcí v okresu Havlíčkův Brod, jeho sídlem je Chotěboř a jeho cílem je rozvoj regionu. Sdružuje celkem 27 obcí a byl založen v roce 2004.\n\n\n"}
{"id": "584884", "url": "https://cs.wikipedia.org/wiki?curid=584884", "title": "Ebenfurth (zámek)", "text": "Ebenfurth (zámek)\n\nEbenfurth (zámek), bývalý vodní hrad leží v dolnorakouské obci Ebenfurth poblíž Vídeňského Nového Města. Velká, téměř čtvercová původní tvrz pevnostního charakteru je v jádru středověká, ale barokně přestavěná na zámek.\n\nUherský král Matyáš Korvín (1443-1490) plánoval odtud obléhání Vídeňského Nového Města. Po opakovaném dobývání habsburským vojskem a po smrti posledního majitele z rodu Pottendorfů, přešlo panství na zemské pány. Proto byl zámek Ebenfurth dán několikrát do zástavy, ale také budován jako pevnost proti tureckým vpádům. Osmanským vpádem roku 1529 za tureckého obléhání Vídně byla pevnost značně poškozena. Po roce 1571 je zdokumentováno působení císařského dolnorakouského stavitele Hanse Saphoye.\n\nPo odchodu osmanských vojsk byla stavba velkoryse přestavěna na barokní zámek. Dodnes jsou zachovány fresky, které zhotovil Franz Anton Maulbertsch (1724-1796). Dlouholetými vlastníky od roku 1747 až do 20. století byli příslušníci šlechtické rodiny Suttnerů. V roce 1973 prodal Carl Suttner, okupačními vojsky již značně poškozený a vandaly devastovaný zámek, (bez okolního zámeckého parku) lékařské rodině. Tento rozsáhlý majetek byl pro soukromé účely bydlení však nevhodný. Velmi poškozený zámek čekal podobný osud jako za vlastnictví Pottendorfů. Od roku 2000 se nová vlastnice snaží provádět intenzivní údržbu zámku.\n\n\n"}
{"id": "584885", "url": "https://cs.wikipedia.org/wiki?curid=584885", "title": "Devario", "text": "Devario\n\nDevario je rod sladkovodních paprskoploutvých ryb z čeledi kaprovití (Cyprinidae) a podčeledi Danioninae. V češtině se ryby tohoto rodu označují jménem dánio, to se však používá i pro některé další rody podčeledi Danioninae, především rod \"Danio\". Ryby rodu \"Devario\" jsou drobné a často zajímavě zbarvené rybky z tropické Asie, některé druhy, například dánio malabarské, se běžně chovají v akváriích.\n"}
{"id": "584888", "url": "https://cs.wikipedia.org/wiki?curid=584888", "title": "Svazek obcí Přibyslavska", "text": "Svazek obcí Přibyslavska\n\nSvazek obcí Přibyslavska je svazek obcí v okresu Žďár nad Sázavou, okresu Havlíčkův Brod a okresu Jihlava, jeho sídlem je Přibyslav a jeho cílem je rozvoj regionu. Sdružuje celkem 22 obcí a byl založen v roce 2001.\n\n"}
{"id": "584891", "url": "https://cs.wikipedia.org/wiki?curid=584891", "title": "Branimir Poljac", "text": "Branimir Poljac\n\nBranimir Poljac (* 17. května 1984, Oslo, Norsko) je bývalý norský fotbalový útočník. Jeho posledním působištěm před koncem kariéry byl turecký klub Konyaspor. Jeho rodiče pocházejí z Chorvatska.\n\nV juniorských letech hrál například za týmy Klemetsrud IL, KFUM Oslo nebo Stabaek Fotball, kde také začal svou profesionální kariéru. Zde působil až do roku 2008 s výjimkou krátkého hostování v IK Start, kde však nastoupil k jedinému zápasu. V daném roce přestoupil do Moss FK a o rok později poté do Konyasporu. Zde dokázal ve čtyřiceti zápasech vstřelit 11 branek. Patřil také k mládežnickým reprezentačním výběrům Norska.\n\n2. dubna 2010 byl vážně zraněn při dopravní nehodě. V zatáčce neuřídil svůj automobil a vyletěl ze silnice, kde jeho vůz skončil na střeše. Podle médií utrpěl mnohačetná poranění krku, která ho mohou doživotně zdravotně poznamenat.\n\nJeho nehoda šokovala celé Turecko, jelikož byl mezi fanoušky oblíbený pro své gentlemanství a především pro jeho fotbalový talent a potenciál. Na jeho počest byla také zřízena internetová stránka, kde mu lidé zanechávají své vzkazy.\n\nV současné době se nachází v Norsku v nemocnici Sunnaas a snaží dostat zpět do normálního života. V jednom rozhovoru, který poskytl, uvedl, že brzy bude 100% zdravý tak, jak byl před nehodou.\n\n"}
{"id": "584892", "url": "https://cs.wikipedia.org/wiki?curid=584892", "title": "Svratecko-křetínský trojúhelník", "text": "Svratecko-křetínský trojúhelník\n\nSvratecko-křetínský trojúhelník je sdružení obcí v okresu Žďár nad Sázavou, okresu Blansko a okresu Svitavy, jeho sídlem je Bystré a jeho cílem je rozvoj regionu. Sdružuje celkem 20 obcí a byl založen v roce 2000.\n\n\n"}
{"id": "584895", "url": "https://cs.wikipedia.org/wiki?curid=584895", "title": "Scipione Borghese", "text": "Scipione Borghese\n\nScipione Borgese může být:\n\n"}
{"id": "584901", "url": "https://cs.wikipedia.org/wiki?curid=584901", "title": "Loretánská kaple v Brně", "text": "Loretánská kaple v Brně\n\nLoretánská kaple v Brně je barokní chrám v těsném sousedství kostela svatých Janů při minoritském klášteře v Brně. Zdejší Loretánská kaple byla postavena v 18. století v stavitelem Mořicem Grimmem na původním hřbitově.\n\nSamotná Svatá chýše byla postavena v roce 1716, v letech 1717–1719 kolem ní vyrostly ambity s kaplemi svatého Jana Evangelisty a Marie a Josefa. V roce 1723 bylo zdivo ambitů zvýšeno a prostor mezi nimi (nad Svatou chýší) byl zaklenut. Tehdy také byly vybudovány Svaté schody v podobě presbytáře této kaple (či kostela). Kopuli vymaloval v roce 1725 František Řehoř Eckstein, kompletní výzdoba kaple byla dokončena o rok později.\n\nOltář ve Svaté chýši je dřevěný, potažený cínovým plechem. Socha Panny Marie s Dítětem je přesná kopie Loretánské Panny Marie včetně barevnosti i oblečení. Zvenčí i zevnitř je chýše vyzdobena výjevy ze života Svaté Rodiny.\n\nPodnět k postavení Svatých schodů dal baron Michal Wertema, který odkázal ve své závěti brněnským minoritům větší finanční částku. V 1. schodu jsou ostatky jesliček, v 11. ostatky z Božího hrobu, 28. ze sv. Kříže.\n\nArchitekturu oltáře a sochařskou výzdobu, socha Nejsvětějšího Srdce Ježíšova, včetně sousoší Ecce homo nad oltářem, provedl brněnský sochař Jan Jiří Schauberger. Vedle oltáře na levé straně je zbičovaný Kristus, na pravé straně Veronika držící veraikon.\n\nBalustrádu zdobí ve spodní části sochy Panny Marie a sv. Jana Evangelisty, dále pokračují andílci s atributy Kristova umučení od Ignáce Gunsta.\n\nDvě rozměrná plátna Křižování a Pád pod křížem zdobící Svaté schody jsou dílem brněnského malíře Josefa Havelky, menší plátna Vztyčení měděného hada a Ježíš v předpeklí vytvořil neznámý umělec, možná jeden z minoritských bratří. Na oltáři jsou ostatky sv. Justina.\n\nAutorem výzdoby Loretánského chrámu je brněnský umělec František Řehoř Ignác Eckstein (1689-1741).\n\nKlenbu kostela pokrývá malba s námětem oslavy Panny Marie jako královny nebes. Bůh Otec ve středu kompozice přidržuje levicí zeměkouli a pravicí ukazuje na trůn připravený pro Ježíše Krista. Pohled Boha Otce směřuje dolů na Pannu Marii a malého Ježíše, kteří pozorují anděly. Napravo pod postavou Panny Marie rozeznáme archanděly Gabriela, Michaela a Rafaela.\n\nNa klenutí nad obloukem je scéna přenesení Svaté chýše z Nazareta do Itálie nad nímž bdí Panna Maria, doprovázená ženskými personifikacemi. Žena s markraběcí korunou na hlavě a v hermelínovém plášti, doprovázená červenostříbrně šachovanou orlicí, ztělesňuje Moravu, žena v modrém šatu s perlami na krku, vystavující znak Brna, personifikuje město Brno.\n\nHlavní pole nad sv. schody zaujímá scéna Kristus před Pilátem. Ve výklencích poznáváme podle citátů proroka Jeremiáše, Ezechiela, Izajáše, poslední je prázdný – připravený pro Krista.\n\nNa východní straně navazuje na židovský soud menší pole s vyobrazením Krista na kříži, který je andělem vynášen na nebesa, kde jej přijímá Bůh Otec a Duch svatý. Dále pokračuje výmalba svitky s pamětními nápisy obnov v letech 1908 a 1948 se jmény minoritů, kteří se na obnově podíleli.\n\n"}
{"id": "584910", "url": "https://cs.wikipedia.org/wiki?curid=584910", "title": "Volba pro Děčín", "text": "Volba pro Děčín\n\nVolba pro Děčín, dříve Volba pro město Děčín (zkratka VPM Děčín), je komunální politické uskupení v Děčíně, které vzniklo v návaznosti na politickou stranu Volba pro město (VPM) se sídlem v Hradci Králové. Lídrem Volby pro Děčín je děčínský podnikatel a bylinkář Ing. Valdemar Grešík.\n\nVPM Děčín byla ustavena v období před komunálními volbami v roce 2006. Ve volbách na podzim roku 2006 získala 9,86 % hlasů a obsadila v děčínském městském zastupitelstvu 3 mandáty z celkových 25. Volby roku 2006 v Děčíně vyhrála ziskem 14 mandátů ODS. V městském zastupitelstvu dále zasedlo 6 zástupců ČSSD a 2 zástupci KSČM. V letech 2006–2010 se Volba pro město Děčín podílela na řízení města, když přijala nabídku ODS ke spolupráci a vyslala do městské rady svého lídra Valdemara Grešíka. Ten v městské radě zasedl spolu se šesti zástupci ODS. V červnu 2010 děčínská ODS vypověděla smlouvu o spolupráci s VPM Děčín. Důvodem byla údajná neoprávněná kritika členů ODS ze strany zastupitelů VPM Děčín, která se týkala především zadávání veřejných zakázek.\n\nV komunálních volbách roku 2010 uskupení obdrželo více než 18 % hlasů a 6 mandátů. 10. listopadu 2010 uzavřelo smlouvu o koaliční spolupráci s ČSSD a získalo tak 4 radní a druhou náměstkyni primátora, kterou se stala Mgr. Hana Cermonová.\n\n"}
{"id": "584911", "url": "https://cs.wikipedia.org/wiki?curid=584911", "title": "Antoine Sonrel", "text": "Antoine Sonrel\n\nAntoine Sonrel (zemřel 1879) byl ilustrátor, rytec a fotograf. Působil během 19. století ve Švýcarsku a v Bostonu, Massachusetts. Přestěhoval se z Neuchâtelu do Spojených států na konci 40. let 19. století a během svého života spolupracoval se švýcarským paleontologem Louisem Agassizem.\n\nJako fotograf vytvořil řadu vizitkových portrétů v letech 1860 - 1870, včetně jeho přítele Agassize, dále portrétoval takové osobnosti jako byli Oliver Wendell Holmes, Sr., Wendell Holmes Oliver, Jr., Abbott Lawrence Rotch nebo sochařka Anne Whitneyová.\n\nKolem roku 1830 začal Sonrel v Neuchâtelu vytvářet vědecké ilustrace pro Louise Agassize. V literatuře se uvádí, že „\"měl vynikající talent a snažil se dosahovat co největší přesnosti a právě proto jej Agassiz zaměstnával za pravidelný plat.\"“ Agassiz napsal v roce 1857: „\"Jsem šťastný, že jsme mohli zajistit pokračování díky mému starému příteli, panu A. Sonrelovi, v kreslení zoologických kreseb. Před více než dvaceti lety ilustroval má evropská díla, a od té doby má angažmá, s krátkým přerušením, a dělá pro mě výkresy.\"“\n\nVe Spojených státech žil Sonrel v Bostonu na Acorn Street v Beacon Hill (ca.1850), Tremont Street (ca.1873); a Woburnu (ca.1852-1874). Vlastnil fotografické studio v Bostonu na School Street (ca. 1860) a na Washington Street (ca. 1871-1874). Sonrel vystavoval své litografie v roce na 1851 Světové výstavě v Londýně; a také na v roce 1853 na výstavě Massachusetts Charitable Mechanic Association.\n\n\n\n"}
{"id": "584912", "url": "https://cs.wikipedia.org/wiki?curid=584912", "title": "American Express", "text": "American Express\n\nAmerican Express Company, zkracovaná i jako AmEx nebo Amex, je globální finanční společnost sídlící v New Yorku. Byla založena roku 1850 a je významným vydavatelem kreditních karet a cestovních šeků. Od roku 1958 používá jako maskota zobrazení římského gladiátora.\n\nFiremní web\n"}
{"id": "584916", "url": "https://cs.wikipedia.org/wiki?curid=584916", "title": "Bank of America", "text": "Bank of America\n\nBank of America Corporation je mezinárodní banka sídlící v Charlotte v Severní Karolíně. Patří k „velké čtyřce“ hlavních bank USA spolu se svými hlavními konkurenty Citigroup, JPMorgan Chase a Wells Fargo. Její historie sahá do roku 1904, kdy Italoameričan Amadeo Giannini založil v kalifornském San Franciscu společnost \"Bank of Italy\", která se později pod jeho vedením sloučila roku 1928 s již existující bankou \"Bank of America Los Angeles\" a roku 1930 přijala jméno Bank of America.\n"}
{"id": "584920", "url": "https://cs.wikipedia.org/wiki?curid=584920", "title": "Michail Kaufman", "text": "Michail Kaufman\n\nMichail Abramovič Kaufman (, 4. září 1897, Bělostok – 11. března 1980, Moskva) byl ruský filmař a fotograf. Byl starším bratrem významných tvůrců Dziga Vertova (Denis Kaufman) a Borise Kaufmana.\n\nNarodil se do židovské rodiny intelektuálů, která žila v Białystoku v době, kdy Polsko bylo součástí Ruského impéria.\n\nVe dvacátých letech, poté, co se Michail Kaufman vrátil z Ruské občanské války, mu Vertov nabídl účast v seriálu \"Kino-Pravda\" jako kameraman.\n\nMichail Kaufman v roce 1929 spolupracoval na filmu \"Muž s kamerou\" (\"Человек с киноаппаратом\"). Film je plný inovativních vizuálních efektů, ve kterých Kaufman hraje kameramana a je vidět na vysokých mostech, visící z boku vlaku, při lezení komínem nebo při procházení podzemí s horníky - to vše s cílem získat co nejlepší záběr.\n\nKrátce po natáčení \"Muže s kamerou\" se duo Kaufman a Vertov rozpadlo kvůli jejich uměleckým rozdílům. Tito dva umělci již nikdy znovu nespolupracovali.\n\n\n\n\n"}
{"id": "584923", "url": "https://cs.wikipedia.org/wiki?curid=584923", "title": "Mikroregiony v Kraji Vysočina", "text": "Mikroregiony v Kraji Vysočina\n\nMikroregiony jsou regiony malého geografického měřítka. V Kraji Vysočina byly zakládány od roku 1999 a jejich celkový počet je 43.\n\n"}
{"id": "584930", "url": "https://cs.wikipedia.org/wiki?curid=584930", "title": "Bankovní poplatky", "text": "Bankovní poplatky\n\nBankovní poplatky jsou platby, které jsou placeny bankovním institucím za poskytování různých bankovních služeb. Zahrnují i částky placené klienty za překročení smluvních podmínek, tedy různé sankční poplatky a úroky z nepovolených přečerpání účtů. Naopak za bankovní poplatky se nepovažují řádné úroky placené klientem ani pravidelné splátky úvěrů a platby pojištění. V praxi obvykle dochází k tomu, že bankovní poplatky jsou vyšší než přijaté úroky. \n\nNěkteré existující zpoplatněné bankovní služby: \n\nServer Aktuálně.cz v druhém pololetí 2012 udělal průzkum, který se zaměřoval na výši poplatků jednotlivých bank. Z výsledků plyne, že nejlépe jsou na tom zákazníci u FIO banky, Equa banky a GE Money Bank.\n\nBankovní poplatky v úvěrových produktech svou podstatou zvýhodňují bonitní žadatele. Zatímco úrok je procentuální, tedy jeho výše je přímo úměrná výši čerpaných prostředků, v poplatek je vyjádřen v absolutním čísle nezávisle na výši dlužné částky. Příklad: \n\nServer Bankovnipoplatky.com každoročně pořádá anketu o nejabsurdnější poplatek, který si české komerční banky účtují. O vítězi rozhodují bankovní klienti z celé České republiky. V minulosti mezi se na prvních místech objevily:\n"}
{"id": "584940", "url": "https://cs.wikipedia.org/wiki?curid=584940", "title": "Ovce ouessantská", "text": "Ovce ouessantská\n\nOuessantská ovce (též \"Ushantská\" nebo nesprávně \"Quessantská\") je nejmenší plemeno ovcí na světě; její výška nesmí překročit 50 cm a průměrná hmotnost dosahuje 15 kg. Často je chována jako domácí mazlíček nebo je používána k vypásání travních porostů.\n\nPochází z malého ostrova Ouessant ležícího necelých 20 km západně od pobřeží francouzské Bretaně. Díky drsnému podnebí (vítr, déšť, skoupá vegetace, tudíž málo stromů k přirozené ochraně) se přírodním výběrem vyselektovalo toto malé, ale velmi odolné plemeno.\n\nOvce je typickým býložravcem. Co do výběru potravy je nenáročná, spásá i rostliny, které ostatní hospodářská zvířata odmítají.\nJedná se o nejmenší existující druh ovce. Berani dosahují hmotnosti až 18 kg, ovce až 15 kg a výšky do 50 cm.\n\nBřezost trvá 5 měsíců, samice rodí obvykle 1 mládě o hmotnosti cca 1 kg, které kojí asi 6 měsíců. Ovce žijí i s mláďaty ve stádu, jsou aktivní ve dne a jejich říje probíhá jednou do roka.\n\nV zemi původu se stříhají na kvalitní vlnu, v našich podmínkách se nejčastěji využívají jako velmi nenáročné „živé sekačky“ na udržování zahrad, jako domácí mazlíčci apod.\n\nToto plemeno ovce bývá označováno též jako Ushantská (Ušantská) ovce podle anglického názvu ostrova Ouessant nebo častěji jako ovce Quessantská (Quessantka), což je však nesprávné. K chybě došlo ihned po prvním dovozu do Česka tak, že pracovník, který zapisoval nově dovezené ovečky do evidence, použil ne příliš kvalitní faxovou kopii dokladu, kde bylo písmeno O u slova Ouessant trochu rozmazané a písař ho zaměnil za písmeno Q.\n\n"}
{"id": "584946", "url": "https://cs.wikipedia.org/wiki?curid=584946", "title": "Seznam obcí v autonomní provincii Bolzano", "text": "Seznam obcí v autonomní provincii Bolzano\n\nSeznam 116 obcí Autonomní provincie Bolzano-Jižní Tyrolsko. Tučně jsou vyznačena města.\n"}
{"id": "584950", "url": "https://cs.wikipedia.org/wiki?curid=584950", "title": "Eibenstein (zřícenina hradu)", "text": "Eibenstein (zřícenina hradu)\n\nEibenstein (česky: \"Ivanov\") je zřícenina hradu, která se nachází mezi městečkem Drosendorf a osadou Eibenstein, jež přináleží k městu Raabs v okrese Waidhofen an der Thaya v rakouské spolkové zemi Dolní Rakousy.\n\nZřícenina hradu leží na jižním břehu řeky Dyje naproti osadě Eibenstein s farním kostelem.\n\nPrvní zmínka o hradu pochází z roku 1194. V roce 1543 hrad zakoupili bratři Christoph a Erasmus ze Schneckenreithu či Schneckenreitheru. Jejich rodina vymřela v roce 1569. V časově blíže neurčené době přešel hrad pod panství Drosendorf a dodnes je v držení rodu Hoyos, pocházejícího ze Španělska.\n\nV letech 1628–1696 vlastnil zříceninu společně s jinou stavbou v blízkém okolí rakouský duchovní a kartograf Georg Matthäus Vischer. Eibensteinem se zabýval také průkopník rakouské vlastivědy a historik Franz Xaver Kießling (1859–1940). V době, kdy žil, však již byl hrad zpustošený.\n\nV období třicetileté války byla zřícenina hradu částečně obydlena.\n\nPodle různých pověstí byl posledním vlastníkem hradu Eibenstein řád templářů. Právě v této době došlo ke zpustošení hradu vzbouřenými Rolníky.\nZnačná část severních zdí hradu, postavená na strmé skalní stěně, byla v roce 1867 svržena do řeky Dyje.\n\n\n\n"}
{"id": "584955", "url": "https://cs.wikipedia.org/wiki?curid=584955", "title": "DJ Qualls", "text": "DJ Qualls\n\nDonald Joseph Qualls (*12. červen 1978, Nashville, USA) je americký herec, který je znám spíše pod svým uměleckým jménem DJ Qualls. Ačkoliv může jeho umělecký pseudonym svádět k hudebnímu průmyslu, jeho \"DJ\" v úvodu je pouhou zkratkou křestních jmen.\n\nNarodil se v Nashvillu Donniemu a Debbie Quallsovým jako jedno z pěti dětí. Vyrostl v Manchesteru, v jehož blízkosti také navštěvoval školu. Když mu bylo 14 let, byla mu zjištěna Hodgkinova nemoc. Po dvouleté léčbě mu bylo následně oznámeno, že je nemoc v remisi. V roce 1992 úspěšně absolvoval Coffee County Central High School a následně se vydal studovat na univerzitu do Londýna, kde studoval angličtinu a literaturu. O rok později se vrátil do USA, kde pokračoval ve studiu a kde se začal věnovat herectví v jednom z místních divadelních společenství.\n\nJako komparz se objevil v roce 1994 ve filmu od HBO s názvem \"Proti zdi\". V roce 1998 si zahrál v televizním filmu \"Rodina matky Flory\", následně však přišla první větší role ve filmu \"Road Trip\", kde si zahrál stydlivého studenta Kylea.\n\nNásledně pracoval jako model, např. i pro Pradu. Následovalo účinkování v některých filmech, než dostal hlavní roli ve filmu \"Z nuly hrdinou\". Zahrál si také ve filmu \"Hustle a Flow\" s Terencem Howardem, který za roli v tomto filmu získal Oscara.\n\nKromě filmů dostával také spousty nabídek na účinkování v seriálech. V Česku může být znám z rolí v seriálech \"Ztraceni\", \"Teorie velkého třesku\", \"Kriminálka Las Vegas\" nebo \"Vražedná čísla\".\n\nObjevil se také v některých hudebních videoklipech, ke kterým patří klip k písni \"Boys\" od Britney Spears nebo \"I´m just a kid\" od Simple Plan.\n\n\n"}
{"id": "584956", "url": "https://cs.wikipedia.org/wiki?curid=584956", "title": "Ludmila z Poděbrad", "text": "Ludmila z Poděbrad\n\nLudmila z Poděbrad (16. října 1456 – 20. ledna 1503 Lehnice) byla česká princezna, dcera českého krále Jiřího z Poděbrad a jeho manželky Johanky z Rožmitálu. Provdala se za lehnického a břežského knížete Fridricha I.\n\nOd dětství byla objektem sňatkové politiky svého otce Jiřího z Poděbrad. Ve čtyřech letech byl navržen její sňatek s bavorským knížetem Jiřím Bavorským, synem Ludvíka IV. Bohatého. Po ztroskotání tohoto plánu jí otec o rok později zasnoubil s uherským magnátem Vavřincem Ujlakim. Když se ani tento sňatek nerealizoval, uzavřel král Jiří z Poděbrad rodovou smlouvu s polským králem Kazimírem Jagellonským, podle které se Ludmila měla stát manželkou jeho syna Vladislava. Nakonec ani tento projekt nevyšel a Ludmila se 5. září 1474 provdala v Lehnici za lehnického knížete Fridricha I. Z tohoto manželství vzešli tři synové a dcera:\n\nPo smrti svého manžela se Ludmila v letech 1488–1498 titulovala \"kněžna slezská, lehnická a zlotoryjská\" a spravovala lehnické knížectví na místě svých nezletilých potomků. Po své smrti byla 22. ledna 1503 pohřbena v kartuziánském klášteře v Lehnici. Jejím nástupcem se stal syn Fridrich II. Lehnický, který byl v roce 1526 jedním z kandidátů na český královský trůn.\n\n\n"}
{"id": "584957", "url": "https://cs.wikipedia.org/wiki?curid=584957", "title": "Archip", "text": "Archip\n\nArchip (\"Architectural Institute in Prague\") je mezinárodní soukromá vysoká škola architektury s výukou v angličtině.\n\nŠkola v centru Evropy nabízí vysokoškolské vzdělání v anglickém jazyce (tříletý bakalářský program) a je založena na mezinárodní bázi, s výrazným podílem studentů z ciziny. ARCHIP byl založen v roce 2009 a v současnosti sídlí v budově Centru moderního umění (DOX+) v Praze v Holešovicích.\n\nZáměr založit v Praze novou školu architektury vznikl v roce 2005 ve skupině kolem architekta Martina Roubíka (1949–2008).\n\n"}
{"id": "584958", "url": "https://cs.wikipedia.org/wiki?curid=584958", "title": "Notářský koncipient", "text": "Notářský koncipient\n\nNotářský koncipient (slovensky \"notársky koncipient\", německy \"Notariatskonzipient\", slovinsky \"notarski pripravnik\") je zaměstnanec notáře, který z jeho pověření provádí úkony v činnosti notáře. Notářským koncipientem je ten, kdo je zapsán v seznamu notářských koncipientů vedeném příslušnou notářskou komorou. V roce 2005 bylo v České republice přibližně 210 notářských koncipientů (na zhruba 440 notářů).\n\nDo seznamu notářských koncipientů zapíše notářská komora každého, kdo splňuje tyto podmínky:\n"}
{"id": "584959", "url": "https://cs.wikipedia.org/wiki?curid=584959", "title": "Notářský kandidát", "text": "Notářský kandidát\n\nNotářský kandidát (slovensky \"notársky kandidát\", německy \"Notariatskandidat\", slovinsky \"notarski pomočnik\") je zaměstnanec notáře, který z jeho pověření provádí úkony v činnosti notáře. Notářským kandidátem je ten, kdo je zapsán v seznamu notářských kandidátů vedeném příslušnou notářskou komorou. V roce 2005 bylo v České republice přibližně 130 notářských kandidátů (na zhruba 440 notářů).\n\nDo seznamu notářských kandidátů zapíše notářská komora každého, kdo splňuje tyto podmínky:\n\nOproti notářskému koncipientovi musí notářský kandidát navíc splňovat podmínku alespoň tříleté notářské praxe a musí mít složenu notářskou zkoušku.\n\nNa návrh notáře, u něhož je notářský kandidát v pracovním poměru, může být notářský kandidát ustanoven příslušnou notářskou komorou zástupcem dotyčného notáře (tzv. trvalý zástupce).\n"}
{"id": "584962", "url": "https://cs.wikipedia.org/wiki?curid=584962", "title": "Tramvaje Škoda", "text": "Tramvaje Škoda\n\nTramvaje vyrábí plzeňská firma Škoda Transportation od roku 1997, přičemž již dva roky předtím začala provádět kompletní modernizace starších tramvají pro české dopravní podniky (tovární typy Škoda 01T a 02T). Prvním vlastním tramvajovým vozidlem byla částečně nízkopodlažní „Astra“ (Škoda 03T) s asynchronním pohonem, která se během následujících let rozšířila po celém Česku. Nejnověji vyráběnými modely jsou Škoda 15T „ForCity“, nízkopodlažní vůz nové koncepce, a tramvaje Škoda 35T.\n\nNa výrobě tramvají se plzeňská Škoda podílela již mezi lety 1922 a 1954, kdy vyráběla elektrické výzbroje či její komponenty (elektromotory či kontroléry) pro tramvaje jiných výrobců. Jednalo se např. o vozidla v Brně (tramvaje jednoho typu dodávané Královopolskou strojírnou v letech 1926–1946 zde byly podle elektrické výzbroje přezdívány „škodovky“, výzbroj Škoda měly rovněž „plecháče“ typu 4MT z let 1950–1954), jihlavskou tramvaj č. 5 z roku 1934, velké množství elektrických vozů v Praze dodávaných od 20. let 20. století do roku 1942 (Škoda se na dodávkách dělila s ČKD), či tramvaje typu 6MT vyráběné v letech 1952 a 1953 pro československé úzkorozchodné tramvajové provozy.\n\nK samostatné výrobě tramvajových vozů došlo až v 90. letech 20. století. Tehdy byla založena dceřiná společnost Škoda Dopravní technika (v roce 2004 přejmenovaná na Škoda Transportation), která ve druhé polovině desetiletí realizovala celkové modernizace starších tramvají Tatra T3 do plzeňský a liberecký dopravní podnik. S firmou Inekon zároveň probíhal vývoj vlastního typu tramvaje. Prototyp tříčlánkového, částečně nízkopodlažního vozidla Škoda Inekon LTM 10.08 „Astra“ (v pozdějším továrním označení výrobce Škoda 03T) byl představen v roce 1997. Tramvaje 03T byly zakoupeny pěti ze sedmi dopravních podniků, které v Česku provozují tramvajovou dopravu. Její obousměrná verze 10T byla na začátku 21. století exportována do USA, kde od roku 2009 měla probíhat licenční výroba.\n\nV roce 2003 byl vyroben jediný prototyp pětičlánkové tramvaje 05T „Vektra“, ze které byl v polovině prvního desetiletí 21. století odvozen typ 14T pro Prahu s designem čel od firmy Porsche Design Group. Stejný vzhled mají i modifikované tramvaje 13T pro Brno a 16T a obousměrná 19T pro polskou Vratislav. Dalším exportním úspěchem Škody byla dodávka devíti obousměrných vozů 06T do Itálie v letech 2006 a 2007.\n\nV roce 2008 byl vyroben funkční vzorek tramvaje zcela nové koncepce, 100% nízkopodlažní, s koly spojenými nápravnicemi – typu Škoda 15T „ForCity“ – jichž si Dopravní podnik hl. m. Prahy objednal 250 kusů. Stejný typ v částečné modifikaci zakoupil i dopravní podnik z lotyšské Rigy.\n\nDalší typy 26T a 28T byly od roku 2013 dodávány do maďarského Miskolce, respektive do turecké Konyi, modely 29T a 30T jezdí od roku 2015 v Bratislavě. V roce 2018 byl dodán bateriový typ 18T do tureckého Eskišehiru.\n\nV roce 2015 koupila Škoda Transportation většinový podíl ve finské společnosti Transtech, v jejímž závodě byla na podzim téhož roku vyrobena první tramvaj Škoda Artic určená pro Helsinky. Dva prototypy Articu vznikly v TransTechu již v roce 2013. Tyto 2 pak byly prodány do německého Schöneiche, které si v roce 2019 objednalo jednu navíc. \n\nDalší tramvají pro Německo, konkrétně Chemnitz, byl v roce 2019 typ 35T ForCity Classic. V roce 2020 byly aktuální zakázky na výrobu typu ForCity Smart pro německá města Bonn; Mannheim, Ludwigshafen a Heidelberg (tyto tři v rámci jednoho dopravního podniku) a také pro Plzeň a Ostravu. Další tramvaje typu Artic byly objednány pro finské Helsinky a Tampere.\n\nTramvaje vyráběné Škodou mají typické označení podobné značení jiných vozidel vyráběných touto skupinou. Označení se skládá z pořadového čísla typu tak, jak byly postupně navrženy a vyvíjeny, a písmena „T“ (značící tramvaj). První typ je tedy značen jako Škoda 01T, zatím nejvyšší číslo z vyrobených vozů má Škoda 35T.\n\nZa písmenem „T“ se nachází číslo výrobní série, přičemž tyto série se mezi sebou často v detailech (ale i podstatnějších komponentech) odlišují. Číslice 0 je využívána pro prototypy (např. Škoda 03T0), běžné série začínají číslem 1 (např. Škoda 03T1 až Škoda 03T7).\n\nVedle továrního označení mají tramvaje ze Škody většinou také obchodní názvy, případně i další označení dle Průkazu způsobilosti, který je v Česku vydáván Drážním úřadem. První nový typ tramvají Škoda byl původně značen jako Škoda Inekon LTM 10.08 a obdržel obchodní název Astra. Později bylo výrobní označení změněno na typ Škoda 03T (obousměrná verze 10T) a rovněž obchodní název byl u dodávek pro Brno změněn na jméno Anitra. Osamocený prototyp 05T získal jméno Vektra. Tramvaje shodné koncepce s pevnými, neotočnými podvozky dostaly na jaře 2008 souhrnné jméno Elektra – jednalo se jak o typy 03T, 06T a 10T, tak designově odlišné typy 13T, 14T, 16T a 19T. Tehdy byl totiž představen technicky odlišný vůz 15T, který byl pojmenován ForCity.\n\nNa jaře 2014 oznámila Škoda Transportation změnu v používání obchodních názvů vozidel a jejich rozšíření, neboť jména jsou pro veřejnost vhodnější než číselná tovární označení. U částečně nízkopodlažních tramvají rodiny Elektra s pevnými podvozky zůstalo označení zachováno. Typ 15T ForCity (plně nízkopodlažní, s koly spojenými nápravnicemi) je od té doby značen jako ForCity Alfa. Novější typy byly rozděleny rovněž podle konstrukce: plně nízkopodlažní vozidla s pevnými podvozky (26T, 28T) získala název ForCity Classic a částečně nízkopodlažní tramvaje s kombinací otočných a pevných podvozků (29T, 30T) byla pojmenována ForCity Plus. Typ Artic obdržel obchodní název ForCity Smart.\n\nPoznámka: Seznam je seřazen dle továrních typů, začíná tedy tramvají Škoda 01T a končí zatím posledním vyrobeným typem Škoda 35T. Řada mezi těmito dvěma modely ale není kompletní, neboť některé typy byly sice vyprojektovány, k jejich výrobě ale z různých příčin nedošlo (chybí tedy např. tramvaje Škoda 04T, 12T a další).\n\nZa označením a fotografií typu se nachází sloupce „Série“, kde jsou uvedena (známá) čísla výrobních sérií, „Obchodní jméno“ a „Jiné typové označení“ (viz výše). V „Dodávkách“ jsou uvedeny státy, kam byl daný typ vyvážen. Následují sloupce „Roky výroby“, „Počet vozů“ vyrobených v rámci daného továrního typu a „Poznámky“. Poslední sloupec „Zdroj“ uvádí odkazy na zdroje informací k jednotlivým typům v tabulce.\n\n"}
{"id": "584965", "url": "https://cs.wikipedia.org/wiki?curid=584965", "title": "Suzdal", "text": "Suzdal\n\nSuzdal () je město v Rusku, administrativní centrum Suzdalského rajónu Vladimirské oblasti. Leží na řece Kamence, přítoku Něrlu, 26 km severně od Vladimiru. Žije zde okolo 10 tisíc obyvatel.\n\nSuzdal je městem mnoha historických památek, z nichž některé jsou od roku 1992 v rámci Bílých památek Vladimiru a Suzdalu zaneseny na seznam světového dědictví UNESCO. Suzdal je také nedílnou součástí zlatého prstenu Ruska.\n\nV nejstarší ruské kronice Pověst dávných let je sídlo označeno jako \"Suždal\" (\"Суждаль\"), což může znamenat \"založit zde město\" nebo \"město má být zde\". Jiné teorie předpokládají odvození od slov \"szdati\" (\"съзьдати\"), tedy \"slepit z hlíny\", nebo \"ziždu\" (\"зижду\"), tedy stavím.\n\nNejstarší písemná zmínka o Suzdalu pochází z Novgorodského kodexu, kde se roku 999 píše, že jakýsi mnich Isaakij byl ustanoven popem v suzdalském chrámu svatého Alexandra-Arména. Nejstarší kronikářská zmínka pochází z Pověsti dávných let, kde se upomíná povstání pohanských žreců roku 1024.\n\nRoku 1107 město oblehli a dobyli Volžští Bulhaři.Na počátku 12. století, za vlády knížete Jurije I. Dolgorukého byl Suzdal centrem Rostovsko-suzdalského knížectví. Roku 1157 však kníže Andrej Bogoljubskij přenesl hlavní město do Vladimiru. V polovině 13. století byl Suzdal krátce hlavním městem Suzdalského knížectví, na počátku 14. století Suzdalsko-nižněnovgorodského knížectví, až se konečně roku 1392 stal součástí Moskevského velkoknížectví. Od roku 1572 byl Suzdal carským městem.\n\nMěsto bylo značně poškozeno v letech 1608-1610 během polsko-litevské okupace, takže v Suzdalu zůstalo pouze 78 dvorů. Roku 1612 Poláci opět obléhali město, avšak tentokrát bezúspěšně.\n\nRoku 1634 vyplenili město Krymští Tataři. V roce 1644 lehla popelem část města přiléhající ke kremlu. Další pohroma přišla v letech 1654-1655, kdy morová rána zahubila téměř polovinu z 2467 obyvatel města.\n\nV roce 1681 bylo napočítáno 6145 obyvatel a 515 dvorů. Od roku 1708 spadalo město do Moskevské gubernie, od roku 1796 získalo status újezdního města Vladimirské gubernie.\n\nSuzdal býval také důležitým náboženským centrem, v 16. století zde existovalo 11 klášterů (v 19. století již jen 5).\n\nAčkoliv ještě v 17. století zažilo město hospodářský rozkvět, později začlo upadat, až v polovině 19. století zcela ztratilo na významu, když se mu vyhla železnice.\n\nZa Sovětského svazu bylo v Suzdalu zbouráno 15 chrámů. Nicméně roku 1967 byl přijat generální plán rozvoje Suzdalu, podle kterého se měl stát Suzdal městem-muzeem. Byla tak zrušena nápravná zařízení, která ve městě fungovala, bylo vybudováno turistické centrum, zřízeny muzejní expozice, začalo se s restaurací památek.\n\nRoku 1992 byly Suzdalský kreml a Spaso-Jevfimijův klášter v rámci Bílých památek Vladimiru a Suzdalu zaneseny na seznam světového dědictví UNESCO.\n\nK 1. lednu 2016 byl Suzdal 936. největším městem Ruska (z celkových 1112).\n\nEkonomika města je orientována především na turismus, provoz stravovacích a ubytovacích zařízení, prodej suvenýrů atp.\n\nFunguje zde šicí dílna, výrobna suvenýrů z březové kůry a keramická dílna, které zastřešuje společnost Cech suvenýrů města Suzdal. Vyrábí se zde také medovina.\n\nKaždoročně se pořádají nejrůznější trhy spojené s kulturními akcemi.\n\nOd roku 2002 hostí Suzdal každoročně Ruský festival animovaného filmu pod širým nebem, hlavní přehlídku ruské animované tvorby.\n\nKaždou druhou sobotu v červnu se koná v Muzeu dřevěného stavitelství Festival okurek.\n\nOd roku 2010 se zde každoročně pořádá festival ruské sauny.\n\n\n\n\n\n\n\n\n"}
{"id": "584969", "url": "https://cs.wikipedia.org/wiki?curid=584969", "title": "Radim Hruška", "text": "Radim Hruška\n\nRadim Hruška (* 12. října 1984, Vsetín) je český hokejový útočník. Z hokejem začínal v Rožnově pod Radhoštěm. Většinu kariéry strávil ve Vsetíně. Mezi jeho další působiště patří Opava, Olomouc, Havířov, Skalica, Vítkovice a HC Košice. Nyní opět působí v Nových Zámcích.\n\n\n"}
{"id": "584972", "url": "https://cs.wikipedia.org/wiki?curid=584972", "title": "Teslíny", "text": "Teslíny\n\nTeslíny jsou vesnice, základní sídelní jednotka obce Věšín v okrese Příbram. Nacházejí se na silnici I/19 z Příbrami do Plzně asi 5 km západně od Věšína a 2 km východně od Míšova. Díky své nadmořské výšce 712 m n. m. jsou nejvýše položeným trvale obydleným sídlem ve Středočeském kraji.\n\nJméno Teslíny pochází pravděpodobně od výrazů tesla či tesliti neboli tesařská sekera či tesat.\n\nDnešní vesnice se nachází na místě bývalé samoty, kam byla přenesena zřejmě koncem 16. století z původní osady zvané Teslín, jež ve 14. století sloužila benediktinskému proboštství Baštín či Teslín zničenému pravděpodobně v roce 1421 husity. Tato osada ležela asi 2 km severněji na břehu Hořejšího padrťského rybníka, v dnešním katastrálním území Skořice v Brdech. Zanikla zřejmě koncem 18. či počátkem 19. století.\n\n"}
{"id": "584977", "url": "https://cs.wikipedia.org/wiki?curid=584977", "title": "Taylor Momsen", "text": "Taylor Momsen\n\nTaylor Michel Momsen (* 26. červenec 1993, St. Louis, USA) je americká herečka, zpěvačka a modelka, známá především z pohádkového filmu \"Grinch\" a seriálu \"Super drbna\". Je zpěvačkou americké rockové skupiny The Pretty Reckless.\n\nNarodila se v St. Louis do rodiny Collette a Michaela Momsenových. Je věřící, a tak v dětství navštěvovala římskokatolickou školu. Po přestěhování do Potomacu studovala školu Herberta Hoovera a později studovala také uměleckou školu v New Yorku. Její mladší sestra Sloane Momsen je také herečkou.\n\nHerečkou se stala už ve svých třech letech, kdy točila reklamu pro firmu \"Shake ´N´ Bake\". V roce 1996 se ukázala jako host také v Show Rosie O'Donnell a o dva roky později už byla obsazena do filmu, konkrétně do \"Ďábelské hry\". První velká příležitost však přišla až o dva roky později. Jako sedmiletá sehrála hlavní dětskou úlohu ve filmu \"Grinch\", kde se objevila po boku Jima Carreyho a kde také ukázala své pěvecké schopnosti. Za svou roli byla nominována na Young Artist Award za nejlepší vystoupení ve filmu pod 10. let, na Blockbuster Entertainment Award za Oblíbenou novou tvář ve filmu a na Saturn Award za Mladou herečku.\n\nDále hrála v dalších českým divákům známých filmech, ke kterým patří například \"Údolí stínů\" s Melem Gibsonem a kde také hrála její sestra Sloane, dále pak také hrála ve filmu \"\" nebo ve filmu \"Kámoš 3\".\n\nSnažila se také o hlavní roli do dnes populární Hanny Montany, hlavní úloha však nakonec připadla Miley Cyrus.\n\nHvězdou seriálu \"Super drbna\", kde hraje mladší sestru Dana Humpreyho, Jenny, se stala ve 14 letech. Od roku 2008 byl však v seriálu zaznamenán vývoj její osobnosti a jejího stylu, kterým procházela i v osobním životě. V roce 2010 natáčení seriálu opustila, protože se chtěla věnovat hudební kariéře s The Pretty Reckless. Přesto se v roce 2012 do seriálu vrátila alespoň na závěrečný díl.\n\nPo \"Super drbně\" si Taylor ještě zahrála v dramatu \"Paranoid Park,\" pod vedením Guse Van Santa. Jejím posledním natočením filmem je \"Spy School\" (2008).\n\nVe svých 14 letech se stala modelkou, když podepsala smlouvu s firmou \"IMG Models\". Stala se tváří britské značky New Look. a Madonniny značky 'Material Girl', kde ji však nahradila Kelly Osbourne.\n\nV roce 2010 si Taylor do své kampaně na parfém Parlez moi d´amour vybral britský módní návrhář John Galliano. O rok později se Tay stala tváří japonské značky Samantha Thavasa, kde propaguje kabelky.\n\nV roce 2013 si jí jako jednu z mnoha tváří vybrala společnost NEXT Model Management.\n\nV březnu 2009 oznámila, že její skupina The Pretty Reckless podepsala smlouvu s vydavatelstvím \"Interscope Records\". Uvedla také, že složila a napsala všechny písně a v kapele také hraje na kytaru.\n\nPoté, co Taylor a její skupina The Pretty Reckless měli problémy s nahrávací společností Interscope Records, podepsali smlouvu s jinou společností Razor & Tie. \n\nPrvní album \"Light Me Up\" vydali v roce 2010, druhé album \"Going to Hell\" v roce 2014 a zatím jejich poslední album \"Who You Selling For\" v roce 2016. \n\n"}
{"id": "584980", "url": "https://cs.wikipedia.org/wiki?curid=584980", "title": "XXx", "text": "XXx\n\nxXx je americký akční film z roku 2002, který režíroval Rob Cohen. Hlavním hercem je Vin Diesel v roli Xandera Cage, agenta NSA. Dále ve filmu hráli Asia Argento, Marton Csokas, Samuel L. Jackson a William Hope. Film měl premiéru v USA 9. srpna 2002.\n\nFilm byl natáčen převážně v Česku. Filmaři využili hrad Lipnice nad Sázavou, zámek Vranov nad Dyjí a různé lokace v Praze. Základna Anarchie 99 se natáčela ve skalním městě Velká.\n\nVe filmu se objevila také německá skupina Rammstein, na koncertu na začátku hraje skladbu „Feuer Frei!“.\n\nFilm vypráví o Xanderovi, který dostal jako nejlepší z cvičených agentů NSA úkol zastavit ruskou gangsterskou organizaci Anarchie 99 v pokusu o znovuzaložení SSSR. Xander je vyslán do Prahy a když si ho Anarchie oblíbí, protože sehraje vraždu policisty, dostává se jim pod kůži. Je však zrazen českým policistou, kterého měl údajně zabít a Anarchie se ho snaží odstranit a NSA ho odvolá. Xander se snaží ale zůstat kvůli agentce KGB Jeleně, která se vydává za přítelkyní vůdce Anarchie 99. Jelena zjistí, že Anarchie má v plánu vypustit nervový plyn Tichá Noc nad Prahu a pak New York, Berlín, Washington, D.C. a jiná světová města. Poté, co osvobodí Xandera ji však Anarchie prozkoumá a zajme. Xander ji zachrání, ale to už je Tichá noc na Vltavě a neúprosně se blíží k Praze.\n\n"}
{"id": "584981", "url": "https://cs.wikipedia.org/wiki?curid=584981", "title": "Marek Tomica", "text": "Marek Tomica\n\nMarek Tomica (* 1. ledna 1981, Jihlava) je český hokejový útočník. Většinu kariéry strávil ve Slavii Praha. Mezi jeho další působiště patří Beroun a Mladá Boleslav.\n\n\n"}
{"id": "584987", "url": "https://cs.wikipedia.org/wiki?curid=584987", "title": "Juraj Štefanka", "text": "Juraj Štefanka\n\nJuraj Štefanka (* 28. ledna 1976, Nitra) je slovenský hokejový útočník. Většinu kariéry strávil ve Vítkovicích. Mezi jeho další působiště patří Bratislava, Karlovy Vary, Plzeň, Kladno, Znojmo, Nižněkamsk a Třinec. Úspěšné druhé angažmá ve Vítkovicích skončilo ve finále play off sezóny 2009/10, Vítkovice skončily celkově druhé za Pardubicemi, a Štefanka se následně vydal do Slavie Praha. Ovšem jeho působení v pražském klubu nemělo dlouhého trvání, po 21 odehraných kolech s ním Slavia rozvázala spolupráci. V současné době hraje za HC Vítkovice Steel.\n\n\nStatistiky reprezentace na Mistrovstvích světa a Olympijských hrách:\n"}
{"id": "584989", "url": "https://cs.wikipedia.org/wiki?curid=584989", "title": "Mancipace", "text": "Mancipace\n\nMancipace (latinsky \"mancipatio\") byla stará forma derivativního nabytí vlastnictví v antickém Římě. Původně se jednalo o skutečný prodej věci potřebné pro zemědělskou domácnost, tzv. věci mancipační (\"res mancipi\"). Postupným vývojem se z reálného trhu „z ruky do ruky“ stal trh obrazný či imaginární (\"imaginaria venditio\") a mancipace sloužila k převodům vlastnického práva obecně (a nejen u věcí mancipačních). Stala se tak abstraktním jednáním, u něhož význam přestal být připisován \"kauze\", pro kterou se mancipace uskutečňovala (zda se jedná o prodej, darování či zřízení věna), důležité bylo jen to, že se vůbec uskutečnila. \n\nMancipace měla přesně stanovenou formu, jejíž nedodržení (byť v nepatrném detailu, například přeřeknutí) znamenalo, že se mancipace vůbec neuskutečnila a k převodu vlastnického práva nedošlo. Vyžadovala se přítomnost pěti svědků a tzv. vážného (\"libripens\"). Všichni museli být dospělí římští občané, o svědectví při mancipaci výslovně požádáni. Při ceremoniálním aktu nabyvatel uchopil danou věc (u nemovitostí se mancipace odehrávala přímo na pozemku, uchopení věci bylo symbolizováno hroudou země) a pronesl ustálenou slovní formuli: \"Hunc ego hominem ex iure Quiritium meum esse aio isque mihi emptus esto hoc aere aeneaque libra\" (Gaius, Inst. 1, 119). V ní prohlašoval, že mu věc náleží jako kviritskému vlastníkovi a že mu byla prodána „pomocí tohoto bronzu a této bronzové váhy“. (V dobách, kdy ještě v Římě nebyly používány ražené peníze, se pomocí váhy odvažovala trhová cena. U obrazného trhu již vážení odpadlo, místo toho nabyvatel jen udeřil malým symbolickým kouskem bronzu o váhu a předal jej převodci.) Právní účinky mancipace nastávaly okamžitě. \n\nVěci mancipační (ty, u kterých změna vlastnictví mohla proběhnout jen mancipací či případně injurecesí) byly určeny taxativně. Jednalo se o:\n"}
{"id": "584991", "url": "https://cs.wikipedia.org/wiki?curid=584991", "title": "Výhoda", "text": "Výhoda\n\nPojem výhoda, obecně „lepší postavení“, může znamenat\n\n\n\n"}
{"id": "584993", "url": "https://cs.wikipedia.org/wiki?curid=584993", "title": "Petr Jelínek", "text": "Petr Jelínek\n\nPetr Jelínek (* 19. června 1984, Praha) je český hokejový útočník. Většinu kariéry strávil ve Slavii Praha. Mezi jeho další působiště patří Moose Jaw, Prince George, Ústí nad Labem, Hradec Králové, Roanoke, Port Huron, Havlíčkův Brod a Žilina. Nyní působí v týmu Bílí Tygři Liberec.\n\nJeho otcem je bývalý hokejista Tomáš Jelínek.\n\n\n"}
{"id": "584995", "url": "https://cs.wikipedia.org/wiki?curid=584995", "title": "XXX", "text": "XXX\n\nPísmena XXX mohou znamenat:\n\n"}
{"id": "584996", "url": "https://cs.wikipedia.org/wiki?curid=584996", "title": "Lachtan hřivnatý", "text": "Lachtan hřivnatý\n\nLachtan hřivnatý (\"Otaria flavescens\") je šelma z čeledi lachtanovití. Žije na západním, jižním a východním pobřeží Jižní Ameriky a také na Falklandách. Charakterizuje ho robustní hlava a hnědá srst. Samec dorůstá až 3 m a až 350 kg. Od samice ho odlišíme díky mohutné hřívě na hlavě, díky které se mu říká lvoun. Je to druh nemigrující, místo, kde se rozmnožuje, využívá po celý rok.\n\nŽije na západním, jižním a východním pobřeží Jižní Ameriky, od Peru až k jižní Brazílii. Vyhledává vody s písčitým či plochým a skalnatým pobřežím.\n\nLachtan hřivnatý se živí rybami, korýši, hlavonožci a tučňáky.\n\nLachtani dosahují pohlavní dospělosti přibližně v 6 letech života (samice už ve 4). Opravdu silní samci mohou mít až 80 samic, většinou však tento počet nepřesáhne 20. V období rozmnožování nepřijímají lachtani žádnou potravu, využívají svých zásob podkožního tuku. Samice je březí asi 340 dní a je schopna svou březost pozastavit (opožděná nivelace), aby zajistila pro mládě ty nejvhodnější podmínky při narození. Samice rodí většinou právě jedno mládě. Mládě váží po narození přibližně 13 kg a měří 80 cm. Je černé a v průběhu několika měsíců se zbarví do hnědé až hnědočervené. Ve věku 3 – 4 týdnů začne malý lachtan plavat a ani ne ve dvou měsících je skvělým plavcem.\n\nV ČR ho chová ZOO Liberec a ZOO Zlín, které ho již několikrát úspěšně odchovaly.\n\n"}
{"id": "584997", "url": "https://cs.wikipedia.org/wiki?curid=584997", "title": "Černá Marie", "text": "Černá Marie\n\nSvětově první filmové produkční studio se jmenovalo Černá Marie (neboli Black Maria či samotným Edisonem přezdívaná \"\"Psí bouda\"\"), bylo postaveno na původním místě Edisonovy laboratoře ve West Orange v New Jersey 1. února 1893 za cenu 637,67 dolarů. Bylo vybudováno za účelem tvorby filmů pro kinetoskop. Černá Marie, černě obložená plechová chata s odklopitelnou střechou, se mohla točit kolem vlastní osy, takže sluneční světlo nezbytné pro snímání mohlo být řízeno do různých směrů.\n\nNa začátku května 1893 v brooklynském Institutu umění a věd Edison provedl vůbec první veřejnou demonstraci filmů přes kinetoskop v jeho Černé Marii. Představil sérii filmů s názvem \"Kovářové představení\" a ukázal tři lidi předstírající, že jsou kováři.\nPrvní filmy vyrobené ve studiu byly pod autorským právem Dicksona a uloženy v Knihovně Kongresu v srpnu 1893. Na začátku ledna 1894 byl \"Edisonův kinetoskopický záznam kýchnutí\" (neboli \"Kýchnutí Freda Otta\") jeden z prvních krátkých filmů, které Dickson představil veřejnosti v edisonově studiu spolu se svým asistentem Fredem Ottem. Dalších pět krátkých filmů bylo vyrobeno pro reklamní účely. Autorské práva dříve patřily Fredu Ottovi, zaměstnanci Edisona, který komicky kýchal na kameru. Většina prvních filmů natočených ve studiu byly kouzelnické představení, varieté, herci z \"Buffalo Bill Wild West Show\", boxerské zápasy či kohoutí zápasy. Většina \"pohyblivých obrázků\" však byly neupravené primitivní dokumenty, domácí videa a ukázky z běžného života – pouliční scény, práce policie nebo hasičů či záběry projíždějícího vlaku.\n"}
{"id": "584998", "url": "https://cs.wikipedia.org/wiki?curid=584998", "title": "Barney a přátelé", "text": "Barney a přátelé\n\nBarney a přátelé (v anglickém originále Barney & Friends) je americký muzikálový televizní seriál pro děti z let 1992–2010. Hlavní roli v něm mají plyšoví dinosauři Barney, malá Bop a BJ. V seriálu se ocitlo také mnoho pozdějších hvězd jako Selena Gomezová a Demi Lovato. Seriál si získal oblibu hlavně u dětí mladších čtyř let. Seriál byl se všemi písničkami kompletně přeložen do češtiny. Hlavní písničkou je \"I Love You\" neboli \"Mám tě rád\".\n\nBarney je nejrozumnější ze všech dinosaurů. Je fialový se zeleným břichem. Zpívá hlavní hlas ve všech sonzích.\n\nBJ je malý žlutý dinosaurus, nejlepší kamarád Barneyho. Je zářivě žlutá s červeným břichem a pihami. Také je bratrem malé Bop kterou se pořád snaží poučovat, ale sám dělá neplechu\n\nMalá Bop je nejmenší z trojice dinosaurů. Je sestrou BJ a má rádu svojí žlutou dečku. Je zelenorůžová a absolutně závislá na žlutých věcech.\n\n"}
{"id": "585002", "url": "https://cs.wikipedia.org/wiki?curid=585002", "title": "Gediminas Vagnorius", "text": "Gediminas Vagnorius\n\nGediminas Vagnorius (* 10. června 1957) je litevský politik, veřejný činitel, signatář Zákona o obnovení nezávislosti Litvy, vyhlášeného Nejvyšším sovětem Litevské Republiky, třetí a osmý litevský premiér po vyhlášení obnovení nezávislosti (11.3.1990) v letech 1991–1992 a 1996–1999. Jeho mateřštinou je žemaitština, hovoří plynně litevsky (s žemaitským přízvukem), německy a rusky.\n\nNarodil se v rodině sedláka a učitelky. Od roku 1962 bydlel v Telšiajích. V roce 1975 ukončil školní docházku na 4. střední škole v Telšiajích. V roce 1980 absolvoval Vilniuský Institut stavebního inženýrství. V roce 1980 obhájil disertaci Kandidáta ekonomických věd (později byla tato vědecká hodnost přirovnána Doktoru sociálních věd). V letech 1988–1990 vědecký vedoucí v Ekonomickém institutu Akademie věd.\n\nByl zvolen do Nejvyšší Rady Seimu v kadencích 1992–1996, 1996–2000 a 2000–2004. Byl premiérem ve III. a v VIII. vládě. V letech 1993–1999 předseda Vlastenecké Unie (Litevských konzervativců). 3. dubna 2000 byl vyhoštěn z Vlastenecké Unie a stal se předsedou nově vytvořené strany Svazu umírněných konzervativců. Po sloučení této strany s Ligou mladých Křesťanských demokratů do strany Sociální Svaz Křesťanských demokratů se stal předsedou této sloučené strany.\n\nPo sloučení Sociálního Svazu Křesťanských demokratů s frakcí Seimu \"Jednotná Litva\" (23. ledna 2010) byl Gediminas Vagnorius jednohlasně zvolen předsedou nové Strany Křesťanů.\n\nGediminas Vagnorius byl autorem a vykonavatelem úspěšného projektu urychleného finančního, bankovního a ekonomického odpoutání Litvy od finančních struktur rozpadajícího se Sovětského svazu, kde (v celém postsovětském prostoru včetně Litvy) v té době zuřila nevídaná hyperinflace. Jedním z nejdůležitějších nástrojů této politiky bylo zavedení takzvaných \"talonů, lidově: vágnorek\". Ty byly zavedeny 5. srpna 1991, zpočátku jako nuceně souběžné platidlo (poměr: 1 talon = 1 rubl) se sovětským rublem. Tedy pokud nějaká položka zboží stála v SSSR kupříkladu 50,00 rublů, bylo v Litvě nutno zaplatit 50 rublů + 50 talonů. Za samotné ruble bez talonů nebylo možno (kromě černého trhu) nakoupit. Ve druhé etapě talony plně nahradily ruble. Hned od začátku bylo deklarováno, že talony jsou přechodným platidlem v přechodu na lity, které byly nakonec zavedeny 25. června 1993 v poměru 100 talonů = 1 litas. Talony (vágnorky) byly výhradně papírové a po jejich stažení z oběhu byly v Grigiškách recyklovány na toaletní papír.\n"}
{"id": "585003", "url": "https://cs.wikipedia.org/wiki?curid=585003", "title": "Leopold I. Štýrský", "text": "Leopold I. Štýrský\n\nLeopold I. Štýrský zvaný též Leopold Silný (něm. \"Liutpold der Tapfere\"; † 24. října 1129) byl štýrský markrabě a fojt kláštera sv. Lambrechta.\n\nNarodil se jako syn markraběte Otakara II. a jeho druhé choti Alžběty, dcery rakouského markraběte Leopolda II. Po otcově smrti roku 1122 zdědil markrabství štýrské a téhož roku či roku následujícího se oženil se Žofií Bavorskou, vdovou po zavražděném Bertoldovi ze Zähringenu.\n\nRoku 1129 založil v údolí řeky Mur cisterciácký klášter Rein, kde se roku 2006 nalezl jeho hrob. Zemřel náhle krátce po založení kláštera. Protože jeho syn Otakar byl nezletilý, stali se jeho poručníky strýc Bernard z Trixenu a vdova Žofie.\n\n\n"}
{"id": "585005", "url": "https://cs.wikipedia.org/wiki?curid=585005", "title": "Třída Lupo", "text": "Třída Lupo\n\nTřída Lupo je třída víceúčelových fregat, stavěných pro italské námořnictvo loděnicí Cantieri Navali Riuniti (CNR). Celkem bylo postaveno 18 lodí této třídy. Mimo Itálii měly dva zahraniční uživatele – námořnictva Peru a Venezuely. Čtyři fregaty postavené pro Irák mu nebyly předány kvůli zbrojnímu embargu. Fregaty této třídy jsou stále v aktivní službě.\n\nJednotky třídy \"Lupo\" / \"Artigliere\":\nHlavňovou výzbroj tvoří jeden 127mm kanón (délka hlavně 54 ráží) v dělové věži na přídi a dva dvojhlavňové 40mm kanóny Bofors (délka hlavně 70 ráží) systému DARDO ve věžích po stranách hangáru. Osm protilodních střel Otomat Mk 2 je umístěno po stranách nástavby a hangáru. Na střeše hangáru je navíc osminásobné vypouštěcí zařízení protiletadlových střel RIM-7 Sea Sparrow. Protiponorkovou výzbroj představují dva tříhlavňové 324mm protiponorkové torpédomety. Na palubě je přistávací plocha a hangár pro jeden vrtulník, obvykle typu AB-204 či AB-212. Pokud je hangár složený, může být na palubě ještě druhý vrtulník.\n\nPohonný systém je koncepce CODOG. Při běžné plavbě lodě pohání dva diesely GMT 230-20M, díky kterým mohou plout rychlostí až 20 uzlů. V bojové situaci lodě pohání pouze dvě plynové turbíny General Electric LM2500. Nejvyšší rychlost je v takovém případě 35 uzlů.\n\nItalské námořnictvo nejprve v letech 1977–1980 zařadilo do služby čtyři fregaty – \"Lupo\", \"Sagittario\", \"Perseo\" a \"Orsa\". Tyto fregaty byly na počátku 90. let modernizovány a po roce 2000 vyřazeny a prodány do Peru. Druhá čtveřice fregat – \"Artigliere\", \"Aviere\", \"Bersagliere\" a \"Granatiere\", byla původně stavěna pro Irácké námořnictvo. Jelikož však vypukla Íránsko-irácká válka a na dovoz zbraní do těchto zemí bylo uvaleno embargo, fregaty téměř 10 let marně čekaly na jiného kupce a nakonec je do roku 1996 převzali Italové jako třídu \"Artigliere\". Všechny byly upraveny pro potřeby nového vlastníka, například byla odstraněna jejich protiponorková výzbroj a střely RIM-7 Sea Sparrow nahradil typ Aspide.\n\nPeruánské námořnictvo zakoupilo fregaty \"Carvajal\", \"Villavisencio\", \"Montero\" a \"Mariátegui\". První dvě byly postaveny v Itálii a dokončeny v roce 1979, zatímco druhý pár stavělo Peru v licenci v přístavu Callao a dokončilo je mezi lety 1984–1987. Lišily se například použitými radary a střelami Aspide namísto typu Sea Sparrow. V letech 2004–2006 k nim Peru přikoupilo vyřazené italské fregaty \"Aguirre\", \"Palacios\", \"Bolognesi\" a \"Quiñones\", téže třídy.\n\nVenezuela v letech 1980–1982 zařadila do svého námořnictva šest fregat této třídy, pojmenovaných \"Mariscal Sucre\" (F 21), \"Almirante Brión\" (F 22), \"General Urdaneta\" (F 23), \"General Soublette\" (F 24), \"General Salóm\" (F 25) a \"Almirante García\" (F 26).\n\nV letech 1998–2002 byly první dvě fregaty modernizovány americkou loděnicí Ingalls Shipbuilding. Modernizace dalších plavidel byla zastavena po převzetí vlády Hugem Chávezem. Menší opravy fregaty \"General Soublette\" byly provedeny ve Venezuele, avšak další provoz třídy výrazně zkomplikovalo embargo na dovoz náhradních dílů z roku 2006. Fregaty \"General Urdaneta\", \"General Salóm\" a \"Almirante García\" proto byly od roku 2004 odstaveny v loděnici DIANCA. V roce 2015 bylo oznámeno, že opravu a modernizaci fregaty \"General Soublette\" zajistí kubánská loděnice Astillero Empesa Militar Industrial Gramna. Ta však s opravou západních plavidel nemá zkušenosti.\n\n"}
{"id": "585022", "url": "https://cs.wikipedia.org/wiki?curid=585022", "title": "Ilja Bryzgalov", "text": "Ilja Bryzgalov\n\nIlja Nikolaevič Bryzgalov (* 22. června 1980, Toljatti, Sovětský svaz) je bývalý ruský hokejový brankář. V roce 2007 vyhrál s týmem Anaheim Ducks Stanley Cup.\n\nJe mistrem světa z roku 2009. Na Olympijských hrách v Salt Lake City získal s ruskou reprezentací bronzovou medaili.\n\n\n"}
{"id": "585031", "url": "https://cs.wikipedia.org/wiki?curid=585031", "title": "Enfluran", "text": "Enfluran\n\nEnfluran (systematický název (\"RS\")-2-chlor-1,1,2-trifluorethyl(difluormethyl)ether) je halogenovaný ether běžně používaný v 70. a 80. letech 20. století jako celkové inhalační anestetikum. Objevil ho Ross Terrell v roce 1963, poprvé byl klinicky použit byl v roce 1966.\n\nEnfluran je strukturální izomer isofluranu. Při pokojové teplotě je kapalný a snadno se vypařuje.\n\nKlinicky způsobuje enfluran útlum srdeční kontraktility závislý na dávce, čímž současně klesá také spotřeba kyslíku srdečním svalem. Zhruba 2 - 5 % vdechnuté dávky se oxidují v játrech, vznikají při tom fluoridové ionty a kyselina difluormethoxy-difluoroctová. Tento metabolismus je výrazně větší než u strukturálního izomeru isofluranu.\n\nEnfluran také snižuje práh pro vznik křečí a proto by se neměl používat zejména u osob s epilepsií. Může také způsobovat maligní hypertermii. U těhotných žen uvolňuje dělohu.\n\nEnfluran a methoxyfluran mají nefrotoxické účinky a mohou způsobit akutní selhání ledvin, obvykle prostřednictvím nefrotoxického metabolitu.\n"}
{"id": "585038", "url": "https://cs.wikipedia.org/wiki?curid=585038", "title": "Lázeňský pohár", "text": "Lázeňský pohár\n\nLázeňský pohár je fotbalový turnaj, jehož se účastní mužstva jednotlivých lázeňských obcí a měst na území České republiky, kteří mají fotbalové mužstvo začleněné ve strukturách Fotbalové asociace České republiky.\n\nPrvní ročník turnaje se uskutečnil v roce 1978. Dne 8. srpna 1977 rozeslal tehdejší tajemník SK Janské Lázně do deseti lázeňských měst v Československu. Ze sedmi z nich se mu vrátila kladná odpověď a turnaj nazvaný \"Lázeňský pohár\" tak mohl začít. Poprvé se uskutečnil ve dnech 5. a 6. srpna v Janských Lázních na stadionu V Klusu a utkaly se v něm týmy:\n\nMužstva byla na počátku turnaje losem rozdělena do dvou skupin a v rámci každé skupiny sehrála utkání s každým ze svých soupeřů. Pak se sestavila tabulka a vítězové skupin spolu hráli o vítězství v turnaji, mužstva na druhých místech o celkové třetí místo, mužstva na třetích místech o závěrečné páté místo a poslední mužstva ve skupinách si to vzájemně rozdala o místo sedmé. Vítězem turnaje se stalo mužstvo Františkových Lázní a obdrželo putovní pohár, který pro tento turnaj nechaly vyrobit Československé státní lázně Janské Lázně.\n\n"}
{"id": "585039", "url": "https://cs.wikipedia.org/wiki?curid=585039", "title": "Masaryk (rozcestník)", "text": "Masaryk (rozcestník)\n\nObjekty nazvané po československém prezidentu Masarykovi:\n\n\n\n\n\n"}
{"id": "585040", "url": "https://cs.wikipedia.org/wiki?curid=585040", "title": "Mistrovství světa ve volejbale mužů 1974", "text": "Mistrovství světa ve volejbale mužů 1974\n\n8. mistrovství světa ve volejbale mužů proběhlo v dnech 11. – 26. října v Mexiku.\n\nTurnaje se zúčastnilo 24 mužstev, rozdělených do šesti čtyřčlenných skupin, z nichž první dva týmy postoupily do tří čtvrtfinálových skupin, týmy z prvního a druhého místa postoupily do finálové skupiny kde se hrálo o medaile. Družstva, která skončila ve čtvrtfinále na třetím a čtvrtém místě hrála ve skupině o 7. - 12. místo. Týmy, které skončily v základní skupině na třetím a čtvrtém místě, hrály o 13. - 24. místo. Mistrem světa se stalo družstvo Polska.\n\n NDR - Venezuela 3:0 (15:2, 15:3, 15:7) \n\n13. října 1974 - Guadalajara\n\n13. října 1974 - Guadalajara\n\n14. října 1974 - Guadalajara\n\n14. října 1974 - Guadalajara\n\n15. října 1974 - Guadalajara\n\n15. října 1974 - Guadalajara\n\n Mexiko - Dominikánská republika 3:0 (15:2, 15:2, 15:10) \n\n12. října 1974 - Mexico City\n\n13. října 1974 - Mexico City\n\n14. října 1974 - Mexico City\n\n14. října 1974 - Mexico City\n\n15. října 1974 - Mexico City\n\n15. října 1974 - Mexico City\n\n Bulharsko - Panama 3:0 (15:0, 15:1, 15:2) \n\n13. října 1974 - Monterrey\n\n13. října 1974 - Monterrey\n\n14. října 1974 - Monterrey\n\n14. října 1974 - Monterrey\n\n15. října 1974 - Monterrey\n\n15. října 1974 - Monterrey\n\n Belgie - Čína 3:1 (15:5, 15:10, 8:15, 15:12)\n\n13. října 1974 - Tijuana\n\n13. října 1974 - Tijuana\n\n14. října 1974 - Tijuana\n\n14. října 1974 - Tijuana\n\n15. října 1974 - Tijuana\n\n15. října 1974 - Tijuana\n\n Rumunsko - Korejská republika 3:0\n\n13. října 1974 - Puebla\n\n13. října 1974 - Puebla\n\n14. října 1974 - Puebla\n\n14. října 1974 - Puebla\n\n15. října 1974 - Puebla\n\n16. října 1974 - Puebla\n\n SSSR - USA 3:0 (15:6, 15:2, 15:13) \n\n13. října 1974 - Toluca\n\n13. října 1974 - Toluca\n\n14. října 1974 - Toluca\n\n14. října 1974 - Toluca\n\n15. října 1974 - Toluca\n\n15. října 1974 - Toluca\n\n Kuba - Brazílie 3:0 (15:9, 15:13, 15:6) \n\n18. října 1974 - Puebla\n\n18. října 1974 - Puebla\n\n19. října 1974 - Puebla\n\n19. října 1974 - Puebla\n\n20. října 1974 - Puebla\n\n20. října 1974 - Puebla\n\n Polsko - NDR 3:0 (15:4, 15:6, 15:2) \n\n18. října 1974 - Mexico City\n\n18. října 1974 - Mexico City\n\n19. října 1974 - Mexico City\n\n19. října 1974 - Mexico City\n\n20. října 1974 - Mexico City\n\n20. října 1974 - Mexico City\n\n Japonsko - Nizozemsko 3:0 (15:6, 15:3, 15:4) \n\n18. října 1974 - Toluca\n\n18. října 1974 - Toluca\n\n19. října 1974 - Toluca\n\n19. října 1974 - Toluca\n\n20. října 1974 - Toluca\n\n20. října 1974 - Toluca\n\n NDR - Československo 3:2 (14:16, 15:10, 15:10, 11:15, 15:7)\n\n22. října 1974 - Mexico City\n\n22. října 1974 - Mexico City\n\n22. října 1974 - Mexico City\n\n23. října 1974 - Mexico City\n\n23. října 1974 - Mexico City\n\n23. října 1974 - Mexico City\n\n24. října 1974 - Mexico City\n\n24. října 1974 - Mexico City\n\n24. října 1974 - Mexico City\n\n26. října 1974 - Mexico City\n\n26. října 1974 - Mexico City\n\n26. října 1974 - Mexico City\n\n27. října 1974 - Mexico City\n\n27. října 1974 - Mexico City\n\n28. října 1974 - Mexico City\n\n Kuba - Nizozemsko 3:1 (15:9, 15:17, 15:2, 15:7) \n\n22. října 1974 - Toluca\n\n22. října 1974 - Toluca\n\n22. října 1974 - Toluca\n\n23. října 1974 - Toluca\n\n23. října 1974 - Toluca\n\n23. října 1974 - Toluca\n\n24. října 1974 - Toluca\n\n24. října 1974 - Toluca\n\n24. října 1974 - Toluca\n\n26. října 1974 - Toluca\n\n26. října 1974 - Toluca\n\n26. října 1974 - Toluca\n\n27. října 1974 - Toluca\n\n27. října 1974 - Toluca\n\n27. října 1974 - Toluca\n\n Tunisko - Kanada 3:2 (15:10, 11:15, 13:15, 15:13, 15:11)\n\n18. října 1974 - Guadalajara\n\n18. října 1974 - Guadalajara\n\n19. října 1974 - Guadalajara\n\n19. října 1974 - Guadalajara\n\n20. října 1974 - Guadalajara\n\n20. října 1974 - Guadalajara\n\n Čína - Dominikánská republika 3:0 (15:4, 15:2, 15:12) \n\n18. října 1974 - Monterrey\n\n18. října 1974 - Monterrey\n\n19. října 1974 - Monterrey\n\n19. října 1974 - Monterrey\n\n20. října 1974 - Monterrey\n\n20. října 1974 - Monterrey\n\n Itálie - Panama 3:0 (15:1, 15:7, 15:3) \n\n18. října 1974\n\n18. října 1974\n\n19. října 1974\n\n19. října 1974\n\n20. října 1974\n\n20. října 1974\n\n Čína - Francie 3:1\n\n22. října 1974 - Tijuana\n\n22. října 1974 - Tijuana\n\n22. října 1974 - Tijuana\n\n23. října 1974 - Tijuana\n\n23. října 1974 - Tijuana\n\n23. října 1974 - Tijuana\n\n24. října 1974 - Tijuana\n\n24. října 1974 - Tijuana\n\n24. října 1974 - Tijuana\n\n26. října 1974 - Tijuana\n\n26. října 1974 - Tijuana\n\n26. října 1974 - Tijuana\n\n27. října 1974 - Tijuana\n\n27. října 1974 - Tijuana\n\n27. října 1974 - Tijuana\n \n\n22. října 1974 - Guadalajara\n\n22. října 1974 - Guadalajara\n\n22. října 1974 - Guadalajara\n\n23. října 1974 - Guadalajara\n\n23. října 1974 - Guadalajara\n\n23. října 1974 - Guadalajara\n\n24. října 1974 - Guadalajara\n\n24. října 1974 - Guadalajara\n\n24. října 1974 - Guadalajara\n\n26. října 1974 - Guadalajara\n\n26. října 1974 - Guadalajara\n\n26. října 1974 - Guadalajara\n\n27. října 1974 - Guadalajara\n\n27. října 1974 - Guadalajara\n\n27. října 1974 - Guadalajara\n1. Polsko\n5. Československo\n\n"}
{"id": "585046", "url": "https://cs.wikipedia.org/wiki?curid=585046", "title": "Minimální alveolární koncentrace", "text": "Minimální alveolární koncentrace\n\nMinimální alveolární koncentrace (MAC) je koncept používaný pro porovnávání síly (potence) inhalačních anestetik. Stručně řečeno, je definována jako taková koncentrace par v plicích, která je potřeba k tomu, aby u 50 % osob zabránila obranné pohybové reakci na chirurgický (bolestivý) podnět. Statisticky se tedy jedná o medián.\n\nKoncept byl uveden v roce 1965. Mezi další použití MAC patří MAC-BAR (1,7 - 2,0 MAC), což je koncentrace potřebná k zablokování reflexů autonomního nervstva na nociceptivní podněty, a MAC-awake (0,3 - 0,5 MAC), koncentrace potřebná k zablokování volních reflexů a vědomého vnímání.\n\nMAC je koncentrace par (měřená v procentech při atmosférickému tlaku, tj. jako parciální tlak), která zabraňuje reakci na standardní chirurgický podnět (tradičně na danou hloubku a šířku incizí kůže) u 50 % subjektů. Toto měření se provádí v ustáleném stavu (předpokládá se konstantní alveolární koncentrace po dobu 15 minut), za předpokladu, že toto umožňuje rovnováha mezi plyny v plicních sklípcích, v krvi a v mozku. MAC je uznávaná míra potence celkových inhalačních anestetik, protože zůstává pro danou látku v zásadě konstantní i za proměnlivých podmínek.\n\n"}
{"id": "585047", "url": "https://cs.wikipedia.org/wiki?curid=585047", "title": "Martial Mbandjock", "text": "Martial Mbandjock\n\nMartial Mbandjock (* 14. října 1985, Roubaix, Nord-Pas-de-Calais) je francouzský atlet, sprinter.\n\nV roce 2007 vybojoval na mistrovství Evropy do 22 let v Debrecínu bronzovou medaili v běhu na 100 metrů. Na světovém šampionátu v Ósace skončil ve čtvrtfinále. O rok později na halovém MS ve Valencii neprošel v běhu na 60 metrů do finále. Na letních olympijských hrách v Pekingu skončila jeho cesta v semifinále, kde obsadil časem 10,18 s dělené čtrnácté místo.\n\nV roce 2009 získal na středomořských hrách v italské Pescaře zlatou medaili v závodě na 100 metrů. V témž roce na světovém šampionátu v Berlíně postoupil v běhu na 100 metrů do semifinále, kde skončil celkově dvanáctý. Na dvojnásobné trati doběhl ve druhém semifinálovém běhu v čase 20,43 s na pátém místě a postup do finále mu těsně unikl.\n\nNa mistrovství Evropy v atletice 2010 v Barceloně vybojoval tři medaile. Ve vyrovnaném finále běhu na 100 metrů vybojoval bronzovou medaili v čase 10,18 s. Stříbro získal za stejný čas Brit Mark Lewis-Francis. Bez medaile zůstali Portugalec Francis Obikwelu a Brit Dwain Chambers, kteří rovněž proběhli cílem v čase 10,18 s. Druhý bronz získal v běhu na 200 metrů. Nejcennější kov vybojoval ve štafetovém běhu na 4 x 400 metrů, když francouzské kvarteto, za které dále běželi Jimmy Vicaut, Christophe Lemaitre a Pierre-Alexis Pessonneaux proběhlo cílem v čase 38,11 s. Druzí Italové byli o šest setin pomalejší.\n\n"}
{"id": "585048", "url": "https://cs.wikipedia.org/wiki?curid=585048", "title": "Bosonožský hájek", "text": "Bosonožský hájek\n\nBosonožský hájek je přírodní rezervace nacházející se na samém západním okraji katastru brněnské městské části Brno-Bosonohy v lokalitě Zadní boří. Předmětem ochrany je zachovalý lesní porost hostící množství druhů vyšších rostlin. Území patří mezi evropsky významné lokality soustavy Natura 2000. Jedná se také o mykologicky velmi významnou lokalitu, na níž byl zaznamenán výskyt 347 druhů makromycet.\n\nPodloží Bosonožského hájku je tvořeno spraší, v níž se nacházejí hluboké strže. Ty patrně souvisí s někdejším zemědělským využíváním této oblasti, které přispělo k erozi půdy. Území se v jejím důsledku stalo zemědělsky nezajímavým, což umožnilo jeho opětovné zalesnění.\n\nVe stromovém patře dominuje dub zimní (\"Quercus petraea\") s příměsí borovice lesní (\"Pinus sylvestris\") a lípy srdčité (\"Tilia cordata\"). Ve stinných stržích přibývá habr obecný (\"Carpinus betulus\"), javor babyka (\"Acer campestre\"), buk lesní (\"Fagus sylvatica\") a jen místy jeřáb břek (\"Sorbus torminalis\") a jilm vaz (\"Ulmus laevis\").\n\nBylinné patro je neobvykle druhově bohaté; v roce 2008 zde bylo zaznamenáno 284 druhů vyšších rostlin, z toho 41 ohrožených. Význačnými druhy jsou například zvonek moravský (\"Campanula moravica\"), čilimník řezenský (\"Chamaecytisus ratisbonensis\"), lýkovec jedovatý (\"Daphne mezereum\"), černohlávek velkokvětý (\"Prunella grandiflora\") nebo pryšec mandloňovitý (\"Tithymalus amygdaloides\"). Ze zvláště chráněných stojí za zmínku medovník meduňkolistý (\"Melittis melissophyllum\") a hvězdnice chlumní (\"Aster amellus\").\n\nV Bosonožském hájku roste také 8 druhů více či méně ohrožených orchidejí: střevíčník pantoflíček (\"Cypripedium calceolus\"), vemeník dvoulistý (\"Platanthera bifolia\"), vemeník zelenavý (\"Platanthera chlorantha\"), kruštík širolistý (\"Epipactis helleborine\"), kruštík růžkatý (\"Epipactis muelleri\"), okrotice bílá (\"Cephalanthera damasonium\") a nezelené druhy hlístník hnízdák (\"Neottia nidus-avis\") a korálice trojklaná (\"Corallorhiza trifida\").\n\nV rezervaci byl doložen výskyt řady chráněných a ohrožených makromycetů, například Hřib Fechtnerův (\"Butyriboletus fechtnerii\"), choroš oříš (\"Polyporus umbellatus\"), chřapáč okrový (\"Helvella pithyophila\") a pavučinec lilákový (\"Cortinarius sodagnitus\").\nZachovalý les se starými pařezy s výmladky a doupnými stromy je domovem mnoha druhů bezobratlých. Ze zvláště chráněných jsou to například roháč obecný (\"Lucanus cervus\"), tesařík piluna (\"Prionus coriarius\"), motýli bělopásek topolový (\"Limenitis populi\") a batolec duhový (\"Apatura iris\"), na loukách při jižním okraji kudlanka nábožná (\"Mantis religiosa\"), plazy zastupují slepýš křehký (\"Anguis fragilis\"), užovka obojková (\"Natrix natrix\") a ještěrka obecná (\"Lacerta agilis\").. Z ptačích druhů tu hnízdí například žluna zelená (\"Picus viridis\"), strakapoud prostřední (\"Dendrocopos medius\") a vzácnější strakapoud malý (\"Dendrocopos minor\"), lejsek bělokrký (\"Ficedula albicollis\"), lejsek šedý (\"Muscicapa striata\"), dlask tlustozobý (\"Coccothraustes cocothraustes\") a žluva hajní (\"Oriolus oriolus\").\n\n"}
{"id": "585050", "url": "https://cs.wikipedia.org/wiki?curid=585050", "title": "Mniší hora", "text": "Mniší hora\n\nMniší hora je přírodní památka nacházející se v katastru městské části Brno-Bystrc. Předmětem ochrany jsou přírodě blízká a přirozená lesní společenstva dubohabrového lesa s druhově bohatým bylinným podrostem.\n\nMniší hora byla vyhlášena 11. února 1950 jako vůbec první chráněné území v Brně, a to v kategorii přírodní rezervace o rozloze 54,25 ha. Už v červnu téhož roku došlo k zahájení výstavby areálu zoologické zahrady, která byla o tři roky později slavnostně otevřena. 29. listopadu 1988 došlo k převedení chráněného území do kategorie státní přírodní rezervace; roku 1992 bylo prohlášeno přírodní památkou.\n\nSkalní podloží hřbetu Mniší hory je tvořeno amfibolickými a biotit-amfibolickými diority brněnského masívu. Jedná se o hrásť, omezenou na západě zlomy vůči Bystrcké kotlině, na východě vůči Medlánecké sníženině. Na jejich svazích se vyvinula kyselá kambizem typická, na výchozech hornin ranker kambický a litozem typická.\n\nZ lesních porostů převažují doubravy a dubohabřiny, hostící některé ohrožené a chráněné druhy rostlin, např. lilii zlatohlavou (\"Lilium martagon\"), medovník velkokvětý (\"Melittis melissophyllum\"), brambořík nachový (\"Cyclamen purpurascens\"), dřín obecný (\"Cornus mas\") aj. Pařeziny s dostatkem tlejícího dřeva umožňují výskyt některých chráněných druhů ptáků, např. strakapouda prostředního (\"Dendrocopos medius\"), krutihlava obecného (\"Jynx torquilla\"), lejska šedého (\"Muscicapa striata\") nebo žluvy hajní (\"Oriolus oriolus\").\n\n"}
{"id": "585054", "url": "https://cs.wikipedia.org/wiki?curid=585054", "title": "Nicolas Douchez", "text": "Nicolas Douchez\n\nNicolas Douchez (* 22. duben 1980, Rosny-sous-Bois) je francouzský fotbalový brankář,\nkterý momentálně působí v klubu Paris Saint-Germain.\n\n"}
{"id": "585059", "url": "https://cs.wikipedia.org/wiki?curid=585059", "title": "Millerův–Rabinův test prvočíselnosti", "text": "Millerův–Rabinův test prvočíselnosti\n\nMillerův-Rabinův test prvočíselnosti je jedním z testů prvočíselnosti, tedy z algoritmů rozhodujících, zdali je dané číslo prvočíslo. Je podobný Fermatovu testu prvočíselnosti a Solovayovu-Strassenovu testu prvočíselnosti. Původní verze vyvinutá Gary Lee Millerem byla deterministická, ovšem závisela na nedokázané zobecněné Riemannově hypotéze. Michael O. Rabin na jejím základě vyvinul verzi pravděpodobnostní, která na ničem nedokázaném nezávisí.\n\nStejně jako Fermatův a Solovayův-Strassenův test, i Millerův-Rabinův test je založen na existenci rovností, které jsou splněny pro prvočísla, ale obecně neplatí. Platnost těchto rovností je zkoušena na testovaném čísle.\n\nPředevším platí lemma o odmocninách z jedné v konečném tělese formula_1, kde \"p\" je prvočíslo větší než dva. Jistě platí, že umocnění 1 a -1 na druhou modulo \"p\" dávají 1, a dále platí, že jsou to jediné dvě druhé odmocniny z jedné. To je jednak důsledek obecnější skutečnosti, že polynom v tělese má nanejvýš tolik různých kořenů, kolik je jeho stupeň, jednak to lze rychle dokázat i přímo. Předpokládejme, že \"x\" je druhá odmocnina z 1 modulo \"p\". Potom\nJinými slovy, \"p\" dělí součin formula_4. Tedy dělí jeden z činitelů, proto je \"x\" kongruentní modulo \"p\" buď 1 nebo -1.\n\nJe-li \"n\" liché prvočíslo, pak \"n\"−1 je sudé a můžeme je rozepsat jako 2·\"d\", kde \"s\" a \"d\" jsou kladná celá čísla, přičemž \"d\" je liché. Můžeme ukázat, že pro každé formula_5 platí buď:\nnebo\n\nTo je vidět z kombinace předchozího lemma a z Malé Fermatovy věty, která říká:\n\nPostupným druhým odmocňováním \"a\" můžeme dostávat buď stále 1, nebo časem připadneme na -1.\nMillerův-Rabinův prvočíselný test je založen na snaze najít \"a\" takové, že \na\ntedy takové \"a\", které by bylo \"svědkem složenosti\" čísla \"n\".\n\nPro každé liché složené číslo existuje mnoho svědků \"a\", ale není znám žádný jednoduchý způsob, jak je nalézt. Proto je tento test používán jako pravděpodobnostní. Je vybráno náhodné formula_13 a je zkontrolováno, zda není svědkem složenosti čísla \"n\". Pro zvýšení pravděpodobnosti je možné test několikrát zopakovat s různými náhodně vybranými \"a\".\n\nPředpokládejme, že chceme otestovat, zda je číslo \"n\" = 221 složené. Rozepíšeme \"n\" − 1 = 220 jako 2·\"55\", tedy máme \"s\" = 2 a \"d\" = 55. Náhodně vybereme \"a\" < \"n\", například 174 a počítáme:\n\nProtože 220 ≡ −1 mod \"n\" vidíme, že buď je 221 prvočíslo, nebo jsme měli při výběru \"a\" smůlu. Zkusíme jiné \"a\", tentokrát 137:\n\n\nTedy 137 je svědek složenosti čísla 221 a 174 byl skutečně lhář. Nyní víme, že 221 je číslo složené (ovšem o jeho dělitelích nevíme nic víc než to, že existují).\n\nAlgoritmus (zapsaný v pseudokódu) vypadá tedy takto:\n\nProtože modulární umocňování je díky algoritmu mocnění pomocí čtverců velmi rychlé, je časová složitost algoritmu pouze O(\"k\" log \"n\"), kde \"k\" je počet různých hodnot \"a\", které budeme zkoušet. Jedná se tedy o poměrně efektivní polynomiální algoritmus. Ještě lepšího času lze dosáhnout, pokud je násobení implementováno pomocí rychlé Fourierovy transformace a modulo implementováno pomocí Barrettovy redukce.\n\nV situaci, kdy algoritmus vrátí výsledek \"složené\" z důvodu, že \"x\"=1, navíc víme, že formula_14 je lichý násobek řádu \"a\" — tuto skutečnost lze využít pro nalezení dělitele. Pak totiž platí, že \"n\" dělí formula_15, ale nedělí žádný z činitelů tohoto součinu. Proto lze dělitele získat hledáním největšího společného dělitele \"n\" a jednoho ze zmíněných činitelů. Pokud ovšem Millerův-Rabinův test skončí v situaci, kdy formula_16 (tedy \"n\" není vzhledem k \"a\" pseudoprvočíslo), pak žádný postup na nalezení dělitele neznáme. Obecně tedy Millerův-Rabinův test nelze použít na nalezení prvočíselného rozkladu.\n\nČím více otestujeme různých \"a\", tím větší je pravděpodobnost, že výsledek testu platí. Dá se dokázat, že pro libovolné složené \"n\" jsou alespoň ¾ z možných \"a\" svědky složenosti.\n\n"}
{"id": "585060", "url": "https://cs.wikipedia.org/wiki?curid=585060", "title": "Forbes (rozcestník)", "text": "Forbes (rozcestník)\n\nSlovo Forbes může mít následující významy:\n\n\n"}
{"id": "585064", "url": "https://cs.wikipedia.org/wiki?curid=585064", "title": "Książ", "text": "Książ\n\nKsiąż () je největší zámek Dolního Slezska a třetí největší v Polsku, v těsné blízkosti města Wałbrzychu ležícího v Dolnoslezském vojvodství asi 25 kilometrů severně od českých hranic. Byl zbudován původně jako hrad na strmém skalnatém ostrohu v nadmořské výšce 395 metrů. Patří k hlavním turistickým atrakcím kraje. Zámecký areál, který kromě samotného sídla zahrnuje řadu dalších objektů, jako jsou hospodářské budovy, konírny, obranné zdi a brány, park s pavilonem a zříceniny hradu Starý Książ, je zapsán na seznamu nemovitých kulturních památek Polska.\n\nPodle legendy hrad postavil rytíř Frederyk, zvaný Funkenstei v roce 933 z příkazu císaře Jindřicha Ptáčníka. První písemná zmínka uvádí, že svidnicko-javorský kníže Boleslav I. Surový v letech 1288 - 1292 postavil hrad na ochranu obchodní cesty z Čech do Slezska. V opevňování hradu pokračoval i jeho vnuk Boleslav II. Malý, který byl stoupencem polského krále Kazimíra Velkého.\n\nPůvodní opevnění bylo zničeno českým králem Přemyslem Otakarem II. v roce 1263. Książ byl poté vybudován jako hrad svídnickým knížetem Boleslavem I. v letech 1288–1292 z důvodu obrany před dalšími nájezdy z Čech. Po vymření zakládající dynastie mnohokrát změnil majitele (z řad Čechů, Maďarů či Němců). Mimo jiné ho získal v roce 1392 český král Václav IV. Nejdéle (v letech 1509–1941) jej vlastnil rod Hochbergů.\n\nV letech 1428 až 1429 tehdejší hrad dobyli čeští husité. Od roku 1463 patřil Książ českému králi Jiřímu z Poděbrad.\n\nPozdější zámek prošel velkou rekonstrukcí v devadesátých letech 18. století a také v letech 1908–1923.\n\nV roce 1941 byl celý objekt rodu Hochbergům zkonfiskován ve prospěch Třetí říše, přestavěn a v letech 1943–1945 využíván jako sídlo gestapa. Údajně si ho oblíbil nacistický pohlavár Heinrich Himmler a měl se stát sídlem samotného Adolfa Hitlera. Pod zámkem se ukrývají dlouhé podzemní chodby a dodnes se spekuluje o ukryté jantarové komnatě. Po druhé světové válce obsadila zámek Rudá armáda a značně jej zdevastovala. V sedmdesátých letech 20. století prošel kompletní rekonstrukcí a nabízí návštěvníkům prohlídky interiéru a okolí.\n\n\n"}
{"id": "585065", "url": "https://cs.wikipedia.org/wiki?curid=585065", "title": "Pozemšťanky jsou lehce k mání", "text": "Pozemšťanky jsou lehce k mání\n\nPozemšťanky jsou lehce k mání (\"v originále: Earth Girls are Easy\") je americký hudebně komediální film z roku 1988, v režii Juliena Templeho. V hlavních rolích účinkují Geena Davis, Jeff Goldblum a Jim Carrey, v dalších rolích se představují Damon Wayans nebo Larry Linville.\n\nFilm vypráví o mimozemšťanech, kteří jednoho dne ztroskotají na planetě Zemi. Manikérka z Kalifornie, Valerie (Geena Davis), si má brát doktora Teda Gallaghera (Charles Rocket), ten se však spíše než o nastávající ženu zajímá o svůj mladý dívčí lékařský tým. Valerie se marně snaží o nápravu vztahu, když v tu jí do jejího bazénu přistane mimozemská loď se třemi pasažéry (Jeff Goldblum, Jim Carrey, Damon Wayans). Z chlupatých stvoření se jí za pomoci své šéfové (Julie Brown) povede udělat pohledné mladé muže. Těm se za své působení na Zemi povede udělat několik malérů a pozdvižení. Jakmile Ted zjistí původ těchto tří mládenců, snaží se na nich získat si slávu a popularitu.\n\nTento film obdržel nominaci za nejlepší film na filmovém festivalu Fantasporto v Portu. Oliver Stapleton obdržel nominaci za nejlepší kameru při udělování cen FINDIE, kterou udělují nezávislí filmaři.\n\nAngelyne obdržela nominaci za nejhorší vedlejší ženský herecký výkon v anketě Zlatá malina, přestože byla na scéně zhruba 2 minuty.\n\n\n"}
{"id": "585066", "url": "https://cs.wikipedia.org/wiki?curid=585066", "title": "San Pedro de la Roca", "text": "San Pedro de la Roca\n\nCastillo de San Pedro de la Roca (taktéž Castillo del Morro) je pevnost na předměstí Santiago de Cuba. \n\nByla vystavěna na počátku 17. století, hlavním architektem byl Ital Battista Antonelli. Hlavním účelem stavby bylo chránit přístav v Santiagu před útoky pirátů i korzárů jiných národností.\nV roce 1622 pevnost poničila anglická vojska pod vedením sira Christophera Myngse. Pevnost je charakterizována množstvím zvedacích mostů. V podzemí se nachází žaláře. \n\nV roce 1997 byla pevnost zapsána na seznam světového dědictví UNESCO.\n"}
{"id": "585067", "url": "https://cs.wikipedia.org/wiki?curid=585067", "title": "Loyd Blankenship", "text": "Loyd Blankenship\n\nLoyd Blankenship, také pod přezdívkou The Mentor (narozen 1965) je známý americký hacker a spisovatel. Byl členem hackerských skupin Extasyy Elite a Legion of Doom, známým se stal především jako autor hackerského manifestu Svědomí hackera, v němž vysvětluje psychologii tohoto hnutí. Manifest byl napsán v roce 1986 krátce po Blankenshipově zatčení a byl publikován v hackerském ezinu Phrack. Blankenship také vytvořil příručku pro hráče cyberpunkových her na hrdiny, nazvanou \"GURPS Cyberpunk\" (1990), která byla zabavena americkou tajnou službou, protože některé informace údajně mohly být využity v počítačovém zločinu.\n"}
{"id": "585070", "url": "https://cs.wikipedia.org/wiki?curid=585070", "title": "NZ", "text": "NZ\n\nSpojení písmen N a Z může mít různé významy:\n"}
{"id": "585071", "url": "https://cs.wikipedia.org/wiki?curid=585071", "title": "Digi TV", "text": "Digi TV\n\nDIGI CZ je provozovatel satelitního a internetového televizního vysílání na českém trhu. Společnost vznikla původně pod jménem DIGI TV v roce 2006 jako součást skupiny RCS & RDS, od dubna 2015 je součástí české investiční skupiny Lama Energy Group. DIGI CZ provozuje i mobilního operátora LAMA mobile a poskytuje zákazníkům internetové DSL připojení.\n\nSatelitní Nová DIGI TV i internetová televize DIGI2GO provozované společností DIGI CZ jsou dostupné v celé České republice, jejich široká programová nabídka zahrnuje i desítky kanálů v HD kvalitě. Satelitní vysílání se uskutečňuje prostřednictvím geostacionární družice Intelsat 10-02, 1° západně (1.0°W), DIGI2GO je možné sledovat na území celé Evropské unie prostřednictvím internetového připojení od jakéhokoliv providera. DIGI CZ jako jediná v ČR může divákům nabízet sledování sportovních kanálů DIGI Sport. Její zákazníci tak mohou sledovat zápasy anglické Premier League, španělské La Ligy nebo druhé anglické ligy Sky Bet Championship, německé Bundsligy, italské ligy Serii A, či přenosy z motocyklové mistrovství světa na ploché dráze FIM Speedway Grand Prix, na které má DIGI CZ zakoupena exkluzivní vysílací práva. Od počátku roku 2017 DIGI CZ disponuje výhradními vysílacími právy i na přenosy z tenisových turnajů ATP World Tour Masters 1000, ATP World Tour 500, finálového turnaje Mistrů (ATP World Tour Finals) i některé turnaje ATP World Tour 250.\n\nSatelitní Nová DIGI TV nabízí přes 100 programů, z nichž 39 je v HD kvalitě, internetová televize DIGI2GO poskytuje 112 kanálů z toho 58 v HD rozlišení. V portfoliu jsou programy skupin ČT, Nova a Prima, nabídka dále zahrnuje množství filmových (HBO HD, HBO 2 HD, HBO 3 HD, Prima MAX HD, Film +, FilmBox, FilmBox Premium HD, atd), sportovních (DIGI Sport 1, 2, 3, 4 HD, Eurosport 1, 2 HD, Nova Sport 1, 2 HD, ČT Sport HD, Golf Channel atd.), dokumentárních (Animal Planet HD, National Geographic HD, History Channel atd.), hudebních (MTV, Óčto TV, VH1 atd.) a dětských kanálů (Disney Channel, Duck TV atd.).\n\nSatelitní Nová DIGI TV nabízí vedle Základního programového balíčku se 70 kanály (z toho 30 v HD kvalitě), také balíček Maxi se 101 kanály (z toho 39 v HD kvalitě). K základnímu balíčku jsou k dispozici ještě rozšiřující balíčky Extra (20 kanálů, 2 v HD), Sport (8 kanálů, 5 v HD), HBO (3 kanály, 1 v HD) a CINEMAX (2 kanály). U internetová DIGI2GO je k dispozici Základní balíček s 77 kanály (z toho 40 v HD) a balíček Maxi s 1112 kanály (58 v HD). Nabídka rozšiřujících balíčků je Sport (11 kanálů, z toho 10 v HD), Extra (21 kanálů, 3 v HD), HBO (3 kanály v HD) a CINEMAX (2 kanály, 2 v HD). Jako samostatný balíček je nabízen Sport Plus s 20 kanály (z toho 18 v HD) u DIGI2GO.\n\nDIGI CZ spolupracuje s telekomunikačním operátorem Slovak Telekom na programové nabídce i vysílání kanálů DIGI Sport 1 HD, 2 HD, 3 HD a 4 HD. Obě společnosti se podílejí na vysílání programů DIGI Sport po obsahové a produkční stránce pro český i slovenský trh. V České republice programy DIGI Sport 1 HD, 2 HD, 3 HD a 4 HD vysílají na svých televizních platformách jen DIGI CZ a T-Mobile TV (pouze Digi Sport 1 HD a 2 HD).\n\nJako každá satelitní platforma i Nová DIGI CZ své programy kóduje, aby je zajistila před ilegálním příjmem. Satelitní platforma DIGI TV používá kódovací systém Nagravision. HD programy jsou dostupné pouze s novým HD set-top boxem Kaon Media nebo CA modulem, který zákazníkům nabízí vysokou kvalitu obrazu a zvuku.\n"}
{"id": "585075", "url": "https://cs.wikipedia.org/wiki?curid=585075", "title": "Aaron Stone", "text": "Aaron Stone\n\nAaron Stone je kanadsko-americký televizní seriál stanice Disney XD z let 2009–2010. V České republice byl vysílán na programu Disney Channel od konce roku 2009. Seriál je dobrodružného žánru a je určený převážně pro chlapecké publikum.\n\nCharlie Landers je obyčejný šestnáctiletý mladík ze střední školy, který má moc rád hru \"Hrdina povstane\". Veliké změny v jeho životě ale nastanou, když ho tvůrce úspěšné videohry \"Hrdina povstane\" kontaktuje a sdělí, že je na něm, aby zachránil celou planetu před \"Omega Defianc\". Charlieho úkolem je tedy soustředit se na zneškodnění všech členů Omegy Defiance.\n\nCharlie Landers (Kelly Blatz) je nejlepší hráč hry \"Hrdina povstane\". Své postavě dal jméno Aaron Stone. Když ale tvůrce jeho nejoblíbenější hry přijde o svého bojovníka prodi Omega Defiance, musí povolat právě Charlieho, na kterém nyní je, aby zachránil celou planetu před tímto klanem. Jak ve hře, tak ve skutečnosti.\n\nJason Landers (David Lambert) je bratr Charlieho, nejlepšího hráče hry \"Hrdina povstane\". Avšak on neví, že se vše ve hře děje i ve skutečnosti. Prozradí mu však okolnosti, že právě jeho bratr je Aaron Stone i ve skutečnosti?\nEmma Lau (Tania Gunadi) také pracuje pro společnost \"Hall Industries\". Má sledovat Aarona Stona. Ale Charlie ji bere jako kamarádku. Ona má ale díky panu Hallovi také schopnosti jako on.\n\nS.T.A.N. (J. P. Manoux) je nejdokonalejší android na světě, který má chránit Charlieho, a také ho učit a jezdit s ním na každou záchrannou misi proti Omega Defiance. Pracuje pro pana Halla a kdyby nebylo jeho, tak už svět jako takový neexistuje.\n\n\n\n"}
{"id": "585077", "url": "https://cs.wikipedia.org/wiki?curid=585077", "title": "Golla", "text": "Golla\n\nGolla je finský výrobce stylových brašen a pouzder pro přenosnou elektroniku. Výrobky společnosti jsou určeny pro mobilní telefony, MP3 přehrávače, digitální kamery, notebooky a herní konzole. Klíčovým bodem všech výrobků je jejich unikátní design . Golla zaměstnává 60 pracovníků z toho 10 designérů na plný úvazek. Brašny Golla využívá přes 30 milionů lidí ve více než 100 zemích světa.\nAktuálně má Golla kanceláře v Francii, Německu a Japonsku, sklady v Číně a Finsku. Sídlo společnosti je v Helsinkách, Finsko.\n\nGolla byla založena jako malém venkovském městečku Kolla, Finsko v roce 1994 se zaměřením výroby na obaly a stojany pro CD. První vyráběné modely lze zakoupit v obchodě se suvenýry v Museu moderního umění v New Yorku. Po přelomu století začala Golla navrhovat příslušenství pro ochranu mobilních telefonů. Vlastním osobitým stylem kolekce začala úzká spolupráce se společností Nokia . Po ukončení dodavatelské spolupráce se společnost zaměřila na kompletní sortiment pro ochranu všech přenosných zařízení. V současné době jsou výrobky Golla prodávány přes síť prodejců a obchodů po celém světě.\n\nGolla každým rokem vytváří novou kolekci sestávající z brašen, pouzder a batohu pro mobilní telefony, MP3 přehrávače, notebooky, kamery, digitální fotoaparáty a herní konzole. Kolekce taktéž obsahuje široký rozsah pouzder pro notebooky od 7\" do 17\".\n\n"}
{"id": "585082", "url": "https://cs.wikipedia.org/wiki?curid=585082", "title": "Žebrová přilba", "text": "Žebrová přilba\n\nŽebrová přilba (tzv. \"žebrovka\") je ochranná pokrývka hlavy používaná jako součást zbroje na přelomu starověku a středověku, přibližně mezi 2. a 8. stol. n. l..\n\nZákladem přilby jsou tři až šest stejných žeber, která pomocí nýtů drží plátovou výplň. Nejčastější je ale varianta se čtyřmi žebry. Žebra samotná mohla být nanýtovaná na nosné obruči, nebo byla snýtovaná k sobě navzájem. Špici přilby často tvořil disk, ke kterému byla zašpičaťělá žebra přichycena.\nČasto jsou ještě volně přidělané lícnice. Na římských přilbách býval ještě nanýtovaný týlní štítek, na pozdějších přilbách se však již nevyskytoval. Už na římských přilbách se objevovaly očnicové oblouky, nebo náznaky nánosníku, ale ty se vyskytovaly kontinuálně s konstrukčně jednoduššími přilbami s rovným okrajem.\n\nMateriálem pro výrobu těchto přileb byly bronz, mosaz, železo, zlato nebo i stříbro. Vývaz přilby a vyložení bývaly kožené.\nPřilby byly v různých obdobích různě zdobené puncováním, rytím, nebo tepáním (repoussé). Byly používány geometrické i zoomorfní motivy, vzácněji je zdobení figurální.\n\nSvůj původ má v Sasánovské říši. Přilba měla jedno středové žebro přetažené přes žebra boční.\n\nVe 3. stol. se masově začaly využívat i v římské armádě, která do té doby používala tzv. galské přilby. Aby bylo možné je vyrábět masověji, bývala všechna ramena stejná. Navíc používali Římané lícnice a týlní štítky. Nejrozšířenější byly římské žebrové přilby pravděpodobně na Blízkém východě a v Egyptě, ale byly nalezeny i v Británii.\n\nVe 4. stol. přejímaly žebrové přilby germánské kmeny, které byly s Římem v kontaktu.\nPo zániku Západořímské říše, se přilba jako ochrana hlavy v Evropě stala luxusní záležitostí. Právě žebrové přilby byly v tomto období velmi oblíbené. Týlní štítek byl už pravděpodobně chápán jako plýtvání drahým materiálem, proto se již nevyskytoval, ale lícnice se stále používaly. Přilby bývaly bohatě zdobené, často jsou zlacené nebo stříbřené. Na žebrech bývají puncované nebo ryté bohaté vzory (zdobení lícnic je vždy shodné se žebry). Je dochováno 29 přileb z tohoto období, hlavně z archeologických vykopávek hrobů.\n\nS příchodem franckého typu mizelo zdobení žebrové přilby. Ta byla čistě železná a postrádala lícnice. Přilby se znovu stávaly častějšími s profesionalizací vojsk.\nS pokrokem ve zpracování železa dochází k vytlačení žebrových přileb, které jsou skládané, mnohem pevnějšími přilbami kovanými z jednoho kusu.\n"}
{"id": "585083", "url": "https://cs.wikipedia.org/wiki?curid=585083", "title": "Walker, Texas Ranger", "text": "Walker, Texas Ranger\n\nWalker, Texas Ranger je americký akční televizní seriál natáčený v letech 1993 až 2001, vysílaný společností CBS. Titulní roli člena Texas Rangers Cordella Walkera ztvárnil Chuck Norris. Jeho parťákem je James Jimmy Trivete (C. Giliar Jr.), bývalým kolegou je Cd Parker (N. Willingham).\nSeriál je znám kvůli morálním hodnotám, které prezentuje. Například tím, že hlavní postavy odrazují od užívání drog a podílejí se na veřejně prospěšných pracích. A hlavně kvůli samotnému kultu Chucka Norrise coby neporazitelného bojovníka proti bezpráví. Bojová umění jsou zobrazena zřetelně jako primární nástroj pro vymáhání práva a příležitostně jako Walkerův nástroj pro oslovení a práci s určitou skupinou.\n"}
{"id": "585084", "url": "https://cs.wikipedia.org/wiki?curid=585084", "title": "Milenci z Ain Sakhri", "text": "Milenci z Ain Sakhri\n\nMilenci z Ain Sakhri je soška milujícího se páru, nalezená v jeskyních Ain Sakhri poblíž Betléma. Její stáří se odhaduje na 11 000 let, jde tak o nejstarší známé vizuální zobrazení soulože. \n\nByla vytvořena lidmi natufijské kultury, kteří žili ve Středomoří. Kromě jiného jako první lidé domestikovali psy, ovce a kozy a šlechtili dobytek. Poměrně vyspělé zemědělství nepochybně také přispělo k rozvoji jejich kultury a umělecké produkce.\n\nSoška je vyrobená z jednoho kusu vápence. Přestože na sošce nejsou vyznačeny detaily, např. tváře, je po výtvarné stránce poměrně vyspělá. Britský výtvarník Marc Quinn k sošce poznamenává, že z různých úhlů pohledu se celek může jevit jako penis, jako ňadra nebo jako celý milující se pár. \n\nSoška byla identifikována v roce 1933 francouzským konzulem René Neuvillem při prohlížení náhodných nálezů v místním muzeu. Při pozdějším zjišťování jejího původu zjistil, že byla nalezena v jeskyni, která lidem natufijské kultury sloužila jako dočasný obytný prostor při lovech na gazely. V současné době je umístěna v Britském muzeu, které ji koupilo v roce 1958. \n\n"}
{"id": "585089", "url": "https://cs.wikipedia.org/wiki?curid=585089", "title": "Max von Scheubner-Richter", "text": "Max von Scheubner-Richter\n\nLudvig Maximilian Erwin von Scheubner-Richter (21. ledna 1884, Riga, Ruské impérium – 9. listopadu 1923, Mnichov, Německo) byl německý diplomat spojený s ranými léty NSDAP. Při Pivnicovém puči přišel o život.\n\nV letech 1904–1906 studoval chemii na polytechnice v Rize, kde studovali převážně Baltští Němci. Po revoluci roku 1905 odešel do Německa.\n\nBěhem první světové války sloužil Scheubner-Richter v Turecku jako německý vicekonzul. Během své mise zdokumentoval Scheubner-Richter turecké masakry arménského obyvatelstva. Své počínání držel v tajnosti.\n\nPo válce byl zapojen do ruské kontrarevoluce. V roce 1918 se Scheubner-Richter seznámil s jiným Baltským Němcem Alfredem Rosenbergem, se kterým později založil NSDAP. Byl nejvýznamnější osobou pro získávání prostředků pro stranu.\n\nPřátelil se s generálem Erichem Ludendorffem a bílým generálem Vasilijem Biskupským. Sám byl bohatým mužem, a jeho finance dokázaly posílit stranu.\n\nNa začátku listopadu 1923 organizoval Scheubner-Richter spolu s Hitlerem a Ludendorffem Pivní puč. Dne 9. listopadu kráčel Scheubner-Richter po boku Hitlera a Ludendorffa v centru Mnichova v čele pochodu. Náhle se objevili policisté a vypálili několik ran. Scheubner-Richter byl postřelen do plic a okamžitě zemřel. Hitler ležel vedle něho s vykloubeným ramenem a střílel. Poté uprchl, přesto však byl postaven před soud a odsouzen na pět let v Landsbergu.\n\nZe všech raných stranických členů, kteří zemřeli při puči, byla podle Hitlera smrt Scheubner-Richtera \"nenahraditelnou ztrátou\". První část Hitlerovy knihy Mein Kampf je věnována Scheubner-Richterovi a dalším patnácti mužům, kteří zahynuli během Pivnicového puče.\n\n\n"}
{"id": "585090", "url": "https://cs.wikipedia.org/wiki?curid=585090", "title": "Rod Fanni", "text": "Rod Fanni\n\nRod Fanni (* 6. prosince 1981, Martigues, Francie) je francouzský fotbalový obránce v současné době hrající za Olympique Marseille.\n\n"}
{"id": "585092", "url": "https://cs.wikipedia.org/wiki?curid=585092", "title": "Skalka (Český les)", "text": "Skalka (Český les)\n\nSkalka či Na Skalce je hora v jihozápadních Čechách. S nadmořskou výškou 1005 m je druhým nejvyšším vrcholem Českého lesa – po Čerchovu, od kterého leží jen 0,5 km západně.\n\nVe vrcholové části skalky jsou četné skály a balvany, na jižní rozsoše zajímavá skalní hradba Dlouhá skála (969 m). Zalesněno smíšeným lesem.\n\nNa Čerchov a Skalku vede řada značených cest, nejkratší je modře značená cesta z Pece na Čerchov (4 km), dále 300 m po neznačené silnici do sedla a dalších 300 m po zeleně značené cestě na až vrchol.\n\nSkalka na Tisicovky.cz\n"}
{"id": "585095", "url": "https://cs.wikipedia.org/wiki?curid=585095", "title": "Jelení žlíbek", "text": "Jelení žlíbek\n\nJelení žlíbek je přírodní rezervace nacházející se v katastru městské části Brno-Bystrc v lokalitě Chrastava. Předmětem ochrany jsou přírodě blízké lesní porosty s mohutnými buky a duby s mnoha charakteristickými druhy rostlin a živočichů. Lokalita, v roce 1979 vyhlášená jako chráněný přírodní výtvor, byla po schválení zákona o ochraně přírody a krajiny v roce 1992 přeřazena do kategorie přírodní rezervace. Leží na území evropsky významné lokality Nad Brněnskou přehradou navržené k ochraně v rámci programu Natura 2000.\n\nJelení žlíbek leží na úbočí kopce Chochola (410,9 m) na pravém břehu Brněnské přehrady. Mírné až střední svahy, vystupující i zaříznuté, orientované severním a severovýchodním směrem, klesají až do údolí bezejmenného potoka. Geologické podloží je tvořeno biotickými až amfibol-biotickými granodiority, charakteristickými horninami brněnského masivu.\n\nJelení žlíbek je ukázkou málo dotčených lesních společenstev s typickou druhovou skladbou rostlin i živočichů. Dominantu stromového patra tvoří mohutné, až 200 let staré buky lesní (\"Fagus sylvatica\"), jejichž kmeny často porůstají plodnice dřevokazné houby troudnatce kopytovitého (\"Fomes fomentarius\"). Poměrně hojně se objevuje také dub zimní (\"Quercus petraea\"), dále vtroušeně habr obecný (\"Carpinus betulus\"), lípa malolistá (\"Tilia cordata\"), jilm habrolistý (\"Ulmus minor\"), javor klen (\"Acer pseudoplatanus\"), javor mléč (\"Acer platanoides\") a javor babyka (\"Acer campestre\"). Charakteristickými druhy podrostu jsou trávy lipnice hajní (\"Poa nemoralis\") a strdivka jednokvětá (\"Melica uniflora\"), dále svízel vonný (\"Galium odoratum\"), svízel lesní (\"Galium sylvaticum\"), kopytník evropský (\"Asarum europeaum\") a ptačinec velkokvětý (\"Stellaria holostea\"). Celkem zde bylo zaznamenáno 167 druhů vyšších rostlin, z nichž 12 dominuje v Červeném seznamu flóry ČR, dále 16 druhů mechorostů a 11 druhů dřevokazných hub.\n\nLesní porosty skýtají útočiště ptákům vázaným na staré doupné stromy, významným je výskyt silně ohroženého lejska malého (\"Ficedula parva\") a holuba doupňáka (\"Columba oenas\"). Celkem bylo na území rezervace zaznamenáno 26 druhů ptáků. Ze savců se zde vyskytuje např. ježek východní (\"Erinaceus concolor\"), veverka obecná (\"Sciurus vulgaris\"), myšice lesní (\"Apodemus flavicollis\"), myšice křovinná (\"Apodemus sylvaticus\"), srnec obecný (\"Capreolus capreolus\"), prase divoké (\"Sus scrofa\") nebo zajíc polní (\"Lepus europeaus\").\n"}
{"id": "585097", "url": "https://cs.wikipedia.org/wiki?curid=585097", "title": "Suchý želatinový proces", "text": "Suchý želatinový proces\n\nSuchý želatinový proces je historický fotografický proces, který vynalezl Richard Leach Maddox v roce 1871. Tento vynález přinesl do fotografického průmyslu lehké bromostříbrné suché želatinové desky.\n\nSuchý proces nahradil mokrý kolodiový proces, který vynalezl v roce 1851 Frederick Scott Archer. Tyto obrázky vyžadovaly světelné expozici pouze 2 až 3 sekundy, desky však musely být zcitlivené na určitý expoziční čas a zpracovány co nejrychleji a ještě mokré.\n\nPříchod suchého procesu byl důležitým momentem pro usnadnění a rozvoj fotografování. Maddox nahradil těžké mokré kolodiové desky za suché želatinové, které nevyžadovaly mobilní temnou komoru.\n\nKdyž si všiml, že jeho zdraví ovlivňují „mokré“ kolodiové páry, začal hledat náhradu. Navrhl v roce 1871 časopisu British Journal of Photography článek, ve kterém popisoval senzibilizující chemické sloučeniny bromid kademnatý a dusičnan stříbrný, kterými pokryl skleněnou desku s želatinou, transparentní látkou používanou pro výrobu cukrovinek. Charles Bennett byl první, kdo vyrobil a nabídl první želatinové suché desky k prodeji, dlouho předtím, než se začala používat emulze na celuloidový svitkový film.\n\nVýhody suchých desek byly zřejmé: fotografové krajináři mohli používat komerční suché desky, místo toho aby si připravovali vlastní emulze v mobilní temné komoře. Negativy nemusely být vyvolány okamžitě. Poprvé v historii se mohla velikost fotoaparátů zmenšit tak, aby se vešly „do ruky“, nebo dokonce schovat.\n\nI když nevlastnil na proces patent, obdržel Maddox v roce 1901 od Královské fotografické společnosti medaili za pokrok. Zemřel v chudobě v roce 1902.\n\nBromostříbrné Maddoxovy desky byly zpočátku méně citlivé než kolodiové, ale jejich rozhodující výhoda byla v tom, že byly suché. To využil George Eastman a po vylepšení celého procesu zavedl roku 1880 jejich výrobu. Tyto desky se ve fotografických ateliérech udržely až do 2. poloviny 20. století. Při fotografování v exteriéru měly jednu nevýhodu – při každém snímku bylo nutné vyměnit desku. Tento nedostatek pomohl odstranit americký vynálezce Hannibal Goodwin, který roku 1887 vynalezl film, nový podkladový materiál pro fotografickou emulzi. Jeho vynález pak roku 1889 Eastman využil při výrobě svitkových filmů do svých přístrojů značky Kodak, které začal ihned vyrábět.\n\nV roce 1888 firma \"Eastman Dry Plate Company\" v Rochestru ve státě New York vyrobila přenosný fotoaparát značky Kodak.\n\nProces vylepšil vynálezce a chemik Josef Maria Eder.\n\nVelkým odborníkem na suchý proces byl William Bell (1830 Anglie – 1910 USA), který se zúčastnil průzkumné expedice George Wheelera, jejíž úkolem bylo mapování americké země na západ od 100. poledníku. Během výpravy pořídil celou řadu velkoformátových snímků a stereofotografií krajin v poměrně neprozkoumané oblasti poblíž řeky Colorado River ve státech Utah a Arizona. Během expedice experimentoval se suchým želatinovým procesem, který velmi dobře ovládal. Používal dva fotoaparáty – velkoformátový fotoaparát o rozměrech desky 28x20 cm a kameru o rozměrech 20 x 13 cm pro stereofotografie. Krajinářské fotografie v jeho díle zastupují například: Grand Canyon, Marble Canyon, řeka Paria River, Mount Nebo a stará mormonská sídla v Mona v Utahu. Psal odborné články o technice na téma želatinových emulzí využití pyrogallolu k získání zlata z odpadních roztoků, a vyvolávání isochromatických desek.\n\nMasovému rozvoji černobílé fotografie už nestálo nic v cestě. Do této doby lze také datovat i velmi důležitý posun v použití fotografií jako historického záznamu. Kratší expozice a větší mobilita fotoaparátu zvýšily spontánnost fotografie, což značně rozšířilo množství objektů, které mohly být fotografovány.\n\nV roce 1947 byl Edwinem Herbertem Landem představen tzv. instantní film, který proslavil firmu Polaroid Land Company. Princip „polaroidu“ spočíval v tom, že ve fotoaparátu je negativ vyvolán chemikálií uvolněnou ihned po expozici, takže snímek je hotový okamžitě.\n\n\n"}
{"id": "585108", "url": "https://cs.wikipedia.org/wiki?curid=585108", "title": "Oskar Körner", "text": "Oskar Körner\n\nOskar Körner (4. ledna 1875 – 9. listopadu 1923) byl německý obchodník, vlastník malého hračkářství a nacista, který se účastnil Pivnicového puče, ve kterém byl zastřelen.\n\nNení známo, který z policistů na Körnera vystřelil.\n"}
{"id": "585115", "url": "https://cs.wikipedia.org/wiki?curid=585115", "title": "Michajlovské divadlo", "text": "Michajlovské divadlo\n\nMichajlovské divadlo (: \"\" je významné ruské divadlo v Petrohradě, známé operním a baletním souborem.\n\nCarské michajlovské divadlo bylo založeno dekretem Mikuláše I. v roce 1833. Jeho název byl odvozen od velkoknížete Michaila Pavloviče. Michajlovský palác vybudovaný na náměstí Umění se stal velkoknížecí rezidenci a divadlo sloužilo jako komorní scéna, kde přijímal i vysoko postavené hosty včetně členů carské rodiny.\n\nAutorem projektu budovy je Alexandr Brjullov ve spolupráci s Alexejem Gornostajevem. Scéna a hlediště byly rozšířeny při přestavbě podle projektu Alberta Kavose v roce 1859, součástí úprav bylo i doplnění bohaté malířské, štukatérské i sochařské výzdoby.\n\nDo roku 1917 nemělo divadlo stálý umělecký soubor a zvláštní repertoár. Na scéně vystupoval soubor Alexandrinského divadla, hostovali tu francouzští či němečtí umělci. Po přestavbě v roce 1859 převládl francouzský repertoár, zejména opereta (Offenbach), lyrická francouzská opera se naopak hrála zřídka, a to zejména v provedení souboru carského Mariinského divadla. Výjimkou byla polovina 90. let 19. století, kdy procházelo Mariinské divadlo přestavbou a operní představení se konala právě v Michajlovském.\n\nV divadle v té době vystoupili např. orchestr Johanna Strausse, Matylda Krzesińska, Fjodor Šaljapin, soubor Sarah Bernhardt ad. Mezi časté návštěvníky divadla patřili Alexandr Sergejevič Puškin, Vasilij Žukovskij, Lev Nikolajevič Tolstoj nebo Petr Iljič Čajkovskij.\n\nStálý soubor byl založen v roce 1918, u kterého v následujících letech 20. století působily např. následující významné osobnosti: dirigent Jurij Těmirkanov, režisér Vsevolod Emiljevič Mejerchold, choreograf George Balanchine atd.\n\nDivadlo měnilo své názvy, jmenovalo se Akademické divadlo opery a baletu Modesta Petroviče Musorgského, Leningradské akademické malé operní divadlo (MALEGOT), Malé akademické divadlo a Státní akademické divadlo komické opery, až v roce 2001 znovu získalo své historické jméno.\n\nV roce 2007 vystřídal na postu generálního ředitele divadla Stanislava Gaudasinského známý ruský podnikatel Vladimir Kechman, předseda správní rady společnosti JFC, která se zabývá importem ovoce.\n\nKechman prohlásil, že bude spolupracovat s Gaudasinským, který zůstane uměleckým ředitelem divadla. Poté ale uvedl do funkce zvláštní umělecké šéfy operního a baletního souboru. Do čela baletu se postavil tanečník Faruk Ruzimatov.. Uměleckou vedoucí opery se stala Jelena Obrazcovová, která ale v září 2008 post uvolnila a stala se uměleckou poradkyní ředitele. Hlavním hostujícím dirigentem se stal Daniele Rustioni.\n\nV roce 2009 se stal hlavním dirigentem a hudebním ředitelem divadla Peter Feranec, zatímco hlavním baletním mistrem divadla byl jmenován Michail Messerer. V září 2009 se Ruzimatov vrátil k vlastní dráze tanečníka a opustil místo uměleckého ředitele baletního souboru.\n\n"}
{"id": "585119", "url": "https://cs.wikipedia.org/wiki?curid=585119", "title": "Maino", "text": "Maino\n\nJermaine Coleman (* 21. únor 1975, Brooklyn, New York), spíše známý jako Maino, je americký rapper a zakladatel hudební nahrávací společnosti \"Hustle Hard Records\".\n\nNarodil se v roce 1975 ve čtvrti Bedfort-Stuyvesant, Brooklyn, New York. V roce 1996 byl odsouzen na deset let do vězení za únos a prodávání drog. Po návratu z vězení se rozhodl vydat na hudební dráhu. Svou kariéru rappera započal v roce 2006, kdy nahrával freestyle a demo nahrávky. Ty mu přinesly nabídku smlouvy u Universal Records, ale ještě během roku 2007 label opouští, protože mu připadá, že ho Universal dostatečně nepropaguje. Později se upsal i se svým labelem \"Hustle Hard Rec.\" pod společnost Atlantic Records, kde nahrál svůj debut \"If Tomorrow Comes...\", vydaný v roce 2009. Album obsahuje hosty jako jsou: Fabolous, který pochází ze stejné čtvrtě jako Maino, T.I., který je ze stejného labelu, dále pak: Swizz Beatz, Plies, Jadakiss, nebo T-Pain. Singly z alba jsou písně \"Hi Hater\" a \"All the Above (ft. T-Pain)\". \n\nNa začátku roku 2010 vydal EP \"Unstoppable\", které obsahovalo čtyři nové písně. Také začal pracovat na druhém albu nazvaném \"The Day After Tomorrow\". Z alba byly zveřejněny dva singly \"Bring It Back DJ\" a \"Don't Say Nothin' (ft. Kalenna)\", ovšem ani jeden v hitparádách nezabodoval.\n\n\n\n\n"}
{"id": "585123", "url": "https://cs.wikipedia.org/wiki?curid=585123", "title": "Stano Radič", "text": "Stano Radič\n\nStano Radič, celým jménem Stanislav Radič (7. května 1955 – 8. dubna 2005 Bratislava) byl známý slovenský scenárista, humorista, moderátor, redaktor, kabaretiér a politik, manžel Ivety Radičové, původním povoláním sociolog.\n\nV 90. letech se prosadil na slovenské humoristické scéně. Několik let pracoval v metodicko-výzkumném kabinetu Slovenského rozhlasu. Od roku 1983 působil jako redaktor a později i jako vedoucí redakce zábavy ve Slovenském rozhlase. Autorsky spolupracoval hlavně s Jaro Filipem.\n\nV roce 1990 byl zvolen poslancem Národní rady Slovenské republiky za VPN, od roku 1993 působil ve svobodném povolání.\n\n\n\n\n\n\n"}
{"id": "585127", "url": "https://cs.wikipedia.org/wiki?curid=585127", "title": "Železniční trať Praha-Těšnov – Praha-Vysočany", "text": "Železniční trať Praha-Těšnov – Praha-Vysočany\n\nŽelezniční trať Praha-Těšnov – Praha-Vysočany byl jednokolejný koncový úsek železniční tratě Lysá nad Labem – Praha ležící na území pražské aglomerace. Dostavěn byl v roce 1875 společností Rakouská severozápadní dráha (ÖNWB) a zrušený v 80. letech 20. století poté, co pozbyl dopravního významu. Spolu s koncovým nádražím Těšnov ustoupil rozvoji silniční infrastruktury, zejména přemostění Masarykova nádraží a mimoúrovňové křižovatce na Balabence.\n\n\n"}
{"id": "585133", "url": "https://cs.wikipedia.org/wiki?curid=585133", "title": "Fenomén (film)", "text": "Fenomén (film)\n\nFenomén (\"v originále: Phenomenon\") je americký dramaticko-romantický film z roku 1996, v režii Jona Turteltauba. V hlavních rolích účinkují John Travolta, Kyra Sedgwick, Robert Duvall, Forest Whitaker nebo Jeffrey DeMunn.\n\nFilm vypráví o automechanikovi Georgeovi (John Travolta) žijícím na venkově. Má práci, přátele a jeho srdce patří půvabné ženě (Kyra Sedgwick), která vyrábí proutěná křesla a má dvě děti. Při oslavě svých narozenin vyjde George z hospody a na noční obloze spatří zářivé světlo, které se k němu přibližuje a nakonec jej oslní tak, že George na chvíli upadne do bezvědomí. Při návratu do hospody vše sděluje přátelům a dvěma tahy dává šach-mat v rozehrané partii v šachu místnímu doktorovi (Robert Duvall), který je na šachy odborník. George od té doby několik dní a týdnů vůbec nespí, neustále má nové nápady, např. vymyslí pohon pro auto z prasečího hnoje, vymyslí také nové hnojivo, které dělá jeho ovoce a zeleninu několikanásobně větší a chutnější a dokonce u svého kamaráda Natea (Forest Whitaker) rozluští tajnou vojenskou šifru v morseovce a naruší tím armádní cvičení. Najednou se dokáže naučit španělsky a portugalsky během jednoho přečtení knihy. Ovládá také telekinezi, díky které pomůže najít vážně nemocného chlapce.\n\nJeho schopnosti však mají své zápory. Přátelé a sousedé z něj začínají mít strach, město se něj dívá a ukazuje si a nakonec jeho a Natea zatkne i FBI, právě díky rozluštěné šifře. Postupem času se však ukáže, že George nebyl obdarován zvláštními schopnostmi pro nic za nic. Zjistí se, že původcem tohoto všeho je nádor na mozku.\n\n\n\n\n"}
{"id": "585134", "url": "https://cs.wikipedia.org/wiki?curid=585134", "title": "Kardinálka", "text": "Kardinálka\n\nKardinálka (\"Tanichthys\") je rod drobných sladkovodních paprskoploutvých ryb z řádu máloostní. Ve starších systémech je řazen do čeledi kaprovití (Cyprinidae), nově je vyčleňován do samostatné čeledi kardinálkovití (Tanichthyidae). Pochází z vod jihovýchodní Asie: Číny a Vietnamu. Dlouhou dobu byl znám jediný zástupce rodu kardinálka čínská (\"Tanichthys albonubes\"). V roce 2001 byli popsáni další dva zástupci rodu, kardinálka vietnamská (\"Tanichthys micagemmae\") a málo známá a česky dosud nepojmenovaná kardinálka \"Tanichthys thacbaensis\".\n"}
{"id": "585139", "url": "https://cs.wikipedia.org/wiki?curid=585139", "title": "Nestor (Tintin)", "text": "Nestor (Tintin)\n\nNestor je fiktivní sluha na zámku Moulinsart, který vystupuje v komiksové sérii \"Tintinova dobrodružství\". Poprvé se objevuje v díle \"Tajemství Jednorožce\" a slouží padouchům – bratrům Brabcovým. Kapitán Haddock se dozví, že na zámku sídlil jeho předek rytíř Francoise de Haddoque a proto jej koupí za peníze, které mu daroval profesor Hluchavka, jenž se zde s kapitánem také zabydlel. Nestor tak získal svého nového pána. \"Počínaje Tajemstvím Jednorožce\" se objevuje téměř v každém díle.\n\nNestor neopouští zámek, chová zde také kočku. Ta, když se na scéně objeví s Filutou, hned to jiskří. V příběhu \"Případ Hluchavka \" musí Nestor několik dní sloužit Serafínu Lampionovi, vtipálkovi, který hrozně vadil kapitánu Haddockovi a který si na zámek v kapitánově nepřítomnosti nastěhoval celou rodinu. Podobně mu zavařil i Abdalláh (příběh \"Koks na palubě\"), se kterým na zámek odcestovalo i plno Arabů.\n"}
{"id": "585146", "url": "https://cs.wikipedia.org/wiki?curid=585146", "title": "Dvořákova vila", "text": "Dvořákova vila\n\nDvořákova vila je funkcionalistický vlastní dům stavitele Václava Dvořáka postavený v Brně v letech 1936–1937. Nachází se v katastrálním územní Stránice (Masarykova čtvrť) č. p. 104, Foustkova ulice č. o. 19.\n\nVáclav Dvořák (1900–1984), majitel větší stavební firmy (realizovala např. stavbu Biskupského gymnázia a dále nejrůznější rodinné i nájemní domy), vypracoval v polovině 30. let 20. století společně s architektem ruského původu Sergejem Medvěděvem a brněnským architektem Mojmírem Kyselkou projekt vlastní vily na rozhraní Masarykovy čtvrti a Wilsonova lesa. Na podobě interiérů se podíleli Kyselka a Jaroslav Grunt. Dvořák stavbu využíval také jako domácí galerii pro svoji malířskou a sochařskou sbírku, neboť byl v té době významným sběratelem a mecenášem výtvarného umění.\n\nStavba nepůsobí tak moderně, jako jiné vily stavěné ve stejném období. To je zapříčiněno valbovou střechou, vyloženou korunní římsou i celkovým rozvrhem a řešením fasád. Jedná se o samostatně stojící třípodlažní budovu postavenou na půdorysu obdélníka. K jeho jihozápadní straně přiléhá dvojgaráž. Z části prvního patra předstupuje před fasádu vložený kvádr (arkýř) obložený travertinovými deskami, který také tvoří podlaží nad garáží. V přízemí vily se nachází jednopokojový byt správce s kuchyní přístupný bočním vchodem a technické provozy (sklepy, prádelna). Hlavní vchod ústí přes zádveří do vestibulu se schodištěm do prvního patra. Zde chodba rozděluje interiér na dvě poloviny – směrem do ulice se nalézá jeden pokoj, koupelna a WC, v části obrácené do zahrady jsou dva pokoje a kuchyně s pokojíkem služky. Nad garáží se nacházela krytá veranda se schodištěm do zahrady, později přebudovaná instalací běžných oken na pokoj. Ve druhém patře jsou směrem do ulice umístěny provozní místnosti (WC, koupelna, kuchyně a schodiště na půdu), druhou polovinu patra směrem do zahrady zabírají tři pokoje. Střecha kryté verandy byla využita jako otevřená terasa.\n\nSbírku Václava Dvořáka umístěnou v domě tvořily především obrazy od Antonína Procházky. Dalšími zastoupenými malíři byli např. Emil Filla, Václav Špála, Josef Šíma, ze sochařů Josef Kubíček, Jan Lauda, Vincenc Makovský, aj. Za druhé světové války zpracoval Dvořák plány na stavbu protileteckého krytu, který se měl nacházet šest metrů pod úrovní terénu a který měl být přístupný jak chodbou z vily, tak i schodištěm ze zahrady. K jeho výstavbě ale nedošlo.\n\nV roce 1952 byla vila znárodněna. Svoji uměleckou sbírku Dvořák již od znárodnění své firmy v roce 1948 ukrýval u svých přátel a známých, roku 1959 ale byla zkonfiskována a stala se součástí fondu Moravské galerie. Během 70. a 80. let sloužil dům jako jesle, po roce 1989 byla vila vrácena dědicům, kteří získali i uměleckou sbírku. V 90. letech zde fungovala mateřská škola, která ukončila svoji činnost v roce 1997.\n\nDne 3. května 1958 bylo průčelí vily zapsáno na seznam kulturních památek.\n\n\n"}
{"id": "585147", "url": "https://cs.wikipedia.org/wiki?curid=585147", "title": "Jan Rudolf Chotek z Chotkova", "text": "Jan Rudolf Chotek z Chotkova\n\nJan Rudolf hrabě Chotek z Chotkova a Vojnína (17. května 1748 Vídeň – 26. srpna 1824 Vídeň) byl finančník habsburské dynastie a nejvyšší purkrabí (1802–1808).\n\nJan Rudolf se narodil v rodině Chotků z Chotkova. Byl jediným synem Jana Karla Chotka z Chotkova (29. říjen 1704 Praha - 8. listopad 1787 Vídeň) a jeho manželky (sňatek 25. květen 1740 Vídeň) Anny Marie Kotulínské z Kotulína a Křížkovic (17. červen 1711 Vídeň – 26. březen 1798 Vídeň).\n\nJan Rudolf Chotek byl česko-rakouský kariérní politik a úředník. Císařem Leopoldem II. byl jmenován rakouským ministrem financí (1791–1792). Po smrti císaře Leopolda II. (1792) byl císařem Františkem I. roku 1802 povolán do Prahy jako nejvyšší purkrabí a president českého gubernia (místodržícím)(1802–1808). Roku 1808 se stal rytířem zlatého rouna. Nechal postavit empírový zámek Kačina, také se přičinil o zvelebení zámku Veltrusy, byl rovněž významným mecenášem věd a umění.\n\nHrabě Chotek se oženil 18. března 1772 ve Vídni s hraběnkou Marií Sidonií z Clary-Aldringenu (10. listopad 1748 Praha – 16. únor 1824 Vídeň), dcerou Františka Václava, knížete z Clary-Aldringenu (8. březen 1706 Teplice – 21. červen 1788 Vídeň) a jeho manželky (∞ 14. únor 1747 Vídeň) hraběnky Marie Josefy z Hohenzollern-Hechingenu (20. leden 1728 Freiburg im Breisgau – 3. prosinec 1801 Vídeň). Měli spolu deset dětí, osm z nich se dožilo dospělosti, nejvýznamnější byl Karel Chotek.\n\n"}
{"id": "585152", "url": "https://cs.wikipedia.org/wiki?curid=585152", "title": "Seznam postav v komiksech Tintinova dobrodružství", "text": "Seznam postav v komiksech Tintinova dobrodružství\n\nToto je seznam postav, které se vyskytují v komiksech Tintinova dobrodružství od belgického kreslíře Hergého.\n\n\nBobby Smiles byl vůdce gangu soupeřícího s Al Caponem. Objevil se v příběhu \"Tintin v Americe\", kde se snaží Tintina zlikvidovat, souboje mezi ním a Tintinem zaberou velkou část komiksu. Smilesovi se dokonce podařilo poštvat proti Tintinovi indiány, byl však zajat a odeslán policii.\n\nV animovaném seriálu však spíše pracuje pro Al Capona, než aby s ním soupeřil.\n\nMicuhirato je krutý japonský dvojitý agent, objevuje se v komiksu \"Modrý lotos\". Byl majitelem obchodu s dámským oblečením v ulici Míru v Šanghaji, ale také obchodoval s drogami spolu s Robertem Rastapopulosem a pracoval jako agent pro japonskou vládu. Micuhirato byl společně s ostatními Japonci charakterizován jako zlá, intrikující osoba, využívající politickou nestabilitu v Číně, aby pomohla připojení Číny k Japonsku. Na konci komiksu Modrý Lotos spáchal sebevraždu.\n\n"}
{"id": "585159", "url": "https://cs.wikipedia.org/wiki?curid=585159", "title": "Běh na krátké vzdálenosti", "text": "Běh na krátké vzdálenosti\n\nBěh na krátké vzdálenosti (též sprint) je lehkoatletická disciplína. Běhá se na 50, 60, 100, 200 a 400 m. Startuje se ze startovních bloků (není podmínkou). Startovní povely: na místa, připravte se, pozor, výstřel. Až do výstřelu musí být všichni závodníci v klidu. Předčasné vyběhnutí nebo zavinění předčasného vyběhnutí se trestá diskvalifikací.\n\nČas každého závodníka měří zpravidla tři časoměřiči. Stopky jsou spuštěny v okamžiku, kdy se objeví kouř startérovy pistole, a jsou zastaveny tehdy, když se kterákoli část závodníkova trupu dotkne pomyslné svislé roviny proložené cílovou čárou. Jsou-li naměřeny tři rozdílné časy, platí prostřední. Je-li měřen čas jen na dvojích stopkách, platí horší. Na oficiálních regulérních závodech se měří čas elektronicky (s přesností na jednu setinu sekundy). Světové, kontinentální a národní rekordy ve sprintu jsou uznávány jen tehdy, byly-li měřeny elektronicky.\n\nPrávě při vrcholovém sprintu byla zjištěna také nejvyšší člověkem dosažená rychlost - 44,72 km/h (Usain Bolt, MS v Berlíně, 16. 8. 2009).\n\n"}
{"id": "585166", "url": "https://cs.wikipedia.org/wiki?curid=585166", "title": "Tribologie", "text": "Tribologie\n\nTribologie (z řeckého τρίβω - třít) je vědecký obor, zabývající se procesy tření, opotřebení a mazání.\n\nPři vzájemném pohybu dvou nebo více materiálů, popřípadě při interakci materiálu s prostředím dochází ke ztrátě materiálu z povrchu, což je proces známý jako opotřebení. Hlavní typy opotřebení jsou odírání, tření (přilnavost a soudržnost), eroze a koroze. Opotřebení lze minimalizovat povrchovou úpravou pevných látek nebo pomocí maziv (pro kluzné nebo valivé opotřebení).\n\nTribologie se uplatňuje při návrhu ložisek, pístových motorů a dalších strojů, ale zasahuje do téměř všech ostatních aspektů moderních technologií, a to i takové oblasti jako výroba kosmetiky (rtěnky, pudry, kondicionéry), lékařství (umělé kloubní náhrady), apod.\nSprávně zvolená povrchová úprava a mazání snižují tření pevných částí až na nulu, což minimalizuje opotřebení a výrazně snižuje spotřebu energie.\n"}
{"id": "585167", "url": "https://cs.wikipedia.org/wiki?curid=585167", "title": "Třída Alpino", "text": "Třída Alpino\n\nTřída Alpino byla třída víceúčelových fregat, stavěných pro italské námořnictvo loděnicí Cantieri Navali Riuniti (CNR). Jejich hlavním úkolem byl protiponorkový boj. Celkem byly postaveny dvě jednotky této třídy. Stavbě druhé dvojice zabránil nedostatek financí. \"Carabiniere\" byl počátkem 90. let používán při zkouškách nových zbraňových systémů. \"Alpino\" byl vyřazen v roce 2006 a \"Carabiniere\" v roce 2008.\n\nObě plavidla této třídy postavila italská loděnice Cantieri del Tirreno v Riva Trigoso u Janova.\n\nJednotky třídy \"Alpino\":\nHlavňovou výzbroj tvořilo šest 76,2mm kanónů OTO-Melara o délce hlavně 62 ráží. Protiponorkovou výzbroj představoval jeden 305mm protiponorkový raketomet a dále dva tříhlavňové 324mm protiponorkové torpédomety. Na palubě byla přistávací plocha a hangár pro uskladnění dvou vrtulníků AB-204. Trupový sonar byl typu SQS-43, vlečný sonar s měnitelnou dlouhkou ponoru byl typu SQA-10. Později oba nahradily dva sonary Raytheon DE 1164.\n\nPohonný systém byl koncepce CODAG. Při běžné plavbě lodě poháněly čtyři diesely Tosi OTV-320, díky kterým mohly plout rychlostí až 22 uzlů. V bojové situaci lodě poháněly navíc ještě dvě plynové turbíny Tosi-Metrovik G 6. Nejvyšší rychlost v takovém případě byla 28 uzlů.\n\n"}
{"id": "585169", "url": "https://cs.wikipedia.org/wiki?curid=585169", "title": "Ian Shaw (egyptolog)", "text": "Ian Shaw (egyptolog)\n\nDr. Ian Shaw (* 1961) je britský egyptolog a docent starověké egyptské archeologie na Liverpoolské univerzitě. Jeho aktivity byly donedávna zaměřeny převážně na egyptskou oblast \"El Amarna\" (Achetaton), ve zbylém čase pracuje na vícerých archeologických výzkumech v lokalitách staroegyptských dolů a kamenolomů různých historických období. Jeho primárním zaměřením je výzkum metod a postupů práce staroegyptských řemeslníků a dělníků. Publikoval i několik prací o metodách vedení válek ve Starověkém Egyptě, což je téma, které bylo ve vědeckých pracích donedávna přehlíženo nebo jen okrajově zmiňováno.\n\nKromě své původní tvorby také redigoval několik slovníků o Starověkém Egyptě, které jsou spíše encyklopediemi než\nlexikony s touto tematikou.\n\n\n\n"}
{"id": "585170", "url": "https://cs.wikipedia.org/wiki?curid=585170", "title": "Královec (hrad)", "text": "Královec (hrad)\n\nKrálovský hrad (, ) byl do roku 1945 symbolem Královce a sídelním místem a jednou z nejvýznamnějších památek tendejšího Východního Pruska. Hrad byl vážně poničen při náletu v roce 1944 a ruiny byly odstřeleny v roce 1968. Dnes již v ruském Kaliningradu stojí na místě hradu tzv. Dům Sovětů.\n\nV dobách Pruska se zde nacházel hrad \"Tuwangste\" (také: Twangste, Twangst, Twongst, Twoyngst). Název se odvozoval od pruského slova „wangus“, což je označení pro sekání dubového dřeva, které bylo symbolem boha Perkuna. Po připadnutí Sambie křižákům v roce 1255 byl hrad nazván Regiomontium (Královská Hora) na počest Přemysla Otakara II., který se účastnil zdejší křižácké výpravy. Prvně vznikla na místě hradu dřěvěná pevnost a následně roku 1257 se začalo se stavbou samotného hradu. Hrad byl výrazně přestavěn ve 14. a 17. století. (mj. Joachimem Ludwigem Schultheissem z Unfriedu). Po začlenění Královských Prus do Polska byl hrad od roku 1457 sídlem velmistra křižáckého řádu. Po sekularizaci Pruska v roce 1525 zde sídlila pruská knížata. V roce 1701 se v zámeckém kostele odehrála korunovace krále Fridricha I., v roce 1861 krále Wilhelma I.\n\nPřed druhou světovou válkou bylo v části hradu umístěno muzeum s 240 000 exponáty z pruských sbírek. V době druhé světové války zde byla přechovávána ukradená Jantarová komnata, která byla posléze odvezena neznámo kam. Hrad byl rozsáhle poškozen po britském bombardování Královce v srpnu 1944, zachovaly se jen silné obvodové zdi. Další škody napáchala Rudá armáda, pobývající v místě v květnu roku 1945. Dle závěrů postupimské konference Královec připadl po válce SSSR a v roce 1946 byl přejmenován na Kaliningrad podle komunistického politika Michaila Kalinina. Pozůstatky hradu byly na osobní příkaz L. I. Brežněva coby symbol pruského militarismu, i přes četné protesty studentů a intelektuálů, v roce 1968 vyhozeny do povětří. Na jeho místě byl postaven Dům Sovětů. Rekonstrukce celého hradu by byla příliš nákladná, takže se s ní do budoucna nepočítá. V roce 2001 financoval německý týdeník Der Spiegel vykopávky v bývalých sklepeních hradu s nadějí, že objeví exponáty z bývalého hradního muzea a snad i části Jantarové komnaty. Byly nalezeny tisíce předmětů a v roce 2005 dokonce archeologové odkryli stříbrnou rakev s medailemi a dalšími různými cennostmi. Po dokončení archeologických prací se plánuje z odkrytého sklepení vytvořit muzeum pod širým nebem.\n"}
{"id": "585172", "url": "https://cs.wikipedia.org/wiki?curid=585172", "title": "Ruger Super Redhawk", "text": "Ruger Super Redhawk\n\nRuger Super Redhawk je řada SA/DA výkonných revolverů vyráběných firmou Sturm, Ruger & Company, Inc. již od roku 1987, kdy Ruger zařadil do svého výrobního programu výkonnější náboje.\n\nSuper Redhawk byl představen koncem roku 1987 v ráži .44 Magnum s délkou hlavně 7,5 a 9,5 palce. Super Redhawk zíslal pozitivní recenze, které potvrzovaly, že ve výkonu, přesnosti a ceně předčil své konkurenty z řad revolverů Smith & Wesson. Dodnes je tato zbraň považována za jeden z nejvýkonnějších revolverů.\n\nSuper Redhawk používá stejný spoušťový mechanismus a pažbičku jako Ruger GP-100 .357 Magnum, rám je však zesílen. Tento revolver je vyráběn z nerezové oceli s řadou povrchových úprav. Modely v ráži .454 Casull a .480 Ruger mají válec bez vybrání (viz obrázek vpravo), zatímco verze .44 Magnum je vybavena standardním válcem s vybráním.\n\nSuper Redhawk v ráži .454 Casull byl představen v roce 1997, šlo o první šestiranný revolver určený pro tento náboj. Pro zvládnutí extrémního výkonu tohoto náboje používá Ruger k výrobě válce speciálně zušlechtěnou slitinu. Materiál rámu je stejný jako u standardního Redhawku. Ruger Super Redhawk .454 Casull umožňuje používat dva druhy nábojů a to .454 Casull a o 4,4 mm kratší .45 Colt.\n\nV roce 2003 byl firmou Ruger představen náboj .480 Ruger, ten byl speciálně vyvinut právě pro Super Redhawk.\nV roce 2007 Ruger dočasně zastavil výrobu modelů ráže .480 Ruger, z důvodu havárie válců několika zbraní. Po analýze problému, byla zahájena výroba pětiranného modelu. S touto změnou přišla i montáž nové pažbičky \"Hogue Monogrip\" a přibyla povrchová úprava \"Target Grey\".\n\nV roce 2005 byl představen Ruger Super Redhawk Alaskan. Šlo o první 2,5 palcový revolver na takto výkonný náboj. Zbraň je primárně určena k obraně proti velkým, vitálním a nebezpečným zvířatům jako jsou grizzly, lední medvěd, puma americká a prase divoké. Alaskan je k dispozici pro náboje .44 Magnum, .454 Casull/.45 Colt a .480 Ruger. Všechny Alaskany jsou vybaveny gumovou pažbičkou \"Hogue Tamer\" s ergonomickým úchopem.\n\n"}
{"id": "585173", "url": "https://cs.wikipedia.org/wiki?curid=585173", "title": "Rychlé šípy (kniha komiksů)", "text": "Rychlé šípy (kniha komiksů)\n\nRychlé šípy (1998) je první knižní a úplné vydání komiksů Rychlých šípů Jaroslava Foglara.\n\nPředmluvu napsal Jaroslav Foglar, podrobnou ediční poznámku o historii Rychlých šípů, historii jejich vydávání a s chronologickým přehledem souborných vydání napsal Václav Nosek-Windy.\n\nKnihu uspořádal Vladimír Dobrovodský.\n\nKniha obsahuje všech 315 původně časopiseckých komiksů Rychlých šípů, v ediční poznámce je pak přetištěn i díl \"Rychlé šípy zlepšují odvoz hlíny\", který byl na přání autora vyřazen ze základního kánonu komiksů.\n\nVšechna vydání knihy vydalo nakladatelství Olympia.\n\nUvedení knihy se konalo 21. října 1998 v Karlínském divadle (divadlo Semafor) v Praze. U příležitosti vydání knihy se 2. listopadu 1998 v Olympii konala Foglarova autogramiáda.\n\n"}
{"id": "585178", "url": "https://cs.wikipedia.org/wiki?curid=585178", "title": "Tarek Bechara", "text": "Tarek Bechara\n\nTarek Assaf Bechara (* 16. července 1965) je slovenský podnikatel libanonského původu.\n\nV roce 1983 započal studium na Strojní fakultě pražského ČVUT. Na konci roku 1990 založil obchodní společnost BANCO for trading Praha. V roce 1991 byla BANCO sponzorem soutěže Miss Československo, tehdy v přímém přenosu osobně předal vítězce Michaele Maláčové klíče od darovaného Renaultu Clio. Mezi jeho obchodní partnery patřila společnost WIKA, kterou založili Petr Kellner a Milan Vinkler. Bechara tehdy vystavil směnku na společnost WIKA ve výši 60 milionů korun, na kterou údajně Vinkler připsal před částku čtyřku a následně tuto částku, tedy 460 milionů korun, po Becharovi vymáhal. Vinkler byl v červnu 1994 vzat do vazby, obvinění mu však nebylo neprokázáno. Jeho dalším obchodním partnerem byl šéf plzeňské Škody Lubomír Soudek. \n\nStal se svědkem i podezřelým v kauzách okolo podnikatele Radovana Krejčíře.\n\nV srpnu 2010 mu po několik let trvajícím soudním řízení pražský vrchní soud uložil pětiletý trest odnětí svobody za úvěrové podvody.\n"}
{"id": "585179", "url": "https://cs.wikipedia.org/wiki?curid=585179", "title": "Alexandr Krupskij", "text": "Alexandr Krupskij\n\nAlexandr Konstantinovič Krupskij ( , * 4. ledna 1960, Irkutsk) je bývalý sovětský atlet ruské národnosti, mistr Evropy ve skoku o tyči.\n\nPrvní úspěch zaznamenal v roce 1979 na juniorském mistrovství Evropy v Bydhošti, kde vybojoval stříbrnou medaili. Na halovém ME 1981 v Grenoble získal stříbrnou medaili, když překonal 565 cm. Výše skočil jen Francouz Thierry Vigneron, který zdolal 570 cm.\n\nV roce 1982 skončil na halovém ME v Miláně těsně pod stupni vítězů, na čtvrtém místě. V témž roce vybojoval v Athénách titul mistra Evropy, když zlatou medaili získal za překonaných 560 cm díky lepšímu technickému zápisu. Stejnou výšku překonal také další sovětský tyčkař Vladimir Poljakov (stříbro) a Bulhar Atanas Tarev (bronz).\n\nV roce 1984 bral bronz na halovém ME ve švédském Göteborgu. O rok později prohrál na halovém ME v Pireusu ve finále se Sergejem Bubkou a získal stříbrnou medaili.\n\nJeho osobní rekord pod širým nebem má hodnotu 582 cm, v hale 570 cm.\n"}
{"id": "585180", "url": "https://cs.wikipedia.org/wiki?curid=585180", "title": "Lubomír Kafka", "text": "Lubomír Kafka\n\nLubomír Kafka (23. dubna 1956 Jablonec nad Nisou – 12. března 1989 Praha) byl český baletní tanečník, sólista baletu Národního divadla v Praze a Státní opery v Berlíně.\n\nV roce 1975 absolvoval pražskou Taneční konzervatoř, ale již od roku 1974 hostoval v Národním divadle v Praze. V letech 1975–1976 byl na stáži v Leningradském státním tanečním učilišti A. J. Vaganovové. V roce 1975 se stal členem baletního souboru Národního divadla a od srpna 1976 do roku 1988 byl sólistou baletu ND. Od roku 1984 byl současně i prvním sólistou Státní opery v Berlíně.\n\nV letech 1984–1985 se podílel na choreografii pro dvě baletní matiné na Nové scéně Národního divadla v Praze. Na jevišti Národního divadla vystupoval po boku předních českých baletních sólistek, např. Marty Drottnerové, Jany Kůrové, Hany Vláčilové, Michaely Černé a Miroslavy Pešíkové.\n\nČasto vystupoval v zahraničí – Německá demokratická republika (1976, 1979), Kuba (1976), Japonsko (1976, 1978), Španělsko (1978), Spolková republika Německo (1979) a úspěšně se zúčastnil řady mezinárodních baletních soutěží (první místo Varna, Bulharsko, 1978, dvakrát první místo Jackson, USA, 1979, druhé místo na první tokijské světové baletní soutěži tanečních párů s Hanou Vláčilovou v Japonsku v roce 1976 ).\n\nVystupoval příležitostně i ve filmu (\"Popelka\", role prince, režie M. Kůra, 1978) a televizi (\"Achilles\", titulní role, 1984, režie Petr Weigl, choreografie Heinz Spoerli; \"Die Nacht aus Blei / Olověná noc\", 1985, režie Petr Weigl).\n\nV roce 2001 mu byla udělena in memoriam medaile Artis Bohemiae Amicis.\n\n\n"}
{"id": "585181", "url": "https://cs.wikipedia.org/wiki?curid=585181", "title": "Dominik Nowak", "text": "Dominik Nowak\n\nDominik Nowak (* 21. května 1980 v Krakově) je polský divadelní, filmový i televizní herec, dramatik, pedagog, zakladatel a zástupce ředitele krakovského Teatru Nowego.\n\nVe svém rodném městě vystudoval Lyceum A. Witkowskiego, pak vystudoval filmografii na Jagellonské Universitě a v roce 2005 absolvoval katedru herectví na Státní vyšší divadelní škole v Krakově. Již v letech svých studií na lyceu se mimo divadelních aktivit věnoval studiu dějin umění díky stipendiu krakovské radnice. Během studií na Vyšší divadelní škole založil dva nezávislé divadelní soubory. Jeden z nich, kolektiv Nowak-Wysocka-Zadara se zabýval studiovým divadlem, hledáním nových dramatických forem a rozšiřování možností akademického vzdělání posluchačů. Tato divadelní skupina vytvořila několik studiových představení, jako např. „Hamlet-Stroj” nebo „Diváci v nebezpečí”, jenomže soubor zanikl po dokončení studií.\nDominik Nowak se poté stal zakladatelem Divadla Auditorium, které svou činnost zahájilo premiérou inscenace „Griga slaví jmeniny” v roce 2002. Domink Nowak si v této inscenaci zahrál titulní roli. Tento divadelní soubor existuje dodnes. Byl mnohokrát oceněn na divadelních festivalech v Polsku i v zahraničí. Nastudoval desítky inscenací a dalších divadelních projektů. V roce 2007 se soubor stal klasickým repertoárovým divadlem pod názvem Nové divadlo (Teatr Nowy). Toto divadlo získalo vlastní budovu, galerii, najalo si umělecký soubor i pracovníky technického a administrativního zázemí. Dominik Nowak se stal zástupcem ředitele tohoto divadla a inspirátorem celé řady projektů této instituce.\n\nV letech 2005 – 2007 provozoval vlastní divadelní a filmovou agenturu. Od roku 2008 vyučuje herectví na soukromé divadelní škole „L´Art Studio” v Krakově. Za své umělecké i organizační aktivity získal řadu ocenění. Zabývá se rovněž psaním divadelních her. Jeho divadelní prvotina „Osobní vlak do Číny” byla oceněna v druhém ročníku literární soutěže, organizované „Teatrem Powszechnym” v Lodźi a na žádost divadla byla okamžitě přeložena do českého jazyka překladatelem Jiřím Vobeckým. Překlad je k dispozici v pražském Divadelním ústavu a zastupuje jej DILIA Praha. Ocenění v literární soutěži bylo inspirací pro vznik další divadelních her, které teprve vznikají a budou do českého jazyka postupně překládány.\nDominik Nowak pracuje rovněž jako režisér: inscenoval např. Mroźkovy 'Emigranty'. Odehrál desítky rolí v divadle, a to nejen ve svém vlastním souboru, ale také v krakovském „Starém divadle” nebo „Lidovém divadle”. Zahrál si ve filmech, jako např. „Karel – muž, který se stal papežem” nebo v životopisném filmu „Jan Pavel II.” Zahrál si i v celé řadě polských televizních seriálů, estrádních a zábavných pořadů i v hraných dokumentech. Mezi jeho nejvýznamnější ztvárněné divadelní role patří např. „Trufaldino” ze hry „Král jelenem” (2007) nebo „Tybalt” v „Romeovi a Julii”. Dá se právem očekávat, že tento umělec má svou kariéru ještě před sebou a že se s jeho filmovými i televizními rolemi seznámí i čeští diváci a že jim česká divadla rovněž umožní zhlédnout nastudování jeho divadelních her, které již vznikly nebo teprve vznikají.\n\n"}
{"id": "585187", "url": "https://cs.wikipedia.org/wiki?curid=585187", "title": "Sebrané spisy Jaroslava Foglara", "text": "Sebrané spisy Jaroslava Foglara\n\nSebrané spisy Jaroslava Foglara je knižní edice nakladatelství Olympia, ve které knihy Jaroslava Foglara vycházely od roku 1991 do roku 2018. \n\nKnihy většinou ilustroval Marko Čermák, občas jsou použity tradiční ilustrace.\n\n\nVe stejné grafické úpravě vyšla také kniha Václava Noska – Windyho \"Jestřábí perutě\" (1999, ISBN 80-7033-618-8).\n"}
{"id": "585190", "url": "https://cs.wikipedia.org/wiki?curid=585190", "title": "Bernard Bober", "text": "Bernard Bober\n\nBernard Bober (* 3. listopadu 1950 v Zbudských Dlhých, Československo) je arcibiskup košický a metropolita Východoslovenské provincie. Arcibiskupem byl jmenován papežem Benediktem XVI. 4. června 2010, jeho biskupské heslo zní: \"Cum caritate oboedientia et misericordia (S láskou, poslušností a milosrdenstvím)\".\n\nKněžské svěcení přijal dne 8. června 1974. Působil jako kaplan v Humenném, Snine a Zborově. Od roku 1978 až do 1990 byl správcem farnosti Kecerovce a potom do roku 1991 správcem farnosti a děkanem v Humenném. Od roku 1991 byl generálním vikářem biskupského úřadu v Košicích. Pomocným biskupem košické arcidiecéze jej jmenoval papež Jan Pavel II. 28. prosince 1992. Vysvěcen biskupem byl 30. ledna 1993 v Košicích.\nNa Slavnosti svatých Petra a Pavla 29. června 2010 přijal arcibiskupské pálium v Bazilice sv. Petra ve Vatikáně.\nDo úřadu košického arcibiskupa metropolity byl uveden 10. července 2010 v Katedrále sv. Alžbety v Košicích.\n"}
{"id": "585191", "url": "https://cs.wikipedia.org/wiki?curid=585191", "title": "Lonsdale (firma)", "text": "Lonsdale (firma)\n\nLonsdale je britský výrobce sportovního oblečení, obuvi a boxerských potřeb. Firma byla založena v roce 1960. Její značku proslavili především boxeři, mezi něž patří Muhammad Ali, Mike Tyson, Lennox Lewis, Carl Froch, nebo David Price dále pak například zpěváci Paul McCartney či Paul Weller (člen skupiny The Jam) a herci Gregory Peck, Anthony Quinn, Tony Curtis a další. Lonsdale je též dodavatelem fotbalových dresů, v minulosti například pro Blackburn Rovers FC.\n\nZnačka je velmi populární u členů subkultury skinheads. Začátkem 21. století si ji oblíbili sympatizanti krajní pravice, firma se však od nich veřejnou kampaní distancovala.\n\n"}
{"id": "585193", "url": "https://cs.wikipedia.org/wiki?curid=585193", "title": "Lonsdale", "text": "Lonsdale\n\nNázev Lonsdale může odkazovat na:\n\n\n\n"}
{"id": "585195", "url": "https://cs.wikipedia.org/wiki?curid=585195", "title": "Fermiho plyn", "text": "Fermiho plyn\n\nFermiho plyn je kvantový plyn tvořený fermiony.\n\nPři vhodné konfiguraci každý člen skupiny fermionů obsadí právě jeden povolený energetický stav. Nejvyšší obsaditelná hladina se nazývá Fermiho energie a teplota odpovídající této energii se nazývá Fermiho teplota. V praxi to znamená, že volně se pohybující elektrony v krystalové mřížce kovu obsazují diskrétní kvantově dovolené stavy energie a tvoří tak degenerovaný Fermiho plyn tj. jednotlivé částice zaujmou všechny kvantově dovolené stavy energie. Tento plyn experimentálně prokázala v roce 1999 Deborah Jin a její kolegové z NIST/JILA.\n\n\nhttp://natura.baf.cz/natura/2004/3/20040305.html\n\n"}
{"id": "585196", "url": "https://cs.wikipedia.org/wiki?curid=585196", "title": "Aba Kovner", "text": "Aba Kovner\n\nAba Kovner ( , 14. března 1918 – 25. září 1987), původním jménem Abel Kowner, byl židovský básník, spisovatel a partyzánský vůdce. Později se stal významným izraelským básníkem. Jeho bratrancem byl vůdce izraelské komunistické strany Maki – Me'ir Vilner.\n\nNarodil se Sevastopolu nebo v Ašmjanech, později se přestěhoval do Vilniusu (tehdy součásti Polska), kde absolvoval střední židovskou školu a školu umění. Během svých studií vstoupil do socialistického sionistického mládežnického hnutí ha-Šomer ha-ca'ir a stal se jeho aktivním členem.\nV červnu 1941 napadla armáda nacistického Německa Vilnius, jenž byl v té době součástí Litevské SSR, a po zahájení okupace zde bylo zřízeno Vilniuské ghetto. Kovnerovi se společně s několika přáteli podařilo uprchnout do dominikánského kláštera na vilniuském předměstí, vedeného sestrou Annou Borkowskou, ale krátce na to se vrátil do ghetta. Usoudil, že pro úspěch jakéhokoliv povstání musí být ustanovena židovská odbojová skupina. Sám vedl Sjednocenou partyzánskou organizaci v lesích nedaleko Vilniusu a angažoval se v partyzánských útocích proti nacistům. Ve svém partyzánském úsilí pokračoval po celou dobu druhé světové války a podařilo se mu přežít holokaust.\n\nPo osvobození Vilniusu sovětskou Rudou armádou v červenci 1944 se stal jedním ze zakladatelů hnutí Bricha, které pomáhalo Židům uniknout po válce z východní Evropy. V roce 1945 odjel na krátkou dobu do britské mandátní Palestiny a po svém návratu do Evropy s organizací Nakam pokračoval v podzemních aktivitách proti nacistickým válečným zajatcům.\nNakam (, doslova „Židovská krev bude pomstěna“) byla židovská organizace založená Kovnerem, jejímž cílem bylo pomstít holocaust. Původní plán byl nasypáním jedu do vodovodního řadu otrávit 6 miliónů Němců jako pomstu za zabití 6 miliónů Židů během holokaustu. Ten však překazila britská policie, pravděpodobně upozorněná někým ze sionistických kruhů, kdo se obával, že by masová vražda uškodila budoucímu židovskému státu (viz odkaz). Poté se zbylí členové skupiny pokusili provést záložní plán – otrávit internované příslušníky SS v Langwasserském internačním táboře poblíž Norimberku. Během něj měl být údajně potřen chléb pro 12 až 15 tisíc německých válečných zajatců (většinou příslušníků SS) zředěným arsenikem. Podle deníku \"The New York Times\" z roku 1946 onemocnělo celkem 207 internovaných vojáků, kteří byli následně přijati do nemocnice, ale nezemřeli. Kovner byl zajat a deportován z Evropy zpět do Izraele, kde nakonec sloužil jako důstojník u brigády Givati v izraelské válce za nezávislost. Během své služby sepsal takzvané „bitevní letáky“ (), které měly podpořit morálku vojáků.\n\nJeho sbírka poezie \"Ad lo-or\" z roku 1947 popisuje lyricko-dramatický motiv boje partyzánů z odboje v bažinách a lesích východní Evropy. O těchto bojích pojednává i jeho další dílo \"ha-Mafteach Calal\" z roku 1951. Díla \"Prida me-ha-darom\" („Odchod z jihu“) z roku 1949 a \"Panim el panim\" („Tváří v tvář“) z roku 1953 pokračují příběhem z izraelské války za nezávislost.\n\nZemřel v roce 1987 v izraelském kibucu Ejn ha-Choreš ve věku 69 let na rakovinu hrtanu.\n\n\n"}
{"id": "585200", "url": "https://cs.wikipedia.org/wiki?curid=585200", "title": "Julija Zaripovová", "text": "Julija Zaripovová\n\nJulia Michajlovna Zaripovová ( , * 26. dubna 1986, Volgograd, SSSR) je ruská atletka, běžkyně, jejíž specializací jsou střední tratě, zejména tzv. steeplechase.\nPrvní mezinárodní úspěch zaznamenala v roce 2008 na mistrovství Evropy v krosu v Bruselu, kde v závodě na 6 km doběhla na třetím místě. O rok později skončila na halovém ME v Turíně v běhu na 3000 metrů na sedmém místě. Na Mistrovství světa v atletice 2009 v Berlíně vybojovala ve steeplu stříbrnou medaili v novém osobním rekordu 9:08,39. Mistryní světa se stala Marta Domínguezová ze Španělska, která byla o více než sekundu rychlejší. Ta však byla po šesti letech diskvalifikována a titul tak zpětně připadl ruské běžkyni.\n\nV roce 2010 se stala v Barceloně mistryní Evropy ve steeplu, když ve finále trať zaběhla v novém rekordu šampionátu 9:17,57.\n\nV témže roce se v Kislovodsku provdala za ruského běžce Ildara Zaripova. V roce 2011 se stala mistryní světa v běhu na 3000 metrů překážek.\nV lednu 2015 ruská antidopingová agentura RUSADA objevila nesrovnalosti v jejím biologickém pasu a potrestala ji spolu se Sergejem Kirďapkinwm, Valerijem Borčinam a dvěma další chodci. Následně odstoupil Valentin Maslakov z funkce šéftrenéra atletické reprezentace.\n\nV roce 2016 byl její trest za doping zpřísněn a běžkyně tak přišla o tituly a medaile ze světového šampionátu 2011 i olympijských her 2012.\n"}
{"id": "585201", "url": "https://cs.wikipedia.org/wiki?curid=585201", "title": "Mike Godwin", "text": "Mike Godwin\n\nMichael Wayne Godwin (* 26. října 1956) je advokát a spisovatel ze Spojených států amerických.\n\nVystudoval Texaskou univerzitu. Je znám jako autor Godwinova zákona, který formuloval v době, kdy byl zaměstnancem Electronic Frontier Foundation. V letech 2007 až 2010 byl hlavním právním poradcem nadace Wikimedia.\n\n"}
{"id": "585207", "url": "https://cs.wikipedia.org/wiki?curid=585207", "title": "Vjačeslav Kozlov", "text": "Vjačeslav Kozlov\n\nVjačeslav Anatolijevič Kozlov (rusky Вячеслав Анатольевич Козлов, 3. května 1973, Voskresensk, Sovětský svaz) je ruský profesionální hokejista, který v současné době hraje za OHK Dynamo Moskva ve východoevropské KHL. Kozlov je držitelem dvou Stanley Cupů (1997 a 1998), které vyhrál s týmem Detroit Red Wings. Za sovětský a ruský národní tým odehrál celkově 21 zápasů. V roce 2007 mu byla udělena cena Dan Snyder Memorial Trophy.\n\n"}
{"id": "585209", "url": "https://cs.wikipedia.org/wiki?curid=585209", "title": "Seznam dílů seriálu Babylon 5", "text": "Seznam dílů seriálu Babylon 5\n\nToto je seznam dílů seriálu \"Babylon 5\". Uvedeny jsou rovněž navazující televizní filmy. Seriál \"Babylon 5\" byl původně vysílán v letech 1994 až 1998 na amerických televizních stanicích PTEN a TNT. V Česku se vysílání dočkaly pouze první dvě řady, a sice na televizní stanici TV3.\n\nZe světa Babylonu 5 bylo natočeno i několik filmů. Kromě úvodního filmu to byly ještě televizní filmy \"\", \"\" a \"\" a DVD film \"\".\n\n"}
{"id": "585210", "url": "https://cs.wikipedia.org/wiki?curid=585210", "title": "Mistrovství světa ve volejbale mužů 1978", "text": "Mistrovství světa ve volejbale mužů 1978\n\n9. mistrovství světa ve volejbale mužů proběhlo v dnech 20. září – 1. října v Itálii.\n\nTurnaje se zúčastnilo 24 mužstev, rozdělených do šesti čtyřčlenných skupin, z nichž první dva týmy postoupily do dvou čtvrtfinálových skupin. Družstva, která skončila ve čtvrtfinále na prvním a druhém místě postoupily do semifinále. Družstva na třetím a čtvrtém místě hrály o 5. - 8. místo a družstva na pátém a šestém místě hrály o 9. - 12. místo. Týmy, které skončily v základní skupině na třetím a čtvrtém místě, hrály o 13. - 24. místo. Mistrem světa se stal Sovětský svaz.\n\n Itálie - Belgie 3:0 (15:6, 15:5, 15:11) \n\n20. září 1978 (15:00) - Řím\n\n20. září 1978 (17:30) - Řím\n\n21. září 1978 - Řím\n\n21. září 1978 - Řím\n\n22. září 1978 (17:30) - Řím\n\n22. září 1978 (21:00) - Řím\n\n Mexiko - Venezuela 3:1 (15:13, 15:6, 13:15, 15:3) \n\n20. září 1978 (17:30) - Bergamo\n\n20. září 1978 (21:00) - Bergamo\n\n21. září 1978 - Bergamo\n\n21. září 1978 - Bergamo\n\n22. září 1978 (17:30) - Bergamo\n\n22. září 1978 (21:00) - Bergamo\n\n Brazílie - Tunisko 3:0 (15:10, 15:2, 15:8) \n\n20. září 1978 (17:30) - Udine\n\n20. září 1978 (21:00) - Udine\n\n21. září 1978 - Udine\n\n21. září 1978 - Udine\n\n22. září 1978 (17:30) - Udine\n\n20. září 1978 (21:00) - Udine\n\n Kuba - Argentina 3:0 (15:1, 15:10, 15:6)\n\n20. září 1978 (17:30) - Benátky\n\n20. září 1978 (21:00) - Benátky\n\n21. září 1978 (15:00) - Benátky\n\n21. září 1978 - Benátky\n\n22. září 1978 (17:30) - Benátky\n\n22. září 1978 (21:00) - Benátky\n\n Bulharsko - Kanada 3:1 (11:15, 15:10, 15:5, 15:10) \n\n20. září 1978 (17:30) - Parma\n\n20. září 1978 (21:00) - Parma\n\n21. září 1978 - Parma\n\n21. září 1978 (17:30) - Parma\n\n22. září 1978 (17:30) - Parma\n\n20. září 1978 (21:00) - Parma\n\n Rumunsko - USA 3:0 (17:15, 15:8, 18:16) \n\n20. září 1978 (17:30) - Ancona\n\n20. září 1978 (21:00) - Ancona\n\n21. září 1978 - Ancona\n\n21. září 1978 - Ancona\n\n21. září 1978 (15:00) - Ancona\n\n22. září 1978 (21:00) - Ancona\n\n Bulharsko - Čína 3:2 (8:15, 15:10, 15: 8, 14:16, 15:10)\n\n24. září 1978 (11:00) - Řím\n\n24. září 1978 (14:30) - Řím\n\n24. září 1978 (19:00) - Řím\n\n25. září 1978 (9:00) - Řím\n\n25. září 1978 (11:00) - Řím\n\n25. září 1978 (19:00) - Řím\n\n26. září 1978 (19:00) - Řím\n\n26. září 1978 (11:00) - Řím\n\n26. září 1978 (19:00) - Řím\n\n27. září 1978 (11:00) - Řím\n\n27. září 1978 (14:30) - Řím\n\n27. září 1978 (16:30) - Řím\n\n Korejská republika - Mexiko 3:0 (15:8, 15:7, 15:7) \n\n24. září 1978 (9:00) - Řím\n\n24. září 1978 (16:30) - Řím\n\n24. září 1978 (21:00) - Řím\n\n25. září 1978 (14:30) - Řím\n\n25. září 1978 (16:30) - Řím\n\n25. září 1978 (21:00) - Řím\n\n26. září 1978 (14:30) - Řím\n\n26. září 1978 (16:30) - Řím\n\n26. září 1978 (21:00) - Řím\n\n27. září 1978 (9:00) - Řím\n\n27. září 1978 (19:00) - Řím\n\n27. září 1978 (21:00) - Řím\n Itálie - Kuba 3:1 (15:17, 15:11, 16:14, 15:12) \n\n30. září 1978 (19:00) - Řím\n\n30. září 1978 (21:00) - Řím\n SSSR - Itálie 3:0 (15:10, 15:13, 15:1) \n\n1. října 1978 - Řím\n\n Kuba - Korejská republika 3:1 (17:15, 15:9, 13:15, 15:5) \n\n1. října 1978 - Řím\n\n Československo - Čína 3:1 (14:16, 15:7, 15:5, 15:12) \n\n30. září 1978 (11:00) - Řím\n\n30. září 1978 (16:00) - Řím\n Československo - Brazílie 3:2 (5:15, 16:14, 4:15, 15:11, 15:6)\n\n1. října 1978 - Řím\n\n Čína - Polsko 3:2 (12:15, 15:13, 11:15, 15:13, 15:13)\n\n1. října 1978 - Řím\n\n Bulharsko - Mexiko 3:2 (12:15, 15:8, 13:15, 15:12, 15:12)\n\n30. září 1978 (9:00) - Řím\n\n30. září 1978 (14:30) - Řím\n NDR - Bulharsko 3:1 (6:15, 15:9, 15:10, 15:10) \n\n1. října 1978 - Řím\n\n Japonsko - Mexiko 3:1 (12:15, 15:7, 15:3, 15:5) \n\n1. října 1978 - Řím\n\n Belgie - Tunisko 3:0 (16:14, 15:3, 15:10)\n\n24. září 1978 (9:00) - Benátky\n\n24. září 1978 (11:00) - Benátky\n\n24. září 1978 (14:30) - Benátky\n\n25. září 1978 (9:00) - Benátky\n\n25. září 1978 (11:00) - Benátky\n\n25. září 1978 (14:30) - Benátky\n\n26. září 1978 (9:00) - Benátky\n\n26. září 1978 (11:00) - Benátky\n\n26. září 1978 (14:30) - Benátky\n\n27. září 1978 (9:00) - Benátky\n\n27. září 1978 (11:00) - Benátky\n\n27. září 1978 (14:30) - Benátky\n\n Maďarsko - Venezuela 3:0 (15:10, 15:6, 15:2) \n\n24. září 1978 (16:30) - Benátky\n\n24. září 1978 (19:00) - Benátky\n\n24. září 1978 (21:00) - Benátky\n\n25. září 1978 (16:30) - Benátky\n\n25. září 1978 (19:00) - Benátky\n\n25. září 1978 (21:00) - Benátky\n\n26. září 1978 (16:30) - Benátky\n\n26. září 1978 (19:00) - Benátky\n\n26. září 1978 (21:00) - Benátky\n\n27. září 1978 (16:30) - Benátky\n\n27. září 1978 (19:00) - Benátky\n\n27. září 1978 (21:00) - Benátky\n Rumunsko - Francie 3:1 (11:15, 15:12, 15:2, 15:5) \n\n30. září 1978 - Benátky\n\n30. září 1978 - Benátky\n Rumunsko - Maďarsko 3:1 (10:15, 15:12, 15:4, 15:7) \n\n1. října 1978 - Benátky\n\n Francie - Nizozemsko 3:1 (15:4, 15:7, 11:15, 15:7) \n\n1. října 1978 - Benátky\n\n Belgie - USA 3:1 (15:12, 15:10, 12:15, 15:10) \n\n30. září 1978 - Benátky\n\n30. září 1978 - Benátky\n Finsko - Belgie 3:0 (15:13, 15:8, 15:13) \n\n1. října 1978 - Benátky\n\n USA - Kanada 3:0 (15:4, 15:9, 15:8) \n\n1. října 1978 - Benátky\n Venezuela - Tunisko 3:0 (15:12, 15:8, 15:8)\n\n30. září 1978 - Benátky\n\n30. září 1978 - Benátky\n Venezuela - Argentina 3:0 (15:7, 15:10, 15:7) \n\n1. října 1978 - Benátky\n\n Egypt - Tunisko 3:0 (15:4, 15:5, 15:10) \n\n1. října 1978 - Benátky\n\n1. SSSR\n\n5. Československo\n\n"}
{"id": "585211", "url": "https://cs.wikipedia.org/wiki?curid=585211", "title": "Orbis", "text": "Orbis\n\nOrbis byla tiskárna, nakladatelství a vydavatelství novin a časopisů se sídlem v Praze. Vznikl jako akciová společnost v roce 1921 a zaměřoval se především na českou a cizojazyčnou politickou a odbornou literaturu a noviny, např. \"Prager Presse\". Po roce 1948 znárodněn a přeměněn na národní podnik. Zároveň s tím se součástí Orbisu staly další znárodněné podniky, jako třeba grafické závody V. Neubert a synové, v roce 1949 Československé filmové nakladatelství apod. Poté vydávalo populárně naučné i odborné tituly zejména z oblasti divadla, filmu a fotografie.\n\nV roce 1990 byl Orbis začleněn do organizační struktury Československého rozhlasu, který byl spolu s Orbisem roku 1992 zrušen. Znovuobnoven byl Orbis v roce 1993 jako příspěvková organizace, která se nově začala také věnovat překladu, tlumočení a propagaci Česka. V roce 1997 zprivatizován.\n\n"}
{"id": "585212", "url": "https://cs.wikipedia.org/wiki?curid=585212", "title": "Korejský kroj", "text": "Korejský kroj\n\nKorejský kroj, v Jižní Koreji nazývaný hanbok () a v Severní Koreji nazývaný čosŏnot (), jsou tradiční šaty nošené v Koreji. Jsou obvykle charakterizovány zářivými barvami a jednoduchými liniemi bez kapes. Ačkoli obě varianty názvu lze přeložit jednoduše jako „korejský oděv“, v moderní době se oběma rozumí specificky oblek vycházející z období dynastie Čoson. Kroj je užíván jako poloformální nebo formální oblečení při tradičních slavnostech a zábavách. Moderní hanbok nedodržuje přesně původní styl dynastie Čoson, protože z praktických důvodů v průběhu 20. století prošel některými významnými změnami.\n\nV dějinách Koreje se setkáváme s tradicí dvojího oblečení, v níž vládci a šlechta přijala různé druhy zahraničních stylů, zatímco prostí občané i nadále používali odlišný styl původního oblečení, které je dnes známé jako hanbok.\nV roce 1996 vytvořilo jihokorejské Ministerstvo kultury, sportu a cestovního ruchu \"Den Hanboku\", aby podpořili jikorejské občany v nošení hanboku.\n\nTradiční ženský hanbok se skládá z čŏgori, dámské blůzy nebo kabátku a čchimy, zavinovací sukně, která se obvykle nosí zavázaná tak, aby se obě strany plně překrývaly. Tento komplet je často nazýván \"čchima čŏgori\". Pánský hanbok se skládá z \"čŏgori\" a \"bačji\", v Koreji jsou tím míněny kalhoty. \"Baji\" byli pytlovité kalhoty v tradičním mužském hanboku.\n\n\"Čŏgori\" () je základní vrchní oděv hanboku, který nosili muži i ženy. Pokrývá ruce a horní část těla nositele. Základní forma jeogori se skládá z \"gilu, gitu, dongjeongu, goreumu\" a rukávů. \"Gil\" (길) je velká část oděvu na přední i zadní straně a \"git\" (깃) je pás z textilie, která obrubuje límec. \"Dongjeong\" (동정) je odnímatelný bílý límec umístěný nad koncem \"gitu\" a je obvykle zdvojený. \"Goreum\" (고름) jsou stuhy kabátku, kterými se čŏgori zavazuje. Dámské čŏogori mohou mít \"kkeutdong\" (끝동), různé barevné manžety umístěné na konci rukávů. Z dřívějších archeologických nálezů se dochovaly pouze dva čŏgori. Jeden je z hrobu Yangcheon Heova klanu a je datován mezi lety 1400-1450, zatímco druhý byl objeven uvnitř sochy Buddhy v chrámu Sangwonsa (pravděpodobně zanechán jako obětina) a byl datován do 60. let 14. století.\n\nPodoba čŏgori se v průběhu času měnila. Zatímco pánské čŏgori zůstalo relativně nezměněné, dámské čŏgori se během dynastie Čoson dramaticky zkrátilo. Jeho nejkratší délky pak bylo dosaženo na konci 19. století. Nicméně vzhledem k snaze o reformaci a z praktických důvodů je moderní čŏgori pro ženy delší než jeho dřívější protějšek. Délka je však stále nad linií pasu. Tradiční \"goreum\" byly krátké a úzké, zatímco moderní \"goreum\" jsou spíše dlouhé a široké. Existuje i několik typů čŏgori rozdělených podle použitých textilií, šicích technik a tvarů.\n\n\"Čchima\" () označuje \"sukni\", která je také nazývána \"sang\" (裳) nebo \"gun\" (裙) v písmě Hanča. Spodnička neboli spodní vrstva se nazývá \"sokchima\". Podle dochovaných nástěných maleb z Goguryeo a hliněných hraček vykopaných v okolí Hwangnam-dongu, Gyeongju a Goguryeo ženy nosily čchimu s čogori a přes to kryjící pás.\n\nAčkoliv pruhované, patchworkové a nabírané sukně jsou známy již z období Gogureyo a Čoson, čchimy byly klasicky vyrobené z obdélníkové látky, která byla skládána nebo stahována pásem do tvaru sukně. Tento pás byl delší než samotná sukně a vytvořil tak stuhy, které pomohly upevnit sukni kolem trupu těla.\n\n\"Sokchima\" byla z velké části vyráběna podobným způsobem jako vnější sukně až do počátku 20. století, kdy byly přidány pásky, později se vyvinuly do rukávů živůtku nebo se \"upravila\" do tvaru spodničky. V polovině 20. století získaly některé vnější \"chimy\" živůtek bez rukávů, který byl potom zakrýván \"jeogori\".\n\nBaji odkazuje na spodní část pánského hanboku. V korejštině je to formální termín pro \"kalhoty\". Ve srovnání se západním stylem kalhot, tyto nesedí těsně. Kalhoty jsou volné kvůli návrhu zaměřenému na to, aby byl střih ideální pro sezení na podlaze. Podobnou roli plní dnes moderní kalhoty, ale baji se používá v Koreji běžně pro všechny druhy kalhot. V přední části baji jsou k dispozici dvě šňůrky, které může člověk v případě potřeby kdykoli utáhnout.\n\nJako baji bývají klasifikovány hladké kalhoty, kožené kalhoty, hedvábné kalhoty nebo bavlněné kalhoty, záleží na oblečení, způsobu šití, vyšívání a tak dále.\n\n\"Po\" je obecný termín odkazující na vnější roucho nebo kabát, který byl běžný od dob Tří království Koreje až do období pozdního Čosonu. Nejdříve se používal pás, který byl během pozdního období Čosonu nahrazen stuhou. \"Durumagi\" je druh Po, který byl nošen na ochranu před chladem. Hojně se nosilo jako vnější roucho přes \"jeogori\" a \"Baji\". Také bývá nazýváno jako \"jumagui\", \"juchaui\", nebo \"juni\".\n\nOdlišný druh kabátu čerpající z dynastie Tang byl přijat mezi elitami království Sjednocené Silly, nakonec se vyvinul ve Gwanbok.\n\n\"Jokki\" je druh vesty, zatímco \"magoja\" je vnější plášť. Ačkoli \"jokki\" a \"magoja\" byly vytvořeny na konci dynastie Čoson v době kdy začala mít západní kultura vliv na Koreu, jsou považovány za části tradičních oděvů. Každý z nich se nosí přes \"jeogori\" kvůli teplu a stylovosti. \"Magoja\" byl původně navržen pro Mandžui ale byl zaveden do Koreje, když se Heungseon Daewongun, otec krále Gojonga vrátil ze svého politického exilu v Tianjinu v roce 1887. Slovo \"magoja\" je odvozeno od Magwae regionu, zde se v té době nosil na ochranu proti chladnému počasí. Byl dobrý, teplý, snadno se nosil a tak se stal magoja v Koreji populární. Také se mu říká \"\"deot jeogori\"\" (doslova \"vnější jeogori\"), nebo \"magwae\".\n\nMagoja nemá \"git\", pás tkaniny obrubující límec nebo \"goreum\" (zavazovací stuhy) na rozdíl od \"jeogori\" a \"durumagi\" (kabát). \"Magoja\" byl původně mužský oděv, ale později se stal unisexovým oblečením. Magoja pro muže má \"seop\" (섶, překrývající se sloupky látky na přední straně) a jeho délka je delší, než u ženské magoji, díky tomu jsou spodní části obou stran otevřené. Magoja je vyroben z hedvábí a je zdoben jedním nebo dvěma knoflíčky, které jsou obvykle vyrobeny z jantaru. U mužského magoji jsou knoflíčky připevněny na pravé straně na rozdíl od ženského magoji.\n\nZpočátku nosily ženy magoji spíše pro jeho elegnaci než jako každodenní oblečení, zejména lidé z Kesongu ho nosili hodně. Je vyroben z hedvábí a barvy pro ženy jsou převážně neutrální, aby se dal sladit s ostatními oděvy, jako jsou \"jeogori\" a \"chima\", které se nosí společně. Na jaře a na podzim se používá u ženského magoji pastelových barev, dá se tak nosit přes jeogori a vypadá elegantně. Pokud jde o pánské magoji, tak se nosí během jara a léta barvy nefritové, zelené, šedé a tmavě šedé.\n\nV dávných dobách, \"kkachi durumangi\" (doslovně \" stračí kabát\") se nosil jako \"seolbim\" (설빔), nové oblečení a boty se nosily na korejský Nový rok, zatímco v současnosti se používá jako obřadní oděv pro \"dol\", oslavu prvních narozenin dítěte. Je to dětský barevný kabát. Nejčastěji jej nosili mladí chlapci. Oblečení se také nazývá \"obangjang durumagi\", což znamená \"kabát z pěti směrů\". Ten se nosil přes \"jeogori\" (kabátek) a \"jokki\" (vestu), zatímco nositel si pře so mohl obléci \"jeonbok\" (dlouhou vestu). \"Kkachi durumagi\" se také nosí společně s pokrývkou hlavy, jako je \"bokgeon\" (špičatý látkový klobouk), \"hogeon\" (špičatáý látkový klobouk s tygřím vzorem) pro mladé chlapce nebo \"gulle\" (dekorativní pokrývka hlavy) pro mladé dívky.\n\nHanbok je rozlišován podle účelnosti: každodenní oblečení, slavnostní šaty a speciální šaty. Slavnostní šaty se nosí na slavnostních příležitostech jako jsou první narozeniny dítěte, svatba nebo pohřeb. Speciální šaty jsou vyrobeny pro šamany a úředníky.\n\nU hanboku můžeme vystopovat jeho původ až k oblečení kočovníků ve Skytsko-sibiřské kulturní sféře v Severní Asii, rozšířené v dávných dobách. Nejstarší důkaz o společném vkusu Severní Asie lze nalézt na pohřebišti Xiongnu v Noin Ula na severu Mongolska a nejstarší důkaz základních projevů prvků hanboku lze vysledovat ke starověké nástěnné malbě v Gogureyo, která je z 3. století př. n. l.\n\nV Severní Asii odráží hanbok svůj kočovný původ, byl navržen tak, aby umožňoval snadný pohyb a bylo do něj včleněno mnoho šamanských motivů. Z této doby pochází základní struktura hanboku, a to \"jeogori\" (plášť), \"baji\" (kalhoty) a \"chima\" (sukně). Krátké, přiléhavé kalhoty a přiléhavé kabátky v délce do pasu byli nošeni muži i ženami v prvních letech vlády Tří království Koreje. Základní struktura a základní designové prvky hanboku zůstávají relativně beze změny dodnes.\n\nKe konci období Tří království začali šlechtičny nosit dlouhé sukně a krátké kabátky vybavené pásky v pase a šlechtici začali nosit volné zavazovací kalhoty, které byli u kotníků úzké a kabát ve stylu tuniky s manžetou na zápěstí a páskem v pase.\n\nAčkoliv většina zahraničních vlivů ovlivňující hanbok netrvala dlouho nebo nebyli výrazné, mongolské oblečení je výjimka, je to jediný zahraniční vliv, který se na hanboku viditelně projevil. Potom co ve 13. století podepsala dynastie Goreyo (918-1392) mírovou smlouvu s mongolskou říší, přinesla sebou mongolská princezna, která se provdala do korejského královského domu, módní vliv, který začal převládat ve formálním i soukromém životě. V důsledku tohoto působení byla \"chima\" (sukně) zkrácena a \"jeogori\" byl navýšen nad pas a svázán na hrudi dlouhou širokou stuhou, \"goruem\" (místo pásku) a rukávy byli mírně zakřiveny. Nicméně kulturní výměna nebyla jediná cesta. Dynastie Goreyo měla významný kulturní vliv na Mogolský dvůr za dynastie Jüan, z nichž nejviditelnější byl přijetí ženského hanboku od aristokratů, královen a konkubín mongolského dvora.\n\nZdálo se, že raný Čoson bude pokračovat v módě dámského volného pytlovitého oblečení, jaké je možné vidět na nástěnné malbě z hrobu Bak Ik (1332- 1398). Nicméně v 16. století byla jeogori zkrácena do pasu a je více přiléhající i když nemá tak extrémní rysy jako oblečení z 18. a 19. století, které bylo ve tvaru zvonu.\nDnešní hanbok je přímým potomkem hanboku, jenž se nosil v období Čosonu, konkrétně koncem 19. století. Hanbok prošel různými změnami a \"módními výstřelky\", během 500 roků vlády Čosonských králů a nakonec se vyvinul do toho, co se nám nyní většinou vybaví jako typický hanbok.\n\nZa vlády dynastie Čoson, nabyla chima (sukně) plnějšího oběmu, zatímco jeogori (kabátek)dostal těsnější a kratší podobu, díky tomu byli rysy hanboku zcela odlišné od těch z minulých století, kdy byla \"chima\" poměrně tenká a \"jeogori\" pytlovitý a dlouhý tak, že sahal hluboko pod úroveň pasu. Po japonské invazi do Koreje (1592 - 1598), neboli Imjin válce, se ekonomické strádání na poloostrově projevilo ve větší míře v módních návrzích, které začaly počítat s použitím menšího množství tkaniny. Nicméně toto vysvětlení nebere v potaz stále se zvětšující objemnost šatů, která měla za následek zvýšení spotřeby látky i přes katastrofální dopady války.\n\nV osmnáctém století dosáhla krátkost \"jeogori\" svého vrcholu, kdy jen taktak zakrývala prsa. Proto začaly ženy z vážených společenských vrstev nosit kolem prsou kus dlouhé látky s názvem \"heoritti\". \"Heoritti\" se původně nosilo jako spodní prádlo pod \"jeogori\", nyní ale bylo nošeno jako oblečení svrchní. Obyčejní lidé a lidé nízké společenské třídy se nicméně \"heoritti\" často zcela vyvarovali, brali ho jako obyčej, který naznačoval, že žena porodila syna. Také mohl pomáhat při kojení.\n\nBěhem sedmnáctého a osmnáctého století byla plnost sukně soustředěna kolem boků, a tak vytvořila rys podobný západnímu honzíku u šatů. Plnost sukně dosáhla vrcholu kolem roku 1800. Během devatenáctého století byla sukně nejplnější kolem kolen a kotníků a dávala tak \"chimě\" trojúhelníkový nebo áčkový tvar, který je dodnes stále preferován. Nosilo se mnoho spodního prádla jako je \"darisokgot\", \"soksokgot\", \"dansokgot\", či \"gojengi\" jen aby se dosáhlo požadovaného tvaru.\n\nTendence za změnu oblečení, jejichž cílem bylo prodloužení \"jeogori\", se dočkaly úspěchu na počátku dvacátého století a ovlivňují moderní hanbok i nadále. Moderní \"jeogori\" jsou delší, i když jsou stále ještě asi tak v polovině mezi pasem a prsy. \"Heoritti\" jsou někdy nošeny jen tak z estetických důvodů. Na konci devatenáctého století představil Heungseon Daewongun \"magoju\", kabátek původně navržený pro Mandžui, který se dodnes často nosí přes \"jeogori\".\n\nPánský hanbok se oproti ženskému změnil velmi málo. Tvar a design \"jeogori\" a \"baji\" se téměř nezměnil.\n\nAvšak dlouhý svrchní oděv, ekvivalent moderního kabátu, prošel docela dramatickými změnami. Před koncem 19. století nosili muži \"yangbanu\" skoro vždy \"jungchimak\", když cestovali do zahraničí. \"Jungchimak\" měl velmi dlouhé rukávy a jeho spodní část byla rozdělena na obou sránách, případně i na straně zadní tak, aby se při chůzi vytvořil vlající efekt. Někdo to považoval za módu a pro některé, jmenovitě stoické učence, to nebylo nic jiného na čistá marnivost. Potom co ho regent Daewon-gun zakázal jako součást svého oblečení \"jungchimak\" postupně vymizel.\n\n\"Durumagi\", který se dříve nosil pod \"jungchimak\" nebo jako oblečení pro doma nahradil \"jungchimak\" a stal se formálním oblečením pro muže \"yangbanu\". \"Durumagi\" se od svého předchůdce liší tím, že má užší rukávy a není rozdělen na obou stranách a ani na straně zadní. Také je o něco kratší. Pánský hanbok se od přijetí \"durumagi\" relativně nezměnil.\n\n\"Gwanbok\" je korejský termín, který se vztahuje na všechny formální oděvy vládních úředníků. Začal se nosit v Sille a nosil se až do období Čosonu. V průběhu vlády Silly se systém formálních oděvů rozšířil ze Střední Asie a byl uveden do praxe. Existovalo několik druhů \"gwanboku\", který se lišil v barvě a designu podle nositelova statusu, hodnosti a příležitosti, například \"jobok\", \"jebok\", \"sangbok\", \"gongbok\", \"yungbok\" a \"gunbok\".\n\n\"Jobok\" byl \"gwanbok\" nošený při zvláštních příležitostech, jako jsou národní festivaly, či vyhlášení královských dekretů. \"Jebok\" byl \"gwanbok\" nošený při obřadu \"Jesa\", který se konal na památku uctění zesnulých. \"Sangbok\" byl nošen jako denní úřední oblečení, zatímco \"gongbok\" nosili důstojníci, když měli audienci u krále v paláci. \"Yungbok\" pak souvisel s vojenskými záležitostmi.\n\nAčkoliv termínem v tomto rozsahu označujeme pouze \"gongbok\" a \"sangbok\", může to znamenat i \"dallyeong\", plášť s kulatým límcem.\n\nVyšší střední třídy nosily hanbok z hustě tkané látky z ramie nebo jiných lehkých vysoce jakostních materiálů v teplém počasí a po zbytek roku z obyčejného nebo vzorovaného hedvábí. Prostí lidé byli omezeni zákonem a to nejlepší, co mohli použít, byla látka z bavlny.\n\nVyšší střední třídy nosily různé barvy. Děti a dívky nosily obvykle barvy světlé a muži a ženy středního věku nosili barvy tlumené. Prostí lidé byli opět omezeni zákonem. Jejich každodenní oblečení bylo barvy bílé, ale při zvláštních příležitostech nosili oblečení v matných odstínech světle růžové, světle zelené, šedé a uhlové. Barva \"chimy\" ukazovala stav a společenské postavení nositele. Například námořnická modř poukazovala na to, že žena měla syna nebo syny. Pouze královská rodina mohla nosit oděv s \"geumbakem\" – tištěným vzorem (pozlátkem) na spodní straně \"chimy\".\n\nMuži i ženy nosili své vlasy v dlouhém copu do doby, než byli oddáni, pak si vlasy svazovali; muži měli vlasy svázané do chocholky s názvem \"sangtu\" (상투) na horní části hlavy a ženy své vlasy natáčely do kulového tvaru a připevňovaly těsně nad zátylek.\n\nDlouhá jehlice nebo \"binyeo\" (비녀), byla zastrčena do svázaných vlasů ženy a sloužila jako upevnění a dekorace. Materiál a délka \"binyeo\" se lišili podle třídy a postavení nositele. Ve svatební den ženy nosili \"jokduri\" a na ochranu před chladem používaly \"ayam\". Muži nosili \"gat\" (korejský tradiční klobouk), který se lišil podle společenské třídy a postavení.\n\nPřed příchodem 19. století nosily \"Kiseng\" a ženy z vyšších společenských vrstev paruky (\"gache\"). Stejně jako jejich západní protějšky považovali Korejci větší a těžší paruky za více žádoucí a estetičtější. Šílenství žen po \"gachi\" bylo takové, že ho v roce 1788 král Jeongjo zakázal a vypověděl královským dekretem. Její používání bylo totiž v rozporu s korejskými konfuciánskými hodnotami o rezervovanosti a zdrženlivosti.\n\nV 19. století začaly ženy \"yangbanu\" nosit \"jokduri\", malý kloubouk, který \"gachi\" nahrazoval. Nicméně v \"kisengských\" kruzích se \"gache\" těšila obrovské popularitě až do konce století.\n\nZahraniční móda částečně ovlivnila oblečení vyšší společenské vrstvy, ale její nošení bylo vždy od tradičního hanboku oddělené a zahraniční vkus, tak nikdy nenahradil tradiční hanbok. S rostoucí kulturní vazbou mezi Koreou a Čínou v druhé polovině vlády Tří království začlenila také aristokratická třída některé z menších zahraničních prvků do svého oblečení.\n\nKdyž se Silla stala jedním ze Tří království Koreje, byli z čínského Tangu dovážena různá hedvábí, ložní prádla a některé módní prvky. Při tomto procesu byli nejnovější módní trendy z Luoyangu, hlavního města Tangu, představeny také v Koreji, kde získali jedinečný korejský charakter, podobný charakteru Západní říše. Po přidání se Sily mezi Tři království Koreje, začaly korejské ženy nosit nový styl oblečení, který byl populární nejen v Číně ale také v zemích, jenž ovlivnila Hedvábná stezka. Tento styl se však přestal nosit během období vlády dynastie Goreyo. \"Dallyeong\", druh oblečení používaný kočovnými kulturami v západní Asii se dostal do Koreje díky Hedvábné stezce a byl přijat jako formální oděv úředníků, \"Gwanbok\". Nosil se od 4. století do 17. století.\n\nV pozdních začátcích 19. století bylo používání hanboku z velké části nahrazeno novým oblečením ze Západu jako jsou oblek a šaty. Dnes se v západním stylu nosí formální i neformální oblečení. Hanbok se však stále používá pro tradiční účely a je vyhrazen pro speciální příležitosti, jako jsou svatby, Lunární Nový rok, výroční oslavy předků, narození dítěte atd.\n\n"}
{"id": "585215", "url": "https://cs.wikipedia.org/wiki?curid=585215", "title": "Schorschové z Marderfeldu", "text": "Schorschové z Marderfeldu\n\nPůvodem moravský rod Schorschů z Marderfeldu patřil od roku 1743 k české šlechtě. Pocházel ze Znojma a postupně se přesunul na Olomoucko.\n\nZakladatelem rodu je znojemský radní \"Johann Balthasar Schorsch\", kterému byl 3. dubna 1743 udělen český šlechtický stav s přídomkem \"von Marderfeld\"; o tři roky později — 5. dubna 1746 — byl týž povýšen do stavu českých rytířů. Byl podepsán na smlouvě k výstavbě kasemat v Brně.\n\nJohan Balthasar získal v roce 1746 moravské biskupské léno Skalička a v šedesátých letech 18. století byl olomouckým hejtmanem. Panství Skalička zdědil jeho jediný syn Johannn Josef (zemřel před rokem 1785), který byl písařem arcibiskupského soudu v Kroměříži a zemřel bezdětný . Zámek Skalička vyhořel v roce 1772 a po úmrtí posledního člena rodu se léno v roce 1785 vrátilo biskupovi olomouckému , .\n\nRodový erb byl po povýšení do rytířského stavu doplněn o korunu na klenotu, znázorňuje v modročerveném poli rozděleném stříbrným břevnem tři kuní hlavy a tři zlaté hvězdy. Na klenotu je umístěna kuna držící zlatou hvězdu.\n\n"}
{"id": "585217", "url": "https://cs.wikipedia.org/wiki?curid=585217", "title": "László Lóránd", "text": "László Lóránd\n\nLászló Lóránd (také Laszlo Lorand) (23. března 1923, Győr, Maďarsko – 6. prosince 2018) byl americký biochemik maďarského původu.\n\nStudoval na budapešťské univerzitě (\"Eötvös Loránd Tudományegyetem\"), po studiích pracoval v \"Biochemickém ústavu Alberta Szent-Györgyieho\" v Budapešti, kde jeho učitelem byl Koloman Laki. V roce 1949 započal s prací v \"Department of Biomolecular Structure W. T. Astburyho\" na \"Univerzitě v Leedsu\". Společně s Lakim objasnil proces srážení krve, což je přivedlo k objevu faktoru XIII, dříve po nich označovaného jako faktor Laki-Lorandův. Od roku 1955 pracoval v USA.\n\n\n"}
{"id": "585220", "url": "https://cs.wikipedia.org/wiki?curid=585220", "title": "Třída Maestrale", "text": "Třída Maestrale\n\nTřída Maestrale je třída víceúčelových fregat italského námořnictva. Celkem bylo postaveno osm fregat této třídy. Jejich postupné vyřazování začalo roku 2015.\n\nCelkem bylo v letech 1982–1985 do služby zařazeno osm lodí této třídy. Postavila je společnost Fincantieri v loděnicích Cantiere navale del Muggiano (F 571) a Cantiere navale di Riva Trigoso (všechny ostatní).\n\nJednotky třídy \"Maestrale\":\n\nHlavňovou výzbroj tvoří jeden 127mm kanón (délka hlavně 54 ráží) v dělové věži na přídi a dva dvojhlavňové 40mm kanóny DARDO (délka hlavně 70 ráží) ve věžích po stranách hlavní nástavby. Kanóny DARDO slouží pro blízkou obranu, zejména vůči protilodním střelám. Za 127mm kanónem je umístěno osminásobné vypouštěcí zařízení protiletadlových řízených střel Selenia Aspide. Čtyři protilodní střely Otomat Mk 2 jsou umístěny na střeše hangáru. Protiponorkovou výzbroj představují dva tříhlavňové 324mm torpédomety a dva 533mm torpédomety. Na palubě je přistávací plocha a hangár pro dva vrtulníky AB-212. Trupový sonar a vlečný sonar s měnitelnou hloubkou ponoru jsou typu Raytheon DE 1164.\n\nPohonný systém je koncepce CODOG. Při běžné plavbě lodě pohání dva diesely GMT 230-20 DVM, díky kterým mohou plout rychlostí až 21 uzlů. V bojové situaci lodě pohání pouze dvě plynové turbíny General electric LM-2500. Nejvyšší rychlost je v takovém případě 33 uzlů.\n\n"}
{"id": "585222", "url": "https://cs.wikipedia.org/wiki?curid=585222", "title": "Mladohegelovci", "text": "Mladohegelovci\n\nMladohegelovci (něm. \"Junghegelianer\") nebo leví hegelovci byla skupina pruských intelektuálů, kteří navazovali na dílo filozofa George Wilhelma Friedricha Hegela. Mladohegelovci čerpali z jeho idejí, kritizovali náboženství (zároveň je však neortodoxně propagovali) a pruský politický systém.\n\nV roce 1835 vydal David Strauss knihu \"Život Ježíšův\", což byl jeden z prvních projevů mladohegelovců. Pruský král Fridrich Vilém III. jejich aktivity povolil.\nPrvně začali mladohegelovci kritizovat spíše náboženství než politiku. Spolu se starohegelovci začali přispívat do novin \"Hallische Jahrbucher\" (1836-43), které editoval Arnold Ruge, zastánce volného a spojeného Německa. Začali napadat katolicismus a ortodoxní protestantismus, zpočátku ale byli mírní, požadovali vývoj Pruska na konstituční monarchii s protestantským náboženstvím (ale odděleným od státu) a svobodou projevu. Hlavní \"baštou\" mladohegelovců byl Berlín, kde byl do roku 1838 jejich představitelem Bruno Bauer, který psal nejvíce protikřesťanských brožur v Německu.\nRadikalizace a zpolitizování mladohegelovců nastala v roce 1840, když s nástupem krále Fridricha Viléma IV. došlo k omezením politické svobody a náboženské tolerance. Začaly se objevovat manifesty odmítající křesťanství a propagující ateismus (vedl je zejména Bauer). Po politické stránce opustili mladohegelovci Hegelovu politickou teorii a z větší části se obrátili k republikánství - výjimkou byl Moses Hess, který slučoval hegelovství s komunismem, a samozřejmě Marx a Engels.\n\nMladohegelovci brzy začali přijímat Fichteho názory, zvláště jeho idealismus.\n\nAčkoli mladohegelovci do jisté míry šířili demokratické myšlenky po Německu, jejich námaha brzy přišla vniveč, a když byly jejich noviny v roce 1843 zakázány, začali se mladohegelovci rozpadat.\n\nPodle mladohegelovců má být stát založen na luteránském náboženství (ne ortodoxním; tato myšlenka byla rozhodně inspirována převahou luteránství v Prusku). Zavrhovali despotický státní aparát, útočili na filozofický základ náboženství a někteří členové navrhovali fyzické útoky proti vládním osobám (prvek anarchismu). Mladohegelovci jsou považováni za první nekřesťanské učence od dob Spinozy, pravděpodobně se však podobné směry vynořovaly již dříve.\n\nKromě již zmíněných Strausse, Rugeho a Bauera patřili mezi mladohegelovce také Ludwig Feuerbach, Karl Neuwerck, Max Stirner, zprvu také Karl Marx a Friedrich Engels, August von Cieszkowski, Karl Schmidt a Edgar Bauer, zastánce oprávněnosti politického terorismu. Později se jejich myšlenkami nechal ovlivnit i Friedrich Nietzsche.\n\n"}
{"id": "585224", "url": "https://cs.wikipedia.org/wiki?curid=585224", "title": "Třída Carlo Bergamini", "text": "Třída Carlo Bergamini\n\nTřída Carlo Bergamini byla třída protiponorkových fregat italského námořnictva. Tato třída byla pokusem o postavení co nejmenší lodi schopné účinně provozovat protiponorkový vrtulník. Celkem byly postaveny čtyři fregaty této třídy. Všechny byly ze služby vyřazeny.\n\nCelkem byly v letech 1961–1962 do služby zařazeny čtyři jednotky této třídy, pojmenované \"Carlo Bergamini\" (F 593), \"Virgilio Fasan\" (F 594), \"Carlo Margottini\" (F 595) a \"Luigi Rizzo\" (F 596). Všechny fregaty byly vyřazeny v průběhu 80. let.\n\nJednotky třídy \"Carlo Bergamini\":\nHlavňovou výzbroj tvořily původně tři dva 76,2mm kanóny ve třech dělových věžích. Dvě stály na přídi a jedna na zádi. Za nimi se nacházel 305mm vrhač raketových hlubinných pum K113 Menon. Protiponorkovou výzbroj doplňovaly dva tříhlavňové 324mm protiponorkové torpédomety. Na palubě byla přistávací plocha a teleskopicky skladatelný hangár pro jeden vrtulník. Ten byl nejprve typu AB-47, později ho ale nahradily mnohem účinnější typy AB-204 a AB-212. To si však vynutilo demontáž třetí dělové věže, zvětšení hangáru a přistávací plošiny. Trupový sonar byl typu SQS-30. Pohonný systém tvořily čtyři diesely, díky kterým fregaty mohly plout rychlostí až 25 uzlů. Dosah byl 4500 námořních mil při rychlosti 16 uzlů.\n"}
{"id": "585226", "url": "https://cs.wikipedia.org/wiki?curid=585226", "title": "Třída Canopo", "text": "Třída Canopo\n\nTřída Canopo byla třída protiponorkových fregat italského námořnictva. Celkem byly postaveny čtyři jednotky této třídy. Jejich stavbu financovaly USA prostřednictvím programu MDAP – \"Mutual Defense Assistence Program\". Všechny fregaty byly vyřazeny v první polovině 80. let.\n\nCelkem byly v letech 1957–1958 do služby zařazeny čtyři jednotky této třídy, pojmenované \"Canopo\", \"Castore\", \"Centauro\" a \"Cigno\".\n\nJednotky třídy \"Carlo Bergamini\":\nPo dokončení fregaty nesly čtyři 76,2mm kanóny ve dvoudělových věžích – jedné na přídi a druhé na zádi a další čtyři 40mm kanóny ve dvoudělových věžích. Před můstkem se rovněž nacházel 305mm vrhač raketových hlubinných pum K113 Menon. Protiponorkovou výzbroj doplňovaly dva pevné 533mm protiponorkové torpédomety a vrhače hlubinných pum. Pohonný systém tvořily dva kotle a dvě turbíny, díky kterým fregaty mohly plout rychlostí až 26 uzlů. Dosah byl 2600 námořních mil při rychlosti 20 uzlů.\n\nV 60. letech byly všechny čtyři fregaty modernizovány a kompletně přezbrojeny. Nově nesly tři automatické 76,2mm kanóny, vrhač K113 Menon a dva tříhlavňové 324mm protiponorkové torpédomety. Posádka, čítající původně 250 mužů, se tak zmenšila na 160.\n"}
{"id": "585234", "url": "https://cs.wikipedia.org/wiki?curid=585234", "title": "Třída Durand de la Penne", "text": "Třída Durand de la Penne\n\nTřída Durand de la Penne je třída raketových torpédoborců stavěných pro italské námořnictvo loděnicí Fincantieri. Jedná se o zvětšenou verzi torpédoborců třídy \"Audace\", s novým pohonem koncepce CODOG a modernější elektronikou. Celkem byly postaveny dvě jednotky této třídy. Obě jsou stále v aktivní službě.\n\nOba torpédoborce této třídy postavila loděnice Fincantieri v Riva Trigoso u Janova.\n\nJednotky třídy \"Durand de la Penne\":\n\nNa přídi stojí dělová věž s jedním 127mm/54 kanónem OTO Melara. Ten doplňují tři 76mm kanóny OTO Melara Super Rapid v jednohlavňových věžích, z nichž dvě jsou umístěny po stranách nástavby a jedna na střeše hangáru. Před hangárem je přitom též jednoduché odpalovací zařízení protiletadlových řízených střel Standard SM-2MR s dosahem 70 km. Ve středu lodi je umístěno osm protilodních střel Otomat Mk 2 s dosahem 140 km. Blízkou obranu zajišťuje osminásobné vypouštěcí zařízení protiletadlových střel Selenia Aspide. Ty mají dosah 15 km. Dále jsou neseny dva trojhlavňové 324mm protiponorkové torpédomety. Plánována je rovněž instalace raketového protiponorkového systému MILAS. Na palubě je přistávací plošina a hangár umožňující operace dvou vrtulníků, obvykle typu AB-212, Sikorsky SH-3 Sea King či AgustaWestland AW101. Trupový sonar a vlečný sonar s měnitelnou hloubkou ponoru jsou oba typu Raytheon DE 1167.\n\nPohonný systém je typu CODOG. Lodě mají dvě plynové turbíny General Electric LM2500 a dva diesely GMT BL230-20DVM. Lodní šrouby jsou rovněž dva. Při použití turbín dosahují rychlosti až 31,5 uzlu. Dosah je 7 000 námořních mil při ekonomické rychlosti 18 uzlů.\n\n\n"}
{"id": "585238", "url": "https://cs.wikipedia.org/wiki?curid=585238", "title": "Notářská praxe", "text": "Notářská praxe\n\nNotářská praxe je období praktické přípravy na výkon činnosti notáře. Notářskou praxí se rozumí praxe notáře, notářského kandidáta a notářského koncipienta a dále praxe státního notáře a notářského čekatele podle dřívějších právních předpisů.\n\nDo notářské praxe se v plném rozsahu započítává rovněž právní praxe některých dalších právnických profesí (např. soudce, justičního čekatele, asistenta soudce, státního zástupce, advokáta, advokátního koncipienta, soudního exekutora, exekutorského kandidáta, exekutorského koncipienta, asistenta Veřejného ochránce práv apod.). Dříve mohl tuto praxi započítat ministr spravedlnosti na návrh Notářské komory České republiky, od 13. října 2005 do 30. června 2009 se tato praxe započítávala automaticky a v současné době ji svým rozhodnutím započítává Notářská komora České republiky.\n\nZ jiné právní praxe může (ale nemusí) ministr spravedlnosti na návrh Notářské komory České republiky započítat nejvýše dva roky. Od 13. října 2005 do 30. června 2009 započítávala tuto praxi Notářské komory České republiky, na započítání však nebyl právní nárok.\n\nK notářské zkoušce se může přihlásit každý, kdo v době podání přihlášky splňuje podmínky pro zápis do seznamu notářských koncipientů a vykonal alespoň tříletou notářskou praxi.\n\nDo konkursu na obsazení notářského úřadu se může přihlásit každý, kdo v době podání přihlášky vykonal alespoň pětiletou notářskou praxi, složil notářskou zkoušku a splnil i další stanovené podmínky.\n"}
{"id": "585248", "url": "https://cs.wikipedia.org/wiki?curid=585248", "title": "Notářská zkouška", "text": "Notářská zkouška\n\nNotářská zkouška je odborná profesní zkouška zaměřená na posouzení předpokladů uchazeče k výkonu činnosti notáře. V České republice se konají dvakrát ročně a organizuje je Notářská komora České republiky.\n\nK notářské zkoušce se může přihlásit každý, kdo splňuje tyto podmínky:\n\nPětičlenná zkušební komise se skládá z předsedy, který je jmenován z řad notářů, a dalších členů, mezi nimiž jsou kromě notářů také členové z řad soudců (jmenovaných po dohodě s předsedou Nejvyššího soudu České republiky) a zaměstnanců Ministerstva spravedlnosti České republiky (jmenovaných po dohodě s ministrem spravedlnosti).\n\nJako předsedové zkušebních komisí působí v současné době například JUDr. Martin Šešina a JUDr. Karel Wawerka. Z řad soudců se práce zkušební komise účastní JUDr. Roman Fiala, předseda senátu Nejvyššího soudu České republiky pro věci pracovní, dědické a katastrální.\n\nNotářská zkouška se skládá z písemné a ústní části, z nichž každá se koná v jiném dni.\n\nPísemná část zkoušky je neveřejná a spočívá v samostatném vypracování nástinu tří listin z činnosti notáře, z toho nejméně v jednom případě se musí jednat o notářský zápis a nejméně v jednom případě o listinu týkající se činnosti notáře jako soudního komisaře. Zpravidla se jedná o dva notářské zápisy, z toho jeden v obchodní věci (nebo jeden notářský zápis a jednu notářskou úschovu) a jedno usnesení o dědictví se souvisejícími listinami (protokol o jednání apod.). Písemná část zkoušky trvá osm hodin.\n\nÚstní část zkoušky je již veřejná a je zaměřena na:\n\nNotářská zkouška se hodnotí těmito stupni: \"prospěl výtečně\", \"prospěl\", \"neprospěl\". Úspěšný absolvent obdrží osvědčení o složení zkoušky, neúspěšný ji pak může opakovat, maximálně však dvakrát. Opakování je možné až po jednom roce od neúspěšného pokusu o složení zkoušky.\n\nZa notářskou zkoušku se automaticky považuje i odborná justiční zkouška, soudcovská zkouška, jednotná soudcovská zkouška, jednotná soudcovská a advokátní zkouška, prokurátorská zkouška, odborná závěrečná zkouška právních čekatelů, advokátní zkouška, exekutorská zkouška a profesní zkouška na komerčního právníka.\n\n\n"}
{"id": "585250", "url": "https://cs.wikipedia.org/wiki?curid=585250", "title": "Me'ir Vilner", "text": "Me'ir Vilner\n\nMe'ir Vilner (: מאיר וילנר, rodným jménem Ber Kovner; 23. října 1918 – 5. června 2003) byl izraelský komunistický politik, poslanec Knesetu a židovský vůdce Komunistické strany Izraele (Maki), která sestávala převážně z izraelských Arabů. Byl nejmladším a nejdéle žijícím signatářem izraelské deklarace nezávislosti.\n\nNarodil se v litevském Vilniusu (v letech 1920/22-39 jako polské město) a jeho politický život začal, když se stal vůdcem socialisticko-sionistického uskupení ha-Šomer ha-ca'ir. Byl však rozčarován z tendencí sionistické skupiny, jejímž snem bylo, spíše než zlepšení stávající situace Židů, vytvoření židovské domoviny v Palestině. Z toho důvodu začal pracovat pro zakázanou Komunistickou stranu Polska (pod pseudonymem Me'ir Vilner), a to až do roku 1938, kdy opustil Polsko a odešel do britské mandátní Palestiny. Většina jeho rodiny zahynula během holocaustu.\n\nPo svém příchodu do Palestiny studoval historii na Hebrejské univerzitě v Jeruzalémě. V britském mandátu, který se brzy stal Izraelem, byl Vilner rozčarován z politiky a tvrdil, že nenávist namířená ve Vilniusu proti Židům je teď namířená proti Arabům. Vstoupil do Palestinské komunistické strany, která přijímala jak arabské tak židovské členy, ale byl zastáncem jejího rozdělení. Kritizoval britskou i izraelskou vládu, ale svůj podpis pod izraelskou deklarací nezávislosti ospravedlňoval tím, že tak zanikne další britská kolonie.\n\nV roce 1949 byl v prvních izraelských parlamentních volbách zvolen poslancem Knesetu za stranu Maki. Na svůj mandát rezignoval o deset let později, v prosinci 1959, pouhých šest týdnů po parlamentních volbách, avšak již v následujících volbách v roce 1961 byl opět zvolen poslancem. Nakonec však dva měsíce po těchto volbách opět rezignoval.\n\nV roce 1965 opustil Vilner spolu s několika straníky z Maki tuto stranu a založil novou stranu Rakach. Tento rozkol souvisel s nesouhlasem s neustále rostoucími protiizraelskými postoji Sovětského svazu (Vilner byl na straně SSSR). Za nově vzniklou stranu byl zvolen poslancem v následujících volbách v roce 1965.\n\nKrátce po šestidenní válce z roku 1967 (proti které Vilnerova strana protestovala) byl Vilner napaden členem pravicové strany Gachal. Ze svých zranění se však vyléčil. Před volbami v roce 1977 se Rakach stala součástí strany Chadaš a Vilner zůstal poslancem až do roku 1990, kdy rezignoval na základě dohody o rotaci mandátu. Stal se tak třetí nejdéle sloužícím poslancem, po Taufíku Túbím a Šimonu Peresovi.\n\nJeho manželkou byla komunistická politička a novinářka Ester Vilenska, se kterou se ale rozvedl. Společně měli dva syny. Vilnerovým bratrancem je známý izraelský básník a partyzánský vůdce Abba Kovner.\n\n"}
{"id": "585254", "url": "https://cs.wikipedia.org/wiki?curid=585254", "title": "Lázeňský pohár 2007", "text": "Lázeňský pohár 2007\n\nLázeňský pohár 2007 je 30. ročníkem tohoto turnaje. Konal se ve dnech 21. a 22. července 2007 v Janských Lázních.\n\nPodle konečného pořadí na předchozím ročníku poháru byla mužstva rozdělena do dvou skupin, a to mužstva umístěná na lichých místech (první, třetí atd.) byla umístěna do skupiny A a týmy, které skončily na místech sudých (druhý, čtvrtý atd.), do skupiny B. Po sehrání vzájemných utkání mezi mužstvy ve skupině byla pro každou skupinu sestavena tabulka a mužstva umístěná na stejných postech v těchto tabulkách se spolu vzájemně utkala o konečné pořadí.\n"}
{"id": "585259", "url": "https://cs.wikipedia.org/wiki?curid=585259", "title": "Diners Club International", "text": "Diners Club International\n\nDiners Club International, původně Diners Club, je americká finanční organizace založená roku 1950 a sídlící v New Yorku. Je nejstarším provozovatelem systému mezinárodních platebních karet na světě. Od roku 1981, kdy Diners Club koupila Citigroup, již není nezávislou společností; v současné době (2015) ho vlastní firma Discover Financial Services. Hlavním produktem firmy jsou kreditní karty, debetní karty a předplacené debetní karty. Některé z těchto karet umožňují získat tzv. cashback neboli získat zpátky část peněz z provedené platby u obchodníka.\n\n"}
{"id": "585264", "url": "https://cs.wikipedia.org/wiki?curid=585264", "title": "Pomník Tisíciletí Ruska", "text": "Pomník Tisíciletí Ruska\n\nPomník Tisíciletí Ruska () je památník vztyčený ve Velkém Novgorodě v roce 1862 na počest tisíciletého výročí legendárního pozvání Varjagů na Velkou Rus. Nachází se v areálu Novgorodského dětince, naproti Chrámu svaté Žofie.\n\nPamátník zobrazuje celkem 129 lidských postav.\n\n"}
{"id": "585275", "url": "https://cs.wikipedia.org/wiki?curid=585275", "title": "Třída Minerva", "text": "Třída Minerva\n\nTřída Minerva je třída korvet italského námořnictva. Jejich hlavním úkolem je ochrana italských výlučných ekonomických zón a rybolovu, hlídkování a výcvik. Postaveno bylo osm jednotek této třídy. V letech 2012 a 2016 byly vyřazeny čtyři korvety, které Bangladéš zakoupila pro svou pobřežní stráž.\n\nItalská loděnice Fincantieri postavila celkem osm jednotek této třídy. Plavidla pojmenovaná \"Minerva\", \"Danaide\", \"Urania\", \"Sfinge\", \"Driade\", \"Chimera\", \"Fenice\" a \"Sibilla\" byla do služby přijata v letech 1987–1991.\n\nKorvety třídy \"Minerva\":\nNa přídi stojí dělová věž s jedním 76mm kanónem OTO Melara Super Rapid. Blízkou obranu zajišťuje osminásobné vypouštěcí zařízení protiletadlových řízených střel Selenia Aspide, umístěné na zádi. Střely mají dosah 15 km. Protiponorkovou výzbroj představují dva trojhlavňové 324mm protiponorkové torpédomety. V případě potřeby mohou být instalovány též čtyři protilodní střely Otomat Mk 2. Trupový sonar je typu typu Raytheon DE 1167.\n\nPohonný systém tvoří dva diesely GMT BM 230.20 DVM. Nejvyšší rychlost je 24 uzlů. Dosah je 3500 námořních mil při ekonomické rychlosti 18 uzlů.\n\n\n"}
{"id": "585282", "url": "https://cs.wikipedia.org/wiki?curid=585282", "title": "Podluží", "text": "Podluží\n\nPodluží je národopisná oblast v nejjižnějším cípu Moravy, je to jihozápadní výspa Moravského Slovácka. Nachází se v Dolnomoravském úvalu na povodí dolní Dyje a Kyjovky, administrativně je rozdělené mezi okresy a správní obvody ORP Břeclav a Hodonín. Město Břeclav samo do Podluží náleží a někdy se označuje za jeho středisko.\n\nOblast patří k nejteplejším a nejúrodnějším v Česku, využívá se zejména k zemědělství, typické je vinařství a sadařství (meruňky, broskve). Nivy vyplňuje nejrozsáhlejší český komplex lužního lesa, podle něhož oblast dostala i jméno. Typické jsou velké vesnice (zvané „dědiny“) o několika tisících obyvatel; atmosféru podlužácké vesnice a krajiny dokreslují uličky s malovanými domy, žudry, boží muka a zdobené vinné sklepy. Součástí stále živých lidových tradic je cimbálová muzika, folklorní tance, hody, vinné košty (ochutnávky) a jiné slavnosti. Oblast je protkána vinařskými cyklostezkami.\n\nO dlouhé tradici zdejšího osídlení svědčí dvě významná staroslovanská archeologická naleziště (Valy u Mikulčic a Pohansko u Břeclavi). \n\nNa západě Podluží přechází do Lednicko-valtického areálu, s nímž se částečně překrývá. Na severu hraničí s Hanáckým Slováckem a na severovýchodě s Dolňáckem. Ze slovenské strany navazuje Záhorie a z jihozápadu dolnorakouský region Weinviertel.\n\nVětšina obcí řazených do Podluží je sdružena v dobrovolném svazku obcí \"Region Podluží\"; jsou to konkrétně:\n\n\nSídlem DSO Region Podluží je město Lanžhot. Výše zmíněná Břeclav členem svazku není, nicméně podlužáckým folklórem živé jsou její místní části Stará Břeclav, Poštorná a Charvátská Nová Ves.\n\n"}
{"id": "585284", "url": "https://cs.wikipedia.org/wiki?curid=585284", "title": "Toni Frissellová", "text": "Toni Frissellová\n\nToni Frissellová nebo Antoinette Frissellová Baconová, (10. března 1907 – 17. dubna 1988) byla americká fotografka, známá svými módními fotografiemi, snímky z druhé světové války a portréty slavných Američanů a Evropanů, dětí a žen ze všech oblastí života. Byla průkopníkem exteriérové fotografie za přirozeného světla.\n\nAntoinette Frissellová se narodila v roce 1907 v New Yorku, ale fotografovala pod názvem Toni Frissell, a to i po svém sňatku s manhattanským prominentem McNeil Baconem. Pracovala s mnoha slavnými fotografy, jako učeň Cecila Beatona, rady jí dával také Edward Steichen. Její první práce byla práce módní fotografky pro časopis Vogue v roce 1931, přímo osobně pro Condé Montrose Nasta. Později fotografovala pro magazín Harper's Bazaar. Její módní fotografie, například večerních šatů a podobných, byly zajímavé díky snímání v exteriéru a s důrazem na „aktivní ženy“.\n\nV roce 1941 dostala Frissellová nabídku na fotografické služby od Amerického červeného kříže. Později působila v letecké flotile Osmá Air Force a stala se oficiálním fotografem armádního ženského sboru. Pořídila stovky obrázků zdravotních sester, vojáků z první linie, WAC (Women's Army Corps), afroamerických letců a osiřelých dětí. Dvakrát za druhou světovou válku cestovala na západní evropskou frontu. Její fotografie vojenských žen a afroamerických stíhacích pilotů z elitní stíhací skupiny 332d Fighter Group (tzv. letci Tuskegee Airmen) byly použity v kampani Franklina D. Roosevelta ke zlepšení negativního obrazu žen a afroameričanů v armádě u široké veřejnosti.\n\nV roce 1947 Frissellová portrétovala italského šlechtice Emilia Pucciho v kombinéze, kterou si sám navrhl. Tento snímek mu zajistil slávu a Pucci odstartoval výrobu vlastního sportovního oblečení a otevřel modelové domy na Capri a ve Florencii.\n\nV padesátých letech nasnímala neformální portréty slavných a mocných ve Spojených státech a v Evropě, včetně Winstona Churchilla, Eleanor Rooseveltové, Johna F. a Jacqueline Kennedyových a pracovala pro časopisy Sports Illustrated a Life. Zároveň se stále zajímala o aktivní ženy a sport, byla mezi prvními ženami zaměstnanými v Sports Illustrated v roce 1953 a dlouho byla jednou z mála žen mezi sportovními fotografy po několik desetiletí.\n\nV pozdější práci se i nadále soustředila na fotografování žen ze všech společenských vrstev, často jako komentář k postavení člověka v lidské společnosti.\n\nSvými fotografiemi ilustrovala knihy:\n\nByla dcerou Lewise Foxe Frissella a Antoinetty Wood Montgomeryové, vnučka Algernona Sydneyho Frissella, zakladatele a prezidenta Bank of New York na Fifth Avenue, pravnučka Marie Whitney Phelpsové a guvernéra Missouri Johna S. Phelpse. Potomek (prapravnučka) Elizeje Phelpse, amerického politika z Connecticutu (1819–1821, 1825–1829). Potomek (praprapravnučka) generála a válečného hrdiny Noah Phelpse. Byla sestrou Phelpse Montgomeryho Frissella a filmaře Lewis Varicka Frissella, který byl zabit v Newfoundlandu během natáčení snímku \"Viking\" v roce 1931.\n\nToni Frissellová zemřela na Alzheimerovu chorobu 17. dubna 1988 v ošetřovatelském domově v Long Islandu. Její manžel Francis M. Bacon 3rd zemřel ještě za jejího života. Spolu měli dceru Sidney Bacon Staffordovou a syna Varicka Bacona, vnoučata Montgomery Bacon Brookfielda, Susan Brent Loyerovou a Alexandru Baconovou. Pravnuky Montgomeryho Bacona Brookfielda, Jr., Samuela Huntingtona Brookfielda, Hollyho Brenta Brookfielda, Gregoryho Vanderbilta Brookfielda, Cadence Frissella Brookfielda, Lauru Loyerovou, Varicka Loyera a Margota Loyera.\n\n\n\n\n\nKnihovna Kongresu má velkou sbírku jejích fotografií na svých stránkách, avšak neexistuje jejich jmenný seznam:\n"}
{"id": "585285", "url": "https://cs.wikipedia.org/wiki?curid=585285", "title": "Vzpírání na Letních olympijských hrách 2004", "text": "Vzpírání na Letních olympijských hrách 2004\n\nVzpěračské soutěže na Letních olympijských hrách 2004 byly na programu od 14. do 25. srpna. Konaly se ve městě Níkaia ().\n\nVe vzpírání soutěžilo 260 reprezentantů ze 79 zemí, podruhé v olympijské historii soutěžily ženy. Českou republiku na hrách zastupoval Tomáš Matykiewicz, který se představil v kategorii do 105 kg. Výkonem 392,5 kg v dvojboji obsadil konečné 13. místo.\n\nPodobně jako na předchozích hrách v australském Sydney poznamenaly výsledky četné diskvalifikace v souvislosti s užíváním zakázaných látek.\n\nVe vzpírání bylo rozděleno 15 sad medailí, z toho o 8 bojovali muži a o 7 ženy. Medaile byly udělovány v následujících váhových kategoriích:\nMedaile byly udělovány pouze za výsledek v dvojboji (součet výkonů z trhu a nadhozu). V jedné váhové kategorii mohli startovat maximálně dva reprezentanti jedné země.\n"}
{"id": "585287", "url": "https://cs.wikipedia.org/wiki?curid=585287", "title": "Focke-Wulf Ta 183", "text": "Focke-Wulf Ta 183\n\nFocke- Wulf Ta 183 Huckebein (také Focke-Wulf Jäger-Projekt VI) byl projekt německé proudové stíhačky z období druhé světové války. Měl se stát následníkem stíhačky Me 262 a jiných proudových letadel. Vývoj se do konce války nedostal dál, než k testům v aerodynamických tunelech, ale po válce ovlivnil některé konstrukce a na základě tohoto návrhu byl postaven stroj FMA Pulqui II. \n\nZačátkem roku 1945 se RLM (říšské ministerstvo letectví) dostalo do kontaktu se spojeneckými návrhy proudových letadel. Museli čelit strojům Gloster Meteor a tak (konečně) zastavili vývoj bombardérů a stíhacích bombardérů a pokračovalo se jen v návrzích proudových stíhaček, které by nahradily Me 262 a He 162.\n\nVýsledkem byla série návrhů pokročilých letadel se šípovitými křídly pro lepší vlastnosti při nadzvukovém letu. Někteří inženýři navrhli bezocasá nadzvuková letadla (ale tehdy nevěděli, že bezocasá letadla měla při nadzvukové rychlosti velké problémy - to se ukázalo u amerického X-4 Bantam), jiní dokonce navrhli létající křídla či ornitoptéry. Největší šanci měl návrh profesora Kurta Tanka pod označením „Huckebein“ (posměváček, komik, který dělá druhým zle), také byl známý jako \"Projekt V\" (některé prameny uvádějí Projekt VI); ve firmě Focke-Wulf byl označovaný jako Návrh II.\n\nVývoj začal začátkem roku 1942 jako projekt V/ VI, kdy inženýr Hans Multhopp shromáždil konstrukční skupinu a začal navrhovat novou stíhačku založenou na studiích proudových stíhaček firmy Focke-Wulf. Multhopp pochopil, že tyto stroje neměly šanci uspět, protože nebyly schopny překonat zvukovou bariéru. Plánovalo se použít vylepšené proudové motory Heinkel HeS 011, i když první prototypy měly být poháněné ještě motory Jumo 004B. Uvažovalo se i o použití pomocných startovacích raketových motorů umístěných pod křídly s časem hoření 200 sekund. Křídla měla mít šípovitost 40° a být namontována ve středu trupu, oproti jiným návrhům dost daleko.\n\nPůvodní návrh počítal s použitím ocasu tvaru T s hlavním vertikálním stabilizátorem a poddimenzovaným horizontálním stabilizátorem. Vertikální ocas měl šípovitost 60° a horizontální plochy měly tvar písmena V. Projekt však doprovázelo mnoho problémů, hlavně se stabilitou. Z tohoto důvodu se práce začala soustřeďovat na jiné projekty. I když RLM projekt zastavilo, později v něm nařídilo pokračovat. \n\nTa 183 měl krátký trup. Nasávací otvor se nalézal v nose letadla a přecházel pod kokpitem do motoru. Kokpit byl přetlakový a měl tvar skleněné bubliny, což dávalo pilotovi výborný rozhled. Hlavní výzbroj měly tvořit 4 kanóny MK 108 ráže 30 mm umístěné okolo nasávacího otvoru v nose. Stroj mohl nést i 500 kg bomb.\n\nMulthoppův tým představil druhou verzi, Návrh III a upravený Návrh II. Upravený Návrh II měl trochu jiný tvar křídel a upravený podvozek, takže rozdíly velké nebyly. Návrh III měl šípovitost křídel 32° a kokpit s křídly byly posunuty víc dozadu. Také došlo k úpravám ocasu. Tato verze vypadala \"konvenčněji\", ale i tučně, protože byla krátká.\n\nDruhý z těchto návrhů byl velením Luftwaffe oficiálně objednaný pro další zkoušky koncem roku 1944. 28. února 1945 nakonec vybrali z více projektů přepadových stíhaček stroj \"Junkers EF128\", tým firmy Focke-Wulf skončil v soutěži druhý. Nakonec však během posledních dvou týdnů války komise v Bad Eilsen změnila názor a potvrdila, že \"Huckebein\" byl přece jen lepší konstrukcí. Kurtu Tankovi okamžitě přikázali, aby připravil výrobu. Plánované výkony stroje byly 1 000 km/h rychlost v 7 000 metrech. Předpokládaná výroba měla být 300 letadel za měsíc, přičemž na každé letadlo by bylo potřeba 2 500 hodin práce.\n\nBylo postaveno 16 prototypů, zkoušely se různé tvary ocasu. Z testovacích strojů měly být V1 až V3 poháněné motorem Jumo 004B, dokud by nepřišla zásilka motorů HeS 011. Ta 183 V4 až V14 byly prototypy nulté série a V15 a V16 byly používané pro statické testy. První let se měl konat v květnu roku 1945, ale 8. dubna továrnu obsadili Britové. Nicméně, do konce války se nezačalo se stavbou ani jednoho prototypu.\n\nNěkteré zdroje uvádějí, že známý sovětský stroj, MiG-15 byl Ta 183 minimálně inspirován, protože Sověti se zmocnili plánů prototypu Ta 183 a v SSSR bylo značně praktikováno reverzní inženýrství. MiG-15 má některé povrchové podobnosti s Ta 183, ale jeho stavba je rozdílná, detaily a rozměry jsou také jiné. Za relativně zásadní lze považovat i rozdíl v použitých materiálech - duralumin D-16T MiGu-15 je všemi vlastnostmi zcela nepodobný dřevu a překližce použitým ke konstrukci a potahu křídel a ocasních ploch Ta 183. Nicméně tvarově podobné jsou ocasní plochy, kapkovitý překryt kabiny, nasávací otvor v přídi a umístění zbraní okolo přídě, což však bylo v té době běžné (podobně vypadaly i americké F-84, francouzské Dassault Ouragan a Mystère, či švédský Tunnan). Detailní popis vývoje stíhačky MiG-15 byl publikován ruským historikem Jefimem Gordonem, který vyvrací jakékoliv spojení s Ta 183 a ukazuje, že MiG 15 byl úplně jiný návrh. MiG-15 měl šípovitá křídla proto, že se sovětští konstruktéři chtěli údajně odlišit od západních návrhů. Tyto návrhy spíše vycházely z \"více domácího\" vývoje letounu MiG I-270 (který byl vyroben podle plánů další německé stíhačky Me 263)\n\nPo válce Kurt Tank, který byl v exilu v Argentině, pokračoval v projektu Ta 183 pod názvem IAe Pulqui II. Tato verze měla z neznámých důvodů křídla namontována výš, což vedlo k problémům při letu ve strmém úhlu. Tyto problémy byly řešitelné a tak se plánovala upravená verze, která měla problémy vyřešit. Nicméně finanční krize v roce 1953 a pád Juana Peróna v roce 1955 znamenaly definitivní konec.\n\nPo konci války byl Multhopp v rámci operace Paperclip odvezen do USA, kde pokračoval ve vývoji letadel. Tam se podílel např. na strojích F-86 a F-84F, oba se šípovitými křídly. Další letadlo ovlivněné Ta 183 byl Saab 29 Tunnan. Konstruktéři ze Saabu dostali německou dokumentaci o šípovitých křídlech díky Švýcarům. To znamenalo začátek vývoje vynikajícího švédského letadla Tunnan, které sloužilo až do 70. let.\n\n\n\n\n"}
{"id": "585288", "url": "https://cs.wikipedia.org/wiki?curid=585288", "title": "Cyklistická stezka Brno–Vídeň", "text": "Cyklistická stezka Brno–Vídeň\n\nCyklistická stezka Brno–Vídeň je dobrovolný svazek obcí v okresu Brno-venkov, okresu Brno-město, okresu Břeclav a okresu Znojmo, jeho sídlem jsou Židlochovice a jeho cílem je rozvoj cestovního ruchu. Sdružuje celkem 22 obcí a byl založen v roce 2004.\n\n\n"}
{"id": "585291", "url": "https://cs.wikipedia.org/wiki?curid=585291", "title": "Černohorsko", "text": "Černohorsko\n\nČernohorsko je svazek obcí v okresu Blansko, jeho sídlem je Černá Hora a jeho cílem je regionální rozvoj obecně. Sdružuje celkem 4 obce a byl založen v roce 2002.\n\n\n"}
{"id": "585295", "url": "https://cs.wikipedia.org/wiki?curid=585295", "title": "Notářská úschova", "text": "Notářská úschova\n\nNotářská úschova je právní institut spočívající v uložení závětí, cenných papírů či jiných listin u notáře nebo uložení peněz či listin u notáře za účelem jejich vydání dalším osobám. Úschova peněz a listin za účelem jejich vydání typicky může sloužit k zajištění závazku, například k zajištění závazku na zaplacení kupní ceny za nemovitost.\n\nZávěti a listiny o vydědění přijaté do notářské úschovy jsou vždy evidovány v Centrální evidenci závětí vedené Notářskou komorou České republiky, je tedy vyloučeno, že se soudní komisař pověřený provedením úkonů v řízení o dědictví po tomto zůstaviteli o existenci takové závěti (listiny o vydědění) nedozví. Vydat závěť či listinu o vydědění z notářské úschovy lze jej jejímu pořizovateli nebo jeho zmocněnci na základě plné moci s úředně ověřeným podpisem.\n\nPeníze či jiné listiny přijaté do notářské úschovy vydá notář příjemci jen při splnění podmínek stanovených dohodou mezi složitelem a příjemcem při přijetí do úschovy. Tak například při prodeji nemovitosti může být účastníky kupní smlouvy dohodnuto, že kupní cena bude vydána příjemci (prodávajícímu) po předložení návrhu na vklad kupní smlouvy do katastru nemovitostí opatřeném podacím razítkem příslušného katastrálního úřadu. Notář jako nestranná osoba zaručuje, že příjemci (prodávajícímu) nebudou peníze vydány ještě před splněním stanovených podmínek a že nedojde k vrácení peněz složiteli (ledaže by ke splnění stanovených podmínek nedošlo do uplynutí dohodnuté lhůty). \nPoplatek za službu notářské úschovy je odstupňovaný podle částky úschovy. Jeho stanovení se řídí vyhláškou ministerstva spravedlnosti 196/2001 Sb. \n"}
{"id": "585300", "url": "https://cs.wikipedia.org/wiki?curid=585300", "title": "Alexandr Krasilnikov", "text": "Alexandr Krasilnikov\n\nAlexandr Alexandrovič Krasilnikov (rusky \"Александр Александрович Красилников\", 1861 - 1931) byl vedoucí zahraničních oddělení carské Ochranky. Za jeho působení pracovalo 15 agentů ve Francii, 5 ve Švýcarsku, 3 v USA a jeden v Holandsku.\n\nPo bolševické revoluci utekl do Belgie, kde zemřel.\n"}
{"id": "585310", "url": "https://cs.wikipedia.org/wiki?curid=585310", "title": "Dobrovolný svazek obcí Jevišovicka", "text": "Dobrovolný svazek obcí Jevišovicka\n\nDobrovolný svazek obcí Jevišovicka je dobrovolný svazek obcí v okresu Znojmo, jeho sídlem jsou Jevišovice a jeho cílem je zřízení kulturního a sportovního centra, slaďování zájmů a činnosti místních samospráv a rozvoj cestovního ruchu v mikroregionu. Sdružuje celkem 8 obcí a byl založen v roce 2002.\n\n\n"}
{"id": "585311", "url": "https://cs.wikipedia.org/wiki?curid=585311", "title": "Václav Neubert", "text": "Václav Neubert\n\nVáclav Neubert (20. května 1852 v Nové Vsi u Kolína – 13. dubna 1936 v Praze) byl český knihkupec, tiskař a nakladatel. Byl majitel grafických závodů, které vznikly v roce 1877 na Smíchově, když jakožto knihkupec získal tiskařskou licenci. Od roku 1921 podnik fungoval pod jménem \"V. Neubert a synové\" a Václav Neubert jej vedl se svými syny Oldřichem, Miroslavem, Václavem a Karlem.\n\nVáclav Neubert vystudoval gymnázium a poté se vyučil knihkupcem a absolvoval jednoroční kurz ve Skřivanově obchodní škole v Praze. Koncem 60. let 19. století se stal účetním v Bance Praha, později přešel k anglickému výrobci strojů Garret & Son. Během vojenské služby se zabýval myšlenkou založit vlastní tiskárnu, avšak protože nebyl vyučen v oboru, zprvu tiskařskou koncesi nezískal. Až po přímluvě jeho bývalého vojenského velitele, plukovníka Gorella von Mildensse u císařského dvora mu v červnu 1877 byla udělena. Přestěhoval se na Smíchov a v budově Občanské záložny začal na ručním rychlolisu sám s pomocí manželky tisknout učebnice a drobné knihy, zabýval se též korekturami a nakladatelskými a distribučními záležitostmi. Vlastním nákladem vydával svazky \"Lidové bibliotheky\" a pedagogický časopis \"Česká škola\", časem zaměstnal i tři tiskaře a jednoho sazeče. Roku 1886 závod přestěhoval do Jakubské ulice na Smíchově a rozšířil o specializované litografické oddělení a zaměřil se na obrazové publikace. V roce 1902 se přestěhoval do nových moderních tiskáren v dnešní Grafické ulici na Smíchově (tehdy v Kobrově ulici), kde roku 1903 otevřel oddělení světlotisku a zinkografie a výrazně rozšířil sortiment. Tiskl i atlasy, různé obaly, prospekty, cenné papíry a ceniny. Do práce se zapojovali jeho synové, roku 1918 firmu přejmenoval na „Grafický závod V. Neubert a synové“. Nejmladší syn Karel se roku 1921 stal spolumajitelem, vedl provoz hlubotisku, kartografie a řídil nakladatelství, inicioval též vznik časopis Pestrý týden, který vycházel od listopadu 1926.\n\nNeubertovy závody patřily v Československu ke špičce a získaly si pověst i v zahraničí, zejména potom ve výrobě světlotisku, hlubotisku a zinkografie. Vydávaly náročná kartografická díla a atlasy a vedle toho také populární časopis \"Pestrý týden\". Firma fungovala až do roku 1948, kdy byla znárodněna a sloučena s Orbisem.\n\nPotomci rodiny Neubertů získali podnik po roce 1989 v restituci. V prosinci 1992 založili Karel a Ladislav Neubertovi komanditní společnost GRAFOPRINT - Neubert, která navázala na vydavatelskou, polygrafickou a nakladatelskou činnost. Od roku 1995 se však jejím jediným společníkem stal Václav Knap z Trutnova a rodina Neubertů v ní nemá zastoupení. Roku 1999 byl na společnost prohlášen konkurs, ten byl roku 2007 po splnění rozvrhového usnesení zrušen.\n\nTiskařské závody v Grafické ulici v Praze na Smíchově, nedaleko smíchovského ústí Strahovského tunelu, které fungovaly od roku 1902, jsou nyní (březen 2014) chátrajícími ruinami a na jejich místě je plánována bytová výstavba, resp. výstavba obchodního a administrativního objektu s ubytováním hotelového typu. Společnost KLC III CZ s.r.o. v lednu 2010 oznámila záměr vybudovat zde komplex Bellevue Residence Grafická. Součástí záměru byl i výstavní prostor pro prezentaci historie Neubertových grafických závodů. Výstavba měla být podle záměru dokončena v únoru 2012.\n\n"}
{"id": "585313", "url": "https://cs.wikipedia.org/wiki?curid=585313", "title": "Dobrovolný svazek obcí Mikroregion Horňácko", "text": "Dobrovolný svazek obcí Mikroregion Horňácko\n\nDobrovolný svazek obcí Mikroregion Horňácko je svazek obcí v okresu Hodonín, jeho sídlem je Velká nad Veličkou a jeho cílem je regionální rozvoj obecně. Sdružuje celkem 10 obcí a byl založen v roce 2001.\n\n\n"}
{"id": "585316", "url": "https://cs.wikipedia.org/wiki?curid=585316", "title": "Bruneck", "text": "Bruneck\n\nBruneck ( , ladinsky \"Bornech\") je město v Jižním Tyrolsku v Itálii, středisko regionu Pustertal. Leží na řece Rienz v nadmořské výšce okolo 850 m n. m. Založení města je datováno rokem 1256. Se svými 15 170 obyvateli (2009) je třetím největším městem Jižního Tyrolska (po Bolzanu a Brixenu). Zhruba 80 % obyvatel Brunecku hovoří německy, pětina italsky, 2 % ladinsky.\n\nDominantou Brunecku je zámek, prvně písemně zmíněný roku 1276. Roku 2011 bylo v prostorách zámku otevřeno muzeum extrémního horolezce Reinholda Messnera. V 15. století působila v Brunecku škola malíře Michaela Pachera, významného mistra pozdní gotiky. Obyvatelem Brunecku byl také avantgardní spisovatel N. C. Kaser, na nějž upomínají citáty vyryté do kovových tyčí před radnicí. Na okraji Brunecku se nachází malebný lesní hřbitov z 1. světové války, na němž společně odpočívají vojáci všech národů a vyznání, zejména ti, kteří zemřeli v místních lazaretech. Mezi zdejší rodáky patří i biatlonistka Dorothea Wiererová.\n\nOd roku 1871 je Bruneck napojen na železnici; zdejší Pustertalbahn vede z Franzensfeste (It. Fortezza) přes Toblach do Innichenu. Trať plynule pokračuje přes hranice s Rakouskem do Sillianu, Lienzu a dále údolím řeky Drávy (něm. Drau) pod označením Drautalbahn.\n\nStarostové od rokut 1952:\n\n\n"}
{"id": "585321", "url": "https://cs.wikipedia.org/wiki?curid=585321", "title": "Jan Rybář (novinář)", "text": "Jan Rybář (novinář)\n\nJan Rybář (* 6. března 1971 Hradec Králové) je český novinář, fotograf a autor několika knih. V Praze vystudoval geologii (Mgr.) a mezinárodní vztahy (Ph.D.), ve Skotsku žurnalistiku (MLitt.). Téměř 13 let pracoval jako reportér zahraničního oddělení \"MF DNES\", poté jako šéfredaktor cestovatelského časopisu \"Travel Digest\". Pro rok 2011 získal grant Rok jinak Nadace Vodafone. Nyní vede vlastní kreativní agenturu Amaze.cz a řídí web o fotografování Fotoguru.cz.\n\nV roce 2004 vyhrál hlavní cenu v soutěži Czech Press Photo za fotografii \"Bolest Beslanu\", kterou pořídil na pohřbu jednoho ze zabitých dětí při teroristickém útoku na školu 7. září 2004 v kavkazském Beslanu. O rok později vyšla jeho první reportážní kniha \"Historky z konce světa\", která byla v roce 2009 v anketě časopisu GEO a serveru Hedvábná stezka zařazena mezi TOP 30 nejlepších česky psaných cestopisů všech dob. Po ní následovalo volné pokračování s názvem \"Válečníci, teroristé a jiní šílenci\" (2008).\n\nNavštívil desítky zemí světa, od Japonska přes Afghánistán a Irák po Guantánamo. Napsal a nafotografoval stovky reportáží (pro \"MF DNES\", ale například i pro český \"National Geographic\").\n\nV roce 2010 uspěl v Literární soutěži Knižního klubu – jeho rukopis \"Čtvrtá kostka\" obsadil neoficiální druhé místo. Stal se totiž jediným titulem, který kromě vítězné knihy vybrala komise ze 74 rukopisů k vydání. \"Čtvrtá kostka\" se odehrává v rudolfínské Praze a má podtitul \"renesanční detektivka\". Vyšla v říjnu téhož roku. Za prvních osm měsíců se jí prodalo téměř 10 000 kusů.\n\n"}
{"id": "585323", "url": "https://cs.wikipedia.org/wiki?curid=585323", "title": "Dobrovolný svazek obcí NIVA", "text": "Dobrovolný svazek obcí NIVA\n\nDobrovolný svazek obcí NIVA je svazek obcí v okresu Znojmo, jeho sídlem jsou Božice a jeho cílem je regionální rozvoj obecně. Sdružuje celkem 7 obcí a byl založen v roce 1997.\n\n\n"}
{"id": "585325", "url": "https://cs.wikipedia.org/wiki?curid=585325", "title": "William Butts", "text": "William Butts\n\nWilliam Butts (asi 1486 – 22. listopadu 1545) byl anglický lékař. Od roku 1524 byl osobním lékařem Jindřicha VIII. Jeho pacientem byl i kardinál Thomas Wolsey. V roce 1544 byl pasován na rytíře a získal titul Sir. Byl ženatý s Margaret Baconovou, narozenou roku 1505 v Norfolku v Anglii.\n\nJe pohřben v Kostele všech svatých ve Fulhamu v Londýně.\n"}
{"id": "585335", "url": "https://cs.wikipedia.org/wiki?curid=585335", "title": "Trestní zákoník (Česko, 2009)", "text": "Trestní zákoník (Česko, 2009)\n\nTrestní zákoník (ve zkratce TrZ) je v České republice platný zákoník trestního práva hmotného přijatý Parlamentem České republiky a vyhlášený ve Sbírce zákonů pod číslem 40/2009 Sb. Nový trestní zákoník nabyl účinnosti dnem 1. ledna 2010 a současně byl zrušen dřívější československý trestní zákon. Hlavním autorem nového trestního zákoníku je profesor Pavel Šámal.\n\nNový trestní zákoník upravuje odlišně oproti dosavadní úpravě pojetí trestnosti činu. Zatímco dosavadní kodifikace byla založena na principu formálně-materiálním, nový zákoník je již postaven na pojetí převážně formálním. Pro trestnost činu postačí naplnění všech znaků skutkové podstaty, ačkoli je ještě vyžadováno naplnění takové míry společenské škodlivosti, kdy už nepostačí uplatnění odpovědnosti podle jiného právního předpisu (zejména zákona o přestupcích). Současně s tím některé bagatelní skutky (například řízení vozidla bez řidičského oprávnění nebo nedovolená výroba lihu) vypadly z působnosti trestního práva a jsou nyní posuzovány pouze jako přestupky.\n\nTento trestní zákoník lze považovat za zákoník, byť některá ustanovení hmotněprávní povahy jsou obsažena i v jiných zákonech (například ustanovení dotýkající se promlčení trestního stíhání jsou obsažena v zákoně č. 184/1964 Sb., kterým se vylučuje promlčení trestního stíhání nejzávažnějších trestných činů proti míru, válečných trestných činů a trestných činů proti lidskosti, spáchaných ve prospěch nebo ve službách okupantů, a v zákoně č. 198/1993 Sb., o protiprávnosti komunistického režimu a o odporu proti němu). \n\nRelativně ucelená kodifikace trestního práva hmotného je také narušena zákonem č. 218/2003 Sb., o odpovědnosti mládeže za protiprávní činy a o soudnictví ve věcech mládeže a o změně některých zákonů (zákon o soudnictví ve věcech mládeže), který nabyl účinnosti dne 1. ledna 2004 a který samostatně upravil otázky odpovědnosti mládeže za protiprávní činy, jakož i odchylky v řízení vedeného proti mladistvým. Dalším takovým zvláštním trestním zákonem je zákon č. 418/2011 Sb., o trestní odpovědnosti právnických osob a řízení proti nim.\n\nTrestní zákoník je členěn na obecnou a zvláštní část a obsahuje celkem 421 paragrafů:\n\nRozdělení trestního zákona na obecnou a zvláštní část je projevem legislativní techniky. V obecné části jsou takové normy, které lze vztáhnout na všechny trestné činy či na některé jejich skupiny, a proto je úspornější je vymezit souhrnným způsobem, a ne je opakovat u každého trestného činu. Zvláštní část pak obsahuje katalog trestných činů, resp. ty jejich znaky, kterými se trestné činy od sebe navzájem odlišují. Při aplikaci a výkladu trestního zákona je proto třeba pracovat se všemi relevantními ustanoveními jak ze zvláštní, tak i z obecné části.\n\n\n"}
{"id": "585337", "url": "https://cs.wikipedia.org/wiki?curid=585337", "title": "Škapulíř", "text": "Škapulíř\n\nŠkapulíř (z latinského scapula = lopatka nebo ze slova scapulare tj. zástěra) je označení dvou příbuzných svátostin v římskokatolické církvi.\nTyto svátostiny jsou:\n\nJako škapulíř se označuje i část oděvu.\n\nNejčastěji jde o řeholní škapulíř, což je pruh látky s otvorem pro hlavu, splývající přes ramena a prsa dolů jako zástěra a na zádech přes lopatky, který používají řeholníci a řeholnice v mnoha řádech. Někdy je opatřený kapucí a může být v pase převázán. Původně měl chránit spodní hábit před nečistotami, měl funkci zástěry. Tyto škapulíře jsou známy již v raném středověku u benediktinů, od nichž je převzaly další řády. Škapulíře mají různé barvy (každý řád má svou) a tvary. Nosí se jako svrchní oděv a slouží jako viditelné znamení zvláštní ochrany Panny Marie.\n\nŠkapulíře se ve středověku staly symbolem řeholního poslání.\n\nŠkapulíř se světí, a je proto svátostinou, která na přímluvu církve zjednává zvláštní Boží ochranu a chrání před vlivem zlého ducha. Svatý Pius X. dovolil, aby se místo soukenného škapulíře nosila škapulířová medailka, na které je na jedné straně obraz Božského Srdce Páně a na druhé straně jakýkoliv obraz Panny Marie.\n\nVe 12. století u premonstrátů a od 13. století při klášterech žebravých řádů (dominikánů, minoritů aj.) začal působit tzv. třetí řád (terciáři) tedy laičtí věřící, kteří žili mimo zdi kláštera, ale přijali některé povinnosti řeholníků. V té době vznikla zmenšená podoba škapulíře, devocionální škapulíř, kterou dávali řeholníci terciářům na znamení jejich spojení s řádem a jako prostředek ochrany. Ten sestává z dvou malých kousků látky či jiného materiálu, spojených dvěma stužkami a zpravidla ozdobených náboženskými motivy. Nosí se na těle pod oděvem tak, že jeden kousek látky má věřící na prsou a druhý na zádech. Existuje několik druhů těchto škapulířů a mohou je nosit i katoličtí laici, kteří se rozhodnou knězem požehnaný škapulíř při zvláštní bohoslužbě přijmout. Typické je to zejména pro členy třetích řádů.\n\nŠkapulíř se objevuje místy i v literatuře.\n\nJako část oděvu se objevuje mimo jiné i v legendě, která pochází ze 13. století. V ní se píše, že pozdější generální převor karmelitánského řádu sv. Šimon Stock (1256 – 65) prosil patronku Karmelu Pannu Marii, aby zprostředkovala řádu nějaké privilegium: uznání autoritou církve vzhledem k tomu směru, kterým nyní jde (příklon k žebravým řádům). Maria se mu zjevila, ukázala mu na škapulíř a řekla:\n\"„Hoc tibi et tuis privilegium: in hoc moriens salvabitur.“\"\n\nMůžeme o něm nalézt zmínku i v knize od Boženy Němcové - Babička. V této knize má podobu váčku, který se dával na krk.\n\"„...Začal za ní chodit voják, o kterém se říkalo, že když se na někoho podívá, že ho uřknul černý myslivec. Viktorka se proto poradila s kovářkou a ta ji dala ŠKAPULÍŘ. Také se rozhodla, že vdá za Tondu. Jednoho dne ji ale něco říkalo, ať jde na jetelinu. Když přišla na pole, šlápla na trní. Zdělalo se ji před očima mžiky. Když se probudila, voják ji kropil obličej. Pak ji vyznal lásku a Viktorka mu dala škapulíř…“\"\n\n\n"}
{"id": "585339", "url": "https://cs.wikipedia.org/wiki?curid=585339", "title": "Obětní miska", "text": "Obětní miska\n\nObětní miska je liturgická nádoba v katolické liturgii. Při mši se do ní dávají hostie k proměnění. \n\nObětní misku může nahradit patena nebo ciborium.\n"}
{"id": "585343", "url": "https://cs.wikipedia.org/wiki?curid=585343", "title": "Blue Train", "text": "Blue Train\n\nBlue Train může označovat:\n\n"}
{"id": "585347", "url": "https://cs.wikipedia.org/wiki?curid=585347", "title": "Blue Train (vlak)", "text": "Blue Train (vlak)\n\nBlue Train (: Modrý vlak) je luxusní osobní vlak, který projíždí zhruba 1600 kilometrů dlouhou trasu v Jihoafrické republice mezi městy Pretoria a Kapské Město. Cestující ve vlaku obsluhují stevardi, k dispozici jsou dva restaurační vozy (kuřácký a nekuřácký), vyhlídkový vůz a osobní vozy. Jednotlivá kupé jsou vzduchotěsná, mají své sociální zařízení (některá s běžnou vanou). Reklama provozovatelů o službě tvrdí, že jde o „velkolepý pojízdný pětihvězdičkový hotel“. Provozovatelé též upozorňují na množství králů nebo prezidentů, kteří vlakem cestovali.\n\nPočátky kvalitního vlakového spojení pro cestující na trase z Johannesburgu do Kapského města k lodím odplouvajícím z tamního přístavu jsou u vlaků společností Union Limited a Union Express, které začaly provoz v roce 1923. Union Express zavedla luxusní služby jako jídelní vůz v roce 1933 a klimatizované vagony v roce 1939.\n\nPo druhé světové válce byl provoz obnoven v roce 1946. Tehdy vlak převzal přezdívku \"modrý vlak\", pocházející ze zbarvení vagonů, zavedeného v roce 1937, jako své oficiální jméno.\n\nV roce 1997, tři roky po pádu apartheidu, byl vlak zrekonstruován a znovu uveden do provozu.\n\nDo roku 2002 Blue Train obsluhoval čtyři trasy:\n\nDo roku 2004 byly poslední dvě jmenované trasy opuštěny. V roce 2007 pokračoval provoz pravidelně už jen na trati z Pretorie do Kapského Města, na objednávku ale také provozovatel nabízel trasy do Durbanu nebo do Bakubung Game Lodge, možné bylo také na zvláštní vyžádání vypravit vlak na libovolné místo v Jihoafrické republice, pokud tomu odpovídaly technické parametry trati.\n\nNa trase z Kapského Města do Pretorie a zpět jezdí také jednou denně civilní osobní vlaky společnosti Shosholoza Meyl, dceřiné společnosti Passenger Rail Agency of South Africa (PRASA).\n\nBlue Train je nyní v majetku státní železniční společnosti pro přepravu cestujících (PRASA). V provozu jsou dva modré vlaky, a tak každý den odjíždí jeden z Kapského Města a druhý opačným směrem z Pretorie. V prvním vlaku je 37 oddílů pro 74 cestujících, ve druhém je 29 oddílů pro 58 cestujících, vyhlídkový vůz, který může sloužit též jako konferenční sál.\n\nCestovní rychlost vlaků Blue Train je 90 kilometrů za hodinu.\n\n"}
{"id": "585348", "url": "https://cs.wikipedia.org/wiki?curid=585348", "title": "Centrální evidence závětí", "text": "Centrální evidence závětí\n\nCentrální evidence závětí (ve zkratce CEZ) je neveřejný seznam vedený od 1. ledna 2001 v elektronické podobě Notářskou komorou České republiky. V CEZ jsou evidovány závěti, listiny o vydědění a od 1. ledna 2005 také listiny o ustanovení správce dědictví, které\n\nObdobným seznamem na Slovensku je Notársky centrálny register závetov, zřízený od 1. ledna 2003.\n\nCentrální evidence závětí se skládá ze dvou oddělených evidencí:\n\nO každé evidované listině jsou v CEZ uvedeny základní údaje o jejím pořizovateli (jméno, příjmení, bydliště a datum narození, popřípadě též rodné číslo) a o místu uložení listiny (jméno, příjmení a adresa notáře nebo název a adresa soudu a běžné číslo seznamu závětí).\n\nZa života pořizovatele má k údajům o listinám v CEZ přístup pouze notář, u něhož je dotyčná listina uložena, a Notářská komora České republiky.\n\nPo smrti pořizovatele sdělí Notářská komora České republiky údaje o evidovaných listinách na žádost pouze:\n\nLustraci v CEZ provádí soudní komisař neprodleně po převzetí spisu od soudu.\n\n"}
{"id": "585350", "url": "https://cs.wikipedia.org/wiki?curid=585350", "title": "James McAvoy", "text": "James McAvoy\n\nJames Andrew McAvoy (* 21. dubna 1979 Scotstoun, Glasgow) je britský herec skotského původu.\n\nPochází ze skotské katolické rodiny a v dětství se prý chtěl stát misionářem. Nicméně v roce 2000 úspěšně vystudoval Skotskou královskou akademii hudby a dramatu, téhož roku se přestěhoval do Londýna. Svoji filmovou kariéru ale zahájil již v roce 1995 v britském televizním seriálu \"The Near Room\" (\"Sousední pokoj\"), později si zahrál v několika dalších britských televizních seriálech jako byly \"Děti planety Duna\" nebo \"Bratrstvo neohrožených\".\n\nV roce 2004 se objevil v britském romantickém filmu \"Wimbledon\", v roce 2005 si zahrál ve snímku \" \", jen o rok později ztvárnil lékaře ve snímku \"Poslední skotský král\", v roce 2007 hrál hlavní roli ve filmu \"Vášeň a cit\" s Anne Hathawayovou a \"Pokání\" s Keirou Knightleyovou, v roce 2008 ve snímku \"Wanted\" s Angelinou Jolie a v roce 2011 si zahrál profesora X ve filmu \"\". V roce 2017 si zahrál roli Kevina Crumba ve filmu \"Rozpolcený\". Roli si zopakoval ve filmu \"Skleněný\" v roce 2019.\n\n"}
{"id": "585351", "url": "https://cs.wikipedia.org/wiki?curid=585351", "title": "Malfrida", "text": "Malfrida\n\nMalfrida (zemř. 1000) byla manželka velkoknížete kyjevského Vladimíra I. pravděpodobně českého původu.\n\nPověst dávných let se zmiňuje o smrti ženy jménem \"Malfrida\". Ruský historik Vasilij Tatiščev předpokládá, že Malfrida byla původem česká manželka Vladimíra I.\nJiní historikové se domnívají, že Malfida je odvozeno od jména Maluša.\n\nČeská manželka s Vladimírem I. měla pravděpodobně dva syny:\n\n"}
{"id": "585359", "url": "https://cs.wikipedia.org/wiki?curid=585359", "title": "Pověst dávných let", "text": "Pověst dávných let\n\nPověst dávných let, Povisť vremennych lit, ukrajinsky \"Повість временних літ\", Povesť vremennych let, rusky \"По́весть временны́х лет\", starorusky \"Повѣсть временныхъ лѣт\", též nazývaná Prvotní (základní) letopis (\"Первоначальная летопись\"), nebo Nestorův letopis (\"Несторова летопись\"), je považována za nejstarší z dosud zachovalých ruských letopisů (vedle označení letopis se také užívá označení kronika). Tento kyjevoruský letopis vznikl nejspíše na počátku 12. století v Kyjevě a za autora je označován mnich Nestor, a vedle toho existují ještě dvě pozdější redakce od mnicha Silvestra a od anonymního autora. Nejstarší dochované rukopisy se dochovaly až ze 14. století.\n\nPopisovaný rozsah dějin začíná z biblických dob v úvodní části a končí roku 1117 (ve 3. redakci). Datovaná část dějin Kyjevské Rusi začíná rokem 852, začátek samostatné vlády byzantského císaře Michaela III. Důležité je zejména popsání příchodu Rurikovy varjažské družiny a vznik ruského státu (na tom vznikla původní normanská teorie).\n\nPoetický, ovšem již zastaralý český překlad Karla Jaromíra Erbena z roku 1867 nedávno nahradil nový převod slavisty M. Téry.\n\n\n"}
{"id": "585360", "url": "https://cs.wikipedia.org/wiki?curid=585360", "title": "Madeline Zima", "text": "Madeline Zima\n\nMadeline Rose Zima (* 16. září 1985, New Haven, USA) je americká herečka. Mezi její nejznámější role patří postava šestileté Grace Sheffield v televizním seriálu \"Chůva k pohledání\" a Mia Cross v seriálu \"Californication\" či Gretchen v seriálu \"Hrdinové\".\n\nNarodila se v New Havenu v Connecticutu Marii a Dennisovi Zimovým. Má dvě mladší sestry, Vanessu a Yvonne, které jsou obě rovněž herečky. V polštině i češtině znamená její příjmení roční období „zima“ a příjmení samotné pochází od jejího děda z matčiny strany, který pocházel z Polska.\n\nSvoji hereckou kariéru zahájila již jako dvouletá, když se jako batole objevila v televizní reklamě na aviváž Downy Jako dítě pak po šest let ztvárňovala postavu Grace Sheffield v televizním seriálu \"Chůva k pohledání\". Hrála ve filmu \"The Hand That Rocks the Cradle\" a v roce 2004 též ve filmu režiséra Marka Rosmana s názvem \"Moderní Popelka\". Objevila se ve filmech \"Dimples\", \"Looking for Sunday\", \"Once in a Very Blue Moon\" a \"Legacy\".\n\nV letech 2007 až 2009 hrála Miu Cross, předčasně sexuálně vyspělou a protřelou dívku, v seriálu \"Californication\". V roce 2009 se připojila k obsazení seriálu \"Hrdinové\", kde ztvárnila Gretchen, svéráznou bisexuální spolubydlící Claire Bennetové.\n\nTřikrát byla nominována na cenu YoungStar Award, a to v letech 1995, 1997 a 1999. Všechny tyto nominace získala v kategorii nejlepší mladá herečka za komediální seriál \"Chůva k pohledání\" (1993).\n\nByla rovněž třináctkrát nominována na cenu Young Artist Awards:\n\n"}
{"id": "585367", "url": "https://cs.wikipedia.org/wiki?curid=585367", "title": "Jihovýchodní region (Brazílie)", "text": "Jihovýchodní region (Brazílie)\n\nJihovýchodní region je územní jednotka Brazílie zabírající 10,9% jejího území, v roce 2009 zde žilo 42% veškerého brazilského obyvatelstva. Je složen ze států São Paulo, Minas Gerais, Rio de Janeiro a Espírito Santo. Region je nejlidnatější v Brazílii, je vysoce urbanizovaný, přes 90% obyvatel žije ve městech. Zároveň představuje ekonomické centrum celého státu - vytvoří se zde přibližně 60% brazilského HDP.\n\nBrazilské regiony představují 5 uskupení jednotlivých brazilských států a federálního distriktu, ze kterých se skládá Brazilská republika. Území jsou seskupena podle geografické blízkosti a obdobným přírodním podmínkám. Regiony byly vytvořeny Brazilským institutem pro geografii a statistiku ( Instituto Brasileiro de Geografia e Estatística, zkratka IBGE) za účelem rozdělit rozlehlé brazilské území do několika oblastí. Díky tomu regiony nedisponují žádnou politickou mocí či autonomií.\n"}
{"id": "585374", "url": "https://cs.wikipedia.org/wiki?curid=585374", "title": "Drevljané", "text": "Drevljané\n\nDrevljané ( ) byli východoslovanský kmen, který sídlil na území dnešního ukrajinského regionu Polesí, především v žitomirské oblasti a na západě kyjevské oblasti. Z východu jejich území ohraničoval Dněpr a ze severu Pripjať, za níž žili Dregoviči. Ke Kyjevské Rusi bylo území Drevljanů připojeno za vlády kněžny Olgy v roce 946.\n\nJméno etnika \"Drevljané\" (\"древляне\"), jež je uvedeno v Nestorově \"Povesti vremennych let\", mohlo být odvozeno od toho, že žili v lesích.\n\n"}
{"id": "585391", "url": "https://cs.wikipedia.org/wiki?curid=585391", "title": "Čiune Sugihara", "text": "Čiune Sugihara\n\nČiune Sugihara (: 杉原 千畝, : Chiune Sugihara; 1. ledna 1900 – 31. července 1986) byl japonský diplomat, který v letech 1939 až 1940 působil jako vicekonzul Japonského císařství v Litvě. Japonskou vládu postrašila německo-sovětská smlouva ze 23. srpna 1939, protože ji chápala jako Hitlerův odklon od spojenectví s Japonskem. Aby mohla zblízka sledovat, co se ve střední Evropě děje, vyslala do Litvy zkušeného diplomata, který navíc uměl rusky.\n\nBěhem svého tamního působení pomohl Sugihara uprchnout několika tisícům Židů, kterým vystavil tranzitní víza do Japonska. Rozhodl se k tomu z vlastní iniciativy, v přímém rozporu s instrukcemi. Většinu Židů, kterým Sugihara poskytl tranzitní víza, tvořili uprchlíci z Němci okupovaného Polska a obyvatelé Litvy. Pro polské Židy vedla jedna z útěkových tras přes Litvu a Sovětský svaz do Japonska, odkud mohli pokračovat do USA, neboť v té době ještě Japonsko nevstoupilo do 2. světové války. K tomu ovšem potřebovali japonské vízum, které jim Tokio odmítlo vystavit. Židé by se museli vrátit do okupovaného Polska, kde by je velmi pravděpodobně čekala smrt v koncentračních táborech. Sugihara se proto rozhodl neuposlechnout nařízení svého nadřízeného a vydával ručně psaná povolení k vycestování do Japonska. Celkem vystavil víza pro více než šest tisíc osob. Neuposlechnutím příkazu riskoval jak kariéru diplomata, tak život vlastní rodiny. Sugihara by byl rád vystavoval další povolení, ovšem japonská vláda ho přeložila do Berlína; poté působil i v Praze. Po skončení 2. světové války se Sugihara vrátil do Japonska, kde byl pro neuposlechnutí příkazů propuštěn z práce. Do konce života byl v nemilosti. Až po jeho smrti v roce 1986 vyslovila japonská vláda politování nad tím, jak se k němu zachovala. V roce 1985 jej Izrael za jeho činy ocenil titulem Spravedlivý mezi národy. V té době však již byl Sugihara vážně nemocný, a tak za něj toto ocenění v Izraeli převzali jeho manželka a syn.\n\n\n"}
{"id": "585394", "url": "https://cs.wikipedia.org/wiki?curid=585394", "title": "Kostel svatého Bartoloměje (Ostrava)", "text": "Kostel svatého Bartoloměje (Ostrava)\n\nKostel svatého Bartoloměje je římskokatolický filiální kostel spadající pod mariánskohorskou farnost. Nachází se v ostravském městském obvodu Nová Ves.\n\nRoku 1443 postavil ostravský farář Řehoř na místě současného kostela kapli. Ta byla později zbořena a koncem 16. století nahrazena novou v gotickém stylu. K ní byla v 18. století přistavěna barokní loď a kaple se tak stala presbytářem nového kostela. Na kostele proběhly dvě větší opravy – v roce 1807, kdy dokonce hrozilo jeho zboření, a v roce 1913. Kostel byl od založení přifařen pod Moravskou Ostravu, od roku 1913 spadá pod Mariánské Hory.\n\nNa hlavním oltáři stojí socha sv. Bartoloměje, patrona Nové Vsi. Vedle oltáře se nachází erb prostějovského kanovníka Františka Ondřeje z Mandorfu ze 17. století. Od 19. století zdobí oltář epitafní obraz od ostravského malíře Jiřího Milotského namalovaný roku 1639. Dva vedlejší oltáře jsou zasvěceny sv. Barboře a Matce Boží Čenstochovské.\n"}
{"id": "585397", "url": "https://cs.wikipedia.org/wiki?curid=585397", "title": "Třída La Fayette", "text": "Třída La Fayette\n\nTřída La Fayette je třída fregat francouzského námořnictva. Skládá se z pěti jednotek – \"Fayette\", \"Surcouf\", \"Courbet\", \"Aconit\" a \"Guépratte\". Další fregaty tohoto typu doposud zakoupily ještě Čínská republika, Singapur a Saúdská Arábie. Námořnictvo Čínské republiky vlastní šest lodí třídy \"Kang Ding\", singapurské námořnictvo získalo šest lodí třídy \"Formidable\" a konečně saúdské královské námořnictvo zakoupilo tři fregaty třídy \"Al Riyadh\". Celkem tak bylo postaveno 20 fregat této třídy.\n\nPro Francii tyto fregaty postavila loděnice DCN v Lorientu. Tři jednotky byly objednány v roce 1988 a další dvě v roce 1992. Všech pět kusů bylo dodáno mezi lety 1996-2001.\n\nJednotky třídy \"La Fayette\":\n\nV konstrukci fregat jsou využity stealth technologie, ať už v celkovém řešení tvaru trupu či použití barev pohlcujících radarové vlny. V dělové věži na přídi je umístěn 100mm kanón. Lehkou hlavňovou výzbroj tvoří dva 20mm kanóny Giat 20F2. Protilodní výzbroj představují dva čtyřnásobné kontejnery protilodních střel MM40 Exocet. K boji proti vzdušným cílům mají systém Crotale CN2, umístěný na střeše hangáru. Lodě nesou zásobu 24 střel a dosahem 13 km. V budoucnu se předpokládá přechod na modernější střely Aster 15. Na zádi je přistávací plošina a hangár pro jeden střední vrtulník Eurocopter AS565 Panther či NHIndustries NH90.\n\nPohonný systém je typu CODAD. Lodě mají čtyři dva diesely SEMT Pielstick 12 PA6 v 280 STC. Lodní šrouby jsou dva. Maximální rychlost je 25 uzlů.\n\nRoku 2017 loděnice DCNS získala zakázku na modernizaci tří fregat této třídy (\"La Fayette\", \"Courbet\" a \"Aconit\"). Modernizace začne roku 2020 s plánovaným dokončením prvního plavidla roku 2021. Generálkou a vylepšením projdou jak samotná plavidla, tak jejich vybavení a výzbroj. Mimo jiné bude modernizován pohonný systém, bojový řídící systém bude upgradován na úroveň použitou u letadlové lodě \"Charles de Gaulle\" a raketový komplet Crotale nahradí dva šestinásobné komplety Sadral pro řízené střely Mistral. Plavidla zároveň získají zcela novou schopnost boje proti ponorkám. Budou vybavena trupovým sonarem a protiponorkovými zbraněmi.\n\nV lednu 2016 převzala velení fregaty \"Guéprate\" (F 714) fregatní kapitánka Claire Pothierová, která se tak stala historicky první ženou velící válečné lodi francouzského námořnictva.\n\n"}
{"id": "585406", "url": "https://cs.wikipedia.org/wiki?curid=585406", "title": "Lichořeřišnice", "text": "Lichořeřišnice\n\nLichořeřišnice (\"Tropaeolum\") je jediným rodem jednoletých nebo vytrvalých bylin z čeledě lichořeřišnicovité.\n\nPůvodně pochází ze severních tropických oblastí Jižní Ameriky a byla průběžně lidmi rozšiřována do Evropy, Severní a Střední Ameriky, Austrálie i na Nový Zéland a ostrovy v Tichém oceánu, částečně do Afriky a Asie. V příhodných podmínkách lichořeřišnice zplaněla a množí se dále již bez lidského přičinění.\n\nV Jižní Americe již po staletí znali léčivé účinky této rostliny – používali ji jako antibakteriální činidlo a věděli, že nejúčinnější je, když ji používáme čerstvou. Domorodci ji nejčastěji používali ve formě obkladu a zevně přikládali k ranám, nebo si z ní připravovali infuze pro vnitřní infekce. \n\nJsou to většinou dužnaté byliny, některé vytrvalé druhy mají oddenky nebo stonkové (hypokotylní) hlízy. Lodyhy jsou plazivé, až 5 m dlouhé, při šplhání po okolních rostlinách si pomáhají až 20 cm dlouhými ovíjivými řapíky listů. Jednoduché listy vyrůstají střídavě, bez palistů. Rostlinné pletivo obsahuje myrosin. Rostliny hlíznatých druhů rostou zpočátku spíše vzpřímeně, dosahují výšky až 1 m a mají kratší lodyhy.\n\nOboupohlavné velké květy jsou souměrné, vyrůstají jednotlivě na dlouhých stopkách. Květ obsahuje 8 volných tyčinek, synkarpní gyneceum srostlé ze 3 plodolistů, svrchní semeník s anatropními vajíčky a čnělky se třemi bliznami. Květ má nápadně zbarvených kalich, poskládaný z 5 lístků z nichž dva jsou menší; mívají barvu žlutou, oranžovou, červenou, fialovou nebo různě kombinovanou.\n\nPo opylení hmyzem se vyvine třídílná tobolka, svraštělá nebo výjimečně křídlatá, se semeny bez endospermu. Druhy s hlízami se množí převážně vegetativně.\n\nCelá bylina je poživatelná. Využívána je i čerstvá šťáva lichořeřišnice (např. v kapkách), ale také čerstvá či sušená semena, květy a listy.\n\nLichořeřišnice, jak ji známe z Evropy, má pro nás význam převážně svým vzhledem, využívají ji zahradnicí k parkovým výsadbám i drobní pěstitelé do okenních truhlíků. Pro obvod And v Jižní Americe má, převážně lichořeřišnice hlíznatá, mnohem větší význam. Její hlízy jsou v mnoha horských oblastech stejně důležité jako brambory, zajišťují základní výživu obyvatel zemědělsky příliš neproduktivních území.\n\nJe to rostlina s celou škálou látek s bakteriostatickým a insekticidním účinkem, používá se v lidovém léčitelství k léčbě nemocí ledvin, močového měchýře a dýchacích cest, slouží jako diuretikum i k léčbě defektů kůže. \nLichořeřišnice je přírodní antibiotikum, pomáhá při salmonele, streptokoku i zlatému stafylokoku. Používá se též jako pomoc při padání vlasů a proti lupům.\n\nČeleď lichořeřišnicovitých je tvořena sice jen jedním rodem, ale asi 95 druhy. Nejblíže příbuznou je čeleď Akaniaceae, čeleď se stromy vysokými až 20 m.\n\n\n \n"}
{"id": "585414", "url": "https://cs.wikipedia.org/wiki?curid=585414", "title": "Soustružení", "text": "Soustružení\n\nSoustružení je třískové obrábění vnitřních nebo vnějších rotačních ploch, při kterém obrobek koná hlavní rotační pohyb a nástroj, jímž je obvykle soustružnický nůž, pohyb vedlejší (posuv).\n\nHlavním řezným pohybem při soustružení je rotace obrobku kolem své osy s obvodovou (tak zvanou řeznou) rychlostí formula_1 [m/min], kde \"D\" je průměr obrobku v milimetrech [mm] a \"n\" počet otáček za minutu [ot/min] . Řeznou rychlost doporučuje výrobce řezných nástrojů (VBD- vyměnitelných břitových destiček), nebo je praxí stanovena v technických normativech (Strojnické tabulky a pod.) pro různé druhy řezných nástrojů z nástrojové oceli, rychlořezné oceli (HSS), slinutých karbidů (SK) nebo keramiky. Skutečná řezná rychlost se může také měnit podle nároků na produktivitu, opotřebení nástroje, pevnost upnutí obrobku, vyložení řezného nástroje, oddělování třísky, drsnost povrchu, odvod tepla - chlazení, tuhost soustavy stroj-nástroj-obrobek a podobně. Dále pak podle způsobu práce, velikosti úběru - \"hrubování\" (velké úběry) nebo \"na čisto\" (poslední finální úběr materiálu). Například pro nástroje z rychlořezné oceli a obrobek z běžné konstrukční oceli se používá rychlost okolo 15-35 m/min u slinutých karbidů a obrobek z konstrukční oceli kolem 35-250 m/min. Vedlejšími pohyby jsou posuvy, které vykonává nástroj. Podélný posuv posouvá nástroj ve směru osy otáčení obrobku. Rychlost posuvu se udává v milimetrech na otáčku [mm/ot] a označuje se formula_2. Výsledná trajektorie břitu vůči obrobku je šroubovice. Příčný posuv se děje kolmo k ose otáčení obrobku, takže břit nástroje se pohybuje vůči obrobku po Archimédově spirále.\n\nSoustružením je možno obrábět vnější i vnitřní válcové plochy, provádět zarovnání čel, zápichy (vnitřní nebo vnější), upichování, řezání závitů. Kuželové plochy se obrábějí vyosením koníka, nastavením vedlejšího suportu, nebo kopírováním podle pravítka. Při soustružení lze dosáhnout přesností IT 5, Ra=0,2. Soustružnické nože mají velmi rozmanité tvary nebo profily a podle uspořádání břitu se dělí na tangenciální a kotoučové.\n\n\nObrobek musí být upnut na vřeteno, které mu dodává otáčivý pohyb. Upíná se buďto mezi hroty, kdy se otáčivý pohyb přenáší na obrobek unášecí deskou a unášečem (\"srdíčko\"); upínání je velmi přesné, obrobek musí být opatřen středicími důlky. Dále se obrobky se upínají do soustružnického kleštinového upínače pomocí kleštin nebo do soustružnické hlavy (univerzální hlava, sklíčidlo) nebo na upínací (lícní) desku, nasazenou (přišroubovanou) na přírubu vřetena. Hlavy (sklíčidla) mohou být tří, čtyř a více čelisťové. Tříčelisťové většinou automaticky zajišťují vystředění obrobku, vícečelisťové mohou mít i samostatné nastavování každé upínací čelisti. Také čelisti upínací desky se pohybují nezávisle na sobě a dovolují tak upnout obrobek, který nemá válcový tvar. Upínací pohyb může být ruční, pneumatický nebo hydraulický. Obrobek lze upnout za vnitřní nebo vnější plochu. Delší obrobky je vhodné na opačném konci podepřít hrotem, zasazeným do pinoly koníku. K tomu je třeba vyvrtat na čele obrobku středicí důlek. Tyto důlky jsou standardizovány a doporučeny příslušnou normou.\n\nVřeteno soustruhu je obvykle provrtané, průchozí a soustružnické hlavy mívají uprostřed otvor, takže lze obrábět i dlouhou tyč, která je vedena středem hlavy a vřetenem. Toto uspořádání je typické pro soustružnické automaty i CNC stroje. Delší nebo tenký obrobek nebo obrobek který nelze podepřít koníkem (dutý - trubka) zhruba o délce větší než šestinásobek průměru je třeba podepřít lunetou, aby nekmital a neprohýbal se tlakem řezného nástroje. Luneta dovoluje například i vrtání dlouhého obrobku, kdy také obrobek není možné podepřít hrotem v koníku.\nPři vrtání se používá klasický šroubovitý vrták, který je pevně upnut v kuželové díře v pinole koníku. Díry vyvrtané vrtákem je možno dále opracovávat výhrubníky a výstružníky (strojními i ručními). Pro rozšíření a dokončení předvrtaného otvoru se používají vnitřní nože nebo vyvrtávací tyče. Hluboké díry (kde L/d > 15) se vrtají pomocí dělových vrtáků.\n\nVelikost soustruhu se udává velikostí točného průměru nebo výškou hrotů nad ložem a největší délkou mezi hroty. Klasické soustruhy rozdělujeme na stolní (hodinářské, modelářské, přesné - pro jemnou mechaniku a pod.), menší či větší dílenské a velké průmyslové.\n\n\n"}
{"id": "585416", "url": "https://cs.wikipedia.org/wiki?curid=585416", "title": "Jan Táborský z Klokotské Hory", "text": "Jan Táborský z Klokotské Hory\n\nJan Táborský z Klokotské Hory (1500 Klokoty – leden 1572 Praha) byl český humanista, písař, učenec a spisovatel.\n\nVyučil se hudbě a písařství a od roku 1519 působil krátce jako varhaník v Mělníku. Roku 1528 přišel do Prahy studovat na pražské univerzitě matematiku, navštěvoval také přednášky Pavla Příbrama o astronomii. Nejdříve sloužil jako městský písař na radnici, pak si zařídil vlastní písařskou a iluminátorskou dílnu, která se specializovala na psaní partitur církevní hudby a na iluminované kancionály. Náboženským vyznáním byl utrakvista, ale zároveň horlivý stoupenec krále Ferdinanda I. Habsburského. Roku 1543 si se ženou Kateřinou koupil dům na Novém městě a roku 1549 se přestěhoval na Staré Město, kde koupil další domy. Roku 1549 ovdověl a znovu se oženil. Zemřel v lednu 1572.\n\nZ dílny, která zaměstnávala několik písařů, vyšly slavné kancionály chrudimský (1530), svatovítský (1541 a 1552), čáslavský (1557), žlutický (1558), teplický a klatovský (1560), českobrodský (1561), lounský (1563), rybářovský (1568) a další. Od roku 1529 psal Táborský také duchovní písně, které vyšly v jeho vydání kancionálu Miřinského, v Cithaře Jiřího Třanovského aj., ale narážely na odpor jak Českých bratří, tak i pražského faráře podobojí Bydžovského. Vydával tiskem i kancionály jiných autorů, zejména třetí a čtvrté vydání Miřinského »Písní Starého zákona« (1567 a 1577), k němuž připojil „Zprávu o jednostajném zpívání a o obecní notě“. Do některých kancionálů ze své dílny psal také verše s akrostichy. V kancionálu svatovítském z roku 1551 a ve \"Zprávě o orloji\" je i jeho portrét.\n\nRoku 1551 byl Táborský městskou radou pověřen dělat po Janu Zvůnkovi správce Staroměstského orloje. První rok orloj pouze studoval, od roku 1552 jej za pomoci pražského hodináře Daniela Skřivana opravil a vylepšil: čtyřiadvacetihodinový číselník na ciferníku doplnil o dvanáctihodinový německý, do středu velké sféry umístil kovovou desku s dvanácti měsíci, do kalendářní desky doplnil mezi české patrony svatého Prokopa a Jana Husa, ctěného tehdy také jako světce. Dále doplnil orloj o tabulku se sedmi astrologickými vládci dnů v týdnu. Zavedl také samočinné otáčení desek. Nakonec dal celý orloj pozlatit. Roku 1556 však svou neopatrností způsobil požár orloje a na čas byl své funkce zbaven. Po smrti jeho nástupce Tobiáše roku 1560 však radní povolali Táborského znovu do služby. \nKe konci svého života Táborský funkce a stav orloje důkladně popsal ve „Vypsání orloje pražského“ (1570) pro staroměstskou radu. Tyto činnosti mu již dříve vynesly značné jmění, roku 1554 také erb, šlechtický titul a roku 1556 jej král Ferdinand I. Habsburský povýšil do vladyckého stavu.\n\n\n\n"}
{"id": "585417", "url": "https://cs.wikipedia.org/wiki?curid=585417", "title": "Jevgenij Rošal", "text": "Jevgenij Rošal\n\nJevgenij Rošal (rusky: Евгений Лазаревич Рошал, anglicky: Eugene Roshal, * 10. března 1972 Čeljabinsk, SSSR) je ruský programátor, známý především díky vývoji kompresního algoritmu RAR a programů pro komprimaci a dekomprimaci souborů.\n\n"}
{"id": "585420", "url": "https://cs.wikipedia.org/wiki?curid=585420", "title": "Diethylenglykol", "text": "Diethylenglykol\n\nDiethylenglykol (DEG, systematický název \"(2-hydroxyethoxy)ethan-2-ol\") je organická sloučenina se vzorcem (HOCHCH)O. Jedná se o toxickou bezbarvou viskózní hygroskopickou kapalinu s nasládlou chutí a prakticky bez zápachu. Lze ho mísit s vodou, ethanolem, diethyletherem, acetonem a ethylenglykolem. Široce se používá jako rozpouštědlo.\n\nDEG se vyrábí částečnou hydrolýzou ethylenoxidu. Vznikající množství DEG a dalších glykolů závisí na podmínkách. Výsledným produktem jsou dvě molekuly ethylenglykolu spojené etherovou vazbou.\n\nDEG se používá jako stavební blok v organické syntéze, např. morfolinu nebo 1,4-dioxanu. Je rozpouštědlem nitrocelulózy, pryskyřic, barviv, olejů a dalších organických sloučenin. Používá se také jako zvlhčovač tabáku, korku, inkoustů a lepidel. Přidává se do brzdových kapalin, maziv, odstraňovačů tapet, roztoků pro tvorbu umělé mlhy a do paliv pro topení a vaření. U výrobků pro osobní péči (pleťové krémy a emulze, deodoranty apod.) se často nahrazuje ethery diethylenglykolu. Zředěný roztok DEG lze použít i jako chladicí kapalinu; mnohem častěji se však používá ethylenglykol.\n\nNavzdory objevení toxicity DEG již v roce 1937 a mnoha masovým otravám po celém světě jsou dostupné informace o toxicitě pro člověka omezené. Někteří autoři odhadují minimální toxickou dávku na 0,14 mg/kg a smrtelnou dávku 1 až 1,63 g/kg tělesné hmotnosti, někteří odhadují LD pro dospělé na cca 1 ml/kg, a další tuto hodnotu považují za LD. Kvůli negativním účinkům na člověka není diethylenglykol povolen pro použití v potravinách a léčivech. V USA nesmí polyethylenglykol určený pro použití jako aditivum do potravin obsahovat více než 0,2 % diethylenglykolu.\n\nPři pokusech na zvířatech vykazuje DEG mírnou akutní toxicitu. LD pro malé savce se pohybuje mezi 2 až 25 g/kg, tj. jde o výrazně nižší toxicitu než u ethylenglykolu, ovšem stále takovou, aby mohla u člověka způsobit otravu. Zdá se, že je DEG pro člověka nebezpečnější, než by vyplývalo z dat u laboratorních zvířat.\n\n\n"}
{"id": "585422", "url": "https://cs.wikipedia.org/wiki?curid=585422", "title": "Robert van Genechten", "text": "Robert van Genechten\n\nRobert van Genechten (25. října 1895 Antverpy - 13. prosince 1945) byl nizozemský publicista a politický činitel belgického původu, komisař Jižního Holandska v době druhé světové války.\n\nRobert van Genechten studoval, avšak nedokončil práva na univerzitě v Gentu. V době první světové války spolupracoval s Němci, okupujícími Belgii. Po skončení války v roce 1918 se usadil v Nizozemsku; kvůli své kolaboraci byl v roce 1920 uvězněn a posléze odsouzen na 8 let žaláře. Poté v roce 1927 dokončil studium práv na Královské univerzitě v Utrechtu. V roce 1930 získal nizozemské státní občanství. V roce 1934 vstoupil do tehdy ještě fašistického \"Národně socialistického holandského hnutí (Nationaal-Socialistische Beweging der Nederlanden - NSB)\" Antona Musserta. Od roku 1938 byl hlavním redaktorem časopisu NSB \"Nieuw Nederland\", v němž psal rovněž různé články, výrazně antisemitské. Po útoku německých vojsk na Nizozemsko v květnu roku 1940 byl internován ve vězení v Hoornu. Když Němci ovládli zemi, byl propuštěn a začal s okupanty kolaborovat. Z počátku přijal funkci generálního advokáta Nejvyššího soudu v Haagu, byl kandidátem na post ministra výchovy, umění a vědy ve vládním kabinetu, chystaném A. Mussertem, Němci však s jeho jmenováním nesouhlasili. V únoru roku 1943 se stal komisařem Jižního Holandska. Z důvodu systematického redukování jeho kompetencí německou okupační vládou se pokusil o sebevraždu. Po osvobození NIzozemska spojeneckými vojsky byl uvězněn; ve vězení se oběsil.\n\n"}
{"id": "585424", "url": "https://cs.wikipedia.org/wiki?curid=585424", "title": "Experimenty Harryho Harlowa", "text": "Experimenty Harryho Harlowa\n\nAmerický psycholog Harry Harlow (31.10. 1905 – 6.12. 1981) provedl mezi lety 1957 a 1963 řadu psychologických experimentů s makaky rhesus, jež měly vysvětlovat podstatu mateřské lásky. Prokázaly, že dítě k matce připoutává něco víc než jen potřeba výživy.\n\nExperimenty proběhly v letech, kdy měl v psychologii hlavní slovo Behaviorismus. Ten ve svých teoriích zanedbává vnitřní charakteristiky a prožívání jedince a zaměřuje se čistě na popis jeho aktivit. V případě vývoje dítěte proto předpokládal, že náklonnost mláďat k matkám je podmíněna přísunem potravy. Ten dává vzniknout podmíněné reakci na přítomnost kojící matky, který měl být s každým kojením posílen. Předpoklady behaviorismu se zde ovšem nepotvrdily, naopak.\n\nV Harlowových experimentech byla mláďata makaků odebrána jejich matkám a umístěna do klece s dvěma opičími napodobeninami. Jedna z nich byla vyrobena z drátu a disponovala umělou bradavkou, poskytující mláďatům potravu. Druhá figurína byla pokryta froté látkou, příjemnou na dotek, ale mléko neměla. (V původní verzi experimentu byly mlékem vybaveny obě figuríny a zjišťovala se pouze četnost kontaktu s tou kterou sochou.)\n\nPo překonání období sklíčenosti, poté, co byla mláďata odloučena od matek, postupně mláďata přenesla svou náklonnost k látkovým napodobeninám. Lezla kolem ní kousala a trávila dlouhé chvíle přitisknuta na její hrudi a zádech. K drátěné napodobenině se přiblížila pouze tehdy, když potřebovala potravu. Pokud se mláďata vystavila stresovému podnětu, okamžitě se schoulila u látkové napodobeniny. A nejinak tomu bylo, když se na nějakou dobu mláďata z klece odebrala, po návratu se okamžitě přichytila napodobeniny z froté ručníků. Jejich chování bylo obdobné, jako při přítomnosti opravdové matky. Díky této bezpečné základně (secure base) bylo mláďatům umožněno exploratovat a objevovat své okolí, klec. Mláďata, která vyrůstala zcela bez matky, pátrala ve svém okolí výrazně méně a jejich vývoj byl ještě výrazněji narušen, než u mláďat vychovaných umělou matkou. Bylo přesvědčivě dokázáno, že si mláďata vytvořila pevnější pouto k měkkým matkám nehledě na zdroj potravy.\n\nHarlow se dále domníval, že tvář je významným činitelem, podílejícím se na vzniku pouta mláděte k matce. Pokud měla figurína obličejovou část hned od počátku kontaktu s malou opicí, vše probíhalo jako dřív. Pokud ale byla přidána k napodobenině až po vyvinutí pouta, mláďata na toto vylepšení nepřistoupila a obličejovou část zničila, aby vše vypadalo jako dřív. Mláďata tak prokázala, že si svou představu matky (v tomto případě bez obličeje) vtiskla natolik, že byla ochotná opakovaně strhávat cokoliv co tuto představu narušovalo.\n\nHarlow šel po ukončení tohoto experimentu dále a širokou veřejnost přesvědčoval o tom, že dokázal vytvořit plnohodnotnou napodobeninu matky, díky níž mláďata dozrají ve zdravé dospělé jedince. Jeho předpoklady se ovšem nenaplnily. Mláďata odchovaná napodobeninou (ať už sebedokonalejší) totiž vůbec neprospívala. Chovala se agresivně k ostatním makakům, zřídkakdy s nimi navazovala běžné vztahy a postrádala většinou schopnost další reprodukce. Pokud byla oplodněna, pro svá prvorozená mláďata byla špatnou matkou s častými rysy zanedbávání a agrese. Po narození dalších potomků se však jejich chování zlepšilo. \n\nJako rozhodující se ukázalo období prvních šesti měsíců. U opic \"vychovaných\" umělou matkou došlo k vývoji normálního chování zpravidla tehdy, pokud do dovršení šesti měsíců měly možnost navázat kontakt s vrstevníky.\n\nAčkoliv byly v době, kdy experimenty probíhaly, primáti často k výzkumu využíváni, sklidil Harlow za své zacházení s makaky silnou kritiku. V pozdějších letech jako by se totiž Harlow vyžíval v testování hranice lásky mláďat. Sestrojil tak náhradní matku, která mláďata kropila studenou vodou či píchala ostrými hroty a přes to byla cílem jejich náklonnosti. Jak Harlow sám tvrdil, nikdy si ke svým pokusným zvířatům nevypěstoval žádnou pozitivní citovou vazbu.\n\nV dnešní době je potom Harry Harlow cílem kritiky environmentálních a ekologických organizací zabývajících se ochranou zvířat a zvířecích práv, protože jeho experimenty měly zpravidla nezvratitelný dopad na osobnost a duševní zdraví zkoumaných opic.\n\nAčkoliv psychologické experimenty na zvířatech nelze vždy zobecňovat na lidi, výzkumy s makaky navzdory zažitému přesvědčení vypěstovaného behaviorismem prokázaly, jak důležitou roli hraje ve výchově fyzický kontakt mezi matkou a dítětem. Také díky Harlowovi se začaly po porodu přikládat děti matkám na břicho. Experimenty Harryho Harlowa inspirovaly mnoho dalších psychologů, mimo jiné i Johna Bowlbyho, autora teorie attachmentu.\n\n\n\n"}
{"id": "585426", "url": "https://cs.wikipedia.org/wiki?curid=585426", "title": "Harvey Pekar", "text": "Harvey Pekar\n\nHarvey Pekar (8. října 1939, Cleveland – 12. července 2010, Cleveland Heights) byl mimo jiné americký autor komiksů. Jeho nejznámějším dílem se stala komiksová série \"American Splendor\", ve které popisuje každodenní život svůj, svých přátel a ostatních lidí kolem sebe. Jeho rodiče byli Židé z polského Białystoku.\n\nBěhem svého života spolupracoval s mnoha kreslíři, sám ke svým komiksům psal pouze texty.\n\nV roce 2003 o něm byl natočen film \"Můj život\", ve kterém si sám zahrál.\n\nVelkou část života, až do svého odchodu do důchodu v roce 2001, se živil jako úředník v nemocnici, kde pracoval i v době, kdy se již svými komiksy stal známým.\n\n"}
{"id": "585427", "url": "https://cs.wikipedia.org/wiki?curid=585427", "title": "John Evelyn", "text": "John Evelyn\n\nJohn Evelyn (31. října 1620 ve Wottonu, Surrey – 27. února 1706 tamtéž) byl anglický přírodovědec, zahradník, bibliofil, autor deníků. Dodnes nejdůležitější z jeho díla zůstávají právě deníky, které jsou vedle deníků Samuela Pepyse největší své doby. Tyto deníky hrají velkou roli při zkoumání dobové kultury, umění a politiky. Evelyn zachytil události jako poprava krále Karla I. a velký požár Londýna. Zachovala se také četná korespondence Evelyna a Pepyse. Pomáhal zakládat Královskou společnost.\n\nZ Evelynovy spisovatelské činnosti nejznámější publikace \"Sylva, or A Discourse of Forest Trees\" (1664) doporučující pěstovat stromy, psal také texty s tématem sběratelství či gastronomie. Jeho knihovna po smrti nejspíše obsahovala více než 3 800 knih. Jeho motto často zapisované do knih bylo \"Omnia explorate; meliora retinete\" (Vše prozkoumej, to nejlepší si nech).\n\n"}
{"id": "585429", "url": "https://cs.wikipedia.org/wiki?curid=585429", "title": "Vladimír Bezděk", "text": "Vladimír Bezděk\n\nIng. Vladimír Bezděk M.A. (21. června 1974 Velké Opatovice) je český ekonom, od srpna 2010 generální ředitel Generali Slovensko. Působil jako předseda tzv. Bezděkovy komise a v současnosti je členem NERV.\n\nVystudoval Vysokou školu ekonomickou v Praze a University of Manchester v Anglii. Od roku 1997 pracoval v Institutu ekonomie ČNB. Později se stal analytikem fiskální politiky a poradcem Bankovní rady. Od roku 2003 byl manažerem v oblasti fiskální politiky. Dále byl generálním ředitelem v pojišťovně Aegon a předseda poradního orgánu vlády pro penzijní reformu. Věnoval se také spolupráci s Transparency International ČR.\n\nJe ženatý, má tři dcery a jednoho syna.\n"}
{"id": "585430", "url": "https://cs.wikipedia.org/wiki?curid=585430", "title": "Kruoja", "text": "Kruoja\n\nKruoja je řeka na severu Litvy, pravý přítok řeky Mūša. Je dlouhá 51 km. Vytéká z jezera Gudelių ežeras 8 km na jihovýchod od krajského města Šiauliai. Protéká okresy Radviliškis, Šiauliai a Pakruojis\n\nTeče zpočátku poměrně rovně směrem severovýchodním, jen vísku Diržiai obtéká velikým obloukem (poloměr oblouku 3 km) z jihovýchodu. Po průtoku rybníkem u vsi Bitaičiai se stáčí do směru jihovýchodního a dále se pozvolna stáčí do směru východního. Protéká okresním městem Pakruojis, které dostalo jméno podle této řeky, v něm také dalším rybníkem (plocha 52 ha), zde se stáčí směrem severovýchodním, počíná více meandrovat a do řeky Mūša se vlévá 93,8 km od jejího soutoku s řekou Nemunėlis (a odkud začíná Lielupe). Plocha povodí je 361 km², průměrný průtok je 1,74 m³/s (u ústí je průměrný průtok 1,88 m³/s). Koryto řeky je od pramene do Vismantėliů a v okolí městysu Lygumai regulováno, šířka 6 — 8 m, pod městem Pakruojis 10 – 15 m, hloubka 0,3 — 1,5 m. Průměrný spád je 1,03 m/km. Rychlost toku je 0,1 m/s.\n"}
{"id": "585432", "url": "https://cs.wikipedia.org/wiki?curid=585432", "title": "Bitva u Rossbachu", "text": "Bitva u Rossbachu\n\nBitva u Rossbachu byla jednou z bitev sedmileté války (1756–1763), která se odehrála 5. listopadu 1757 u vesnice Rossbach (dnes součást německého města Braunsbedra) v tehdejším Saském kurfiřtství.\n\nPruský král Fridrich II. Veliký v ní prokázal svůj mimořádný vojenský talent, když porazil francouzsko - rakouská koaliční vojska. V bitvě dokonale využil momentu překvapení a rychlým manévrováním se mu podařilo porazit téměř dvojnásobnou přesilu vojsk, aniž by, na rozdíl od nepřítele, utrpěl výraznější ztráty.\n\nFridrichova armáda se 5. listopadu ráno nacházela na ústupu před početně výrazně silnějšími spojenci, kteří již delší dobu manévrovali za účelem donutit ho k bitvě. Nyní se jim naskytla příležitost a pokusili se zaútočit.\n\nSpojenci se narychlo rozhodli pochodovat roztaženi podél pruského křídla v poměrně tenké linii. Když to Fridrich II. zpozoroval, rozhodl se jít do protiútoku. Spojenečtí generálové sice zpozorovali pohyb nepřítele, domnívali se však, že se jedné o součást ústupových manévrů a nezměnili své úmysly. Důsledkem spěšného postupu byl v jejích liniích zmatek a zcela nepřipraveni na bitvu pochodovali vstříc zkáze.\n\nRozhodující podíl na pruském vítězství měl úder veškerého pruského jezdectva, které na překvapené spojence vyrazilo zpočátku skryté za blízkým kopcem. Na tomto kopci také pruský král umístil své velmi silné dělostřelectvo, jež mělo také velkou zásluhu na porážce aliančních vojsk.\n\nSpojenci se sice pokusili zformovat, ale dorazila pruská pěchota a situace již pro ně dále nebyla řešitelná. Doplatili na svůj ukvapený plán a za méně než hodinu a půl byli zcela rozdrceni.\n\n"}
{"id": "585434", "url": "https://cs.wikipedia.org/wiki?curid=585434", "title": "Miguel Sousa Tavares", "text": "Miguel Sousa Tavares\n\nMiguel Sousa Tavares (* 25. června 1952 Porto, Portugalsko) je portugalský novinář a spisovatel, původně vystudovaný právník. Jeho matkou byla uznávaná portugalská básnířka Sophia de Mello Breyner Andresenová. Jeho románovám debutem je kniha Rovník (2003). Píše také cestopisy, povídky a politické fejetony.\n\nKniha pojednává o životě portugalského guvernéra na ostrově Svatého Tomáše a Princova ostrova na přelomu 19. a 20. století. Jedná se o jednu z nejlépe prodávaných knih roku 2003, která např. v roce 2006 obdržela prestižní literární cenu Grinzane Cavour. \n\n\n"}
{"id": "585438", "url": "https://cs.wikipedia.org/wiki?curid=585438", "title": "Velký Hornek", "text": "Velký Hornek\n\nVelký Hornek je přírodní rezervace nacházející se v jižní části CHKO Moravský kras na pomezí katastru městské části Brno-Líšeň a obce Mokrá-Horákov. Předmětem ochrany jsou stepní a lesostepní společenstva s fragmenty šípákových doubrav, v nichž se nachází nejsevernější lokalita výskytu řady chráněných druhů rostlin a živočichů. Z botanického i zoologického hlediska se jedná o jednu z nejcennějších lokalit jižní části Moravského krasu.\n\nRezervace je situována na náhorní plošině a k ní přilehlých prudkých svazích ústících dole do hlubokého údolí Říčky. K velkému druhovému bohatství přispívá jak geologické podloží tvořené deskovitými, dobře odlučnými svrchnodevonskými biodetritickými hádsko-říčskými vápenci líšeňského souvrství, tak i velké rozpětí nadmořských výšek (275–427 m), které dává vzniknout řadě rozmanitých biotopů. Značný vliv má také někdejší hospodářské využívání této oblasti, ještě počátkem 20. století odlesněné a využívané jako pastviny a zdroj palivového dřeva. Vznik světlin umožnil rozšíření řady světlomilných a teplomilných druhů rostlin a živočichů, z nichž např. kosatec nízký (\"Iris pumila\") nebo oman oko Kristovo (\"Inula oculus-christi\") zde mají jedinou lokalitu výskytu v celém Moravském krasu.\n\nVelký Hornek patří k druhově neobyčejně bohatým oblastem. Bryologické průzkumy potvrdily výskyt 69 druhů mechorostů, z nichž některé náleží k celorepublikově ohroženým. Podobně vysoká je i rozmanitost hub (366 druhů). Zaznamenáno bylo 45 druhů ptáků, z toho 35 hnízdících.\nPlošinu v nejvyšších partiích území, kde byly lesy vykáceny kvůli pastvinám, postupně zarůstají druhově chudá společenstva nepůvodních rostlin, např. trnovník akát (\"Robinia pseudacacia\"), ovsík vyvýšený (\"Arrhenatherum elatius\") a vlaštovičník větší (\"Chelidonium majus\"). Mezi těmito porosty se roztroušeně vyskytují enklávy bezlesí s řadou ohrožených a chráněných druhů, např. koniklecem velkokvětým (\"Pulsatilla grandis\"), omanem oko Kristovo (\"Inula oculus-christi\"), kosatcem nízkým (\"Iris pumila\"), hlaváčkem jarním (\"Adonis vernalis\"), bělozářkou větvitou (\"Anthericum ramosum\") aj. Na nejteplejších stanovištích se vyskytují teplomilné doubravy s dominantním dubem zimním (\"Quercus petraea\"), křovitým dřínem obecným (\"Cornus mas\"), v podrostu např. s třemdavou bílou (\"Dictamnus albus\") a prvosenkou jarní (\"Primula veris\"). Svahy porůstají výmladkové dubohabrové lesy s bohatým podrostem, např. plicníkem lékařským (\"Pulmonaria officinalis\"), ptačincem velkokvětým (\"Stellaria holostea\"), sasankou hajní (\"Anemonoides nemorosa\"), jaterníkem trojlaločným (\"Hepatica nobilis\") nebo svídou krvavou (\"Cornus sanguinea\"). Na příkrých svazích hlouběji v údolí roste suťový les s habrem obecným (\"Carpinus betulus\"), v jehož podrostu se vyskytují např. lipnice hajní (\"Poa nemoralis\"), kakost smrdutý (\"Geranium robertianum\") nebo chráněná lilie zlatohlavá (\"Lilium martagon\"). V úzkém údolí Říčky pak převažují břehové porosty olšin s olší lepkavou (\"Alnus glutinosa\"), mokrýšem střídavolistým (\"Chrysosplenium alternifolium\"), prvosenkou vyšší (\"Primula elatior\") nebo netýkavkou nedůtklivou (\"Impatiens noli-tangere\").\nZ významných druhů bezobratlých se tu na jediné lokalitě v ČR vyskytuje nesytka jednopásá, dále např. kriticky ohrožený motýl jasoň dymnivkový (\"Parnassius mnemosyne\"), ohrožený roháč obecný (\"Lucanus cervus\") či plž lačník stepní (známý v ČR jen z několika lokalit). Z ptáků je možné na Velkém Horneku zastihnout datla černého (\"Dryocopus martius\"), strakapouda velkého (\"Dendrocopos major\"), žlunu zelenou (\"Picus viridis\"), brhlíka lesního (\"Sitta europaea\"), drozda zpěvného (\"Turdus philomelos\"), mlynaříka dlouhoocasého (\"Aegilathos caudatus\"), střízlíka obecného (\"Troglodytes troglodytes\"), sýkoru uhelníčka (\"Parus ater\"), sýkoru modřinku (\"Parus coeruleus\"), sýkoru parukářku (\"Parus cristatus\"), sýkoru koňadru (\"Parus major\") aj. Z dalších obratlovců jsou významné chráněné druhy ještěrka zelená (\"Lacerta viridis\") a rosnička zelená (\"Hyla arborea\").\n"}
{"id": "585447", "url": "https://cs.wikipedia.org/wiki?curid=585447", "title": "Tavares", "text": "Tavares\n\nTavares může být:\n\n\n"}
{"id": "585452", "url": "https://cs.wikipedia.org/wiki?curid=585452", "title": "Incarnationis mysterium", "text": "Incarnationis mysterium\n\nIncarnationis mysterium je papežská bula Jana Pavla II. jíž vyhlásil Velké jubileum 2000 (Svatý rok 2000), která byla vydána 29. listopadu 1998. Dodatek buly obsahuje pokyny pro získání jubilejních odpustků.\n\nTouto bulou byl Svatý rok 2000 oficiálně vyhlášen a byla definována také doby otevření Svaté brány ve Svatopetrské bazilice v průběhu Štědrého dne 24. prosince 1999 až do uzavření téže brány slavnost Epifanie 6. ledna 2001. Svatého roku 2000 byl veden pod biblický mottem z knihy List Židům: „Kristus včera, dnes i na věky“.\n\nJan Pavel II. v ní mj. píše píše o Panny Marii: „Nikdy lidé nepřestanou volat Matku milosrdenství, a oni budou vždy nacházet útočiště pod její ochranou. Maria je a zůstává Matkou ustavičné pomoci. Pokud se snažíme každý den a se na ni spolehnout, povede nás k věčné vlasti. Vstupme proto do nového tisíciletí s Marií. Zasvěťme se opět jejímu Neposkvrněnému srdci...“. „Všechny milosti, které můžeme přijímat v tomto jubilejním roce, dostáváme skrze ruce Panny Marie, podle slova svatého faráře Arského: ,Není milosti pocházející z nebe, aniž by přicházela prostřednictvím rukou Marie...'“. „Denně může růst naše důvěra a láska k Panně Marii; kéž nás i všechen lid vede k Pánu...“.\n\n\n"}
{"id": "585454", "url": "https://cs.wikipedia.org/wiki?curid=585454", "title": "Mathieu Kassovitz", "text": "Mathieu Kassovitz\n\nMathieu Kassovitz (* 3. srpna 1967 v Paříži, Francie) je francouzský filmař, herec, scenárista, producent a režisér.\n\nPochází z umělecké rodiny, jeho otec je herec, scenárista a režisér maďarsko-židovského původu Peter Kassovitz, který z Maďarska emigroval v roce 1956 v době tehdejší maďarské revoluce, jeho maminka je francouzská filmová střihačka Chantal Remy.\n\nVe filmu se objevil už jako dítě, jednalo se o snímek jeho otce \"Au bout du bout du banc\" (česky:\"Na kraji lavice\") z roku 1978.\n\nJeho režijním průlomem se stal film \"Nenávist\", kde si také sám zahrál jednu z rolí. Tento film posléze získal Césara za nejlepší film i hlavní cenu Zatou palmu na Filmovém festivalu v Cannes.\n\nAčkoliv Césara i cenu Jeana Gabina obdržel za svůj herecký výkon ve snímku \"Regarde les hommes tomber\" mezi jeho vůbec nejznámější herecké role patří druhá hlavní postava Nina Quincampoixe ve filmu \"Amélie z Montmartru\", kde si zahrál partnera hlavní představitelky Amélie herečce Audrey Tatou.\n\n\n"}
{"id": "585455", "url": "https://cs.wikipedia.org/wiki?curid=585455", "title": "Joseph Dalton Hooker", "text": "Joseph Dalton Hooker\n\nSir Joseph Dalton Hooker (30. června 1817, Halesworth, hrabství Suffolk – 10. prosince 1911, Sunningdale, hrabství Berkshire) byl anglický botanik a cestovatel.\n\nNarodil se jako druhý syn botanika Sira Williama Jacksona Hookera a jeho manželky \"Marie Sarah Turner\", starší dcery bankéře \"Dawsona Turnera\" a švagrové historika \"Francise Palgravea\". Projevoval velký zájem o otcovy aktivity a obdivoval cestovatele, jako byl např. James Cook, vystudoval nicméně na univerzitě v Glasgow vystudoval medicínu (doktorát obhájil roku 1839) a po absolutoriu se stal lékařem Královského námořnictva.\n\nÚčastnil se řady výzkumných cest, např. výpravy do Antarktidy s Jamesem Clarkem Rossem; při svých četných cestách navštívil Indii (odkud do své země přivezl na památku rododendrony), Tibet, Maroko, Nový Zéland, Austrálii, Falklandy, Himálaj a západní a severní Ameriku. Byl stoupencem Darwinovy evoluční teorie. Zabýval se systematickou botanikou a geografií rostlin. V krajích, jež navštívil, se věnoval poznávání a popisování nových rostlin, vytvářeje tak přírodovědné lexikony: \"Flóra Antarktidy\" (1844–1847), \"Flóra v Indiích\" (1875–1897). Spolu s Georgem Benthamem vypracoval rovněž klasifikaci rostlin \"Genera Plantorum\" (1862–1883). Pokračoval v projektu svého otce \"Icones Plantarum (Vyobrazení rostlin)\", pro který napsal jedenáctý a devatenáctý díl. \n\nByl ředitelem londýnské botanické zahrady (Královské botanické zahrady (Kew)) a přičinil se o její rozšíření. Observatoři na \"Mont – Wilson\" věnoval reflektor, který byl v té době největší na světě a byl na počest dárce nazván Hookerovým reflektorem.\n\nV roce 1851 se oženil s \"Frances Harriet Henslow\" (1825–1874), dcerou \"Johna Stevensa Henslowse\", s níž měl čtyři syny a tři dcery:\n\nPo Francesině smrti v roce 1874 se v roce 1876 znovu oženil s \"Hyacinth Jardine\" (1842–1921), dcerou \"Williama Samuela Symondse\" a vdovou po přírodovědci \"Siru Williamu Jardine\". Z tohoto manželství vzešli dva synové:\n\nZemřel ve spánku 10. prosince roku 1911. Děkan a kapitula Westminsterské katedrály nabídli pro místo jeho posledního odpočinku hrobku v lodi katedrály, vdova Hyacinth však rozhodla, aby byl podle svého přání uložen po boku svého otce na hřbitově sv. Anny v Kew Green, v blízkosti Královských botanických zahrad, jejichž současná podoba je z velké části i jeho dílem.\n\n"}
{"id": "585458", "url": "https://cs.wikipedia.org/wiki?curid=585458", "title": "Hawkins", "text": "Hawkins\n\nHawkins [\"hókins\"] může znamenat:\n\n\n\n"}
{"id": "585461", "url": "https://cs.wikipedia.org/wiki?curid=585461", "title": "Melíšek", "text": "Melíšek\n\nPříjmení Melíšek (Melíšková), Melischek nosí více různých osobností:\n"}
{"id": "585462", "url": "https://cs.wikipedia.org/wiki?curid=585462", "title": "Rudolf Rohlíček", "text": "Rudolf Rohlíček\n\nRudolf Rohlíček (14. července 1929 Malacky – 24. června 2009 Modra) byl slovenský a československý ekonom, politik Komunistické strany Slovenska, ministr financí a místopředseda vlád ČSSR a poslanec Sněmovny lidu Federálního shromáždění za normalizace.\n\nAbsolvoval střední školu a Vysokou školu ekonomickou v Bratislavě. V letech 1948-1959 pracoval v Investiční bance v Bratislavě. Vědeckou aspiranturu prodělal na Vysoké stranické škole - Institutu společenských věd ÚV KSČ v letech 1960-1963. Pak trvale zastával stranické a státní posty. Byl autorem několika odborných prací, například \"Financie a technický pokrok\" z roku 1966.\n\nV letech 1964-1966 se uvádí jako účastník zasedání Ústředního výboru Komunistické strany Slovenska. V letech 1964-1967 byl vedoucím odboru a zástupcem vedoucího oddělení ÚV KSS. Zastával i stranické posty na celostátní úrovni. V letech 1967-1969 působil jako vedoucí oddělení Ústředního výboru Komunistické strany Československa. Členem Ústředního výboru Komunistické strany Československa ho zvolil XIV. sjezd KSČ roku 1971 a ve funkci ho potvrdil XV. sjezd KSČ, XVI. sjezd KSČ a XVII. sjezd KSČ. V období říjen 1988 - listopad 1989 byl navíc členem sekretariátu ÚV KSČ.\n\nPůsobil i v československých vládách. V letech 1969-1973 byl ministrem financí ČSSR v třetí vládě Oldřicha Černíka, první vládě Lubomíra Štrougala a druhé vládě Lubomíra Štrougala (v této funkci setrval do 14. prosince 1973, kdy ho vystřídal Leopold Lér) a vedoucím československé delegace ve Stálé komisi RVHP pro devizové a finanční otázky. Po odchodu z resortu financí byl v letech 1973-1986 místopředsedou a od roku 1986 až do 11. října 1988 prvním místopředsedou vlád ČSSR (druhá vláda Lubomíra Štrougala, třetí vláda Lubomíra Štrougala, čtvrtá vláda Lubomíra Štrougala, pátá vláda Lubomíra Štrougala a šestá vláda Lubomíra Štrougala). Od roku 1973 zastával rovněž post stálého představitele ČSSR v RVHP a předsedy Rady pro mezinárodní hospodářskou a vědecko-technickou spolupráci. V roce 1973 získal Řád práce a roku 1979 Řád Vítězného února.\n\nDlouhodobě zasedal v nejvyšším zákonodárném sboru. Ač národností Slovák, byl do parlamentu volen v českých zemích. Ve volbách roku 1971 zasedl do Sněmovny lidu (volební obvod č. 4 - Praha 3 II, hlavní město Praha). Mandát obhájil ve volbách roku 1976 (obvod Praha l0 a 3 západ), volbách roku 1981 (obvod Praha 10 a 3-západ) a volbách roku 1986 (obvod Praha 4 - jih). Ve FS setrval do 23. ledna 1990, kdy rezignoval v rámci procesu kooptace do Federálního shromáždění po sametové revoluci.\n\nV červnu 2009 spáchal sebevraždu zastřelením.\n\n"}
{"id": "585463", "url": "https://cs.wikipedia.org/wiki?curid=585463", "title": "Д", "text": "Д\n\nД (minuskule д) je písmeno cyrilice.\n\nV kavkazských jazycích je písmeno Д součástí spřežek Дж, Джв, Джь, Джъ, Дз, Дзу a Дә, některé z nich se vyskytují i v azbukách jazyků jiných jazykových rodin.\n\nV latince písmenu Д odpovídá písmeno D (d), v gruzínském písmu písmeno დ a v arménském písmu písmeno Դ (դ).\n\nV hlaholici písmenu Д odpovídá písmeno Ⰴ.\n"}
{"id": "585465", "url": "https://cs.wikipedia.org/wiki?curid=585465", "title": "Rohlíček", "text": "Rohlíček\n\nRohlíček může být:\n\n\n"}
{"id": "585467", "url": "https://cs.wikipedia.org/wiki?curid=585467", "title": "Allianz Suisse Open Gstaad 2010", "text": "Allianz Suisse Open Gstaad 2010\n\nTenisový turnaj ATP Allianz Suisse Open Gstaad 2010 se konal ve dnech 25. července - 1. srpna ve švýcarském Gstaadu venku na antukových dvorcích. Odměny činily 450 000 EUR.\n\n\nNásledující hráči obdrželi do soutěže divokou kartu od pořadatelů:\n\nNásledující hráči se probojovali do soutěže z kvalifikace:\n\n\n"}
{"id": "585468", "url": "https://cs.wikipedia.org/wiki?curid=585468", "title": "Digitální spisovna", "text": "Digitální spisovna\n\nDigitální spisovna je technický soubor zařízení pro zaručené a důvěryhodné uchování digitálních dokumentů a digitalizovaných analogových dokumentů. Na rozdíl od digitálního repozitáře je svázána poměrně přísnými pravidly. Obecný světový trend je budovat spisovny podle mezinárodního konceptu OAIS.\n\nDigitální spisovna není DMS (document management systém), ale DPS (document preservation systém), neboť se v ní digitální dokumenty nespravují, ale pouze důvěryhodně uchovají. Dokumenty jsou do spisovny vkládány jako balíčky SIP/AIP, jejichž součástí je nejen samotný digitální dokument, ale i jeho popisná a doplňující metadata a záznam veškerých operací prováděných s dokumentem. Dokument je uložen ve spisovně od vytvoření balíčku až do doběhnutí skartační lhůty dokumentu, v mnohých případech je dokument v digitální spisovně i déle. Dokumenty vložené do spisovny se nesmí nijak pozměňovat a nesmí se vymazat bez řádného skartačního řízení.\n\nDůvěryhodná digitální spisovna je takový systém, který sám dokáže zajistit autenticitu uložených balíčků s dokumenty a důvěryhodnost jejich dlouhodobého ukládání ve spisovně a dalšímu předávání. Pro důvěryhodnou spisovnu je vhodné využít OAIS (open archival information system) koncept postavený na principu DPS (document preservation systém), nebo LTP (long time preservation). Volba systému závisí na tom, po jak dlouhou dobu budou dokumenty ve spisovně ukládány a zda je nutno zajistit zaručení zajištění důvěryhodnosti.\n\nNedůvěryhodnou spisovnou rozumíme taktéž systém založený na OAIS konceptu s technologií DPS, avšak tento systém nemusí zajišťovat autenticitu dokumentů a balíčků.\n\nZajištění autenticity dokumentů se provádí třemi způsoby:\nIdeální je kombinace všech těchto tří metod, aby byla zaručena zejména dlouhodobá bezpečnost a důvěryhodnost těch dokumentů, které jsou ve spisovně uloženy. Dokumenty mohou být ve spisovně třeba i sto let.\n\nDigitální dokumenty uložené ve spisovně musejí být nezměněny a hlavně musejí být čitelné i po několika desetiletích. Proto je nutné zvolit takové technické formáty, která zaručují čitelnost i za velmi dlouhou dobu. Nedoporučuje se ukládat do spisovny dokumenty v proprietárním, nebo nedostatečně popsaném formátu, nebo ve formátu, který se mění vždy s novou verzí původního software. Naopak se doporučuje ukládat dokumenty v dlouhodobě prověřených stabilních formátech (archivní formáty).\n\nProblematika digitálních spisoven se v České republice začala řešit v posledních letech v souvislosti se zavedením elektronické spisové služby. Digitální spisovna je dalším krokem při správě dokumentů. Český právní řád vyžaduje důvěryhodnost digitální spisovny, která je ve světě obvyklá zejména certifikováním balíčků a souborů dokumentů vložených do spisovny.\n"}
{"id": "585469", "url": "https://cs.wikipedia.org/wiki?curid=585469", "title": "Ђ", "text": "Ђ\n\nЂ (minuskule ђ) je písmeno cyrilice. Vyskytuje se pouze v srbské a černohorské azbuce. V makedonské azbuce je na jeho pozici písmeno Ѓ jehož výslovnost je ovšem již jiná, tvrdší.\n\nDo latinky je písmeno Ђ přepisováno jako Đ (đ), není-li znak dostupný, potom jako Dj, dj.\n"}
{"id": "585470", "url": "https://cs.wikipedia.org/wiki?curid=585470", "title": "З", "text": "З\n\nЗ (minuskule з) je písmeno cyrilice.\n\nV některých jazycích se vyskytují varianty písmena З:\n\nV latince písmenu З odpovídá písmeno Z (z), v řeckém písmu v moderní řečtině mu odpovídá písmeno Ζ (ζ), v gruzínském písmu písmeno ზ a v arménském písmu písmeno Զ (զ).\n\nV hlaholici písmenu З odpovídá písmeno Ⰸ.\n"}
{"id": "585471", "url": "https://cs.wikipedia.org/wiki?curid=585471", "title": "Jan Hraběta", "text": "Jan Hraběta\n\nJan Hraběta (* 10. května 1940 Zlín) je český herec, člen divadla Járy Cimrmana.\n\nPůvodně pracoval jako elektromechanik. V roce 1978 nastoupil v divadle Járy Cimrmana jako osvětlovač a vzápětí se stal jeho hercem. Kromě divadla má na svém kontě také několik desítek epizodních rolí ve filmech a seriálech. K jeho větším rolím patří postava Standy v seriálu \"Horákovi\".\n\nSeriály\n\n"}
{"id": "585472", "url": "https://cs.wikipedia.org/wiki?curid=585472", "title": "Bridges", "text": "Bridges\n\nPříjmení Bridges nosí více různých osobností:\n\n"}
{"id": "585473", "url": "https://cs.wikipedia.org/wiki?curid=585473", "title": "Ж", "text": "Ж\n\nЖ (minuskule ж) je písmeno cyrilice.\n\nV některých jazycích se vyskytují varianty písmena Ж:\n\nV latince písmenu Ж odpovídá písmeno Ž (ž) v jazycích jejichž abecedy toto písmeno obsahují, do angličtiny je přepisováno jako Zh. V arménském písmu mu odpovídá písmeno Ժ (ժ), v gruzínském písmu písmeno ჟ.\n\nV hlaholici písmenu Ж odpovídá písmeno Ⰶ.\n"}
{"id": "585474", "url": "https://cs.wikipedia.org/wiki?curid=585474", "title": "Myšlenky (Pascal)", "text": "Myšlenky (Pascal)\n\nMyšlenky o náboženství a jiných tématech nebo jen Myšlenky (francouzsky: \"Pensées sur la religion et sur quelques autres sujets, Pensées\") je soubor myšlenek a nejvýznamnější filosofické dílo francouzského filosofа Blaise Pascala, sepsané v letech 1657–1658. Myšlenky jsou jedním z vrcholných děl západního a křesťanského myšlení, a zároveň z B. Pascala učinilo duchovního otce moderních existencialistů. Celkový směr spisů se orientuje na podporu křesťanství a jeho obranu proti kritice ze strany ateismu.\n\n\"Myšlenky\" představují nejednotné a někdy nedokončené ideje, neboť Pascal zřejmě zamýšlel sjednotit je do jedné knihy \"Ospravedlnění křesťanského náboženství\". Až po smrti filosofa v roce 1662 vznikl název \"Myšlenky\". Dílo bylo editováno a publikováno v roce 1670. Nejprve bylo přeloženo do angličtiny Thomasem Chévalierem, britským lékařem francouzského hugenotského původu.\n\nSoučástí knihy je i výklad slavné Pascalovy sázky, obhajující praktickou užitečnost náboženství, resp. vysvětlení důvodu, proč vsadit na to, že Bůh \"je\". Zde velmi zestručněle: \"„...Zkoumejme tedy tuto námitku a řekněme si ‚Bůh jest nebo není.‘ ... Nač vsadíte? Rozumem nemůžete učiniti to ani ono ... vyhrajete-li, vyhráváte všecko; prohrajete-li, neztrácíte nic. Vsaďte tedy, že jest, bez váhání.“\"\n\n"}
{"id": "585475", "url": "https://cs.wikipedia.org/wiki?curid=585475", "title": "Document preservation system", "text": "Document preservation system\n\nDPS (Digital preservation system / Document preservation system) je technologie počítačového systému pro střednědobé a dlouhodobé ukládání dokumentů. Specializované systémy mající pokročilé funkce spíše pro dlouhodobé ukládání jsou označovány jako LTP (Long time preservation) systémy, ale v podstatě se jedná o DPS systémy s některými přidanými funkcemi.\n\nDPS systémy jsou vhodné pro uchování digitálních dokumentů po velmi dlouhou dobu takovým způsobem, aby byla zaručena jejich důvěryhodnost a autenticita. Lze je využít pro digitální repozitář, digitální spisovnu a nebo pro systém pro správu dokumentů.\n\nPrincip DPS systémů je odlišný od DMS (document management systém) systémů, v nichž se s dokumenty pracuje. DPS systém nepracuje s dokumenty, ale s takzvanými archívními balíčky. Balíček vždy obsahuje digitální dokument a to vždy alespoň v jednom archivním formátu a může jej obsahovat i ve formátech jiných, ale hlavně obsahuje popisná a technická metadata, která udávají dodatečné informace o digitálním dokumentu a jeho životním cyklu. Systém pro uchování dokumentů tedy nearchivuje pouze dokumenty, ale celé balíčky. Princip archivace je postaven právě na tom, že se pracuje vždy s celým balíčkem (vložení, přenos, konverze, apod.) a je tedy zaručeno svázání všech metadat s dokumentem.\n\nS dokumentem se nesmí hýbat a naopak se musí zajistit taková bezpečnost dat v systému, která by jakoukoliv neřízenou manipulaci zabraňovala. Musí se také zajistit způsob, jak zaručeně ověřit stav balíčků a dokumentů a zajistit jejich dlouhodobou autenticitu a svázání s původním autorem, nebo entitou.\n\nDPS systém musí být připraven dokumenty uchovat nezměněné i po velmi dlouhou dobu. Ve světě je obvyklé koncipovat archivní systémy na ukládání dokumentů v balíčcích i po dobu několika desítek let. Musí se zaručit, aby dokumenty byly i po tak dlouhé době čitelné a aby byly dostupné informace o jejich vzniku a původu.\n\nDlouhodobé uchování dokumentu se řídí zejména těmito principy:\n"}
{"id": "585476", "url": "https://cs.wikipedia.org/wiki?curid=585476", "title": "Farmers Classic 2010", "text": "Farmers Classic 2010\n\nTenisový turnaj ATP Farmers Classic 2010 se konal ve dnech 26. července - 1. srpna v americkém Los Angeles venku na kurtech s tvrdým povrchem. Odměny činily 700 000 USD.\n\n\nNásledující hráči obdrželi do soutěže divokou kartu od pořadatelů:\n\nNásledující hráč získal výjimku pro start v hlavní soutěži:\n\nNásledující hráči se probojovali do soutěže z kvalifikace:\n\n\n"}
{"id": "585477", "url": "https://cs.wikipedia.org/wiki?curid=585477", "title": "Ш", "text": "Ш\n\nШ (minuskule ш) je písmeno cyrilice.\n\nV abazijštině je písmeno Ш součástí spřežek ШӀ a Шв, v abcházštině je součástí spřežek Шь a Шә. V osetské azbuce se písmeno Ш nevyskytuje.\n\nV latince písmenu Ш odpovídá písmeno Š (š) v jazycích jejichž abecedy toto písmeno obsahují, do angličtiny je přepisováno jako Sh. V arménském písmu mu odpovídá písmeno Շ (շ), v gruzínském písmu písmeno შ.\n\nV hlaholici písmenu Ш odpovídá písmeno Ⱎ.\n\nPrapůvod lze vysledovat nejspíše v hebrejském písmenu ש.\n"}
{"id": "585479", "url": "https://cs.wikipedia.org/wiki?curid=585479", "title": "Cyril Raffaelli", "text": "Cyril Raffaelli\n\nCyril Raffaelli (* 1. dubna 1974) je francouzský herec a choreograf. Začínal jako kaskadér ve filmech \"Double team\", \"Muž se železnou maskou\" a \"Johanka z Arku\". Významnou rolí se mu stal film Taxi, Taxi 2. Dál se propracoval na špičku s filmem Okrsek 13 který ho poslal do Hollywoodu. Tam ukázal své herecké schopnosti ve filmu Smrtonosná past 4.0.\n\n\n\n"}
{"id": "585481", "url": "https://cs.wikipedia.org/wiki?curid=585481", "title": "Zvonice Ivana Velikého", "text": "Zvonice Ivana Velikého\n\nZvonice Ivana Velikého (rusky \"Колокольня Ивана Великого\") patří mezi nejimpozantnější památky v Moskvě. Až do stavby Katedrály Krista Spasitele byla považována za nejvyšší stavbu v Moskvě. Nachází se na Chrámovém náměstí Moskevského kremlu.\n\nPrvní zvonice stála na tomto místě už v roce 1329. Car Ivan III. se rozhodl starou zvonici zbourat a na jejím místě postavit novou impozantní zvonici, která svojí výškou měla symbolizovat moc cara a pravoslavné víry. Zvonice začala být budována podle plánů architekta italského původu Bona Frjazinana na osmihranném základě. Byla postavena v letech 1508 až 1600. Dokončena byla za vlády Borise Godunova. Z těchto dob pochází i zlatý nápis pod kupolí o jejím dokončení. Svojí výškou 81 metrů se stala nejvyšší stavbou ve městě. Poškozena byla v době vpádu napoleonských vojsk v roce 1812 a od roku 1917 byla pro návštěvníky Moskvy uzavřena.\n\nZvonice v současnosti opět plní svoji funkci pro blízké pravoslavné chrámy na Chrámovém náměstí v Kremlu. Mnozí ji označují přezdívkou \"hořící svíce\", protože svojí štíhlostí a zlatou kupolí ji mnoha lidem připomíná. Před zvonicí turisté mohou obdivovat další dvě pamětihodnosti. První z nich je nejtěžší zvon na světě Car kolokol (rusky ) z roku 1735 na žulovém podstavci. Paradoxem je, že nikdy nesloužil ke svému původnímu účelu. Druhou památkou je největší dělo na světě Car-puška (odlité v roce 1586), ze kterého ale také nebylo nikdy vystřeleno).\n"}
{"id": "585482", "url": "https://cs.wikipedia.org/wiki?curid=585482", "title": "Harley-Davidson", "text": "Harley-Davidson\n\nHarley-Davidson (výslovnost [ˌhaːli ˈdeividsn]) je americký výrobce motocyklů, motocyklového příslušenství a poskytovatel finančních služeb. Společnost byla založena v Milwaukee ve státě Wisconsin v průběhu prvního desetiletí 20. století a byla jedním ze dvou velkých amerických výrobců motocyklů, který přežil velkou hospodářskou krizi. Harley-Davidson také přežil období špatné kontroly kvality a konkurence ze strany japonských výrobců.\n\nMotocykly Harley-Davidson jsou vyráběny nepřetržitě od roku 1903 do současnosti. Od roku 1907 byl vyvíjen první prototyp motoru V-Twin s dvěma válci do V. Pohonná jednotka Harley Davidson: motor s dvěma válci v úhlu 45 stupňů má díky asymetrickému střídání válců (315° + 405°) svůj osobitý zvuk. Tyto legendární motocykly jsou někdy spojovány s desperáty a zločineckými gangy, jak je proslavil filmový průmysl. Přesto jsou dnes spíše životním stylem pro mnoho lidí, kterým zaručují jistý pocit svobody či sounáležitosti k této legendě. Někdy přezdívané neohrabané stroje, těžkopádné křižníky silnic jsou neodmyslitelnou ikonou této značky. Není náhodou, že některé motocykly jsou ve výrobním programu přes padesát let. V roce 1957 byl poprvé představen motocykl řady Sportster [ˈspoːtstə(r)], který je v nabídce v několika provedeních nepřetržitě od zavedení do výroby. Od roku 1966 je v produkci továrny Harley-Davidson mohutný model Electra Glide, který vychází z modelu Duo Glide z roku 1958.\n\nV Česku má Harley-Davidson dlouholetou tradici, první pobočku zde založili již v roce 1924. V Praze také působí nejstarší Harley-Davidson klub na světě, založený byl už v roce 1928.\n\n"}
{"id": "585490", "url": "https://cs.wikipedia.org/wiki?curid=585490", "title": "August I.", "text": "August I.\n\nAugust I. nebo Augustus I. může být jméno těchto panovníků:\n\n\n"}
{"id": "585491", "url": "https://cs.wikipedia.org/wiki?curid=585491", "title": "ATP Studena Croatia Open Umag 2010", "text": "ATP Studena Croatia Open Umag 2010\n\nTenisový turnaj ATP ATP Studena Croatia Open Umag 2010 se konal ve dnech 26. července – 1. srpna ve chorvatském Umagu venku na antukových dvorcích. Odměny činily 450 000 EUR.\n\n\nNásledující hráči obdrželi do soutěže divokou kartu od pořadatelů:\n\nNásledující hráči se probojovali do soutěže z kvalifikace:\n\n\n"}
{"id": "585492", "url": "https://cs.wikipedia.org/wiki?curid=585492", "title": "Shakes &amp; Fidget", "text": "Shakes &amp; Fidget\n\nShakes & Fidget je německý parodický komiks na hru World of Warcraft od autorů Oscara Panniera a Marvina Clifforda. Popisuje příhody malého kouzelníka Fidgeta a válečníka Shakese. Potkali se po tom, co se Shakesovi rozprchla armáda, kterou vedl do bitvy proti hordě orků. Společně se vydávají pátrat po kouzelné houbě lysohlávce, která svého držitele obdaruje bezmeznou mocí. Na svých výpravách se kvůli svojí nešikovnosti Shakes a Fidget dostávají do různých komických i tragických situací, z nichž většinou vyváznou bez úhony.\n\n\n"}
{"id": "585495", "url": "https://cs.wikipedia.org/wiki?curid=585495", "title": "Super Universas Orbis Ecclesias", "text": "Super Universas Orbis Ecclesias\n\nSuper Universas Orbis Ecclesias byla papežská bula vydaná papežem Pavlem III. v r. 1545. Tímto dokumentem povýšil papež biskupství v Santo Domingu na arcibiskupství a to se tak stalo prvním arcibiskupstvím na americké půdě.\n\nKrátce po objevení nových zámořských území se objevují i první snahy o evangelizaci těchto území, což se projevilo již r. 1493, kdy papež Alexandr VII. vydává bulu Piis Fidelium, kterou vysílá do Nového světa misionáře. S pokračující evangelizací karibských ostrovů se však zanedlouho ukazuje, že pouhé misie nemohou stačit a že je zapotřebí pevná organizační struktura, kterou může zaručit pouze církevní provincie v čele s arcibiskupem a biskupy. Proto roku 1504 vydal papež Julius II. bulu pod názvem Illius fulciti, kterou zakládá novou církevní provincii pro zámořské oblasti. Touto bulou se ustavuje první arcibiskupství v Americe, a dále 2 podléhající biskupství. Jako sídlo arcibiskupa byla zvolena Yaguata, která byl zanedlouho přejmenována Španěly na Santo Domingo a nacházela se na ostrově Hispaniola. To však vyvolalo ostrý spor mezi španělským králem a římským papežem. Španělská koruna totiž nemohla připustit, aby se na tak bohatém území, jako karibská oblast byla, mohla ustanovit nezávislá církevní provincie nepodléhající některému ze španělských arcibiskupů, a která by odváděla finanční zdroje zdejších křesťanů nikoliv do mateřské metropole (a nepřímo tak španělskému králi), nýbrž přímo římskému papeži. Papežská moc již v této době nemohla té španělské vůbec konkurovat, a tak byla bula Illius fulciti již v r. 1511 Juliem II. revidována, a to bulou novou, nazvanou Pontifex Romanus. Touto bulou přestalo být Santo Domingo sídlem arcibiskupa a všechna tři biskupství (Santo Domingo, Concepción de la Vega a San Juan de Puerto Rico) byla podřízena arcibiskupství v Seville. Díky této bule se do Ameriky konečně dostávají první biskupové. Františkán Francisco Garcia de Padilla, který byl již r. 1504 určen jako biskup v Bayuně, byl právě touto bulou vybrán jako první biskup v Santo Domingu. Zemřel však ještě před biskupským pomazáním, a tak byl na jeho místo vybrán Ital Alessandro Geraldini. Po pár letech skutečně do Ameriky připlul a r. 1516 se ujal svého úřadu. Od roku 1516 tak má Nový svět konečně církevní správu.\n\nBulou \"Super Universas Orbis Ecclesias\" ze dne 12. února 1545 povýšil papež Pavel III. biskupství v Santo Domingu na arcibiskupství. Bylo to první arcibiskupství v Americe. Na prvního arcibiskupa byl povýšen biskup Alonso de Fuenmayor, jemuž byla podřízena následující biskupství: San Juan na Portoriku, Santiago na Kubě, Coro ve Venezuele, Santa Marta ve městě Cartagena v Kolumbii a Trujillo v Hondurasu. Diecéze v Concepción de la Vega byla po smrti prvního biskupa, Pedra Francisca Suáreze de Dezy, včleněna do arcibiskupství v Santo Domingu. Ustanovením tohoto prvního arcibiskupství v Americe se konečně realizoval záměr papeže Julia II., vyjádřený r. 1504 v bule nazvané Illius fulciti.\n"}
{"id": "585496", "url": "https://cs.wikipedia.org/wiki?curid=585496", "title": "Martin Prudký", "text": "Martin Prudký\n\nMartin Prudký (* 11. května 1960 v Brně) je český evangelický teolog, duchovní Českobratrské církve evangelické, biblista-starozákoník a hebraista. V letech 2005 až 2010 působil jako děkan Evangelické teologické fakulty Univerzity Karlovy a v letech 2010 až 2014 jako prorektor na téže univerzitě. V roce 2014 byl jmenován profesorem v oboru evangelické teologie.\n\nPrudký se narodil v Brně, kde vystudoval základní školu i gymnázium. Následně v letech 1981 až 1985 studoval teologii na Komenského evangelické bohoslovecké fakultě v Praze. Během tohoto vysokoškolského studia absolvoval v letech 1982 až 1983 též stáž na Teologické fakultě Univerzity v Amsterdamu. V závěru osmdesátých let 20. století – mezi roky 1987 až 1990 – studoval postgraduální doktorské studium na Komenského evangelické bohoslovecké fakultě, které úspěšně ukončil obhajobou disertační práce v lednu 1990. V roce 1992 se pak na Karlově univerzitě habilitoval pro obor Starého zákona.\n\n\nOd roku 1990 působí Prudký na Evangelické teologické fakultě Univerzity Karlovy na Katedře Starého zákona. Nejprve jako odborný asistent, od roku 1992 jako docent a vedoucí této katedry, od roku 2014 jako profesor. Působí tam jako proděkan.\n\nPrudký ovládá:\n\nPrudký je ženatý a má dvě dospělé dcery.\n\nV odborné práci se Prudký zabývá především problematikou Starého zákona, hermeneutikou Bible a biblickou teologií. Publikuje v časopisech, jako například:\n\nAutorsky či spoluautorsky se podílel na heslech v encyklopediích, kupříkladu:\n\nNapsal též několik knih:\n\n\n"}
{"id": "585497", "url": "https://cs.wikipedia.org/wiki?curid=585497", "title": "Tomáš Frejlach", "text": "Tomáš Frejlach\n\nTomáš Frejlach (* 24. listopadu 1985, Čáslav) je český fotbalista, který hraje na postu záložníka. Momentálně působí ve Spartě Kutná Hora, kde s fotbalem začínal a kde v současnosti působí jako trenér a sportovní manažer. Prvním prvoligovým klubem za který nastoupil, byl FK Marila Příbram. Českou republiku reprezentoval v juniorském výběru U21.\n\nJeho kariéru zbrzdilo zranění, které si přivodil 27. února 2007 na soustředění libereckého týmu na Kypru. Toto zranění ho připravilo o účast na mistrovství Evropy hráčů do 21 let.\n\nOd konce roku 2012 působil na ročním hostování ve Zbrojovce Brno.\n\n"}
{"id": "585498", "url": "https://cs.wikipedia.org/wiki?curid=585498", "title": "James Marsters", "text": "James Marsters\n\nJames Wesley Marsters (* 20. srpna 1962 Greenville, Kalifornie) je americký herec a hudebník.\n\nNarodil se v Greenvile v Kalifornii, ale vyrůstal ve vzdáleném Modestu. Byl vychováván v nábožensky založené rodině. Jeho otec, John Wesley je kněz. Jeho matka se chtěla stát jeptiškou, pracuje však jako sociální pracovnice. Má dva sourozence, bratra Paula a sestru Susan. Jeho rodiče se rozvedli po přestěhování do Modesta. James zůstal se svou matkou, později přiznal, že „ženská výchova“ na jeho osobnosti zanechala značné stopy.\n\nJiž od dětství věděl, že se chce stát hercem. Poprvé se seznámil s divadlem ve 4. třídě, kdy si zahrál ve hře \"Winnie the Pooh\", kde hrál Iáčka. Od té doby, se začal objevovat v místních divadlech. Za zájem o divadlo a knihy vlastně vděčí nehodě, která se mu stala v páté třídě. Poranil si nohu tak vážně, že byl prakticky po celý rok upoután na lůžko. Svoji profesionální kariéru začal v divadle Goodman Theatre v Chicagu ve hře \"Red Roses\" a v klasickém dramatu Williama Shakespeara \"Bouře\". Zde začal svou kariéru úspěšného divadelního herce. Hrál v řadě dalších Shakespearových dramat, zejména pak v \"Macbethovi\".\n\nDebut před televizními kamerami absolvoval v roli nervózního kněze v televizním seriálu \"Zapadákov\" v letech 1992 a 1993. Účinkoval také v seriálu \"Moloney\". Průlomem do světa televize se mu stal rok 1997, kdy se objevil v seriálu \"Buffy, přemožitelka upírů\", ve kterém hrál postavu Spika. Původně byl přijat jen pro pár epizod, jeho role byla zpočátku napsaná tak, že měl po několika dílech zemřít. Vzhledem k diváckému úspěchu této postavy však Spika hrál až do konce seriálu v roce 2003. V této roli se představil v letech 1999–2004 i v seriálu \"Angel\".\n\nV televizi dále hostoval například ve seriálech \"Andromeda\", \"Smallville\" (Braniac/profesor Milton Fine, hlavní nepřítel Clarka), \"Beze stopy\", \"Torchwood\", \"Vražedná čísla\", \"Anatomie lži\", \"Caprica\", \"Havaj 5-0\", \"Lovci duchů\" či \"Skladiště 13\". Hrál také např. ve filmech \"Prokletí\" (2001), \"Chance\" (2002), \"Bezva prachy\" (2005), \"Shadow Puppets\" (2007) a \"\" (2009).\n\nPůsobí také jako hudebník. Je frontmanem, zpěvákem a kytaristou, rockové skupiny Ghost of the Robot založené v roce 2002, se kterou nahrál několik alb. Jako zpěvák a kytarista vystupuje i sólově, vydal tři sólová alba: \"Civilized Man\" (2005), \"Like a Waterfall\" (2007) a \"Murphy's Law\" (2011).\n\nV letech 1989–1997 byl ženatý s Liane Davidsonovou, se kterou má syna Sullivana. V roce 2011 se oženil se svou dlouholetou přítelkyní Patricií Rahmanovou.\n\n"}
{"id": "585499", "url": "https://cs.wikipedia.org/wiki?curid=585499", "title": "Novoděvičí hřbitov", "text": "Novoděvičí hřbitov\n\nNovoděvičí hřbitov (nebo \"hřbitov Novoděvičí\", rusky \"Новодевичье кладбище\") je jedno z nejvýznamnějších pohřebišť v Moskvě. Hřbitov byl založen roku 1898 u jižní zdi Novoděvičího kláštera. V době Sovětského svazu se z něho stal spíše národní panteon, svým významem druhý v pořadí po Kremelské zdi. Místo se nachází v jihozápadní části moskevského Centrálního administrativního okresu, ve čtvrti Chamovniky, na ulici Lužněcká spojka č. 2.\n\nNa hřbitově (\"Новодевичье кладбище\") vedle kláštera odpočívají mnohé známé ruské a sovětské osobnosti, které nebyly natolik prominentní, aby byly po smrti uloženy do kremelské zdi. Hřbitov byl založen v 16. století a stal se nejprve místem posledního odpočinku moskevské šlechty a duchovenstva. Od 19. století se zde byly pohřbívány také proslulé osobnosti z řad inteligence. Po smrti Nikity Chruščova (1971), který upadl v nemilost, byl hřbitov uzavřen, protože se Leonid Brežněv obával politických demonstrací. Znovu byl zpřístupněn teprve roku 1987.\n\nOd roku 2004 je celý komplex zapsán na . V roce 2015 zachvátil požár vrchní část zvonice.\n\nNa Novoděvičím hřbitově se nacházejí kromě jiných hroby politiků Vjačeslava Michajloviče Molotova, Andreje Andrejeva a druhé Stalinovy manželky Naděždy Allilujevovny. Jsou zde pohřbeni spisovatelé Nikolaj Vasiljevič Gogol, Nikolaj Ostrovskij, Alexandr Tvardovskij, Vasilij Šukšin, filmový režisér Sergej Michajlovič Ejzenštejn, divadelní režiséři Konstantin Sergejevič Stanislavskij a Jevgenij Vachtangov, hudební skladatelé Sergej Prokofjev, Anton Rubinstein, Dmitrij Šostakovič a malíři Isaak Iljič Levitan, Valentin Alexandrovič Serov a Vladimir Tatlin. Náhrobky mnoha zesnulých symbolicky ukazují, čím si získali svůj posmrtný význam a proslulost. V následujícím seznamu je několik významných osobností pohřbených na zdejším hřbitově:\n\n"}
{"id": "585501", "url": "https://cs.wikipedia.org/wiki?curid=585501", "title": "Michail Vasiljevič Alexejev", "text": "Michail Vasiljevič Alexejev\n\nMichail Vasiljevič Alexejev (; – 25. září 1918) byl ruský generál pěchoty a jeden z vůdců bílých v letech 1917–1918.\n\nMichail Alexejev se narodil v rodině armádního kapitána Vasilije Alexejeva. V roce 1876 vystudoval po vzoru otce Moskevskou vojenskou školu a byl odvelen do 64. kazaňského pluku. Účastnil se rusko-turecké války v letech 1877–1878. V roce 1890 vystudoval Nikolajevskou vojenskou školu a stal se z něho starší pobočník ve velitelství 1. armádního sboru v Petrohradu. V letech 1898–1904 sloužil jako vojenský historik.\n\nKdyž vypukla rusko-japonská válka, byl Alexejev v říjnu 1904 jmenován jedním z velitelů ruské 3. mandžuské armády. Během války byl vyznamenán zlatým mečem, Řádem Sv. Stanislava první třídy a Řádem Sv. Anny první třídy. V roce 1908 se Alexejev stal náčelníkem štábu v Kyjevě. V roce 1912 byl jmenován velitelem 13. armádního sboru. Ovládal řadu jazyků, procestoval Střední Asii, Indii a Čínu a napsal o tom několik cenných knih.\n\nNa počátku první světové války v roce 1914 se Alexejev stal náčelníkem generálního štábu na jihozápadním frontu. Plánoval ruskou ofenzívu do Haliče a když byl spolu s mnoha dalšími při pozdějším ústupu zajat, byl jediný generál, který ze zajetí uprchl.\n\nKdyž byl velkokníže Nikolaj Nikolajevič Romanov odvolán z postu vrchního velitele armády a na jeho místo nastoupil car Mikuláš II., byl Alexejev jmenován náčelníkem štábu hlavního velitelství (Stavka). Na tomto postu sloužil v letech 1915–1917.\n\nPo únorové revoluci roku 1917 byl Alexejev jmenován vrchním velitelem ruské armády, později poradcem ministerstva války v prozatímní vládě. Alexejev byl velmi zbožný muž a nejen věrný voják, ale i ruský vlastenec, který měl v armádě značnou autoritu. Jako vrchní velitel armády se telegraficky zeptal svých generálů, zda jsou pro to, aby car Mikuláš II. odstoupil, a pak si velmi vyčítal, že k pádu cara tak přispěl.\n\nKdyž v dubnu 1917 vypukly v Petrohradu nepokoje, velitel města generál Lavr Georgijevič Kornilov je chtěl potlačit násilím, což mu premiér Kerenskij zakázal. Kornilov se snad domníval, že Kerenskij je v zajetí a vyhlásil stanné právo. Nato ho premiér odvolal, protože to pokládal za pokus o puč (Kornilovův puč). Alexejev Kornilova zajal a uvěznil a na příkaz Kerenského zatkl carovu rodinu.\n\nPo říjnové revoluci uprchl od Novočerkassku, kde založil tzv. Alexejevovu důstojnickou organizaci, která se stala základem Bílé armády. Poté odešel k Donu, kde se s Kornilovem spojil.\n\nAlexejev zemřel na srdeční chorobu v Jekatěrinodaru. Byl pohřben v tamním klášteře, ale později bylo jeho tělo převezeno do Bělehradu, kde zůstává dodnes.\n\n"}
{"id": "585502", "url": "https://cs.wikipedia.org/wiki?curid=585502", "title": "Frank Marino", "text": "Frank Marino\n\nFrank Marino (\"Francesco Antonio Marino\"), * 20. listopadu 1954 v Montrealu, je kytarista a leader kanadské hardrockové skupiny Mahogany Rush. Často je, ve srovnání s Jimi Hendrixem, uznáván jako jeden z nejlepších, ale i nejvíce nedoceněných kytaristů 70. let.\n\nVedle Jimi Hendrixe, Marino udává své další vlivy jako např. Duane Allmana, Johnny Wintera a Carlose Santanu. Hraje blues, heavy metal a často improvizuje. Jeho styl ovlivnil další kytaristy včetně Zakka Wylda a Erica Galese. Díky jeho zvuku ho např. časopis \"Guitar Player\" společně s Jeffem Beckem, Eddie Van Halenem a The Edge nazývá \"full-spectrum guitar god\" (něco jako \"kytarový bůh plného rozsahu\").\n\n\n\n\n"}
{"id": "585503", "url": "https://cs.wikipedia.org/wiki?curid=585503", "title": "Rubinstein", "text": "Rubinstein\n\nPříjmení Rubinstein (Rubinštejn, Rubinštajn) nosí více osobností:\n\n\n"}
{"id": "585510", "url": "https://cs.wikipedia.org/wiki?curid=585510", "title": "Seznam hannoverských panovníků", "text": "Seznam hannoverských panovníků\n\nBrunšvicko-Lüneburský vévoda Arnošt August (1629–1698) byl roku 1692 povýšen na římskoněmeckého kurfiřta, čímž získal významné právo podílet se na volbě římsko-německého císaře.\nHannoverská dynastie\nV říjnu roku 1814 bylo rozhodnutím Vídeňského kongresu povýšeno dosavadní kurfiřtství Hannoverské (které zaniklo) na království.\nHannoverská dynastie\n\n"}
{"id": "585518", "url": "https://cs.wikipedia.org/wiki?curid=585518", "title": "Legg Mason Tennis Classic 2010", "text": "Legg Mason Tennis Classic 2010\n\nTenisový turnaj ATP Legg Mason Tennis Classic 2010 se konal ve dnech 1.–8. srpna v hlavním městě Spojených států amerických Washingtonu venku na kurtech s tvrdým povrchem. Odměny činily 1 402 000 USD.\n\nV závorce je kolo, ve kterém hráč vypadl. Všichni nasazení hráči měli v 1. kole volný los.\n\n\nV závorce je kolo, ve kterém hráči vypadli.\n\n\n"}
{"id": "585522", "url": "https://cs.wikipedia.org/wiki?curid=585522", "title": "Fjodor Ivanovič Šaljapin", "text": "Fjodor Ivanovič Šaljapin\n\nFjodor Ivanovič Šaljapin, rusky \"Фёдор Иванович Шаляпин\", (13. února 1873 v Kazani, Ruské impérium – 12. dubna 1938 v Paříži, Francie) byl ruský světoznámý operní pěvec-basista. Od roku 1921 žil v exilu.\n\nFjodor Šaljapin pocházel z velice chudých poměrů. V mládí se sice naučil několik praktických řemesel, nicméně od 12 let hrál ochotnicky divadlo a zpíval i v kostele. Již v 17 letech se vydal na uměleckou dráhu kočovného herce, tanečníka a zpěváka, jako potulný komediant cestoval po celém Rusku.\n\nDíky svému krásně barevnému, zvučnému a znělému hlasu v basové poloze se brzy prosadil i na poli operním. První velká změna nastala v Tiflisu, kde se mu pedagogicky věnoval operní pěvec Usatov, pod jeho vedením a díky jeho přičinění se stal sólistou tamějšího tiflíského divadla. V roce 1893 odejel vystupovat do Moskvy a posléze roce 1894 i do Petrohradu, kde byl od roku 1895 členem tamního Marijinského divadla. V roce 1896 byl povolán J. Mamontovem nazpět do Moskvy, kde se později započala jeho světová umělecká kariéra.\n\nZáhy si získal nejen ruskou, ale světovou pozornost a věhlas. V roce 1899 vystoupil poprvé v moskevské Carské opeře a od té doby vystupoval na všech největších ruských operních scénách. V roce 1901 zpíval poprvé v milánské La Scale a od té doby vystupoval po celé Evropě prakticky každý rok, jeho popularita i známost stále stoupala zejména s počátečním rychlým rozvojem gramofonového průmyslu a později i rozhlasového vysílání.\n\nV roce 1901 se poprvé setkal se spisovatelem Maximem Gorkým, se kterým se velice brzy důvěrně spřátelil na celý život. To vyvolalo velkou nevoli i nedůvěru u tehdejších carských úřadů, neboť Maxim Gorkij byl tehdy úřady celkem právem pokládán za socialistu a revolucionáře.\n\nV ruském revolučním roce 1905 si carské úřady znepřátelil ještě více, těsně před tehdejšími revolučními událostmi vystoupil v Kyjevě zdarma na velkém koncertě pro dělníky, což jej zařadilo mezi potenciální buřiče a možné \"revolucionáře\".\n\nV létě 1914, když vypukla první světová válka, zrovna cestoval po západní Evropě a nalézal se v té době ve Francii nedaleko od Paříže. Přesto, že dostal mnoho nabídek aby v západní Evropě zůstal natrvalo, odjel do Londýna a vrátil se nazpět do Ruska. Během války založil dva lazarety z vlastních prostředků. Prakticky po celou dobu první světové války pak vystupoval v petrohradském Mariinském divadle. Po únorovém státním převratu v roce 1917 se stal i jeho uměleckým ředitelem.\n\nV roce 1921 se vydal na velké světové pěvecké turné, původně se záměrem aby propagoval ruskou hudbu a nové sovětské umění. Z tohoto dlouhého zahraničního turné se již domů do Ruska nikdy nevrátil, nejen z finančních a ekonomických důvodů, ale patrně i z důvodů ideově-politických. Zemřel v roce 1938 v Paříži, kdy byl i pochován. Jeho tělesné ostatky byly později (v roce 1984) převezeny do Moskvy na Novoděvičí hřbitov.\n\nV letech 1901 až 1936 nahrál velké množství gramofonových nahrávek, do dnešních dob je jich známo okolo 120. Přednesl na nich nejen všechen klasický repertoár, např. z oper \"Ivan Susanin\" (Michail Ivanovič Glinka), \"Boris Godunov\" (M. P. Musorgskij), \"Ivan Hrozný\" (Nikolaj Rimskij-Korsakov), z dalších rolí: \"Mefistofeles\" (Arrigo Boito), \"Don Basilio\" a \"Lazebník sevillský\" (Gioacchino Rossini). Kromě operního repertoáru ale rád zpíval také ruské lidové písně. Dokázal prý dobře zazpívat i výše položené populární písně. Spolu s Enricem Carusem byl na počátku 20. století jedním z nejznámějších, nejvýznamnějších i nejpopulárnějších světových operních pěvců.\n\nV roce 1930 a 1934 vystupoval i v Praze v Národním divadle, do Československa zajížděl pravidelně jakožto lázeňský host, neboť si oblíbil zejména Mariánské Lázně.\n\n\n"}
{"id": "585524", "url": "https://cs.wikipedia.org/wiki?curid=585524", "title": "Kavalergarda", "text": "Kavalergarda\n\nKavalergarda ( ) byl elitní, těžký jízdní pluk ruské carské armády, skládající se výhradně z příslušníků šlechtických rodin, známý mimo jiné svou účastí v bitvě u Slavkova.\n\nVytvořen byl de facto až reformou jízdních sborů carské gardy v roce 1800, ale jeho původ sahá do roku 1724, roku 1764 byl jeho předchůdce, jízdní gardový pluk reformován Kateřinou II. Velikou. Podobně jako jiné těžké jízdní pluky carské gardy byl veden jako kyrysnický (s určitými odlišnostmi v uniformě a vybavení ve srovnání s běžnými kyrysnickými pluky). Rozpuštěn byl roku 1918.\n\n\nV pluku sloužilo mnoho významných osobností jako například Carl Gustaf Emil Mannerheim a kníže Potěmkin.\n"}
{"id": "585526", "url": "https://cs.wikipedia.org/wiki?curid=585526", "title": "Mercury Insurance Open 2010", "text": "Mercury Insurance Open 2010\n\nTenisový turnaj WTA Mercury Insurance Open 2010 se konal ve dnech 2. - 8. srpna v americkém San Diegu venku na tvrdých dvorcích. Jednalo se o první ročník turnaje pod novým názvem, celkově o 30. ročník, naposledy se zde hrálo v roce 2007. Odměny činily 700 000 USD.\n\nPrvní dvě nasazené hráčky měly volný los do 2. kola. V závorce je kolo vyřazení.\n\nNásledující hráčky získaly do hlavní soutěže divokou kartu:\n\nNásledující hráčky si zajistily postup v kvalifikaci:\n\nŠťastná poražená v kvalifikaci:\n\n\n"}
{"id": "585528", "url": "https://cs.wikipedia.org/wiki?curid=585528", "title": "Hans Hagen", "text": "Hans Hagen\n\nHans Hagen je postava z legendy, jež je oblíbená zejména mezi trampy, kteří navštěvují soustavu vápencových lomů Amerika nedaleko Mořiny v Českém krasu. Existuje mnoho různých verzí legendy, která se šíří především ústním podáním.\n\nPodle jedné z verzí byl Hans Hagen příslušník německé armády v období 2. světové války. Uvázl ve vápencových dolech poblíž Prahy, když se snažil uprchnout Rudé armádě do amerického zajetí. (Podle jiné verze byl příslušníkem jednotky Wehrmachtu sloužícím přímo na Karlštejně.) V lomech se schovával před Rudou armádou a aby se uživil, kradl horníkům jídlo. To se však horníkům nelíbilo a rozhodli se, že si to s ním vyřídí. Když ho pak naháněli po dole, hodil po nich ruční granát a to způsobilo zasypání dolu. Hagen byl už bezradný a tak se zastřelil. Kulka škrtla o zvon, kterým si horníci dávají znamení a podle pověsti tam teď přebývá jeho duch a kdo zazvoní na zvon 3 x po sobě, pro toho si přijde do roka a do dne. \n\nPodle legendy tradované mezi trampy od poválečných dob byl Hans Hagen dělníkem v lomu Malá Amerika. Při důlním neštěstí v podobě závalu zůstal se dvěma spolupracovníky pod sesuvem. Hansi Hagenovi se údajně podařilo protáhnout ven otvorem, kterým by jinak sotva prolezlo i malé dítě. Když se vracel pro své druhy, našel je mrtvé a zešílel. Běhal pak po štolách a okolí lomů Amerik, živil se převážně jídlem kradeným v leženích a osadách trampů, popřípadě chatách, a přebýval v jeskyni nedaleko Malé Ameriky, zvané Modlitebna. Ve své šílenosti vztekle alergický na vyslovení svého jména při posměšném zvolání „Hagene, ozvi se“ řval a shazoval ze skalních stěn dolů velké kameny. Protože si jako dělník v lomech pamatoval zvuk výstražného zvonění na zavěšenou kolejnici (později trampy nazvanou Hagenův gong), při jeho uslyšení běžel vždy zachraňovat do místa křížení štol někoho, o kom myslel, že potřebuje pomoc. Protože však byl šílený, odtáhl vždy jen dotyčného někam opodál a pak jej ponechal jeho osudu, nevěda, co vlastně s ním. Celkem logicky tramp, neznající spleť štol, v jeskynní tmě a bez světla také nemusel najít cestu ven. Z tohoto faktu vznikla část pověsti, že kdo zazvoní na Hagenův gong, už se ven ze spleti štol Malé Ameriky nevrátí. Legenda o Hansi Hagenovi léty nabírala další a další příběhy, zážitky, poznatky a touhy jej spatřit či spočítat, jestli by mohl ještě někde ve štolách pobíhat.\n"}
{"id": "585532", "url": "https://cs.wikipedia.org/wiki?curid=585532", "title": "Lidice (rozcestník)", "text": "Lidice (rozcestník)\n\nLidice může označovat:\n\n\n"}
{"id": "585534", "url": "https://cs.wikipedia.org/wiki?curid=585534", "title": "Jelena Obrazcovová", "text": "Jelena Obrazcovová\n\nJelena Obrazcovová (7. července 1939 v Leningradu, Sovětský svaz – 12. ledna 2015 Lipsko, Německo) byla ruská operní pěvkyně-mezzosopranistka a hudební pedagožka.\n\nZpěvu se věnuje od dětství, v dětském pěveckém sboru Paláce pionýrů vystupovala již od 9 let svého věku. Po ukončení základní školy vystudovala zpěv na Leningradské konzervatoři. Během studia se úspěšně zúčastnila několika mezinárodních pěveckých soutěží. Na konci studia již poprvé vystupovala v moskevském Velkém divadle, kde debutovala v Musorgského opeře \"Boris Godunov\". Tím byla odstartována kariéra jedné z nejlepších světových operních pěvkyň 2. poloviny 20. století, která pravidelně vystupovala po celém světě, zpívala v těch nejvěhlasnějších operních domech jako je např. milánská La Scala nebo Newyorská metropolitní opera a další. \n\nV 70. a 80. letech 20. století často navštěvovala také Československo. Několikrát vystoupila na Pražském jaru. V roce 1981 zazpívala sólový part ve Verdiho Requiem v katedrále svatého Víta na Pražském hradě. V ČR naposledy zpívala v roce 2011, kdy na oslavách kulatých narozenin slavného slovenského tenoristy Petera Dvorského zazpívala v areálu jaroměřického zámku árii hraběnky z Pikové dámy.\n\nPozději se věnovala především pedagogické práci práci a organizační ve svém vlastním operním divadle a vystupovala pouze příležitostně.\n\nZemřela na zástavu srdce ve věku 75 let v Německu, kde se léčila na klinice v Lipsku. Je pochována na Novoděvičím hřbitově v Moskvě.\n\n"}
{"id": "585535", "url": "https://cs.wikipedia.org/wiki?curid=585535", "title": "E-Boks Danish Open 2010", "text": "E-Boks Danish Open 2010\n\nTenisový turnaj WTA E-Boks Danish Open 2010 se konal ve dnech 2. - 8. srpna v dánském Farumu v hale na tvrdém povrchu. Odměny činily 220 000 USD.\n\nNasazení dle žebříčku WTA k 19. červenci 2010.\n\nNásledující hráčky obdržely do soutěže divokou kartu od pořadatelů:\n\nNásledující hráčky se probojovaly do soutěže z kvalifikace:\n\n\n"}
{"id": "585537", "url": "https://cs.wikipedia.org/wiki?curid=585537", "title": "Pitons", "text": "Pitons\n\nPitons je pojmenování pro dva vrcholky vulkanického původu na ostrově Svatá Lucie. Nacházejí se na jihozápadě ostrova, zhruba 21 km od hlavního města Castries. Tvoří nejvýraznější přírodní dominantu celého ostrova a jsou jednou z nejvýznamnějších turistických atrakcí tohoto malého karibského státu. Vrcholky se jmenují Gros Piton ( Velký Piton; nadmořská výška 770 m n. m.) a Petit Piton (Malý Piton, výška 743 m n. m.). Nejvyšším vrcholem ostrova je však Mount Gimie (950 m n. m.).\n\nLokalita byla v roce 2004 zapsána do seznamu světového dědictví UNESCO v rozsahu 2909 ha. Z této souhrnné plochy zaujímá 467 ha chráněná oblast přímo v okolí vrcholků, dalších 1567 ha připadá na pozemky v okolí přírodní rezervace, 875 ha tvoří vodní plocha. Nachází se zde mnoho druhů fauny a flory, což z celé lokality dělá místo s vysokou biodiverzitou.\n\nOba vrcholy Pitons jsou, spolu s nejvyšší horu ostrova Mount Gimie, symbolicky zobrazeny na svatolucijské vlajce.\n"}
{"id": "585538", "url": "https://cs.wikipedia.org/wiki?curid=585538", "title": "Cingulotomie", "text": "Cingulotomie\n\nCingulotomie je neurochirurgický zákrok, při němž se přeruší nervová vlákna vedoucí z frontálních laloků do gyrus cinguli. To je pravděpodobně zodpovědné za zprostředkování bolesti, úzkosti a obsese. Cingulotomie byla zavedena v roce 1952 jako alternativa k lobotomii. Jedná se o poslední možnost jak u pacientů omezit projevy obsedantně kompulzivní poruchy a chronickou bolest. Operaci předchází důkladné vyšetření na magnetické rezonanci či PET a zasahuje pouze cílovou oblast nervových spojů. Technicky se může provést stereotaxí a nebo gama nožem.\n"}
{"id": "585539", "url": "https://cs.wikipedia.org/wiki?curid=585539", "title": "Synagoga v Kasejovicích", "text": "Synagoga v Kasejovicích\n\nSynagoga v Kasejovicích je budova bývalé synagogy v obci Kasejovice v okrese Plzeň-jih v současnosti sloužící jako Muzeum Kasejovice.\n\nNejstarší záznamy o kasejovických Židech pochází z roku 1570 a říkají, že se věnovali řemeslnému prodeji, ranhojičství, učitelství, půjčování peněz a výběru mýtného. V letech 1725-30 bylo u Pivovarského rybníka založeno židovské město (ghetto) a tamní domy nesly jako označení římské číslice.\n\nSynagoga v obci existuje od druhé poloviny 18. století. Postavena byla uvnitř ghetta v barokním slohu, ve 30. letech 19. století pak došlo k přestavbě. V interiéru bylo 66 sedadel pro muže a 45 pro ženy, také vchody měla tradičně pro obě pohlaví oddělené.\n\nSynagoga sloužila nejen k bohoslužbám - zpočátku fungovala také jako škola: byla používána k výkladu bible a vyučování. Později byla za synagogou postavena židovská škola, dnes používaná jako knihovna, od roku 1909 však byly děti pro malý počet převedeny do místní obecní školy.\n\nV říjnu 1945 byly do synagogy z obecní školy přemístěny převážně uměleckoprůmyslové sbírky místního rodáka Václava Mentbergera (1886 - 1969) a v budově bylo zřízeno Muzeum Kasejovice, které zde sídlí dodnes. Židovské předměty sbírky byly převezeny do Státního židovského muzea v Praze. Zůstala renovovaná výzdoba stěn a schránka na tóru, z Mirovic pochází zde vystavené židovské svícny.\n\nV muzeu se nachází mezi jinými předměty porcelán, kamenina, sklo, cenné dýmky \"kasovky\", obrazy, výšivky a textilie, knihy, notové zápisy, fotografie, plakáty a minerály. Pro veřejnost bývá otevřeno o víkendech.\n\nV obci se zachovalo původní židovské ghetto (jediné zachovalé v západních Čechách), jeho poslední obyvatelé však po deportaci do Terezína roku 1942 zahynuli v Osvětimi a dalších nacistických koncentračních táborech, holocaust se podařilo přežít pouze jedné ženě. V severní části obce, na návrší \"Na stráži\" se nachází židovský hřbitov pocházející z roku 1669.\n\n\n"}
{"id": "585545", "url": "https://cs.wikipedia.org/wiki?curid=585545", "title": "E-Boks Open", "text": "E-Boks Open\n\nDanish Open, s názvem oficiálního sponzora E-Boks Open, byl profesionální tenisový turnaj žen hraný v dánském Farumu, který leží severně od Kodaně.\nZaložen byl v roce 2010 a patřil do kategorie WTA International Tournaments. Probíhal v hale na dvorcích s tvrdým povrchem. Plán v sezóně 2012 tvrdý povrch nahradit antukou nebyl realizován pro vysoké finanční náklady.\n\nV roce 2008 byl turnaj pod názvem e-Boks Odense Open součástí nižší úrovně ženského profesionálního tenisu, když probíhal jako událost okruhu ITF s rozpočtem 100 000 dolarů.\n\nPřestože byl turnaj v dubnovém termínu ženské sezóny plánován nejméně do roku 2015, bylo dne 9. listopadu 2012 oznámeno, že v další sezóně 2013 dojde k jeho zrušení a nahrazení novou událostí v polských Katovicích – turnajem Katowice Open.\n\n"}
{"id": "585548", "url": "https://cs.wikipedia.org/wiki?curid=585548", "title": "Seznam děkanů Evangelické teologické fakulty Univerzity Karlovy", "text": "Seznam děkanů Evangelické teologické fakulty Univerzity Karlovy\n\nSeznam děkanů Evangelické teologické fakulty Univerzity Karlovy uvádí přehled všech jejích čelných představitelů od založení této školy až po současnost:\n\n"}
{"id": "585549", "url": "https://cs.wikipedia.org/wiki?curid=585549", "title": "Rasmussenova encefalitida", "text": "Rasmussenova encefalitida\n\nRasmussenova encefalitida, známá jako \"chronická fokální encefalitida\" (CFE), je vzácná zánětlivá neurologická porucha, která se vyznačuje častými a těžkými záchvaty, ztrátou pohybových schopností a řeči, hemiparézou, encefalitidou i demencí. Porucha, která postihuje jednu z mozkových hemisfér, se objevuje obvykle u dětí mladších 15 let.\n\nRasmussenova encefalitida je chronický zánět mozku, kdy dochází k napadení mozkové tkáně T-lymfocyty. Zasažena je pouze jedna mozková polokoule (pravá nebo levá). Zánět způsobuje trvalé poškození mozkových buněk, což vede k trvalé atrofii jedné z hemisfér.\n\nObvykle postihuje děti ve věku okolo 6 let. U jednoho z deseti lidí s předpokladem se vyvíjí v dospělosti.\nExistují dvě hlavní fáze, někdy předcházené několikaměsíční 'prodromální fází'. V \"akutní fázi\", trvající 4 až 8 měsíců, je zánět aktivní a symptomy se postupně horší. Mezi ně patří – slabost na jedné straně těla (hemiparéza), ztráta zraku na jedné straně zorného pole (hemianopsie), kognitivní problémy (obtíže při učení, s pamětí či jazykem). Epileptické záchvaty vytvářejí také velkou část onemocnění, avšak jen částečně. Fokální motorické záchvaty a Koževnikovova epilepsie (epilepsia partiali continua) jsou obzvláště časté a je obtížné je kontrolovat pomocí medikamentů.\n\nV chronické či \"zbytkové fázi\" je zánět neaktivní, u postiženého se projevují některé či všechny příznaky. V dlouhodobém výhledu jsou pacienti nejvíce postiženi epilepsií, ochrnutím, kognitivními problémy. Postižení se liší podle závažnosti poškození mozku.\n\nPro určení správné diagnózy se provádí nejčastěji EEG a MRI. Elektroencefalografie ukáže elektrické prvky epilepsie a zpomalení mozkové činnosti v dané hemisféře. Magnetická rezonance zobrazí postupné ubývání jedné z hemisfér se známkami zjizvení a zánětu. Díky biopsii mozku lze velmi přesně určit diagnózu, avšak není to vždy nutné.\n\nV akutní fázi je léčba zaměřena na snížení zánětu. Stejně jako u jiných zánětlivých onemocnění mohou být použity steroidy, a to buď krátkodobě při vysokých dávkách, nebo dlouhodobě při nízkých dávkách. Účinný je také intravenózní imunoglobulin, ať při dlouhodobém, tak i krátkodobém podávání – zejména u dospělých, kde byla zahájena léčba. Dalšími léčebnými postupy je plazmaferéza a takrolimus. Žádný z těchto léčebných postupů nemůže zabránit trvalým následkům.\n\nBěhem zbývající fázi nemoci je léčba soustředěna na zlepšení zbývajících symptomů. Standardní antiepileptické léky, určené ke kontrole záchvatů, jsou obvykle neúčinné. Postižená mozková polokoule může být chirurgicky odstraněna či odpojena od zdravé tkáně. Operace se nazývá hemisférektomie. Zpravidla to vede k dalšímu oslabení, hemianopsie a kognitivní problémy. Druhá strana mozku může být schopna převzít některé funkce, zejména u malých dětí, kdy mozek ještě není zdaleka vyvinut. Prázdná hemisféra se zaplní mozkomíšním mokem. Operace není příliš vhodná, když je zasažena levá hemisféra, jelikož obsahuje centra kontrolující řeč. Hemisférektomie je účinná při snižování četnosti záchvatů.\n\nRasmussenova encefalitida je pojmenovaná podle neurochirurga Theodora Rasmussena (1910-2002).\n"}
{"id": "585551", "url": "https://cs.wikipedia.org/wiki?curid=585551", "title": "Překážkový běh", "text": "Překážkový běh\n\nPřekážkový běh je lehkoatletická disciplína. Běhá se na 50, 60, 100 (pouze ženy), 110 (pouze muži), 400 a 3000 m. Závody do 400 m včetně se běhají v oddělených drahách. Pro startovní povely, měření času a diskvalifikaci platí totéž co pro hladké běhy příslušné délky.\n\nPřekážky pro závody do 400 m včetně jsou konstruovány tak, aby je bylo možno porazit ve směru běhu (silou 3,6 až 4,0 N).\n\nZávodník musí překonat všechny překážky. Za poražení jedné či více překážek není diskvalifikován, nesmí je však porazit úmyslně nebo rukou.\n\nJak na 100 m, tak na 110 m překážek závodníci startují z bloků (není podmínkou) a běží po rovince, na které je čeká 10 překážek. V ženském závodě je první překážka (vysoká 83,8 cm) 13 m od startovní čáry a vzdálenost mezi jednotlivými překážkami je 8,5 m. Po překonání poslední překážky zbývá závodnicím do cíle 10,5 m. V závodě mužů je první překážka (vysoká 106,7 cm) od startovních bloků vzdálena 13,72 m. Jednotlivé překážky jsou od sebe vzdáleny 9,14 m a poslední z nich je umístěna 14,02 m před cílovou čárou.\nV závodě na 400 m překážek závodníci startují z bloků (není podmínkou) a musí překonat 10 překážek stejně jako překážkářští sprinteři. Závodníci mají na startu handicapy podle startovních drah. Překážky jsou o něco nižší (91,4 cm pro muže a 76,2 cm pro ženy) než u sprinterského závodu. První překážka stojí 45 m od startu a vzdálenost mezi jednotlivými překážkami činí 35 m. Poslední překážka je 40 m před cílovou čárou.\nV závodě na 3000 m překážek jsou překážky pevné, není možné je překotit. Běžec musí celkem překonat 28 normálních překážek a navíc ještě 7 překážek s vodním příkopem. V každém kole jsou čtyři normální překážky a jedna s vodním příkopem, která má být zařazena jako čtvrtá v pořadí. Přesná vzdálenost překážek pro tento závod není stanovena, ale bývá zpravidla 78 m. Všechny překážky pro závod na 3000 m jsou vyrobeny z masivního břevna, jejich výška je 91,4 cm pro muže a 76,2 cm pro ženy, délka minimálně 394 cm, šířka horní plochy je 12,7 cm. Vodní příkop, který je umístěn těsně za překážkou, je 366 cm dlouhý i široký. Hloubka vody bezprostředně za překážkou je 70 cm, dno pak rovnoměrně stoupá ke konci příkopu. Závodník si smí na překážku při jejím překonávání stoupnout nebo se jí dotknout rukou. Polovina prvního kola se běží bez překážek.\n\n"}
{"id": "585553", "url": "https://cs.wikipedia.org/wiki?curid=585553", "title": "Zločin proti míru", "text": "Zločin proti míru\n\nZločin proti míru v mezinárodním trestním právu označuje „plánování, přípravu, rozpoutání nebo vedení útočné války nebo války v rozporu s mezinárodními smlouvami, dohodami nebo garancemi či účast na společném plánu či spiknutí k jejich provedení.“\n\nTato definice zločinů proti míru byla poprvé použita v norimberských principech a později v Chartě OSN. Tato definice je použita v definici útočné války jako zločinu proti míru.\nZásadní výjimkou z této definice je vedení obranných vojenských akcí podle článku 51 Charty Spojených národů. Takové vojenské akce jsou ověřovány Bezpečnostní radou OSN, ale nevyžadují souhlas Spojených národů, aby byly legální podle mezinárodního práva.\n\n\nV českém právu byl zločin proti míru zaveden zákonem na ochranu míru ze dne 20. prosince 1950. Nový trestní zákoník zahrnuje zločiny přípravy útočné války, podněcování útočné války a agrese jako zločiny proti míru.\n\n\n"}
{"id": "585554", "url": "https://cs.wikipedia.org/wiki?curid=585554", "title": "George C. Scott", "text": "George C. Scott\n\nGeorge Campbell Scott (18. října 1927, Wise, Virginie, USA – 22. září 1999, Westlake Village, Kalifornie, USA) byl americký herec, režisér a filmový producent, držitel Oscara za nejlepší herecký výkon ve filmu \"Generál Patton\" z roku 1970. Jeho syn Campbell Scott se stal také hercem a režisérem.\n\n"}
{"id": "585558", "url": "https://cs.wikipedia.org/wiki?curid=585558", "title": "GeoWin", "text": "GeoWin\n\nGeoWin je geodetická nadstavba AutoCADu, BricsCADu a GstarCADu.\n\nVývoj nadstavby započal v roce 1993, tehdy ještě pod AutoCADem rel.12, pod původním názvem Rekon Plus. Jak z názvu vypovídá, hlavním těžištěm programu bylo geodetické zpracování dokumentace ke stavebnímu zaměření budov. Postupně byla nadstavba obohacována i o funkce z mapování, které posléze převládly. V roce 1999 byla nadstavba přejmenována na své současné jméno. V roce 2010 byl GeoWin portován na CAD systém BricsCAD a v roce 2014 na GstarCAD.\n\nGeoWin Mapa je určený k vytváření obsahu účelových map velkých měřítek a nebo stavebních plánů pro rekonstrukce. Mezi nejdůležitější funkce patří:\n\nGeoWin DTM je určený pro tvorbu digitálního modelu terénu. Mezi klíčové vlastnosti patří:\nGeoWin nalézá využití nejen v geodetických firmách, ale i projektových kancelářích. Od roku 2009 je používán k výuce AutoCADu na katedře geodézie fakulty stavební ČVUT.\n\n"}
{"id": "585563", "url": "https://cs.wikipedia.org/wiki?curid=585563", "title": "Židovský hřbitov v Kasejovicích", "text": "Židovský hřbitov v Kasejovicích\n\nŽidovský hřbitov v Kasejovicích se nachází asi 200 m za severním okrajem města Kasejovice na mírném návrší s názvem Na stráži, odkud je výhled po kraji a kam vede polní cesta.\n\nPrvní zmínka o hřbitově pochází již z roku 1669, během 18. století se dočkal několika rozšíření (poslední proběhlo roku 1885) a začal sloužit i okolním obcím. Pohřby mělo na starosti bratrstvo chevra kadiša sídlící v dnešním domě č.p. 108, na němž se nachází pamětní deska sdělující \"Zbudováno pro věčnou vzpomínku na Magdalenu a Isáka Adelbergovi, kteří jsou na tomto hřbitově pochováni\" (pravopisná chyba na desce skutečně je).\n\nHřbitov má rozlohu 3086 m a tvar písmene L, nejstarším čitelným datem na náhrobku je rok 1710, některé z náhrobků byly přemístěny na katolický hřbitov jihovýchodně od židovského. Náhrobní kameny jsou mramorové, pískovcové, žulové a vápencové, mnohé z nich s dekoracemi reliéfu a nápisy v hebrejštině, němčině a překvapivě i v češtině, což má pravděpodobně spojitost s Filipem Bondym (1830-1907), který zde v letech zřejmě jako první rabín v Čechách v polovině 19. století kázal česky.\n\nHřbitov je velmi dobře udržovaný, obnovena byla jak kamenná hřbitovní zeď tak budova obřadního domku, skrz kterou se na hřbitov vchází.\n\n"}
{"id": "585566", "url": "https://cs.wikipedia.org/wiki?curid=585566", "title": "Mariinské divadlo", "text": "Mariinské divadlo\n\nMariinské divadlo (rusky \"Мариинский театр\") je velká divadelní budova v ruském Petrohradu.\n\nJde o historickou budovu z roku 1860, která byla postavena na místě staršího divadla, které padlo za oběť požáru a bylo v provozu od roku 1783. Nově vybudované divadlo dostalo jméno na počest Marie Alexandrovny, manželky ruského cara Alexandra II., v letech 1935–1992 nesla jméno komunistického činitele Sergeje Kirova.\n\nDivadlo se stalo jednou z největších hudebních divadelních scén 19. století v Carském Rusku. V 19. století se zde odehrávaly mistrovské premiéry hudebních děl ruských hudebních skladatelů jako byli Petr Iljič Čajkovskij, Nikolaj Andrejevič Rimskij-Korsakov nebo Modest Petrovič Musorgskij. V letech 1864–1914 zde působil jako kapelník český skladatel a dirigent Eduard Nápravník.\n\nDivadlo slouží jako sídlo pro Mariinskou operu a Mariinský balet. Po odchodu Jurije Chatujeviče Temirkanova do důchodu je od roku 1980 jeho uměleckým ředitelem Valerij Gergijev. Pod jeho vedením se stalo Mariinské divadlo jedním z nejvyhlášenějších operních domů, jenž realizuje představení ve spolupráci m.j. s newyorskou Metropolitní operou, milánskou La Scalou, londýnskou Covent Garden aj.\n\nDne 2. května roku 2013 byla za účasti ruského prezidenta Vladimira Putina slavnostně otevřena druhá scéna Mariinského divadla. Stavba rozlehlé moderní budovy, spojené se starou scénou můstkem přes Krjukovův kanál, byla podle projektu francouzského architekta Dominique Perraulta zahájena roku 2008 a přišla státní rozpočet na 22 miliard rublů.\n\n\n"}
{"id": "585568", "url": "https://cs.wikipedia.org/wiki?curid=585568", "title": "Southern California Open", "text": "Southern California Open\n\nSouthern California Open je oficiální název bývalého profesionálního tenisového turnaje žen, hraného v americkém Carlsbadu, okresu San Diego North u San Diega. Řadil se do kategorie WTA Premier Tournaments a představoval druhou událost letní US Open Series.\n\nZaložen byl v roce 1971. Probíhal na otevřených dvorcích s tvrdým povrchem. Areál je situován v horském prostředí. V letech 1972–1978, 1983 a 2008–2009 turnaj neprobíhal. Dne 7. září 2009 řídící organizace Sony Ericsson WTA Tour oznámila, že se do San Diega turnaj vrátí v sezóně 2010. V kalendáří nahradil losangeleskou událost LA Women's Tennis Championships.\n\nV roce 2013 WTA Tour rozhodla, že se konání turnaje od sezóny 2014 přesune do Tokia. Tamní zářijová událost Toray Pan Pacific Open, hraná v japonské metropoli, ztratila po roce 2013 licenci do kategorie Premier 5 (od 2014 ji nahradil čínský Wuhan Open), avšak získala licenci kalifornského turnaje do úrovně Premier.\n\n\n"}
{"id": "585571", "url": "https://cs.wikipedia.org/wiki?curid=585571", "title": "Elektronický systém spisové služby", "text": "Elektronický systém spisové služby\n\nElektronický systém spisové služby (zkratka ESSL) je informační systém pro odbornou správu dokumentů a pro elektronické vedení spisové služby. Takový program musí zajišťovat evidenci elektronických i listinných dokumentů. Pojem odpovídá anglickému označení \"Electronic Document and Record Management System\", EDRMS.\n\nESSL musí zejména:\n\nPodrobnosti funkcí elektronického systému spisové služby stanovuje zejména:\n"}
{"id": "585573", "url": "https://cs.wikipedia.org/wiki?curid=585573", "title": "Ma'alotský masakr", "text": "Ma'alotský masakr\n\nMa'alotský masakr byl teroristický útok provedený 15. května 1974 v severoizraelském městě Ma'alot, při němž tří členové Demokratické fronty pro osvobození Palestiny (DFOP) zavraždili 22 izraelských středoškolských studentů ze Safedu ve věku od 14 do 16 let. Ještě předtím, než teroristé dorazili do školy, zavraždili dvě arabské ženy, židovského muže, jeho těhotnou manželku a čtyřletého syna a zranili řadu dalších lidí. Útok byl proveden v den 26. výročí vyhlášení izraelské nezávislosti.\n\nMěsto Ma'alot se nachází na náhorní plošině v kopcích západní Galilei, zhruba deset kilometrů od libanonské hranice, a jedná se o rozvojové město založené v roce 1957 židovskými imigranty z Maroka a Tuniska. Teroristický útok byl proveden třemi členy DFOP, oblečenými do uniforem Izraelských obranných sil.\nTeroristé se do Izraele infiltrovali přes potok v přírodní rezervaci Matat, jižně od libanonské vesnice Ramiš. Do Izraele vstoupili v noci v neděli 13. května, poblíž mošavu Zar'it. Byli vyzbrojeni útočnými puškami AK-47 Kalašnikov, ručními granáty a plastickou trhavinou československé výroby. Přes noc se ukryli v sadu poblíž drúzské vesnice Churfejš.\n\nBěhem cesty do Ma'alot potkali na klikaté cestě dodávku, kterou řídil drúzský obyvatel města Churfejš. V dodávce vezl domů z práce arabskou křesťanku z vesnice Fassuta a zaměstnance textilky Afa z oblasti Haifského zálivu. Vůdce operace Lini si stoupl ke krajnici a zahájil na vozidlo palbu, během níž okamžitě zabil jednu ženu a zranil jak řidiče, tak další zaměstnance (jeden z nich později zemřel na následky střelných zranění). Řidič poté vypnul světla a jel zpět do kopce směrem k mošavu Curi'el.\n\nKdyž dorazili teroristé do města Ma'alot, zaklepali na dveře několika domů s výzvou v hebrejštině, že jsou policisté, hledající teroristy. Na jejich výzvu zareagoval Josef Kohen, který otevřel dveře svého domu. Byl vyvlečen a zastřelen. Výstřely probudily jeho manželku Fortunu (Chanu), která byla v té době v sedmém měsíci těhotenství. Ona i její čtyřletý syn byli teroristy zastřeleni, šestiletá dcera Beja byla kriticky zraněna. Jediný z rodiny zůstal nezraněn šestnáctiměsíční hluchoněmý syn Jicchak, kterého matka schovala pod postel. Od domu Kohenových zamířili teroristé na základní školu Netiv Me'ir, kde byli na školním výletě žáci z náboženské školy ze Safedu, kteří ve škole přespávali. Po cestě potkali zdravotníka Ja'akova Kadoše, kterého se zeptali na cestu do školy. Poté jej zbili, střelili a nechali zemřít.\n\nZákladní škola Netiv Me'ir byla tříposchoďová betonová budova, nedaleko níž stály bytové domy. Teroristé do školy vešli ve 4.00 místního času a zajali 102 studentů jako rukojmí. Některým se podařilo uprchnout skokem z okna, nicméně 85 studentů a několik učitelů zůstalo rukojmími. Studenti byli zbraněmi donuceni sedět na zemi a kolem nich byly rozmístěné výbušniny.\n\nRáno teroristé sdělili své požadavky: šlo o propuštění 23 vězněných Arabů z izraelských věznic a mimo to propuštění dalších tří vězňů, včetně Kōzō Okamoty, Japonce zapojeného do masakru na Lodském letišti. Zároveň prohlásili, že pokud Izrael podmínky nesplní, budou všechny děti zabity. Konečný termín určili na 18.00 téhož dne\n\nV 10.00 se mladý muž Silvan Zerach, který byl doma na propustku z armády, pokusil vyšplhat na vodní věž nedaleko školy, aby získal lepší přehled o tom, co se se studenty děje. Byl však zastřelen.\n\nNáčelník generálního štábu Mordechaj Gur se vyslovil pro vyjednávání s teroristy, ale podle Noama Chomského, jeho rozhodnutí zrušil ministr obrany Moše Dajan. Na mimořádném zasedání vlády v Jeruzalémě bylo nakonec přijato kolektivní rozhodnutí s teroristy vyjednávat (stalo se tak vůbec poprvé v izraelské historii).\n\nV 17.25 obdržel velitel elitních jednotek Sajeret Matkal od generála Gura souhlas se zahájením útoku. Útočná síla byla rozdělena do tří skupin; dvě měly proniknout vstupními dveřmi, zatímco třetí měla vyšplhat po žebříku a spustit se oknem na severní straně budovy. Komando se na své pozice přemístilo ze slepého východního bodu, a to i po konstrukci stavěných domů. Operace měla být koordinovaná simultánním zastřelením únosců třemi odstřelovači. V přesně 17.32 proniklo první komando do budovy skrz hlavní vchod v prvním patře, který nebyl zamčen, ale blokován lavicemi a židlemi. Když byl dán povel ke střelbě, spadla jedna z židlí na lavicích za dveřmi, na což zareagovali teroristé a odstřelovači tak minuli své cíle.\n\nPrvní tříčlenný tým vedený Juvalem Galilim z kibucu Geva, byl zasažen střelbou na schodech do druhého patra. Aby ochránil své muže, vhodil Galili do haly druhého podlaží fosforový granát, aby vytvořil kouřovou clonu. Ta však oslepila druhý tým vedený Amiranem Levinem, jenž měl za úkol zajmout Liniho, který se v té době nacházel ve třetím patře, odkud dopoledne zastřelil Zeracha. Po zneškodnění Galiliho skupiny se do školy dostala další izraelské skupina, která pospíchala do třídy, kde byly zadržovány děti. Když vpadla do učebny, popadl jeden z teroristů Achmed Haribi žáka Gabi Amselema a namířil na něj zbraň. Když další dva teroristé ustupovali směrem k učebně, byl zabit Ziad Rachim. Linimu se však podařilo dostat do třídy, popadnout zásobníky z učitelského stolu a nabít svou zbraň. Poté začal pálit z automatické zbraně na studenty a oknem vyhodil ven několik granátů. Několikrát byl zasažen izraelskými vojáky, ale i přesto střílel na žáky. Když mu jeden ze zásahů zlomil levé zápěstí, vhodil ještě dva granáty do skupiny dívek schoulených na podlaze. Několik studentů vyskočilo z oken z přibližně třímetrové výšky. Když byl Lini zabit, podařilo se vojákům dostat do učebny a zneškodnit Haribiho.\n\nPři útoku bylo zabito dvacet dva studentů, včetně Ilany Turgemanové, Rachel Aputaové, Jocheved Mazozové, Sáry Ben Šim'onové, Jony Sabaga, Jafy Kohenové, Šošany Kohenové, Michal Sitrokové, Malky Amrosyové, Avivy Sa'adové, Jocheved Dijiové, Ja'akova Leviho, Ja'akova Kably, Riny Kohenové, Ilany Ne'emanové, Sáry Madarové, Tamar Dahanové, Sáry Soferové, Lili Moradové, Davida Madara a Jehudit Madarové. Přes 50 dalších bylo zraněno. Mrtví studenti byli pohřbeni v jejich domovském městě Safed. Pohřbu se zúčastnilo na 10 tisíc truchlících, kteří provolávali „smrt teroristům.“\n\nNásledujícího dne letouny Izraelského vojenského letectva vybombardovaly velitelství a výcvikové tábory DFOP a Lidové fronty pro osvobození Palestiny (LFOP). Podle zprávy britského deníku BBC zasáhlo bombardování sedm palestinských uprchlických táborů v jižním Libanonu a vyžádalo si nejméně 27 obětí a 138 zraněných.\n\nMasakr vedl ke vzniku profesionální izraelské policejní jednotky Jamam. Idea založení jednotky vycházela z předpokladu, že zásah proti teroristům na tzv. přátelském území je odlišný proti zásahu v nepřátelském území (s kterým mají zkušenosti armádní jednotky).\n\nV roce 2007 navštívili američtí filmaři město Ma'alot, aby zde natočili dokumentární film o masakru. V knihovně školy Netiv Me'ir existuje památeční kout, v němž jsou vystaveny fotografie obětí a archivní záběr masakru. Plánuje se natočení hraného filmu. Na počest obětí masakru byla pojmenována reformní synagoga v jižní Kalifornii jménem Šir ha-Ma'alot.\n\n"}
{"id": "585574", "url": "https://cs.wikipedia.org/wiki?curid=585574", "title": "Bukačka", "text": "Bukačka\n\nNárodní přírodní rezervace Bukačka je nejvýznamnější maloplošné chráněné území v chráněné krajinné oblasti Orlické hory, rozkládající se severozápadně od Šerlichu. Byla zřízena v roce 1954 na ploše o rozloze 50,74 ha k ochraně původního smíšeného bukosmrkového pralesa s bohatou květenou. NPR Bukačka je rovněž součástí Evropsky významné lokality soustavy Natura 2000 Orlické hory – sever, která byla zřízena z důvodu ochrany lokalit hořečku mnohotvarého českého, vlhkomilných vysokobylinných lemových společenstev nížin a horského až alpínského stupně, dále horských sečených luk a bučin včetně acidofilních smrčin. Obě chráněná území spravuje Agentura ochrany přírody a krajiny ČR, regionální pracoviště Východní Čechy se sídlem v Pardubicích.\n\nRezervaci tvoří zakrslý bukový prales s příměsí smrku, javoru klenu a jeřábu ptačího a rašelinná louka. V rezervaci roste 294 druhů vyšších rostlin, z nich 23 chráněných. Pro svou druhovou pestrost bývá NPR Bukačka nazývána botanickou zahradou Orlických hor.\n\nPřes Bukačku a její nejbližší okolí vede naučná stezka Okolím Deštného, která začíná v Deštném-Zákoutí, pokračuje přes Šerlich, Bukačku a dále přes rozcestí Sedloňovský černý kříž a končí v Deštném u kostela. Měří přibližně 15 km a má 8 zastavení. Trasu naučné stezky kopíruje i hlavní orlickohorská hřebenovka – červeně značená Jiráskova cesta.\n\n\n"}
{"id": "585576", "url": "https://cs.wikipedia.org/wiki?curid=585576", "title": "Shrek: Zvonec a konec", "text": "Shrek: Zvonec a konec\n\nShrek: Zvonec a konec (v anglickém originále Shrek Forever After) je americký animovaný komediálně-fantastický film z roku 2010, čtvrtý celovečerní film z filmové série o Shrekovi. Film vypráví o tom, jak Shrek podepíše smlouvu s Rampelníkem a jeho život se od základů změní.\n\nDěj filmu začíná ještě předtím, než Shrek zachránil spolu s Oslíkem Fionu v prvním filmu. Zoufalý král Harald a královna Lilian chtějí zbavit svou dceru Fionu kletby, a tak navštíví Rampelníka. Ten za pomoc královskému páru požaduje, aby se on sám stal králem Za sedmero horami. Těsně předtím, než je dohoda podepsána, se královský pár dozví, že Fiona byla zachráněna. V současnosti si Rampelník přeje, aby se Shrek nikdy nenarodil a touží po pomstě.\n\nShrek se mezitím začal nudit v životě domácího muže a celebrity v řadách místních vesničanů, a tak touží po dnech, kdy by se cítil zase jako pravý zlobr. S rodinou se vydá do království Za sedmero horami na oslavu prvních narozenin svých dětí, kam přijde také mnoho dalších postav. Shrek se na oslavě rozčílí, když tři prasátka snědí narozeninový dort jeho dětí. Poté, co všechny seřve, tak se všichni začnou smát. Shrek pak zničí náhradní dort, rozčílí se a odejde. Venku potká Rampelníka, který Shrekovi nabídne, že může strávit den jako pravý obr. Výměnou za to chce den ze Shrekova dětství, o němž Shrek ani nebude vědět, že zmizel. Shrek souhlasí a podepíše smlouvu. Okamžitě se objeví ve světě, kde se ho vesničané stále bojí. Užívá si neplechy, kterou může působit, dokud nenajde plakáty, na kterých je hledaná zlobryně Fiona a dokud nenajde svůj zpustošený dům. Pak je náhle polapen čarodějnicemi a odveden k Rampelníkovi, který je nyní králem Za sedmero horami. Království je zanedbané a používá zlobry pro těžkou otrockou práci.\n\nShrek si uvědomí, že den, který Rampelník vymazal, je den, kdy se narodil, což znamená, že Shrek v tomhle světě nikdy předtím nebyl a nikdo ho nezná. Shrek navíc po skončení tohoto dne přestane úplně existovat. Shrek spolu s osvobozeným Oslíkem uteče z Rampelníkova hradu. Oslík se nejdříve Shreka bojí, ale začne mu věřit, když vidí, jak Shrekovi schází jeho ztracená minulost – to je něco, co nikdy předtím u zlobra neviděl. Když Shrek Oslíkovi vysvětlí situaci, Oslík mu pomůže zjistit podmínky zrušení dohody s Rampelníkem. Ta přestane platit, pokud se Shrek a Fiona z pravé lásky před koncem dne políbí. Shrek a Oslík pak nečekaně narazí na skupinu zlobrů, kteří tvoří odboj proti Rampelníkovi. Tyto zlobry vede Fiona, která stále trpí kletbou a chová přetloustlého Kocoura v botách jako domácího mazlíčka.\n\nShrek dělá vše, co může, aby získal Fioninu lásku, ale ta je příliš zaneprázdněna přípravami na přepadení Rampelníka během jeho pravidelných nočních lovů zlobrů. Zlobři se ale místo toho chytí do pasti Krysaře. Shrek naléhá na Fionu, aby ho políbila s tím, že to všechno vyřeší, ale protože Fiona Shreka nemiluje, nic se nevyřeší. Když se Shrek dozví, že Rampelník slibuje bez dalších podmínek cokoli, co si přeje, tomu, kdo Shreka přivede, Shrek se sám nabídne výměnou za to, že Rampelník propustí všechny ostatní zlobry. Rampelník všechny kromě Fiony propustí. Fiona je totiž kvůli kletbě zlobryní pouze v noci, a tak není \"úplným zlobrem\". Shrek a Fiona mají posloužit jako krmivo pro Dračici, ale Oslík, Kocour a zlobři zaútočí na Rampelníkův hrad, což umožní Shrekovi a Fioně, aby si podmanili Dračici i Rampelníka.\n\nKdyž začne vycházet slunce, Shrek začne mizet, ale Fiona, která se do něj znovu zamilovala, ho políbí, než zmizí úplně, což zruší dohodu mezi Shrekem a Rampelníkem a vrátí Shreka zpět do jeho světa do okamžiku před tím, co na všechny křičel. Shrek své přátele a rodinu obejme a je vděčný za to, co má.\n\n \n\nDalši hlasy: Jiří Ployhar, Jan Holík, Lukáš Jurek, Martin Janouš, Petra Jindrová, Regina Řandová, Klára Sedláčková-Oltová & Hana Czivišová-Hessová\n\nFilm sklidil smíšené až pozitivní reakce u kritiky. Několik kritiků tvrdí, že \"Shrek: Zvonec a konec\" je lepší než předchozí film \"Shrek Třetí\", ale není tak dobrý jako \"Shrek\" a \"Shrek 2\". Server Rotten Tomatoes na základě 185 recenzí dává filmu hodnocení 58%. Server Metacritic dává filmu na základě 35 recenzí skóre 58 ze 100. Uživatelé ČSFD hodnotí film průměrně 64%.\n\nCelosvětové tržby čítající téměř 750 milionů dolarů učinily ze snímku druhý celosvětově nejúspěšnější animovaný film roku 2010 po \"\", 37. nejvýdělečnější film všech dob a pátý nejvýdělečnější film roku 2010 po filmech \"Toy Story 3: Příběh hraček\", \"Alenka v říši divů\", \"Harry Potter a relikvie smrti - část 1\" a \"Počátek\".\n\n"}
{"id": "585581", "url": "https://cs.wikipedia.org/wiki?curid=585581", "title": "David Copperfield (román)", "text": "David Copperfield (román)\n\nDavid Copperfield také \"Vlastní životopis, dobrodružství, zkušenosti a postřehy Davida Copperfielda mladšího, z osady Blunderstone (který pisatel nikdy a za žádných okolností nemínil vydat)\", nebo \"Život a osudy Davida Copperfielda\" ( \"David Copperfield nebo The Personal History, Adventures, Experience and Observation of David Copperfield the Younger of Blunderstone Rookery (which he never meant to publish on any account)\" nebo \"David Copperfield\") je částečně autobiografický dvoudílný román od anglického spisovatele Charlese Dickense vyprávěn v Ich-formě z pohledu Davida Copperfielda. Vyšel roku 1849. Do češtiny přeložily: Dora Hanušová, Alois Zábranský, Jan Stolz, Hana Šnajdrová, Hana Tetourová a Emanuela a Emanuel Tilschovi.\n\nKdyž se okolo roku 1820 v Anglii (Suffolk) narodil David, jeho otec již šest měsíců nežil. David vyrůstá v domě zvaném \"Vraní hnízdo\", společně s matkou Klárou a se služebnou Klárou Peggottyovou (zvanou Peggottka, protože má stejné křestní jméno jako Davidova matka). Když je Davidovi sedm, jeho matka se chce znovu vdát. Protože David je proti, je poslán chvíli bydlet s Peggottkou a její rodinou, jejím bratrem Danielem Peggottym, který přebývá spolu s ostatními členy rodiny Peggottyů v domě, který je vlastně lodí, přebudovanou na dům. Když se David s Peggotkou vrátí domů, jeho matka je již provdaná za pana Edwarda Murdstona, který do \"Vraního hnízda\" nastěhuje i svou sestru, slečnu Jane Murdstonovou. Oba malého Davida často trestají i fyzicky. Kláře je Davida líto, ale nedokáže svého manžela od fyzických trestů odradit. Když Davida pan Murdston opět bije, tak ho David kousne do ruky, čímž si vyslouží „převýchovu“ v internátní škole Salemský ústav. Školu vede Murdstonův přítel pan Creakl, ohledně výchovy má velmi podobné názory jako Edward Murdston, své žáky, včetně Davida, často bije a udílí jim přísné tresty, aby děti „vychoval“. Ve škole se David seznámuje s dobrákem Traddlesem a hlavně s Steerforthem, který je starší a má mnoho známostí, díky nimž si dokáže pobyt v ústavu zpříjemnit. Davida si oblíbí a velmi mu pomáhá, stávají se z nich přátelé. Peggottka Davidovi občas pošle dopis, což je jeho jediné spojení s domovem.\n\nO prázdninách přijede David domů a zjistí, že Kláře se narodil chlapec Edward, Davidův nevlastní bratr. Zanedlouho ale Klára i s malým dítětem kvůli nemoci umírají. Peggottka se provdala za vozku Barkise. David zůstává v \"Vraním hnízdě\" s Murdstoneovými, krátce nato je ale poslán do Londýna, kde mu pan Murdstoun zajistil zaměstnání. Davidovi je 11, když musí u \"Murdstona a Grinbyho\" v práci čistit láhve. Ubytován je jako podnájemník u rodiny Micawberových, se kterými se velmi sblíží. Pan Micawber je zadlužen a nakonec i uvězněn ve vězení pro dlužníky, spolu s ním jsou ve vězení i jeho dcery a manželka, David je chodí navštěvovat. Posléze uteče do Doveru ke své pratetě Betsey Trotwoodové. Ta jej přejmenuje na „David Trotwood Copperfield“ a David díky Betsey začne chodit do školy v Canterbury, kde bydlí u pratetina právníka Wickfielda a jeho dcery Agnes Wickfieldové, se kterou se David velmi sblíží.\n\nO Agnes má zájem i Uriáš Heep, který se vetřel do přízně pana Wickfielda, snaží se ho podvést a převzít jeho firmu. Jeho zločiny jsou ale odhaleny Micawberem a Traddlesem.\n\nDavid v Canterbury studuje práva, v kanceláři pana Spenlowa se David znovu setká s Steerforthem a představí ho rodině své chůvy Peggottky. V domě žije i Davidova kamarádka Emilka (Peggottčina neteř), kterou si má vzít za ženu Peggottčin synovec Ham. Naneštěstí Steerforth Emilku přemluví k útěku, svede ji a opustí ji. Steerforth umírá při ztroskotání lodi, Ham se ho pokouší zachránit, protože neví o něm a o Emilce, ale utone spolu s ním. \nDavid se mezitím ožení s Dorou Spenlowovou a proslaví se jako spisovatel. Po několika letech jeho žena umírá a David si uvědomí, že udělal chybu, když odmítl Agnesinu lásku.\n\nDavid se tedy ožení s Agnes. Emilka a Daniel Peggottyovi začnou nový život v Austrálii. Wilkins Micawber si založil ovčí farmu v Austrálii.\n\n\n"}
{"id": "585583", "url": "https://cs.wikipedia.org/wiki?curid=585583", "title": "Süper Lig", "text": "Süper Lig\n\nSüper Lig (v překladu Superliga) je nejvyšší profesionální fotbalová ligová soutěž v Turecku. Oficiálním pořadatelem soutěže je \"Turecký fotbalový svaz\" (Türkiye Futbol Federasyonu). Založena byla roku 1959 a jedná se o první fotbalovou ligu hranou na celém území Turecka. Vznikla sloučením několika regionálních soutěží s \"Federálním pohárem\" (hraným v letech 1957 a 1958). Nižší soutěží pro Süper Lig je TFF 1. Lig, čili druhá liga.\n\nSüper Lig se skládá celkem z 18 klubů, přičemž o nasazování do evropských pohárů rozhoduje pozice v žebříčku koeficientů UEFA. Turecká soutěž dlouhodobě patří mezi ty, jejíž mistr se kvalifikuje přímo do hlavní fáze Ligy mistrů a ne jinak tomu bude i v sezoně 2013/14, jejíž kvalifikací je právě probíhající ročník (2012/13). Vicemistr jde do 3. předkola nemistrovské části. Kluby ze třetího a čtvrtého místa postupují do předkol Evropské ligy. Posledním tureckým pohárovým zástupcem je vítěz Türkiye Kupası (tureckého fotalového poháru). Každý z týmů odehraje 34 zápasů v rozmezí od srpna do května. Zpět se vrátil klasický ligový formát, oproti ročníku 2011/12, kdy o mistrovském titulu rozhodovala až čtyřčlenná \"mistrovská skupina\".\n\nHlavním sponzorem soutěže je od sezony 2010/11 společnost Spor Toto. Podle ní se oficiálně nazývá Spor Toto Süper Lig. Tureckou Süper Lig (v letech 1959–1963 Milli Lig a v 1963–2001 1.Lig) vyhrálo celkem 5 klubů. Nejúspěšnějším z nich je s 20 mistrovskými tituly Galatasaray SK.\n\nPrvní doložené zmínky o Tureckém fotbalu pochází již z roku 1875 ještě v období Osmanské říše od Angličana žijícího v této zemi. První utkání bylo odehráno právě v tomto roce ve městě Soluň (dnešní Řecko). Prvním tureckým klubem byla FC Smyrna. Dále se fotbal rozšířil do Izmiru a Istanbulu, kteří mezi sebou sehrály množství utkání, přičemž většinu utkání vyhrál Izmir. Prvním tureckým mužem hrajícím fotbal byl Fuat Hüsnü Kayacan, který roku 1898 založil tým hrajícím proti menšinám žijícím v zemi. Tehdy ještě ilegální činnost (pouze pro turecké hráče, kteří byli dokonce zatýkáni) rostla v oblibě a brzy vznikaly další kluby jako \"\"Black Stockings\" (Siyah Çoraplılar), Cadi Keuy FRC, Moda FC, Elpis, a Imogene FC\". V roce 1904 vznikla první oficiální soutěž, ve které působily pouze kluby z Istanbulu a dostala název \"Constantinopol Football League\". Mezi lidmi se udržel název \"Nedělní liga\" podle zápasů, které se hrály v neděli.\n\nSoučasně se založením Istanbulské fotbalové ligy vznikly i tři nejslavnější turecké fotbalové kluby. Jako první ze slavné trojice vznikl Beşiktaş JK \"(1903)\" jako klub nadšenců a sportovců ze čtvrti Beşiktaş. Následoval jej klub Galatasaray SK \"(1905)\", který jako první angažoval i ilegálně hrající hráče turecké národnosti. Název Galatasaray pochází od názvu prestižní střední školy Galatasaray Litesi, založené již v roce 1481. Třetím „do party“ je klub Fenerbahçe SK \"(založený 1907)\", který založilo několik mladých mužů jako klub určený k vyžití anglických přistěhovalců. Brzy po jeho založení však tento klub také angažoval turecké hráče.\n\nV letech 1912–13 se nehrálo, kvůli zuřícím Balkánským válkám. Po jejich skončení přišla Osmanská říše o Řecko, Rumunsko, Bulharsko i Srbsko a ve fotbalovém světě znamenala skončení zákazu hrát fotbal pro turecké občany. Istanbulská liga se rozpadla na několik separátních soutěží, které se pořádaly pod patronátem největších klubů .\n\nVelké změny nastaly po faktickém osvobození Turecka 18. září 1922. Následně (1923) byla založena Turecká fotbalová federace, která se postavila za již existující regionální soutěže a vtiskla jim punc oficiality. Z několika důvodů se v Turecku nekonala žádná celostátní liga. Hlavními důvody byla obrovská rozlehlost země a špatná infrastruktura. Tyto zásadní důvody zkrátka celonárodní ligu neumožnily.\n\nNově vzniklá federace tak alespoň sjednotila Istanbulské soutěže do jediné s názvem İstanbul League. Dále založila regionální soutěže v Adaně, Ankaře, Eskişehiru, İzmiru a Trabzonu. V roce 1937 se k nim přidala ještě soutěž v Kayseri. Situace infrastruktury se časem lepšila a touha k poměřování sil i mezi kluby různých měst zapříčinila roku 1936 založení Milli Küme Şampiyonası. Této soutěže se účastnily amatérské kluby z Istanbulu, Ankary a İzmiru a byla velmi úspěšná. Odehrálo se celkem jedenáct ročníků a 6x v ní zvítězilo Fenerbahce SK. Po ukončení této soutěže se hledal její nástupce, ale byl nalezen až v roce 1956.\n\nPrávě v tomto roce vznikla soutěž Federation Cup, které se účastnilo hned 30 klubů, ze kterých v regionálních kvalifikací vzešlo 6 finalistů. Ti dvojzápasovým systémem doma-venku odehráli 10 zápasů a následně z nich vzešel vítěz – Beşiktaş JK. Druhého ročníku se účastnilo 38 klubů, ze kterých podobným stylem vzešlo 8 klubů. Ty byly rozděleny do 2 skupin po čtyřech týmech. Jejich vítězové se utkaly ve finále ve dvou zápasech. Vítězem se opět stal Beşiktaş JK. Třetí ročník se již nekonal, protože se kluby dohodly s federací na založení celonárodní ligy s názvem Milli Lig.\n\nŠestnáct nejlepších klubů ze tří nejsilnějších regionálních soutěží (Istanbul, Izmir a Ankara) postavilo soutěž, kterou Turecká fotbalová federace označila za národní ligu a dala jí název Milli Lig. Účast v ní si kluby vybojovaly na podzim 1958, kdy se hrála kvalifikace. Soutěž se skládala ze dvou osmičlenných skupin. Vítězi skupin se stali Galatasaray SK a Fenerbahçe SK, kteří se následně utkaly ve dvojzápasovém finále. Po výsledcích 1–0 a 0–4 zvítězilo Fenerbahçe SK, které tak dostalo možnost startovat v Poháru mistrů 1959/60. Žádný z klubů nejvyšší soutěž neopustil, naopak byla doplněna na 20 členů. Formát byl změněn na klasický tabulkový, kdy každý z týmů sehrál 38 zápasů. Vítězem se stal tým s nejvyšším počtem bodů. Z opačného konce tabulky sestupovaly tři nejhorší kluby do \"Baraj Games\", což byla jakási barážová soutěž o 6 členech. Tři nejlepší postupovaly do Milli Lig a tři sestupovaly do Regionálních soutěží.\n\nK dalším změnám došlo v sezoně 1962/63, kdy byla soutěž opět rozdělena do dvou skupin, tentokrát jedenáctičlenných. Nejlepších 6 z každé skupiny postoupilo do finálové ligy, která rozhodla o mistru i sestupujících. Následující ročník se již opět hrál klasickým způsobem tabulky. Soutěž však snížila počet členů na 18 a změnila název na 1.Lig. Od sezony 1964/65 kolísal počet členů mezi 16 a 17, konče sezonou 1982/83, kdy ji hrálo opět 18 členů.\n\nV Turecku se ujala tradice udělovat za každých pět mistrovských titulů zlatou hvězdu. Prvním, komu se tato hvězda podařila získat byl v roce 1967 Beşiktaş JK. V té době však nebyly tomuto klubu oficiálně uznány 2 tituly z Federatin Cupu, takže prvním oficiálním držitelem bylo o rok později Fenerbahçe SK. V roce 1972 zvládla tento počin i Galatasaray SK. Tyto tři kluby vyhrály všech soutěžních 19 ročníků do roku 1976, kdy triumfoval Trabzonspor a započal svou vítěznou devítiletou éru, během které získal 6 mistrovských titulů.\n\nBěhem 80. let vzrostl počet klubů v soutěži až na dvacet. V roce 1983 se Fenerbahçe SK jako prvnímu klubu podařilo získat 10. mistrovský titul a 2. hvězdu ke svému logu. Léta devadesátá zase patřily rivalovi z Galatasaray SK, který úspěšnou sedmititulovou éru (během 10 ročníků) zakončil ziskem trofejí za vítězství v Poháru UEFA 1999/00 a Superpoháru UEFA 2000. Tento klub byl v roce 2002 zároveň prvním, který připnul třetí zlatou hvězdu za 15. titul.\n\nV roce 2001 byla založena 1. Divize, čili druhá liga a změnil se systém nižších soutěží. Při této příležitosti změnila liga název na dnešní Süper Lig. Počet klubů se stabilizoval na osmnácti, počet sestupujících na čísle 3. Během 55 soutěžních ročníků (včetně Federation Cupu) získalo mistrovský titul pouze 5 klubů. Tím posledním byl v sezoně 2009/10 Bursaspor. Ke konci sezony 2011/12 byli shodně s 18 tituly nejúspěšnějšími kluby Fenerbahçe SK a Galatasaray SK. Druhý jmenovaný však dokázal titul obhájit i v sezoně 2012/13 a ujal se vedení v historické tabulce.\n\nDle tureckých zvyků a pravidel smí klub umístit nad logo svého dresu zlatou hvězdu za každých 5 mistrovských titulů. Ke konci sezony 2011/12 získali právo na 3 zlaté hvězdy (za 15 titulů) Fenerbahçe SK (18) a\nGalatasaray SK (18). Dvě hvězdy na dresu nosí fotbalisté Beşiktaş JK (13) a jednu hvězdu fotbalisté Trabzonsporu (za 6 získaných titulů).\n\nZdroje:\nPozn.: v závorce je uveden počet vstřelených gólů nejlepších střelců\n\n"}
{"id": "585586", "url": "https://cs.wikipedia.org/wiki?curid=585586", "title": "Sekáč rohatý", "text": "Sekáč rohatý\n\nDorůstá 6–9 mm (velikost těla). Hlavohruď je po celé šířce srostlá se zadečkem. Pokožka je krytá kutikulou, která vytváří výrůstky. Má šest párů končetin. První jsou chelicery ukončené klepítky, přičemž druhý článek klepítek je u samečků kuželovitě prodloužený. Druhý pár jsou makadla a další čtyři páry kráčivé nohy, které jsou velmi tenké a velmi dlouhé. Dvě oči jsou umístěny na očním hrbolku. Na zadečku tvoří druhý a třetí článek pohlavní víčko, pod nímž jsou skryty pohlavní orgány.\n\nVajíčka klade do štěrbin v půdě nebo na spodní stranu listů. Ta tam přezimují a na jaře se líhnou mláďata, která dospívají koncem léta.\n\nŽiví se drobným hmyzem (roztoči, třásněnky, mšice), malými měkkýši, ale i hnijícími rostlinami. Ničí škůdce v polních kulturách, je velmi užitečný.\n\nŽije na suchých i vlhkých místech v přírodě, ale i synantropně (= výskyt v blízkosti člověka) a je hojný.\n\n"}
{"id": "585587", "url": "https://cs.wikipedia.org/wiki?curid=585587", "title": "Bajdá", "text": "Bajdá\n\nBajdá, al-Bajdá ( ) je město na severovýchodě Libye, na pobřeží Středozemního moře. V roce 2010 mělo 250,000 obyvatel.\n\nMěsto se nachází v kopcích Kyrenaiky, takže zde vládne příjemné středomořské klima, na rozdíl od okolních pouští a polopouští. Díky vyšší nadmořské výšce zde dokonce i občas napadne sníh.\n"}
{"id": "585588", "url": "https://cs.wikipedia.org/wiki?curid=585588", "title": "Hamé", "text": "Hamé\n\nHamé s.r.o. je česká firma zabývající se výrobou trvanlivých i chlazených potravin. Vznikla původně v Babicích, později se sídlo přesunulo do Kunovic u Uherského Hradiště. Má 7 výrobních závodů v České republice a tři v zahraničí. Mimo území Česka to jsou závody Caracal v Rumunsku, Bogoljubovo v Rusku a v Prešově na Slovensku.\n\nHamé se řadí mezi největší české producenty potravin a má ve svém portfoliu na 1 700 různých druhů produktů: kečupy, paštiky, masové konzervy, hotová jídla, zeleninové výrobky, ovocné směsi, džemy, kompoty, kojenecká strava, bagety, sendviče, sirupy a další. Kromě obchodní značky Hamé své výrobky prodává i pod prémiovými značkami Veselá pastýřka, Otma, Znojmia, Hamánek a Hamé Life Style. \n\nV roce 2014 měla firma tržby 4,9 miliardy korun a čistý zisk činil 234 milionů korun. Export tvoří více než polovinu tržeb Hamé a firma vyváží své produkty do zhruba 40 zemí světa na pěti kontinentech. V roce 2014 oznámila, že se jí podařilo vyvézt první produkty do Číny a že i nadále plánuje rozvíjet obchod v perspektivních afrických zemích.\n\nV roce 1922 založil jeden živnostník v Babicích konzervárenskou dílnu, kterou v roce 1932 získala společnost Biochema, jakožto významný tuzemský konzervárenský podnik. Tato firma začala své produkty vyvážet do zahraničí, kde jedna z významných cílových destinací bylo Irsko. A právě ze staroirštiny pochází i samotné slovo „Hamé“, které znamená \"Domov\". Slovo Hamé je v logu znázorněno spolu s medvědem, který symbolizuje přírodní sílu.\n\nFirmu koupila v roce 2008 islandská společnost Nordic Partners; za Hamé zaplatila zhruba 4,5 miliardy korun. V prosinci 2015 odkoupila Hamé norská firma Orkla, když zaplatila 175 milionů eur (v přepočtu 4,7 miliard korun).\n\nNa ruský trh dodávala místní konzervárna Ruzkom paštiky, jejichž plechovky měly podobný design jako od firmy Hamé. Rozdíl byl v otočeném písmenu \"M\" v názvu značky, které v azbuce značí \"Š\", a název se tak čte \"Naše\". \n\nHamé zažalovala společnost Ruzkom za poškození dobrého jména a matení spotřebitelů. Roku 2013 Hamé u ruského soudu spor vyhrála a Ruzkom musí podle pravomocného rozhodnutí zaplatit poškozenému Hamé více než 8,2 mil. rublů. Firma Ruzkom dosud soudní rozhodnutí nerespektovala a odškodné neuhradila. Částku za poškození práv, značky a obchodních zájmů společnosti Hamé nyní vymáhá soudní exekutor.\n\n"}
{"id": "585591", "url": "https://cs.wikipedia.org/wiki?curid=585591", "title": "Sky Soap", "text": "Sky Soap\n\nSky Soap byl televizní kanál provozovaný společností British Sky Broadcasting, který vysílal mix amerických a britských soap oper, mezi jinými i Emmerdale a Take the High Road.\n\nKanál začal vysílat 3. října 1994 ze satelitu Astra 1C každý všední den od osmi hodin do půlnoci, vysílací čas se ale brzy změnil na čas od půlnoci do šestnácti hodin. V roce 1997, se kanál přesunul na satelit Astra 1B a změnil vysílací čas na 11:00 - 16:00. Sky Soap ukončil vysílání 30. dubna 1999 kvůli nízké sledovanosti.\n\n\n"}
{"id": "585593", "url": "https://cs.wikipedia.org/wiki?curid=585593", "title": "Sky Show", "text": "Sky Show\n\nSky Show byl zábavní televizní kanál provozovaný společností SKY Italia, vyslaný v její satelitní platformě na pozici 116.\n\nKanál vysílal italské komické pořady, jako \"Shake It\", který si kanál produkoval sám, nebo klasickým \"Scherzi a parte\" (produkovaným kanálem Happy Channel), mezinárodní pořady, sitcomy a televizní filmy. Dne 21. dubna 2009 byl kanál zrušen poté, co byl Sky Vivo znovu spuštěn jako Sky Uno, a 1. srpna 2015 byl zaniklý kanál nahrazen novým kanálem MTV.it.\n\n\n\n\n"}
{"id": "585594", "url": "https://cs.wikipedia.org/wiki?curid=585594", "title": "Sky Uno", "text": "Sky Uno\n\nSky Uno (česky \"Sky Jedna\") je italský zábavní televizní kanál, který byl založen na myšlence nyní nevysílajícího kanálu, zaměřeného na reality show \"SKY Vivo\", obou vlastněných a vysílaných na SKY Italia. Tento kanál zahájil své vysílání 1. dubna 2009 v platformě Sky Italia na pozici 109. Jeho o hodinu posunutá verze - Sky Uno +1 zahájila vysílání 21. dubna 2009, 20. října 2010 přešel kanál na vysílání ve formátu 16:9. V současné době je připravována HD verze kanálu, která by měla zaháhjit vysílání v prosinci 2011.\n\n\nsky.it\n"}
{"id": "585595", "url": "https://cs.wikipedia.org/wiki?curid=585595", "title": "MTV Hits (Itálie)", "text": "MTV Hits (Itálie)\n\nMTV Hits je italský televizní kanál, který vlastní z 51% Telecom Italia Media (ze skupiny Telecom Italia) a zbývajících 49% vlastní MTV Networks Europe (ze skupiny Viacom). Tento placený kanál vysílá hlavně hudbu italských a mezinárodních hudebníků.\n\nTento kanál je dostupný v satelitní platformě SKY Italia (na kanále 704) a v italských IPTV TVdiFASTWEB, Alice Home TV a Infostrada TV.\n\n\n"}
{"id": "585596", "url": "https://cs.wikipedia.org/wiki?curid=585596", "title": "MTV Hits (Evropa)", "text": "MTV Hits (Evropa)\n\nMTV Hits (dříve MTV Extra) je 24 hodin denně vysílající kanál MTV Networks Europe, který vysílá pouze hudební videoklipy. Tento kanál začal vysílat 1. května 2001. Kanál je dostupný ve Spojeném království, Belgii, Holandsku, Irsku, Francii, Švédsku, Dánsku, Norsku, Finsku, Rumunsku, Izraeli, Rakousku, Německu, Švýcarsku, Polsku, České republice, Maďarsku a na Slovensku.\n\nV Itálii, je kanál MTV Hits jako jiný kanál, který se zaměřuje na italské a mezinárodní umělce.\n\nV České republice je kanál dostupný na sateitní platformě UPC Direct.\n\nna slovensku je kanál dostupny v satelitních platformach skylink,digi tv a magio sat\n\n\n"}
{"id": "585597", "url": "https://cs.wikipedia.org/wiki?curid=585597", "title": "MTV Shows", "text": "MTV Shows\n\nMTV Shows je zábavní televizní kanál MTV, který je vysílán ve Spojeném království Velké Británie a Irska. Kanál začal vysílat 8. listopadu 2007 na platformách Virgin Media, Sky a 15. října 2009 v UPC Ireland jako kanál MTV R, přičemž písmenko R bylo často psáno jako \"Ⓡ\".\n\n1. března 2010 byl kanál přejmenován na MTV Shows.. Tento kanál je zaměřen pouze na pořady z produkce MTV, a nevysílá tedy téměř žádnou hudbu.\n\n\n"}
{"id": "585599", "url": "https://cs.wikipedia.org/wiki?curid=585599", "title": "Nickelodeon (Evropa)", "text": "Nickelodeon (Evropa)\n\nNickelodeon, často zkracovaný jako „Nick“, je dětská televizní stanice se sídlem ve Spojených státech amerických, která na jaře 2010 expandovala také do České republiky a na Slovensko. Vedle Disney Channel je hlavní televizní stanicí vysílající v mnoha zemích světa. V roce 2010 byl Nickelodeon ve Spojených státech hodnocen jako nejlepší dětská televize, pokořujíc tak konkurenční Disney Channel, Boomerang a Cartoon Network. Česká verze nabízí v současnosti seriály jako Změna hry, Spongebob v kalhotách, Kouzelní kmotříčci a momentálně je nabízena distribuční společností UPC Česká republika, Skylink, O2TV a T-Mobile TV.\n\nNickelodeon začal vysílat v listopadu 1998 na Maltě, který vysílal 12 hodin denně. Na Vánoce 1998 začal Nickelodeon vysílat v Rumunsku 24 hodin denně. V České republice začal Nickelodeon vysílat 10. února 2010. Původně sdílely českou webovou stránku Nickelodeonu ve všech třech zemích. V únoru byl také Nickelodeon East Europe (který nebyl verzí pro Česko a Rumunsko ale pro Maltu) rozdělen do dvou kanálů- Nickelodeon pro Afriku a SNS, a novou verzi pro Českou republiku, Maďarsko, Rumunsko a Maltu.\n\nProvozovotalem programu Nickelodeon je MTV Networks, s.r.o. Orgánem dohledu nad provozováním televizního vysílání je Rada pro rozhlasové a televizní vysílání (RRTV).\n\n\n\n\n\n"}
{"id": "585604", "url": "https://cs.wikipedia.org/wiki?curid=585604", "title": "Čatní", "text": "Čatní\n\nČatní, též čatný, (původně , ) je tradiční pochutina indické kuchyně, dochucující základní jídlo. Ostré čatní dobře doplňuje fádní pokrm a jasnou barvou zdobí stůl. \n\nČatní je souhrnný název pro mnoho druhů hustých omáček, připravovaných z rozličných surovin jako ovoce, zelenina, rozinky, česnek, cibule, hořčice, ocet a dalšího množství přísad (včetně mravenců nebo larev). Používá se k dochucení jídel z masa i vegetariánských. Má široké spektrum chutí, od ostré, pikantní po lahodnou, více sladkou. Na Západě je dostupné v hotové formě, prodávané ve skleničkách, v Indii se připravuje většinou čerstvé, často ze sezónních plodin. \n\nPříprava je časově značně náročná, neboť jednotlivé komponenty je nutno vařit tak dlouho, dokud nejsou zcela rozvařené; poté se smíchají v pastu či omáčku. \n\nK tomu, aby se zvýraznila a odstínila chuť základního pokrmu, stačí přidat jednu – dvě lžičky čatní, které se podává v malých mističkách nebo se klade na talíř spolu s rýží. Čatní povzbuzuje chuť a stimuluje zažívání.\n\n"}
{"id": "585605", "url": "https://cs.wikipedia.org/wiki?curid=585605", "title": "Ginnifer Goodwin", "text": "Ginnifer Goodwin\n\nGinnifer Michelle Goodwin, rodným jménem Jennifer Michelle Goodwin, přezdívaná Gigi (* 22. května 1978, Memphis, Tennessee, USA) je americká herečka. Nejvíce se proslavila rolí Margene Heffman v seriálu stanice HBO \"Velká láska\" a dále za role ve filmech \"Úsměv Mony Lisy\" (2003), \"Walk the Line\" (2005), \"Až tak moc tě nežere\" (2009), \"Ramona a Beezus\" (2010) a \"Tvůj snoubenec, můj milenec\" (2011). Během let 2011 až 2018 hrála hlavní roli v seriálu stanice ABC \"Bylo, nebylo\". Také propůjčila svůj hlas v roce 2016 disney filmu \"\" (2016).\n\nGinnifer se narodila v Memphisu v Tennessee. Její matka Linda pracovala pro FedEx a Apple a její otec Tim Goodwin vlastnil nahrávací studio. Její mladší sestra Melissa Goodwin pracuje jako animátorka na show jako například Robot Chicken, do kterého samotná Ginnifer propůjčila svůj hlas. V roce 1996 odmaturovala na Lausanne Collegiete School a později po dobu jednoho roku navštěvovala Hanover College, ale titul v umění získala na Bostonské univerzitě. Po získání titulu studovala v Anglii v Shakespearském institutu s Národní Shakespearskou společností.\n\nVe filmu a v televizi účinkuje od roku 2000, kde se poprvé objevila v televizním seriálu \"Ed\", v hraném filmu si poprvé zahrála větší roli ve snímu \"Úsměv Mony Lisy\", kde hrála vysokoškolskou studentku Conni Bakerovou, kterou vyučuje Katherine Ann Watson (Julia Robertsová). Ve snímku \"Single Man\" si zahrála s Julianne Moore a Colinem Firthem. V roce 2004 si hahrála hrála 1. manželku Johnyho Cashe Vivian ve snímku \"Walk the Line\".\n\nV únoru 2009 vyšel film \"Až tak moc tě nežere\", ve kterém si Ginnifer zahrála roli Gigi. Za roli obdržela nominaci na People's Choice Awards. V dubnu 2009 začala nahrávat film \"Ramona\", ve kterém hraje tetu Beu.\n\nV roce 2011 získala jednu z hlavních rolí v seriálu stanice ABC \"Bylo, nebylo\". V seriálu hrála Sněhurku a Mary Margaret.\n\nV roce 2019 se objevila v seriálu The Twilight Zone a Heartstrings a také získala hlavní roli Beth Ann v seriálu \"Why Women Kill\".\n\nGinnifer chodila s hercem Chrisem Klainem, se kterým se rozešla v roce 2008. Později začala chodit s hercem Joeym Kernem, se kterým se v prosinci 2010 zasnoubila. V květnu 2011 zásnuby odvolali. Na podzim roku 2011 začala chodit s hercem ze seriálu \"Bylo, nebylo\" Joshem Dallasem. Pár se v říjnu 2013 zasnoubil a 12. dubna 2014 v Kalifornii uzavřeli sňatek. Mají dva syny, jeden se narodil v roce 2014 a druhý 2016. \n\n"}
{"id": "585608", "url": "https://cs.wikipedia.org/wiki?curid=585608", "title": "Václav Špidla", "text": "Václav Špidla\n\nVáclav Špidla (28. září 1922, Praha – 21. června 1979, Praha) byl český herec a režisér, otec politika Vladimíra Špidly.\n\nV letech 1942–1943 začínal u kočovných divadelních společností (F. Nechyba, V. Rovenský). Po druhé světové válce vystudoval dramatické oddělení Pražské konzervatoře (1946) a DAMU (absolutorium 1948), po studentském divadle DAMU, DISKu, vystupoval jako herec v Divadle 5. května. V letech 1948 až 1954 byl členem Vinohradského divadla (resp. od roku 1950 zde působícího Divadla československé armády). Na Vinohradech úzce spolupracoval s režisérem Jiřím Frejkou, jehož byl oblíbeným žákem. Později se však podílel jako předseda KSČ v Divadle československé armády na jeho kádrování.\nPo odchodu z Divadla československé armády se věnoval především divadelní režii. Byl angažován jako režisér a herec v divadle v Plzni (1954–1963), od roku 1960 do roku 1963 zde byl i šéfem činohry. V roce 1963 přešel do Národního divadla v Praze, kde pracoval až do roku 1972. Zde režíroval deset inscenací. Rovněž hrál v menších rolích, především ve hrách, které sám režíroval. Pak odešel do kladenského Divadla Jaroslava Průchy, kde působil jako režisér až do závěru svého života. \n\nJeho synem je český politik Vladimír Špidla (ČSSD), narozený v roce 1951.\n\n\n\n"}
{"id": "585609", "url": "https://cs.wikipedia.org/wiki?curid=585609", "title": "Seznam vodopádů ve Slovinsku", "text": "Seznam vodopádů ve Slovinsku\n\nTento seznam uvádí patnáct nejvyšších vodopádů ve Slovinsku.\n"}
{"id": "585613", "url": "https://cs.wikipedia.org/wiki?curid=585613", "title": "Hvězda mého srdce", "text": "Hvězda mého srdce\n\nAnketu Hvězda mého srdce uspořádala v červnu roku 2008 Česká televize. Šlo o diváckou anketu o nejpopulárnějšího herce a herečku českého filmu uspořádanou u příležitosti 110. výročí českého filmu. Finálový večer byl vysílán v přímém přenosu z Vinohradského divadla.\n\n"}
{"id": "585615", "url": "https://cs.wikipedia.org/wiki?curid=585615", "title": "Povodeň v Česku 2010", "text": "Povodeň v Česku 2010\n\nÚzemí České republiky bylo povodní postiženo dvakrát:\n"}
{"id": "585619", "url": "https://cs.wikipedia.org/wiki?curid=585619", "title": "Klient (chráněnec)", "text": "Klient (chráněnec)\n\nKlient (lat. \"cliens\", chráněnec) byla ve starém Římě polosvobodná osoba, závislá na svém ochránci (\"patronus\").\n\nKlient byl sice svobodný, ale nemajetný člověk (bezzemek), který nebyl právní osobou. Patřil k rodu (případně i k hospodářství) svého patricijského patrona, nosil obvykle jeho rodové jméno a byl mu zavázán úctou a různými službami. Ve starších dobách s ním šel do boje a měl ho případně vykoupit ze zajetí, pracoval pro něho na poli a později ho podporoval politicky, například při volbách. Naopak patron své klienty (klientelu) podporoval hmotně, poskytoval jim právní ochranu, případně jim dával do dočasného užívání kus půdy. Vztah patrona a klienta se pokládal za posvátný, oba si byli povinni být loajální a nesměli proti sobě svědčit u soudu. Za porušení vzájemné věrnosti hrozil oběma velmi přísný trest, podle Zákona dvanácti desek trest smrti. V pozdější době počet klientů rostl, jak přibývalo přistěhovalců a propuštěnců. V císařské době vojenský a politický význam klientely klesal a klienti postupně splynuli s plebejci: byli to prostě nemajetní lidé, závislí obživou na svém patronovi nebo vůbec chudina.\n\nO sociálním původu klientského vztahu jsou různé teorie. Podle jedněch (Fustel de Coulanges, Rudolf Ihering) to byli původně nevolníci propuštění bez náležitých zákonných formalit (\"manumissio\"), podle jiných lidé z dobytých obcí Latia. Přinejmenším v republikánské době se klienti rekrutovali hlavně z přistěhovalců a propuštěnců, ale v pozdější době byli mezi nimi i zchudlí patriciové.\n\nKlienty ve smyslu chráněnců vystřídali ve středověku koloni a poddaní, případně vasalové. Slovo klient se znovu objevilo v novověku, původně ve smyslu chráněnců, později zákazníků a vůbec osob, které si něco kupují nebo najímají. Klientela v neutrálním smyslu znamená soubor více méně stálých zákazníků, někdy však dostává i pejorativní význam skupiny, jíž vlivná osoba poskytuje hmotnou podporu a výhody výměnou za politickou podporu. Odtud také klientelismus.\n\n"}
{"id": "585620", "url": "https://cs.wikipedia.org/wiki?curid=585620", "title": "Ekonomika Španělska", "text": "Ekonomika Španělska\n\nEkonomika Španělska je vyspělou různorodou průmyslovou ekonomikou.\n\nŠpanělsko je největším pěstitelem oliv na světě. Dále je známá produkce vinné révy, citrusů, zeleniny, korkového dubu aj. \n\nOblastí největší produkce zeleniny (především rajčat, paprik a okurek) v Evropě je okolí andaluské Almeríe. Zelenina se tam pěstuje v pařnících z bílých plastových fólií na ploše 30 000 ha, která je rozdrobena mezi 16 000 rodinných farem. Celková produkce dosahuje až 2,5 milionu tun zeleniny ročně. Pěstují se tu speciálně vyšlechtěné trvanlivé odrůdy, navíc se sklízejí před úplným dozráním, proto nevynikají svou chutí. Rostliny jsou usazeny v pytlích s nadrceným vulkanickým substrátem, závlaha, živiny i hnojivo je jim dodávaná hadičkami se senzory. Sklízí se po celý rok. V oblasti pracuje až 80 000 zaměstnanců, převážně cizinců. Okolí Almeríe je slunečné (až 330 dnů v roce) a voda je získávána pomocí hloubkových vrtů z podzemních pramenů, objevených v 60. letech 20. století. Největšími konkurenty Španělska v produkci zeleniny jsou Nizozemsko, Maroko, Alžírsko a Turecko.\n\nHlavní složky španělského průmyslu jsou dopravní (automobily, lodě) a lehké strojírenství (kuchyňské elektrospotřebiče). Výroba aut probíhá např. ve městech Martorell (Seat), Valencie (Ford), Vigo (Citroen, Peugeot), Valladolid (Renault), Zaragoza (Opel) a Pamplona (Volkswagen). Velký rozvoj zaznamenal chemický průmysl. Významné je i obuvnictví, oděvní průmysl (se zaměřením na módní doplňky), potravinářství a zpracování korku.\n\nŠpanělsko patří díky přírodní i kulturněhistorické atraktivitě k nejnavštěvovanějším zemím světa.\n"}
{"id": "585621", "url": "https://cs.wikipedia.org/wiki?curid=585621", "title": "Florence Owensová Thompsonová", "text": "Florence Owensová Thompsonová\n\nFlorence Owensová Thompsonová (1. září 1903 – 16. září 1983), rozená Florence Leona Christie, byla předmětem portrétní fotografie Dorothey Langové s názvem Kočující matka z roku 1936. Tento portrét se stal důležitým snímkem z období Velké hospodářské krize v USA, kdy Langeová pracovala ve státní organizaci Farm Security Administration (Hospodářská bezpečnostní správa). K podpoře projektu sociálních a ekonomických reforem New Deal vybral tuto fotografii i prezident Franklin Delano Roosevelt.\n\nKnihovna Kongresu doplnila snímek \"Kočující matka\" popiskem, že \"se jedná o opuštěnou sběračku hrachu v Kalifornii, matku sedmi dětí, ve věku třicet dva let, Nipomo, Kalifornie.\" Dcera Thompsonové Katherine (na snímku vlevo) řekla při rozhovoru v prosinci 2008, že poté, co fotografie vešla ve známost, začala rodina cítit hanbu za svou chudobu.\n\nV březnu 1936, po sběru řepy v Imperial Valley, Thompsonová a její rodina cestovali po americké silnici Highway 101 směrem na Watsonville v Kalifornii s nadějí, že se tam najde více práce. Na silnici však automobilu praskl řetěz, to muselo jet na neutrál až muselo zastavit poblíž tábora sběračů hrachu u Nipomo Mesa. Dva synové Thompsonové vzali řetěz společně s motorovým chladičem, který byl také poškozen, opravit do města. Thompsonová a zbytek jejích dětí si zřídili dočasné tábořiště.\n\nLidé v táboře, kterých bylo přes dva tisíce, marně čekali na práci, kvůli které se sjeli ze všech koutů USA. Počasí na začátku roku 1936 bylo velmi chladné a velká část úrody na polích zmrzla. Hladoví lidé bez domova, kteří stejně jako Thompsonová doufali, že jim někdo přece jen zaplatí.\n\nZatímco čekali, jela okolo Dorothea Langeová, která pracovala pro agenturu FSA, a začala matku s její rodinou fotografovat. Během deseti minut pořídila 6 snímků.\n\nBěhem přípravy fotografie na výstavu v roce 1941, byl na negativu slavné fotografie vyretušován palec matky v dolním pravém rohu obrazu. Retuš je stále vidět i na autorské zvětšenině, kterou na přelomu minulého století získalo kalifornské muzeum Getty v Malibu za více než 250 tisíc dolarů.\n\nNa konci 60. let našel Bill Hendrie původní originály \"Kočující matky\" a 31 dalších vintage printů Langeové v kontejneru v San José. Po smrti Hendrieho a jeho ženy tyto fotografie znovuobjevila při vyklízení domova rodičů jejich dcera Marian Tankersley.\n\nV roce 1998 se vyretušovaná fotografie Matky dostala na známku o nominální hodnotě 32 centů americké poštovní služby u příležitosti oslavné série 30. let dvacátého století. Tisk známky byl neobvyklý, neboť dcery Katherine McIntosh (vlevo) a Norma Rydlewski (v náručí Thompsonové) byly ještě v době tisku naživu a \"je velmi neobvyklé pro poštovní služby tisk známky s podobiznami jednotlivců, kteří nejsou mrtví nejméně 10 let\".\n\nVe stejném měsíci, kdy byla vydána americká známka, byla na aukci Sotheby's v New Yorku prodána fotografie s ručně psanými poznámkami Langeové a jejím podpisem za 244 500 dolarů. V listopadu 2002 se prodal vintage print \"Matky\" od Dorothey Langeové prodal na New York Christie za 141 500 dolarů. V říjnu 2005 anonymní kupec vyplatil 296 000 dolarů v newyorské Sotheby za nově objevený snímek Langeové. Jeho cena celkem šestkrát překročila původní nabízenou sumu.\n\nThompsonová byla hospitalizována a její rodina požádala o finanční pomoc na konci srpna 1983.\n\nDo září rodina sehnala darem celkem 25 000 dolarů na zaplacení lékařské péče. Thompsonová zemřela na „rakovinu a problémy se srdcem“ ve Scotts Valley v Kalifornii 16. září 1983. Byla pohřbena vedle svého manžela Georga v Lakewood Memorial Parku v Hughsonu v Kalifornii a na jejím náhrobním kameni je nápis: „FLORENCE LEONA THOMPSON Kočující matka “ Legenda o síle amerického mateřství“.\n\nDcera Thompsonové Katherine McIntosh řekla při rozhovoru CNN v prosinci 2008, že poté, co slavná fotografie vešla ve známost, začala rodina cítit hanbu a stydět se za svou chudobu.\n\nDalších 5 fotografií, které Dorothea Langeová pořídila:\n\nPoslední fotografie byla jako jediná použita o několik dnů později v novinách \"San Francisco News\" ve zprávě o příběhu hladovějících přistěhovalců. Vláda na místo poslala čtyřicet tisíc kilogramů jídla. Thompsonová s dětmi už tam nebyla, krátce předtím z tábora odjela.\n\n"}
{"id": "585623", "url": "https://cs.wikipedia.org/wiki?curid=585623", "title": "Kurvice", "text": "Kurvice\n\nPotok Kurvice je pravostranný přítok řeky Doubravy v okrese Chrudim v Pardubickém kraji. Délka jeho toku činí 6,5 km a plocha povodí měří 6,8 km².\n\nPotok pramení v Železných horách severozápadně od Zbyslavce v nadmořské výšce 515 m. Zpočátku teče v lesích Železných hor severozápadním směrem. U vesnice Licoměřice se stáčí na jihozápad, protéká Bousovem a na západním okraji Ronova nad Doubravou se vlévá se do Doubravy v nadmořské výšce 237 m. \n\nNa svém toku napájí několik rybníků, z nichž největší je Beran v Ronově nad Doubravou.\n"}
{"id": "585626", "url": "https://cs.wikipedia.org/wiki?curid=585626", "title": "Synagoga v Pardubicích", "text": "Synagoga v Pardubicích\n\nPardubická synagoga byla výstavnou synagogou postavenou v novorománském stylu. Nacházela se na místě dnešní křižovatky u obchodního dobu Tesco, tedy na rohu dnešních ulic 17. listopadu a Palackého. \n\nPůvodní architektonický návrh stavitele Františka Schmoranze ze Slatiňan pochází již z roku 1866, samotná synagoga však byla postavena až v letech 1878 až 1880 synem stavitele, Františkem Schmoranzem mladším, a Janem Machytkou za celkové náklady 28 tisíc zlatých. Prvním rabínem se zde stal Adolf Nähnadl. V roce 1904 došlo k přestavbě synagogy, při níž byla budova opravena a rozšířena („byl rozšířen vstupní prostor, obnoven strop, budova byla znovu vymalována a zasazena pamětní deska starostovi náboženské obce Marku Oesterreicherovi, která je dnes uložena v obřadní síni židovského hřbitova“). Součástí synagogy byla oddělená galerie pro ženy, nacházející se nad vstupní částí synagogy a v pozdější době též varhany.\n\nPo druhé světové válce již synagoga nebyla využívána k náboženským účelům, přesto však byla navrácena místní židovské obci. Její prostory byly využívány jako městská galerie. V rámci přestavby centra města pak byla synagoga v letech 1958 až 1959 zdemolována. Od roku 1883 až do uvedené demolice stál před budovou synagogy pomník vynálezců ruchadla, bratranců Veverkových.\n\nV části někdejšího prostoru synagogy dnes stojí Dům služeb čp. 237. Dne 6. prosince 1992 byla na této budově odhalena pamětní deska, připomínající synagogu a 50. výročí deportace pardubických Židů do koncentračního tábora Terezín.\n"}
{"id": "585627", "url": "https://cs.wikipedia.org/wiki?curid=585627", "title": "Metro v Adaně", "text": "Metro v Adaně\n\nMetro v Adaně tvoří jednu linku o celkové délce 14 km. Po dlouhých průtazích způsobených nedostatkem financí na dokončení metra byla linka otevřena 14. května 2010. Metro má celkem 13 stanic, z toho 2 jsou podzemní, 5 je nadúrovňových a 6 povrchových. Linka začíná na severozápadním kraji města poblíž psychiatrické léčebny a pokračuje jihovýchodním směrem, kde projíždí kolem nádraží, dále pak na jih do staré části města, kde se stáčí na východ, protíná řeku Seyhan a končí u autobusového nádraží Yüreğir. Do budoucna se počítá s rozšířením metra dále na sever po levém břehu řeky Seyhan až k Univerzitě Çukurova.\n\n"}
{"id": "585629", "url": "https://cs.wikipedia.org/wiki?curid=585629", "title": "Elena Kaganová", "text": "Elena Kaganová\n\nElena Kaganová (* 28. dubna 1960, New York, Spojené státy americké) je americká právnička, od 7. srpna 2010 soudkyně Nejvyššího soudu Spojených států amerických. Jedná se v pořadí o 112. člena tohoto soudu a teprve čtvrtou ženu.\n\nNarodila se v New Yorku a studovala na Princentonské univerzitě a na Harvardově univerzitě. Poté učila na Chicagské univerzitě, odkud odešla dělat poradce prezidentovi Billu Clintonovi. Později se vrátila na Harvardovu univerzitu, kde byla nejprve profesorkou a později děkankou právnické fakulty Harvardovy univerzity.\n\nDo Nejvyššího soudu ji nominoval prezident Barack Obama na místo uvolněné odchodem Johna Paula Stevense na odpočinek.\n\nNemá manžela ani děti a vyznává konzervativní judaismus.\n"}
{"id": "585632", "url": "https://cs.wikipedia.org/wiki?curid=585632", "title": "Frantz Fanon", "text": "Frantz Fanon\n\nFrantz Fanon (20. července 1925 ve Fort-de-France – 6. prosince 1961 v Bethesdě) byl martinický politický myslitel, vzděláním psychiatr. Proslavil se zejména svými esejistickými knihami \"Peau noire, masques blancs\" (Černá pleť, bílé masky, 1952) a \"Les Damnés de la terre\" (Psanci této země, 1961), v nichž shrnul důsledky kolonialismu a rasismu v tom, jak se odrazily v mentalitě lidí. Jeho názory významně ovlivnily protikoloniální hnutí v polovině 20. století, především v Africe.\n\n"}
{"id": "585633", "url": "https://cs.wikipedia.org/wiki?curid=585633", "title": "Vinařské oblasti Rakouska", "text": "Vinařské oblasti Rakouska\n\nDolní Rakousy jako pěstitelská oblast vína má nezměrný potenciál co do terroiru a rozličných stylů vín. Zatímco v osmi specifických oblastech této spolkové země stojí v popředí vždy ty nejdůležitější typické styly, stále zůstává pod označením „Niederösterreich“ (Dolní Rakousko, Dolní Rakousy) dostatek prostoru pro rarity, ale také pro mezinárodně důležité odrůdy jako je Chardonnay, Rulandské bílé nebo Sauvignon Blanc, elegantní červená vína nebo speciality sladkých vín.\n\nHistorická místa, „sexy“ červená vína\nArcheologické vykopávky posledních let odkrývají v Carnuntu svědectví římské kultury, ukryté v zemi bohaté na historii. Tato zem vydává ale také jiné „poklady“, na ploše 1 000 hektarů se rodí především červená vína typická pro tuto oblast. Např. „Rubin Carnuntum“ se symbolem brány vítězů umocňuje identitu oblasti, na kterou je hrdá celá „garda“ vinařských osobností.\n\nTypické pro tuto oblast jsou odrůdy Veltlínského zeleného a Ryzlinku rýnského\nJméno dala této oblasti řeka Kamp. Hlavním městem je Langenlois – největší město vína v Rakousku. Se 4 000 hektary je Kamptal jednou z největších pěstitelských oblastí země. Zvláštní postavení kultury a turistiky je podmíněno bezpočtem podniků „Heurige“ a vinoték, kde se přátelé dobrého vína setkávají s vinaři nejčastěji u Veltlínského zeleného a Ryzlinku rýnského.\n\nVysoká kultura vína začíná u prahornin a spraše\nKdyby mohly vinice promluvit, nebraly by napínavé diskuze v kremžském údolí konce. 2 250 hektarů, na kterých se zde pěstuje víno, je nakonec rozděleno na rozdílné zóny: město Kremž, oblasti položené na východ a malé vinařské oblasti jih od Dunaje. Spojujícím elementem je Veltlínské zelené a Ryzlink rýnský jako reprezentanti této oblasti – a poselství umění a kultury.\n\nTěžká vína s historií a budoucností\nThermenregion jako pěstitelská oblast vznikla zároveň s Vinařským zákonem roku 1985 po sloučení dvou původních oblastí Gumpoldskirchenu a Bad Vöslau. Plocha 2 500 hektarů se rozkládá od výběžku Wienerwaldu, kraje Vídně podél pohoří s horou Anninger až na jih od Badenu. Specialitami této oblasti jsou autochtonní odrůdy jako Zierfandel (nebo také Spätrot) a Rotgipfler (Červenošpičák) na severu a Svatovavřinecké na jihu.\n\nKořeněný veltlín – s páteří a finesou\nTraisental se statutem pěstitelské oblasti teprve od roku 1995 je nejmladší a s necelými 700 hektary zároveň jednou z nejmenších oblastí Rakouska. V jednom směru ale velká je: vedoucí postavení zde má Veltlínské zelené. V malých vinařských vesnicích lákají k návštěvě nesčetné povodní vinné sklípky a k výletům do minulosti třeba městečka Traismauer nebo Herzogenburg. Od roku 2006 se objevují na trhu typické ovocné, kořeněné „zelené veltlíny“ a svérázné, minerální ryzlinky pod označením „Traisental DAC“\n\nVeltlínu svědčí sprašové půdy\nV pěstitelské oblasti Wagram se 2 800 hektary vinic dělí na dvě zcela rozdílné zóny. Na sever od Dunaje se rozprostírá mohutný terénní schod, který začíná východně od Kremže a doprovází Dunaj kousek na jeho cestě po levém břehu. Před branami města Vídně se nachází jižně od Dunaje v Klosterneuburgu velká rakouská vinařská tradice se zaměřením do budoucna.\n\nNa příkrých terasách se daří monumentální vínům\nWachau – těsné údolí Dunaje mezi Melkem a Kremží – patří ke světovému kulturnímu dědictví a k zemím, kde se člověk cítí dobře. Na 14 00 hektarů, zčásti na strmých terasách, se pěstuje převážně Veltlínské zelené a Ryzlink rýnský. K typickým zdejším vínům patří Steinfeder, Federspiel a Smaragd.\n\nTam, kde roste „Pfefferl“\nWeinviertel je pojem, který zná každý rakouský milovník vína. Poslední dobou se však dostává tato největší rakouská pěstitelská oblast do povědomí veřejnosti i v zahraničí. Rozloha 16 500 hektarů je jistě podstatným faktorem, ale receptem na úspěch je Veltlínské zelené, speciálně pak s označením typickým pro tuto oblast: Weinviertel DAC.\n\n"}
{"id": "585636", "url": "https://cs.wikipedia.org/wiki?curid=585636", "title": "Závdavek", "text": "Závdavek\n\nZávdavek (latinsky \"arrha\", řecky \"αρραβων\") byl drobný dar či symbolická splátka, které si ve starých dobách (zejména ve starověkém Řecku a Římě) vzájemně dávali kontrahenti na znamení dohody při ujednání smlouvy. Dělo se tak kupříkladu při uzavření smlouvy trhové (v římském právu to byla tzv. \"arrha confirmatoria\"). Závdavek mohl v případném soudním sporu sloužit jako důkaz o uzavření smlouvy.\n\nV českém právu je závdavek upraven v § 1808 a 1809 občanského zákoníku jako forma potvrzení uzavření smlouvy a zároveň je jím poskytována jistota, že dluh bude splněn. Odevzdán ale musí být nejpozději při uzavření smlouvy. Jestliže pak ke splnění dluhu nedojde, může si druhá strana závdavek ponechat (pokud ho poskytla ona, může žádat dvojnásobek, nebo splnění dluhu, případně náhradu škody, není-li splnění už možné). Závdavek může sloužit i jako odstupné, jestliže se nesjedná zvlášť.\n"}
{"id": "585638", "url": "https://cs.wikipedia.org/wiki?curid=585638", "title": "Dohoda o reparacích mezi Izraelem a Západním Německem", "text": "Dohoda o reparacích mezi Izraelem a Západním Německem\n\nDohody o reparacích (: הסכם השילומים, \"Heskem ha-Šelomim\"), či Lucemburské dohody (: \"Luxemburger Abkommen\"), byly dohody o finančních reparacích uzavřeny mezi Izraelem a Spolkovou republikou Německo podepsané 10. září 1952, které vstoupily v platnost 27. března 1953. Podle této dohody Západní Německo zaplatilo Izraeli za otrockou práci a perzekuci Židů během holocaustu a kompenzovalo židovský majetek ukradený nacisty.\n\nV reakci na výzvy židovských organizací a Izraele pronesl v září 1951 západoněmecký spolkový kancléř Konrad Adenauer ve svém projevu před parlamentem: „Jménem německého lidu byly spáchány nepopsatelné zločiny, které volají po morálním a hmotném odškodnění (…) federální vláda je připravena, společně se zástupci židovstva a Státu Izrael (…) najít řešení problému hmotného odškodnění, což usnadní cestu k duchovnímu řešení nekonečného utrpení.“\n\nO měsíc později svolal místopředseda Židovské agentury a prezident Světového židovského kongresu Nachum Goldman setkání 23 hlavních židovských národních a mezinárodních organizací v New Yorku. Hlavním bodem setkání byla diskuse o hmotných požadavcích vůči Německu, a proto se organizace vzešlá z tohoto setkání označuje jako \"Konference o židovských hmotných nárocích vůči Německu\". „Konference o nárocích má za úkol jednat s německou vládou o programu odškodnění za hmotnou ztrátu židovským jednotlivcům a židovskému lidu způsobenou Německem během holocaustu.“\n\nPo holocaustu byly izraelské vztahy s Německem velmi napjaté. Záměrem Izraele bylo absorbovat zbylé evropské židovstvo. Zároveň se zotavoval z války za nezávislost a čelil hluboké ekonomické krizi, která vedla k politice úspor. Míra nezaměstnanosti byla velmi vysoká (zejména v uprchlických táborech ) a státní rezervy v podobě zahraničních měn byly vzácné. David Ben Gurion a jeho strana Mapaj zaujali praktický postoj a argumentovali, že přijetí dohody je jediný způsob jak udržet národní ekonomiku.\n\nNa nejvyšší úrovni byla jednání vedena mezi izraelským ministrem zahraničních věcí Moše Šaretem a západoněmeckým spolkovým kancléřem Konradem Adenaurem.\n\nV roce 1951 vznesly izraelské úřady požadavek ke čtyřem okupačním mocnostem poválečného Německa, týkající se odškodnění a náhrad, založených na skutečnosti, že Izrael absorboval a přesídlil 500 tisíc přeživších holocaustu. Úřady spočítaly, že celková částka zahrnující absorpci a přesídlení jednotlivce činí 3000 dolarů, a že tedy Německo dluží Izraeli 1,5 miliardy dolarů. Vypočítali rovněž, že nacisté uloupili židovský majetek v hodnotě šesti miliard dolarů, avšak zdůraznili, že Němci nemohou nikdy vynahradit to, co provedli, jakýmkoli druhem hmotného odškodnění. Jednání vedoucí k uzavření dohody o reparacích mezi Izraelem a Západním Německem začala v březnu 1952 a byla vedena zástupci vlády Spolkové republiky, izraelské vlády a zástupci Světového židovského kongresu, který vedl Dr. Goldmann. Tato jednání vedla v Izraeli k hořké kontroverzi, když koaliční vláda v čele s Davidem Ben Gurionem uvedla, že reparace jsou nezbytné k obnově toho, co bylo odcizeno obětem holocaustu.\n\nVeřejná debata patřila mezi nejzuřivější v izraelských dějinách. Odpor proti dohodě přicházel jak z pravé (Cherut a Všeobecní sionisté), tak z levé (Mapam) části izraelského politického spektra; oba tábory argumentovaly tím, že přijetí reparací by znamenalo odpuštění nacistům jejich zločiny.\n\nNapříklad poslanec Ja'akov Chazan za stranu Mapam prohlásil 5. listopadu 1951 v Knesetu následující: „Nacismus v Německu opět vystrkuje svou odpornou hlavu a naši takzvaní Západní ‚přátelé‘ tento nacismus živí; křísí nacistické Německo. (…) Naše armáda, Izraelské obranné síly, bude ve stejném spolku s nacistickou armádou a nacisté se tu začnou infiltrovat ne, jako naši nejhroznější nepřátelé, ale spíše jako naši spojenci.“\n\nNa zasedání parlamentního výboru zahraničních věcí a obrany ze září 1952 zase poslanec Jicchak Ben Aharon za tutéž stranu uvedl: „Nepředpokládám, že existují lidé, kteří věří, že Německo v průběhu dvanácti let zaplatí celkovou částku tří miliard marek, a že toto není pouze prázdný slib. (…) Izraelská vláda nezíská nic jiného než kus papíru, zmiňující tři miliardy marek. A to vše je určeno pouze ke klamání veřejnosti a tvrzení, že toho vláda dosáhla.“\n\nZ důvodu očekávané diskuse v Knesetu ze dne 7. ledna 1952, byly všechny přístupové silnice zablokovány. Kolem budovy Knesetu byly rozestavěny silniční zátarasy a drátěné ploty a armáda byla v pohotovosti, pro případ potlačení nepokojů. Shromáždění svolané odpůrci dohody čítalo na 15 tisíc lidí a následné nepokoje byly nejvýznamnějším pokusem v izraelských dějinách změnit demokraticky přijaté rozhodnutí izraelského parlamentu. Rozhodnutí bylo nakonec přijato rozdílem 61 pro, 50 proti, avšak až po narušení jednání pléna nepokoji, což se stalo poprvé v izraelských dějinách.\n\nPo vášnivém a dramatickém projevu vedl předseda strany Cherut Menachem Begin protestující směrem ke Knesetu. Demonstrace nabrala násilný charakter a protestující začali do oken budovy házet kameny, načež policie použila k jejich rozehnání síly. Po pěti hodinách nepokojů policie získala kontrolu za použití vodních hadic a slzného plynu. Stovky protestujících byly zatčeny a zhruba 200 protestujících a 140 policistů bylo zraněno.\n\nSchválení dohody však neznamenalo konec protestů a odporu. V říjnu 1952 byl zatčen Dov Šilansky, který se snažil dostat na ministerstvo zahraničních věcí s balíčkem dynamitu. Během soudního procesu byl obviněn ze členství v podzemní skupině stavící se proti reparační dohodě a byl odsouzen na 21 měsíců odnětí svobody. Západoněmeckému kancléři Adenauerovi a dalším osobám bylo zasláno několik dopisových bomb, z nichž jedna zabila ženistu, který ji převzal.\n\nNavzdory protestům byla dohoda v září téhož roku podepsána a Západní Německo vyplatilo Izraeli v následujících čtrnácti letech sumu čítající 3 miliard marek; 450 milionů marek bylo dále zaplaceno Světovému židovskému kongresu. Německo tak platilo Izraeli jakožto dědici obětí, jejichž rodiny nepřežily. Peníze byly investovány do izraelské infrastruktury a sehrály významnou roli v založení ekonomiky nového státu. Samotné reparace se staly rozhodující součástí příjmů izraelského státního rozpočtu (například v roce 1956 tvořily 87,5 % příjmové části rozpočtu)..\n\nJad Vašem uvádí, že „v 90. letech začali Židé nárokovat majetek ukradený ve východní Evropě. Četné skupiny rovněž začaly pátrat co se stalo s penězi uloženými ve švýcarských bankách Židy žijícími mimo Švýcarsko, jenž později zahynuli během holocaustu, a co se stalo s penězi uloženými nacisty na účtech švýcarských bank. Kromě toho začaly skupiny přeživších holocaustu vyvíjet nátlak na jednotlivé společnosti (mnohé z nich v Německu), aby odškodnily pozůstalé, kteří v těchto společnostech byli nuceně nasazeni. Mezi tyto společnosti patří: Deutsche Bank AG, Siemens AG, Bayerische Motoren Werke AG (BMW), Volkswagen AG a Adam Opel GmbH. V reakci na to, oznámila německá vláda na počátku roku 1999 vytvoření zvláštního fondu s penězi od těchto společností, které budou poskytovány potřebným přeživším holocaustu. Podobný fond založili Švýcaři a Maďaři pro odškodnění obětí holocaustu a jejich pozůstalých. Na konci 90. let proběhla diskuse týkající se pojišťovacích společností, které ještě před válkou pojistily Židy, kteří následně zahynuli během holocaustu. Mezi tyto pojišťovací společnosti patřily: Allianz, AXA, Assicurazioni Generali, Zürich Financial Services Group, Winterhur a Baloise Insurance Group.“ S pomocí informací o obětech holocaustu poskytnutých památníkem Jad Vašem, vznikla mezinárodní komise pod vedením bývalého amerického ministra zahraničních věcí Lawrence Eagleburgera, která se pokoušela zjistit jména těch, kteří byli pojištěni a zahynuli během holocaustu. Za účelem organizace těchto snah vznikla Světová židovská restituční organizace (: \"World Jewish Restitution Organization\"). V letech 1998 a 1999 pak americká komise \"Foreign Claims Settlement\" dosáhla dohody s německou vládou o kompenzaci přeživších holocaustu, kteří po válce emigrovali do Spojených států.\n\n\n"}
{"id": "585641", "url": "https://cs.wikipedia.org/wiki?curid=585641", "title": "Atatürkův olympijský stadion", "text": "Atatürkův olympijský stadion\n\nAtatürkův olympijský stadion ( ) je víceúčelový sportovní stadion na západním okraji Istanbulu. Je pojmenován po prvním tureckém presidentovi Mustafu Kemal Atatürkovi. Byl postaven při příležitosti neúspěšné kandidatury na pořádání LOH 2008. Stavba stadionu začala v roce 1999 a otevřen byl o tři roky později 31. července 2002 fotbalovým utkáním mezi Galatasarayem a řeckým Olympiakosem.\n\nS kapacitou 76 092 sedících diváků je největším stadionem v Turecku. Původní maximum 80 597 diváků bylo sníženo před finále Ligy mistrů v roce 2005. Bylo odstraněno více než čtyři tisíce sedadel, ze kterých nebyla dobrá viditelnost na celou hrací plochu. V současné době se na stadionu nachází 34 skyboxů, 480 sociálních zařízení a šest výtahů. V areálu je také parkoviště s kapacitou 18 900 aut. Bezpečnost diváků je zajišťována z  pěti policejních služeben a jsou zde i čtyři cely předběžného zadržení.\n\nStadion využívá turecká fotbalová reprezentace. Své domácí zápasy zde hraje i klub turecké nejvyšší soutěže Istanbul BB. Během rekonstrukce vlastního stadionu Ali Sami Yen zde jednu sezónu nastupoval i Galatasaray SK (2003/04) a příležitostně jej využívá i Sivasspor. Hrají se zde také finále tureckého poháru a Superpohár.\n\nV roce 2004 stadion ocenila UEFA jako pětihvězdičkový sportovní komplex a může tak být hostitelem finálových utkání evropských pohárů. Hned v následujícím roce se zde uskutečnilo finále Ligy mistrů Mezi AC Milan a Liverpool FC.\n\n\nOficiální stránky\n"}
{"id": "585644", "url": "https://cs.wikipedia.org/wiki?curid=585644", "title": "Letuška 1. třídy", "text": "Letuška 1. třídy\n\nLetuška 1. třídy ( \"View from the Top\") je americký film natočený v roce 2003 režisérem Brunem Barretem. Jedná se o romantickou komedii o dívce, která léta šla za svým cílem, stát se profesionální letuškou na mezinárodních linkách společnosti Royality Airlines.\n\n\nHlavní hrdinkou filmu je Donna Jensenová, dívka z maloměsta Silversprings uprostřed nevadské pustiny. Své dětství prožila se svou matkou, bývalou striptérkou, a s jejími milenci, kteří u nich však moc dlouho nepobývali. Většinou se jednalo o gamblery, alkoholiky apod. Donna se svým domovem, jímž byl starý opotřebovaný přívěs, nebyla nikdy spokojená. Při oslavě narozenin si Donna přála, aby se dostala co nejdál od Silversprings, tak daleko jak jen je to možné. Na střední škole chodila s jedním klukem, s nímž si myslela, že založí rodinu a bude s ním žít normální život. Po maturitě se jí podařilo získat si zaměstnání v supermarketu v oddělení zavazadel. Zde získala svojí lásku k letadlům a cestování vůbec. Po několika letech se sní přítel rozešel na přání k narozeninám a Donna poté dává výpověď v obchoďáku a přemýšlí, že se stane alkoholičkou. Ovšem v restauraci zaslechne interview se světoznámou letuškou Sally Westonovou, která zamlada vedla stejný život jako Donna a přesto se z ní stala nejznámější letuška a autorka knihy \"Můj život v oblacích\". Donna se proto přestěhuje do jiného města, kde nastoupí rovnou jako letuška u Sierra Airlines, jedné z nejhorších aerolinek v USA, ale bohužel každý musí někde začít. Létá se s pěti letadly s Laughlinu do Fresna a jednou týdně do Bakersfieldu. Donnin první let letadlem byl přímo katastrofální, Donna se bála a přitom i vyděsila pasažéry. U Sierra Airlines však nikdy nikoho nepropustí, protože málokdo chce tuto práci dělat. Po letech práce v Sierra Airlines se Donna se svou kamarádkou z letadla Cristine rozhodnou jít pracovat ke společnosti Royality Airlines. Na pracovním veletrhu jsou přijaté, ovšem něž nastoupí musí absolvovat kurz na letušku.\n\nDonna a Cristine jsou ubytovány ve společném pokoji Royality Airlines. Donna uvidí nějaký Cristinin dopis plný srdíček místo teček nad písmeny \"i\" a \"j\" a ptá se jí, proč ty srdíčka kreslí. Cristine jí odpoví, že je to její poznávací značka. Zájemkyně o pozice letušky u Royality Airlines jsou pozvány na večer k Sally Westonové, kde jim ona vypráví svůj příběh o tom jak začínala a jak se seznámila s manželem. Vypráví jim o tom, jak během letu, kde se seznámili, její (tehdy ještě budoucí) manžel chtěl každou chvíli oříšky. Po ukončení letu, když se letadlo uklízelo, bylo pod jeho sedadlem mnoho sáčků s oříšky, takže Sally pochopila, že nechtěl oříšky, ale že chtěl vidět ji. Donna je Sally sympatická, připomíná jí samu sebe v dobách, kdy začínala jako letuška. Donna si musí odskočit na záchod, kde natrefí na Cristine, která si strká do kabelky mýdla ve tvaru letadla ze Sallyniny toalety.\n\nDonna je velmi ambiciózní a v kurzu se jí daří dobře. Při testech však záhadně dopadne nejhůř a je poslána na místní linky. Po nějaké době si najde také přítele, do kterého se zamiluje. Její přítel jí nabídne strávit vánoce s jeho rodinou, což Donna zpočátku odmítá, ale nakonec se nechá přesvědčit. Od rodiny jejího přítele dostane jeden speciální dárek, červený svetr, který nosí každý člen rodiny. Donna je nadšená a přiznává, že netušila, že vánoce se nechají strávit i příjemně, a nikoliv jenom tak, jak je trávila, když byla malá, což se jí moc nelíbilo.\n\nPo čase navštíví Sally Westonovou a svěřuje se jí, jak dopadla. Sally si vyžádá Donnin test a když jí ho faxem pošlou, Donna zjistí, že je plný srdíček a pochopí, že Cristine vyměnila jejich testy. Sally se zmíní, že po návštěvě budoucích letušek u ní doma zjistila, že ji na toaletě chybí mýdla. Sally kontaktuje Royality Airlines a upozorní je, že je Cristine zřejmě okrádá, což se potvrdí. Sally zajistí Donnino přezkoušení, což je sice u Royality Airlines nestandardní postup, nicméně u testu získá plný počet bodů. Protože po úspěšném absolvování testu je přijata na mezinárodní linky, rozchází se s přítelem a stěhuje se do jiného města.\n\nKonečně se jí splnil její sen, je letuškou na mezinárodních linkách a ještě k tomu v 1. třídě. Před Donniným prvním letem jí navštíví v letadle Cristine, vyčítá jí, že jí udala a poperou se. Cristine je pak odvedena bezpečnostní službou.\n\nDíky své práci Donna navštíví Paříž, New York, Káhiru a mnoho dalších míst. Ale k jejímu štěstí pořád něco schází, a tím něčím je láska. Donna vede život osaměle a bez nikoho. Na předvánoční párty u jedné z kamarádek této kamarádce volají z Royality Airlines, že má naplánovaný let do Paříže, kde zůstane přes vánoce. Protože kamarádka už má rodinu, Donna se nabídne, že poletí místo ní, protože strávit vánoce v Paříži byl její sen. Po několika dnech si ale připadá opuštěná a sama. Na pařížském letišti potká Donna Sally a povídají si o životě a o tom, že si připadá opuštěná i přesto, že udělal všechno tak, jak Sally napsala v její knize \"Můj život v oblacích\". Sally jí odpoví, že její knihu nejspíše špatně četla, protože ona v knize napsala, že pro šťastný život je potřeba partner. Sally se nabídne, že vezme službu letušky na Donniném zpátečním letu za ní, aby se Donna mohla vrátit do USA za svým expřítelem, se kterým se seznámila, když ještě pracovala na vnitrostátních linkách. Obleče si rodinný svetr, který dostala od jeho rodiny a jede za ním domů. Začne s ním žít a stává se z ní nakonec pilotka.\n"}
{"id": "585667", "url": "https://cs.wikipedia.org/wiki?curid=585667", "title": "Marco Rubio", "text": "Marco Rubio\n\nMarco Antonio Rubio (* 28. května 1971 Miami, Florida) je americký hispánský politik, člen Republikánské strany. V roce 2010 byl zvolen do Senátu za stát Florida. V dubnu 2015 ohlásil kandidaturu na prezidenta Spojených států. \n\nNarodil se rodičům kubánského původu, kteří do USA emigrovali v roce 1956. Vzhledem ke svému původu často vystupuje proti Castrovu režimu. Rubio je odpůrcem politiky Baracka Obamy, která prosazuje liberalizaci vztahů s Kubou. Rubio také podporuje v současné americké debatě práva držitelů střelných zbraní a vystupuje proti síťové neutralitě.\n\nJe autorem knihy \"100 Innovative Ideas for Florida's Future\". V rámci Republikánské strany patří mezi konzervativce.\n\nDne 15. 3. 2016 odstoupil z republikánského klání, nicméně v krátkém projevu, kde tuto skutečnost oznámil, použil termín, že svou kampaň „suspendoval“ (což technicky vzato znamená, že může nadále získávat finanční příspěvky); taktéž „neuvolnil“ delegáty, jež získal, pro podporu zbývajících kandidátů.\n\n"}
{"id": "585670", "url": "https://cs.wikipedia.org/wiki?curid=585670", "title": "MTV Nizozemsko", "text": "MTV Nizozemsko\n\nMTVNL nebo \"MTV Nederland\" (MTV Nizozemsko) je televizní kanál MTV vysílaný pro nizozemsky a vlámsky mluvící trhy. Tento kanál zahájil své vysílání 12. září 2000 . Před jeho startem byla v Nizozemsku dostupná verze MTV Europe, která zde byla vysílána již od roku 1987.\n\nKanál je vysílán z kanceláří MTV Networks Benelux v Amsterdamu.\n\n\na další\n\n\n"}
{"id": "585672", "url": "https://cs.wikipedia.org/wiki?curid=585672", "title": "Pařížská univerzita", "text": "Pařížská univerzita\n\nPařížská univerzita (\"Université de Paris\") je dnes historický termín, který označuje starobylou univerzitu v Paříži. Byla jednou z nejstarších a nejvýznamnějších evropských univerzit a zastřešovala několik akademických fakult a kolejí, z nichž nejvýznamnější byla Sorbonna. Její název se také stal synonymem pro Pařížskou univerzitu. Vznikla ve středověku jako centrum scholastiky. Za Velké francouzské revoluce byla zrušena a nahrazena specializovanými vysokými školami, po sto letech na konci 19. století byla obnovena, ale po studentských nepokojích v roce 1968 opět zanikla. V roce 1970 byla na základě nového vysokoškolského zákona zrušena a od 1. ledna 1971 rozdělena do třinácti samostatných univerzit, z nichž některé se nacházejí i na území mimo města Paříže.\n\nVe 12. století vznikla \"Universitas magistrorum et scholarium\" (Obec učitelů a žáků), což byla původně teologická škola při Notre Dame, které roku 1200 král Filip II. August přiznal právo, aby její členové byli pod jurisdikcí práva církevního a nikoliv civilního. Smyslem tohoto opatření bylo, aby studenti, kteří nebyli někdy vnímáni obyvatelstvem pozitivně, byli ochráněni před jejich bezpečnostním aparátem. Zpočátku spíše stavovská než vědecká instituce byla tedy podřízena pravomoci církve. Univerzitu uznal papež Inocenc III. ve své bule v roce 1215, kterou potvrdil Řehoř IX. v roce 1231. Univerzita byla rozdělena do čtyř fakult – svobodných umění (tzv. artistická fakulta), teologické, právnické a lékařské.\n\nRektor univerzity byl volen členy fakulty svobodných umění. Předsedal akademickému senátu, který zasedal vždy první sobotu v měsíci. Senát (tribunál) tvořili děkani teologické, právnické a lékařské fakulty a čtyři zástupci čtyř národů, které tvořily fakultu svobodných umění (národ francouzský, normandský, pikardský a anglický, po stoleté válce přeměněný na německý). Senát soudil všechny spory mezi členy univerzity.\n\nVolby rektora a zasedání akademického senátu se konaly v kostele Saint-Julien-le-Pauvre až do jeho vyplenění v roce 1524.\nOd 13. století se začaly zakládat koleje, které měly umožnit studentům levné bydlení v drahé Paříži. Nejslavnější byla Collège de Sorbonne pro budoucí teology. Vznikly i koleje podle jednotlivých zemí, ze kterých do Paříže přicházeli studenti, např. Dánská kolej (\"Collège de Danemark\"), Skotská (\"Collège des Écossais\"), Lombardská (\"Collège des Lombards\"), Německá (\"Collège des Allemands\") a mnoho dalších. V těchto kolejích rovněž probíhala výuka. Koleje spravovaly náboženské nadace a řády, po nichž se rovněž některé nazývaly - Premonstrátská kolej (\"Collège de Prémontré\"), Augustiniánská (\"Collège des Augustins\"), Clunyjská (\"Collège de Cluny\"), kolej sv. Barbory (\"Collège Sainte-Barbe\") apod. Samotná univerzita neměla žádnou vlastní budovu.\n\nVšechny koleje vznikaly na levém břehu Seiny, kde se vytvořila univerzitní čtvrť, jejíž jméno bylo odvozeno od faktu, že společným jazykem studentů a profesorů byla latina - Latinská čtvrť.\n\nK nejvýznamnějším učencům, kteří na středověké univerzitě působili, patřili Albert Veliký, sv. Bonaventura, Tomáš Akvinský nebo Boethius z Dácie.\n\nPařížská univerzita se ve středověku stala významnou autoritou v oblasti církevního práva. Její učenci vyřešili problematiku zdanění beneficií Svatým stolcem a sehráli významnou roli během papežského schizmatu v letech 1378-1417. Univerzitní kancléř Jean de Gerson předsedal v letech 1414-1418 Kostnickému koncilu. Během stoleté války stála univerzita na straně Angličanů a Burgunďanů a v roce 1431 schválila popravu Johanky z Arku.\n\nOd 15. století moc univerzity pozvolna upadala. Karel VII. v roce 1446 zahrnul univerzitu do jurisdikce pařížského parlamentu, což vedlo ke studentským nepokojům, kterých se účastnil i básník François Villon. Univerzita byla proti tzv. boloňskému konkordátu, který v roce 1516 podepsal František I., a který dával králi možnost kontrolovat přístup k velkým beneficiím. Založení Collège de France v roce 1530 a příchod jezuitů do Francie v polovině 16. století přinesly univerzitě konkurenci ve vzdělávání. V roce 1600 Jindřich IV. zrušil privilegia univerzity.\nPo nezávislosti během Frondy se univerzita podřídila Ludvíkovi XIV. Odsoudila Descartesovy myšlenky a později i filozofy osvícenství. Takže zatímco absolutismus a osvícenství byly v jiných zemích impulsem pro zakládání nových univerzit, ve Francii vývoj vedl k uzavření univerzity během Francouzské revoluce v roce 1793, neboť bylo deklarováno, že vzdělávací systém je záležitost celého národa a ne několika škol. Již v roce 1791 byl rektor jmenován pařížskou obcí a nikoliv univerzitou, v roce 1792 byl zrušen akademický senát a teologická fakulta a 15. září následujícího roku Národní konvent zrušil všechny koleje a fakulty na celém území Francie. Konvent rozhodl nahradit výuku starých univerzit novou soustavou středních a vysokých škol, kterým předcházely základní školy.\n\nNapoleon Bonaparte v roce 1806 vytvořil akademii, která převzala funkce bývalé univerzity. Měla filozofickou fakultu, fakultu věd a katolickou teologickou fakultu, které sídlily na Sorbonně a dále lékařskou a právnickou fakultu.\n\nBěhem Třetí republiky na konci 19. století byly strženy staré barokní budovy Sorbonny a nahrazeny novými, neoklasicistními, které jsou využívány dodnes. Z původních staveb zůstala především kaple sv. Uršuly s hrobem kardinála Richelieu.\n\nV roce 1885 byl upraven status akademie, zákon ze dne 28. dubna 1893 jí udělil právní subjektivitu a 10. července 1896 byla obnovena Pařížská univerzita. Tvořily ji fakulta věd, filozofická fakulta, právnická fakulta, lékařská fakulta, evangelická teologická fakulta (založena v roce 1877, transformována jako svobodná fakulta v roce 1905) a Vysoká škola farmacie. Byla slavnostně otevřena 19. listopadu 1896 prezidentem Félixem Faurem.\n\nV prvním desetiletí 20. století vzniklo mnoho nových univerzitních institucí jako Geografický ústav nebo Ústav umění a archeologie. V roce 1914 měla univerzita 17.308 studentů, v roce 1956 jich bylo již 64.151. V 60. letech fakulta věd opustila Sorbonnu a a přestěhovala se do nového Kampusu Jussieu.\n\nPo studentských nepokojích v roce 1968 byl přijat nový vysokoškolský zákon, který reformoval Pařížskou univerzitu. Od 1. ledna 1971 tak byla původní univerzita zrušena a rozdělena do 13 samostatných univerzit. Sedm z nich stále sídlí v Latinské čtvrti. Zbývající v jiných částech města, některé dokonce za jeho hranicemi. Jednotlivé univerzity nesou jednotný název \"„Univerzita Paříž“\" doplněný římskou číslovkou a dalším upřesňujícím názvem.\n\n"}
{"id": "585677", "url": "https://cs.wikipedia.org/wiki?curid=585677", "title": "MTV Portugalsko", "text": "MTV Portugalsko\n\nMTV Portugalsko je lokální verze MTV určená pro portugalský trh. Tato verze nahradila evropskou MTV Europe v červenci 2003. Většina programů vysílaných na MTV Portugalsko pochází z produkce MTV Europe a MTV United States.. Kanál byl v Portugalsku spuštěn s podporou portugalské veřejnoprávní RTP. Kanál je vysílán ze Spojeného království, aby se vyvaroval přísným pravidlům pro televizní vysílání v Portugalsku.\n\n\n\n\n\n\n"}
{"id": "585685", "url": "https://cs.wikipedia.org/wiki?curid=585685", "title": "Štafetový běh", "text": "Štafetový běh\n\nŠtafetový běh (též Běh rozestavný) je lehkoatletická sportovní disciplína. Běhá se na 4 x 100, 4 x 200, 4 x 400, 4 x 800, 4 x 1500 (pouze muži) m a v šestičlenných týmech na silnici. Pro start a měření času platí totéž co u sprintu.\nŠtafetový kolík je vyroben z libovolného tuhého materiálu. Jeho délka činí 30 cm, průměr 4 cm, hmotnost činí nejméně 50 gramů. Kolík musí být předán předepsaným způsobem výhradně v předávkovém území dlouhém 20 m (10 metrů na obě strany od mety). Při závodech do 4 x 200 metrů včetně se přebírající závodník smí rozběhnout ještě 10 m před začátkem předávkového území. Kolík nesmí být hozen, ale předán z ruky do ruky. Je-li kolík kdekoli na trati upuštěn, musí jej sebrat závodník, který ho upustil.\n\n"}
{"id": "585686", "url": "https://cs.wikipedia.org/wiki?curid=585686", "title": "Emanuel Schikaneder", "text": "Emanuel Schikaneder\n\nEmanuel Schikaneder, vlastním jménem Johann Joseph Schickeneder, (1. září 1751, Straubing, Rakouské vévodství – 21. září 1812, Vídeň, Rakouské císařství) byl rakouský divadelní herec, pěvec, režisér a básník.\n\nRoku 1773 se Schikaneder stal členem kočující divadelní společnosti. Jeho divadlo přijelo roku 1780 do Salzburgu, kde se poprvé setkal s Leopoldem Mozartem i jeho synem Wolfgangem.\n\nV roce 1777 si Schikaneder vzal Eleonoru Arthovou. V roce 1785 hrál u Kärntnertorského divadla a současně u tehdejšího císařského divadla. Císař Josef II. Schikanederovi později zakázal hrát v Kärntnertoru, a roku 1787 tak odjel do Řezna. Roku 1789 se opět vrátil. Roku 1791 hrál v opeře Kouzelná flétna s hudbou od Mozarta. Schikaneder tam sehrál ptáčníka Papagena.\n\nRoku 1801 bylo jeho divadlo zavřeno a Schikaneder začal působit v Divadle na Vídeňce. Tam účinkoval v opeře \"Alexandr\". Schikaneder sázel při představeních na nákladnou výpravu a efekty. \n\nSchikaneder působil v divadle až do roku 1804. Poté působil v Brně a Steyru. Během napoleonských válek postupně zkrachoval a dožil ve Vídni.\n"}
{"id": "585690", "url": "https://cs.wikipedia.org/wiki?curid=585690", "title": "Nová radnice (Praha)", "text": "Nová radnice (Praha)\n\nPražská Nová radnice se nachází na východní straně Mariánského náměstí v centru Starého Města v městské části Praha 1 naproti Klementinu. Od roku 1945 jde o sídlo Magistrátu hlavního města Prahy a pražského primátora.\n\nBudova pochází z let 1908-1911 a byla postavena podle původního návrhu významného secesního architekta Osvalda Polívky, tyto plány byly ještě v průběhu stavby několikrát dále upravovány. Budovu zdobí sochy a plastiky Stanislava Suchardy, Josefa Mařatky a Ladislava Šalouna.\n\nBudova, která měla sloužit především jako berní (finanční) úřad, byla na svou dobu moderně vybavena dvěma oběžnými výtahy (tzv. páternostery). Jádro budovy tvořila velká zastřešená dvorana v úrovni prvního podlaží, která dnes slouží jako hlavní zasedací místnost pro pražské zastupitelstvo.\n\nV Nové radnici dnes sídlí vedení hlavního města. Kromě primátora, zde také sídlí Rada hlavního města Prahy a některé odbory.\n\nNa severním nároží je socha Železný rytíř a na jižním socha Rabbi Löw. V roce 1998 byla v radnici umístěna pamětní deska Milady Horákové od akademické sochařky Jaroslavy Lukešové.\n\n\n\n"}
{"id": "585699", "url": "https://cs.wikipedia.org/wiki?curid=585699", "title": "Mistrovství České republiky v atletice 2004", "text": "Mistrovství České republiky v atletice 2004\n\n35. Mistrovství ČR v atletice 2004 se uskutečnilo ve dnech 25. června – 26. června 2004 v Plzni.\n\n\n"}
{"id": "585701", "url": "https://cs.wikipedia.org/wiki?curid=585701", "title": "Aura Dione", "text": "Aura Dione\n\nMaria Louise Joensen, známá spíše jako Aura Dione (* 21. leden 1985, Kodaň, Dánsko) je dánská zpěvačka-skladatelka.\n\nHudbě se začala věnovat ve svých osmi letech. Profesionální hudební kariéru odstartovala v roce 2007, kdy dosáhla úspěchu jen na domácí půdě v Dánsku. Následující rok zabodovala se svým singlem \"I Will Love You Monday (365)\" doprovozeným videoklipem, kde Auru následuje několik párů bot. Stejnojmenného alba se prodalo přes 300 000 kopií. Skladba se stala úspěšnou zejména v německy mluvících zemích – první místo zaznamenala v Německu a Rakousku, ve Švýcarsku místo druhé.\n\n\n\nProfil\n"}
{"id": "585704", "url": "https://cs.wikipedia.org/wiki?curid=585704", "title": "Kašna Terezka", "text": "Kašna Terezka\n\nKašna s alegorickou sochou Vltavy, nazývaná také Kašna Terezka, je kašna se sochou mladé dívky od sochaře Václava Prachnera zhotovená podle návrhu Josefa Berglera. Od roku 1812 se nachází na jižní straně Mariánského náměstí ve zdi Clam-Gallasova paláce na Starém Městě v Praze.\n\nSedící dívka drží dva džbánky. Z nádoby v její pravé ruce vytéká voda, jež alegoricky symbolizuje řeku Vltavu. Pět hvězdiček umístěných na dívčině levé ruce pak připomíná českého světce Jana Nepomuckého.\n\nPražané si tuto kašnu velice oblíbili a soše začali říkat podomácku \"Terezka\", snad podle hezké dívky, která sem prý kdysi chodívala pro vodu.\n\nKašna byla velice populární a byla několikrát poškozena a následně opravována. Od roku 1953, kdy proběhla její poslední rekonstrukce, je zde umístěna pouze její pískovcová kopie, originál je uložen v depozitáři Národní galerie.\n\nKe kašně se také váže několik pražských historek a pověstí.\n\n"}
{"id": "585707", "url": "https://cs.wikipedia.org/wiki?curid=585707", "title": "Vrabec Arnaudův", "text": "Vrabec Arnaudův\n\nVrabec Arnaudův (\"Pseudonigrita arnaudi\") je pták čeledi vrabcovitých, který žije v Etiopii, Keni, Somálsku, Súdánu, Tanzanii a Ugandě.\n\nV Česku chová vrabce Arnaudova ZOO Plzeň.\n\n"}
{"id": "585708", "url": "https://cs.wikipedia.org/wiki?curid=585708", "title": "Demokracie (rozcestník)", "text": "Demokracie (rozcestník)\n\nDemokracie může být:\n\n\n\n\n\n"}
{"id": "585711", "url": "https://cs.wikipedia.org/wiki?curid=585711", "title": "Alex Higgins", "text": "Alex Higgins\n\nAlexander \"Alex\" Gordon Higgins (18. března 1949, Belfast, Severní Irsko – 24. července 2010 tamtéž), znám také jako Hurikán Higgins, byl severoirský profesionální hráč kulečníku (snookeru), který se stal 2 x mistrem světa a 2 x vicemistrem světa (druhý za vítězem). Svoji přezdívku Hurikán získal kvůli své rychlosti při hře.\n\nPrávě jemu je často připisováno přiblížení kulečníku širšímu publiku a jeho popularizaci v osmdesátých letech 20. století.\n\nMěl pověst nepředvídatelného a složitého charakteru. Byl náruživý kuřák, alkoholik a karbaník, který přiznal užívání kokainu a marihuany. V roce 1998 mu byla diagnostikována rakovina hrtanu, s níž svůj boj dne 24. července 2010 prohrál.\n"}
{"id": "585712", "url": "https://cs.wikipedia.org/wiki?curid=585712", "title": "Íránský riál", "text": "Íránský riál\n\nÍránský riál (rial, rijál) je oficiální měna Islámské republiky Írán. Mezinárodní kód riálu je IRR.\n\nDílčí jednotky jsou dináry. Jeden dinár je setina (0,01) riálu. Díky inflaci se dináry nepoužívají (nejnižší hodnota mince je 50 rijálů).\n\nV praxi se ale ceny většinou neudávají v riálech, nýbrž v tůmánech (také toman). 1 tůmán je 10 riálů. Tůmány nejsou oficiálním platidlem, jde pouze o historický název měny. \n\nNěkdy se ceny udávají také v jednotce chomejní, přičemž 1 chomejní je 1000 tůmánů, tedy 10 tisíc Íránských riálů. Jeho hodnota odpovídá přibližně 0,4 US $, nebo 8 Kč.\n\nKurz je přibližně: 1 USD = 24 511 IRR (1 CZK = 1246 IRR)\n\nMince mají hodnoty 50,100,250,500,1000,2000,5000 rijálů. Bankovky pak 100,200,500,1000,2000,5000,10000,20000,50000,100 000 a 500 000 rijálů. \n\nEmitentem je Ústřední banka Íránské islámské republiky, která rovněž dbá o stabilitu měny.\n"}
{"id": "585716", "url": "https://cs.wikipedia.org/wiki?curid=585716", "title": "Rozela", "text": "Rozela\n\nRozela (\"Platycercus\") je rod ptáků z čeledi papouškovitých z Austrálie. Platycercus znamená plochý (široký) ocas. Rozely jsou převážně semenožravé.\n\nRozely žijí v pobřežních oblastech Austrálie a na blízkých ostrovech, vyhýbají se aridnímu australskému vnitrozemí. Obývají lesy, buš, farmy, parky a zahrady. Rozely byly vysazeny také na Novém Zélandu a ostrově Norfolk.\n\nRod rozela byl popsán přírodovědcem Nicholas Aylward Vigorsem v roce 1825.\n\nV současnosti se rozlišují tyto druhy a poddruhy:\n\"Platycercus\", \n\n"}
{"id": "585717", "url": "https://cs.wikipedia.org/wiki?curid=585717", "title": "I Will Love You Monday (365)", "text": "I Will Love You Monday (365)\n\nI Will Love You Monday (365) je píseň z debutového alba \"Columbine\" od dánské zpěvačky a skladatelky Aury Dione. Videoklip této písně zachycuje Auru Dione při vycházce Kodaní, kde je následována jejími botami, které s ní tancují a zpívají. Píseň byla úspěšná především v Německu a Rakousku (1. místo) a také ve Švýcarsku (2. místo), kde okupovala přední pozice.\n"}
{"id": "585719", "url": "https://cs.wikipedia.org/wiki?curid=585719", "title": "Holarktická oblast", "text": "Holarktická oblast\n\nHolarktická oblast je zoogeografické i floristické území zahrnující oblast palearktickou a nearktickou. Část holarktické oblasti na území Eurasie se označuje jako palearktická a jako nearktická část na území Severní Ameriky.\n\nSeverní Amerika a Eurasie byly po miliony let odděleny mořem, ale v obdobích s výrazně nižší úrovní hladiny světového oceánu, k čemuž docházelo v období ledových dob, byly oba kontinenty spojeny pevninským mostem, který se nacházel v místě dnešní Beringovy úžiny. Tato v různých dobách existující země se nazývá Beringie. Dnes zatopená země byla např. ještě po posledním glaciálu dokonce zalesněna. Fauna i flóra se v Americe a Eurasii v časech, kdy byly kontinenty odděleny mořem vyvíjela specificky na každé pevnině jinak, ale při jejich vzájemném propojení přes Beringii docházelo k migraci z jednoho kontinentu na druhý a díky tomu dnes můžeme sledovat, že americká fauna i flóra vykazuje jak specifické rysy vlastního vývoje, tak i přítomnost druhů, žijících na obou kontinentech zároveň. Mezi druhy, které se přes Beringii rozšířily z Eurasie do Ameriky patří i člověk, který přes ni přešel během poslední doby ledové.\n\n"}
{"id": "585722", "url": "https://cs.wikipedia.org/wiki?curid=585722", "title": "Mistrovství světa ve volejbale mužů 1982", "text": "Mistrovství světa ve volejbale mužů 1982\n\n10. mistrovství světa ve volejbale mužů proběhlo v dnech 1. – 15. října v Argentině.\n\nTurnaje se zúčastnilo 24 mužstev, rozdělených do šesti čtyřčlenných skupin, z nichž první dva týmy postoupily do dvou čtvrtfinálových skupin. Družstva, která skončila ve čtvrtfinále na prvním a druhém místě postoupily do semifinále. Družstva na třetím a čtvrtém místě hrály o 5. - 8. místo a družstva na pátém a šestém místě hrály o 9. - 12. místo. Týmy, které skončily v základní skupině na třetím a čtvrtém místě, hrály o 13. - 24. místo. Mistrem světa se stal Sovětský svaz.\n\n Japonsko - Mexiko 3:0 (15:11, 15:8, 15:9) \n\n2. října 1982 - Buenos Aires\n\n2. října 1982 - Buenos Aires\n\n3. října 1982 - Buenos Aires\n\n3. října 1982 - Buenos Aires\n\n4. října 1982 - Buenos Aires\n\n4. října 1982 - Buenos Aires\n\n SSSR - Chile 3:0 (15:0, 15:4, 15:8) \n\n2. října 1982 - Catamarca\n\n2. října 1982 - Catamarca\n\n3. října 1982 - Catamarca\n\n3. října 1982 - Catamarca\n\n4. října 1982 - Catamarca\n\n4. října 1982 - Catamarca\n\n Itálie - Austrálie 3:0 (15:1, 15:1, 15:8)\n\n1. října 1982 - Rosario\n\n1. října 1982 - Rosario\n\n2. října 1982 - Rosario\n\n2. října 1982 - Rosario\n\n3. října 1982 - Rosario\n\n3. října 1982 - Rosario\n\n Kuba - Venezuela 3:0 (15:5, 15:3, 15:4) \n\n2. října 1982 - Buenos Aires\n\n2. října 1982 - Buenos Aires\n\n3. října 1982 - Buenos Aires\n\n3. října 1982 - Buenos Aires\n\n4. října 1982 - Buenos Aires\n\n4. října 1982 - Buenos Aires\n\n Čína - Francie 3:0 (15:10, 15:5, 17:15) \n\n1. října 1982 - Buenos Aires\n\n1. října 1982 - Buenos Aires\n\n2. října 1982 - Buenos Aires\n\n2. října 1982 - Buenos Aires\n\n3. října 1982 - Buenos Aires\n\n3. října 1982 - Buenos Aires\n\n Československo - Irák 3:0 (15:6, 15:7, 15:3) \n\n2. října 1982 - Mendoza\n\n2. října 1982 - Mendoza\n\n3. října 1982 - Mendoza\n\n3. října 1982 - Mendoza\n\n4. října 1982 - Mendoza\n\n4. října 1982 - Mendoza\n\n Bulharsko - Československo 3:2 (13:15, 12:15, 15:6, 15:12, 15:9)\n\n7. října 1982 - Mendoza \n\n7. října 1982 - Mendoza \n\n7. října 1982 - Mendoza \n\n8. října 1982 - Mendoza \n\n8. října 1982 - Mendoza \n\n8. října 1982 - Mendoza \n\n10. října 1982 - Catamarca\n\n10. října 1982 - Catamarca\n\n10. října 1982 - Catamarca\n\n11. října 1982 - Catamarca\n\n11. října 1982 - Catamarca\n\n11. října 1982 - Catamarca\n\n Kanada - Japonsko 3:1 (14:16 15:7, 15:11, 18:16)\n\n7. října 1982 - Rosario\n\n7. října 1982 - Rosario\n\n7. října 1982 - Rosario\n\n8. října 1982 - Rosario\n\n8. října 1982 - Rosario\n\n8. října 1982 - Rosario\n\n10. října 1982 - Buenos Aires\n\n10. října 1982 - Buenos Aires\n\n10. října 1982 - Buenos Aires\n\n11. října 1982 - Buenos Aires\n\n11. října 1982 - Buenos Aires\n\n11. října 1982 - Buenos Aires\n SSSR - Argentina 3:0 (15:7, 15:10, 15:9) \n\n14. října 1982 - Buenos Aires\n\n14. října 1982 - Buenos Aires\n SSSR - Brazílie 3:0 (15:3, 15:4, 15:5) \n\n15. října 1982 - Buenos Aires\n\n Argentina - Japonsko 3:0 (16:14, 16:14, 15:11)\n\n15. října 1982 - Buenos Aires \n Polsko - Čína 3:1 (10:15, 15:4, 15:4, 15:12)\n\n14. října 1982 - Rosario\n\n14. října 1982 - Rosario\n Bulharsko - Polsko 3:1 (15:10, 13:15, 15:6, 15:7) \n\n15. října 1982 - Rosario\n\n Čína - Korejská republika 3:0 (15:4, 15:7, 15:8) \n\n15. října 1982 - Rosario\n Kuba - NDR 3:0 (15:3, 15:4, 15:8) \n\n14. října 1982 - Mendoza\n\n14. října 1982 - Mendoza\n Československo - Kuba 3:0 (15:11, 15:2, 15:13) \n\n15. října 1982 - Mendoza\n\n Kanada - NDR 3:2 (15:9, 10:15, 15:11, 7:15, 15:2)\n\n15. října 1982 - Mendoza\n\n Itálie - Finsko 3:0 (15:13, 15:10, 15:11) \n\n7. října 1982 - Buenos Aires\n\n7. října 1982 - Buenos Aires\n\n7. října 1982 - Buenos Aires\n\n8. října 1982 - Buenos Aires\n\n8. října 1982 - Buenos Aires\n\n8. října 1982 - Buenos Aires\n\n10. října 1982 - Rosario \n\n10. října 1982 - Rosario \n\n10. října 1982 - Rosario \n\n11. října 1982 - Rosario \n\n11. října 1982 - Rosario \n\n11. října 1982 - Rosario \n\n Venezuela - Irák 3:1 (15:4, 15:5, 11:15, 15:3)\n\n7. října 1982\n\n7. října 1982\n\n7. října 1982\n\n8. října 1982\n\n8. října 1982\n\n8. října 1982\n\n10. října 1982\n\n10. října 1982\n\n10. října 1982\n\n11. října 1982\n\n11. října 1982\n\n11. října 1982\n USA - Francie 3:0 (15:6, 15:4, 15:11) \n\n14. října 1982 - Catamarca\n\n14. října 1982 - Catamarca\n USA - Itálie 3:0 (15:10, 15:5, 15:6) \n\n15. října 1982 - Catamarca\n\n Rumunsko - Francie 3:2 (15:10, 13:15, 13:15, 16:14, 15:11)\n\n15. října 1982 - Catamarca\n Finsko - Venezuela 3:1 (16:14, 15:11, 8:15, 15:10) \n\n14. října 1982 - Rosario\n\n14. října 1982 - Rosario\n Finsko - Mexiko 3:0 (15:8, 15:12, 16:14) \n\n15. října 1982 - Rosario\n\n Venezuela - Irák 3:2 (15:10, 11:15, 11:15, 15:3, 15:8)\n\n15. října 1982 - Rosario\n\n Austrálie - Chile 3:1 (13:15, 15:10, 15:3, 15:2) \n\n14. října 1982 - Buenos Aires\n\n14. října 1982 - Buenos Aires\n Tunisko - Austrálie 3:1 (12:15, 15:12, 15:4, 15:4) \n\n15. října 1982 - Buenos Aires\n\n Chile - Libye 3:1 (7:15, 15:8, 15:9, 15:1) \n\n15. října 1982 - Buenos Aires\n1. SSSR\n\n9. Československo\n\n\n"}
{"id": "585726", "url": "https://cs.wikipedia.org/wiki?curid=585726", "title": "Brenner", "text": "Brenner\n\nBrenner (německy) / Brennero (italsky) je město v Brennerském průsmyku (1374 m n. m.) v Alpách. Poté, co Itálie roku 1919 získala Jižní Tyrolsko, octla se obec na italské straně na samé hranici s Rakouskem a před Schengenskou dohodou žila hlavně z místní celnice.\n\nObec je stísněna Brennerskou dálnicí (A22 v Itálii), postavenou v 70. letech 20. století; velkou plochu zabírá také vrcholové nádraží Brennerské dráhy vedoucí z Innsbrucku do Bolzana (postaveno 1869). Třetí dominantou vesnice je obchodní dům z roku 2007.\n\nV současnosti zde žije 2105 obyvatel, většina však nežije v samotném Brenneru, nýbrž v místní části Gossensaß (Colle Isarco), položené níže v údolí. Obyvatelstvo je z 80 % německojazyčné.\n\nStarostové od roku 1952:\n\n\n"}
{"id": "585728", "url": "https://cs.wikipedia.org/wiki?curid=585728", "title": "Mistrovství České republiky v atletice 2003", "text": "Mistrovství České republiky v atletice 2003\n\n34. Mistrovství ČR v atletice 2003 se uskutečnilo ve dnech 11. července - 13. července 2003 v Olomouci.\n\n\n"}
{"id": "585729", "url": "https://cs.wikipedia.org/wiki?curid=585729", "title": "Noel Redding", "text": "Noel Redding\n\nNoel Redding, * jako David Noel Redding (25. prosince 1945 Folkestone, Anglie – 11. května 2003 Clonakilty, Cork, Irsko) byl anglický rockový kytarista známý hlavně jako basák skupiny The Jimi Hendrix Experience.\n\nJako devítiletý hrál na housle a později se naučil hrát na mandolínu a kytaru. Jeho první vystoupení bylo v mládežnickém klubu v Hythe a potom na škole Harvey Grammar School, kterou i navštěvoval.\n\nV roce 1966 byl vybrán Chasem Chandlerem, aby se připojil k právě vznikající skupině Jimiho Hendrixe. Spolu s kapelou se podílel na nahrávaní třech studiových alb, konkrétně na „Are You Experienced“, „“ a „Electric Ladyland“ a také vystupoval na některých Hendrixových nejslavnějších koncertech.\n\nV roce 1996 vznikla superskupina Noel Redding and Friends, ve které, mimo jiné, hrál i s Ivanem Králem.\n\nZemřel v 57 letech v Clonakilty.\n\n\n\n\n\n"}
{"id": "585731", "url": "https://cs.wikipedia.org/wiki?curid=585731", "title": "Kýrův válec", "text": "Kýrův válec\n\nKýrův válec, někdy též Kýrův edikt, je babylonský dokument z 6. století př. n. l. objevený v babylonských ruinách v roce 1879, v současnosti vystavený v Britském muzeu. Jedná se o hliněný válec rozpadlý na několik kusů, na němž je napsána deklarace akkadským klínovým písmem. Text je psán jménem achameinovského perského krále Kýra II. Velikého.\n\nVálec byl vytvořen po perském dobytí Babylonu v roce 539 př. n. l., kdy perská armáda pod Kýrovým velením dobyla Novobabylonskou říši a začlenila ji pod Perskou říši. Babylonský král Nabonid byl poražen v bitvě a svržen Kýrem, který jej nahradil v čele Babylonie. Text ediktu připomíná perské vítězství a chválí Kýrovy královské ctnosti a obsahuje výčet jeho rodokmenu, podle níž je králem z královského rodu, oproti Nabonidovi, pocházejícímu z méně urozeného prostředí. Svržený král je popsán jako bezbožný utlačovatel babylonského lidu. Podle textu byl vítězný Kýros zvolen vládcem Babylonie bohem Mardukem, aby obnovil mír a řád pro Babyloňany. Dále uvádí, že byl Kýros přivítán lidem Babylonu jako nový vládce, a že vešel do města v míru. Žádá Marduka, aby ochraňoval Kýra a pomáhal mu, stejně jako jeho synovi Kambýsovi. Vyzdvihuje Kýrovo úsilí jakožto dobrodince občanů Babylonie, který zlepšuje jejich životy, repatriuje přesunuté lidi a obnovuje chrámy a útočiště po celé Mezopotámii. Text končí popisem Kýrových prací na opravě babylonských zdí, v nichž našel podobný popis dřívějších babylonských králů.\n\nAsyro-britský archeolog Hormuzd Rassam objevil válec během vykopávek prováděných pro Britské muzeum. Byl nalezen v Mardukově chrámu Esagila. Podle Britského muzea odráží válec dlouhou tradici Mezopotámie, kde králové již od třetího tisíciletí př. n. l. začínali svou vládu deklarací reforem. Kýrova deklarace ukazuje, jak usiloval o získání loajality svých nových babylonských poddaných zdůrazňováním své legitimity v pozici krále a ukazuje jeho respekt k náboženským a politickým tradicím Babylonie. Všeobecně je vnímán jako nástroj starověké mezopotámské propagandy, který byl pravděpodobně vytvořen babylonskými Mardukovými kněžími, pracujícími na Kýrův příkaz.\n\nTradice královské propagandy symbolizovaná Kýrovým ediktem byla oživena koncem 60. let 20. století, když jej poslední íránský šáh označil za „první listinu lidských práv na světě“. Tento výklad však byl mnohými historiky zpochybněn a označen jako anachronický a tendenční. Kýrův válec se nicméně stal klíčovým symbolem šáhovy politické ideologie a stal se tak součástí íránské kulturní identity. Je rovněž spojován s repatriací Židů po jejich babylonském zajetí, což je skutek, který biblická kniha Ezdráš připisuje právě Kýrovi. Pasáž zmiňující repatriace přesunutých lidí byla všeobecně interpretována jako důkaz Kýrovy politiky, na jejímž základě byl Židům umožněn návrat domů, ačkoliv Židy, Jeruzalém ani Judeu explicitně nezmiňuje.\n\n"}
{"id": "585736", "url": "https://cs.wikipedia.org/wiki?curid=585736", "title": "Prachner", "text": "Prachner\n\nPrachner je příjmení rozvinuté rodiny architektů, sochařů a řezbářů, která pocházela z Horní Falce a působila v Praze od roku 1730 do poloviny 19. století.\n\n\n\n\n\nV ateliéru třígenerační dynastie Prachnerů se dochovala početná sbírka sochařských modelů a hliněných či sádrových forem, které z větší části převzaly do svých sbírek Národní galerie v Praze a Uměleckoprůmyslové muzeum v Praze.\n\n\n"}
{"id": "585738", "url": "https://cs.wikipedia.org/wiki?curid=585738", "title": "Třída Al Riyadh", "text": "Třída Al Riyadh\n\nTřída Al Riyadh je třída fregat postavených francouzskou loděnicí DCN pro Saúdské královské námořnictvo. Skládá se ze tří jednotek – \"Al Riyadh\", \"Al Makkah\" a \"Al Damman\". Jedná se o zvětšenou verzi francouzských fregat třídy \"La Fayette\". Oproti nim mají lepší možnosti boje proti vzdušným cílům a ponorkám.\n\nPro Saúdskou Arábii tyto fregaty postavila loděnice DCN v Lorientu. První dvě jednotky byly objednány v roce 1994 a třetí v roce 1997. První fregata \"Al Riyadh\" (812) byla dokončena v červenci 2002, druhá \"Al Makkah\" (814) v dubnu 2004 a konečně \"Al Damman\" (816) v lednu 2004.\n\nJednotky třídy \"Al Riyadh\":\nV konstrukci fregat jsou využity stealth technologie, ať už v celkovém řešení tvaru trupu či použití barev pohlcujících radarové vlny. V dělové věži na přídi je umístěn 76mm kanón OTO Melara Super Rapid o délce hlavně 62 ráží. Lehkou hlavňovou výzbroj tvoří dva 20mm kanóny Giat 15B. Protilodní výzbroj představují dva čtyřnásobné kontejnery protilodních střel MM40 Exocet Block II s dosahem 70 km. K boji proti vzdušným cílům mají dvě osminásobná vertikální vypouštěcí sila Sylver, ve kterých jsou řízené střely Aster 15. Střela Aster 15 je efektivní ve vzdálenostech od 1,7 do 30 km a do výšky 15 km. Protiponorkovou výzbroj představují čtyři 533mm torpédomety ze kterých jsou vypouštěna těžká protiponorková torpéda DCNS F17. Na zádi je přistávací plošina a hangár pro jeden střední vrtulník.\n\nPohonný systém je typu CODAD. Lodě mají čtyři dva diesely SEMT Pielstick 12 PA6 STC v 280 STC. Lodní šrouby jsou dva. Maximální rychlost je 24,5 uzlů.\n\n"}
{"id": "585741", "url": "https://cs.wikipedia.org/wiki?curid=585741", "title": "Trinidad (Kuba)", "text": "Trinidad (Kuba)\n\nTrinidad je město ve střední části Kuby v provincii Sancti Spíritus.\n\nMěsto založil v roce 1514 španělský conquistador Diego Velázquez de Cuéllar, což z něj činí jedno z nejstarších kubánských měst. Při založení mělo název \"Villa De la Santísima Trinidad\" ( \"Obec nejsvětější trojice\").\n\nDo seznamu světového dědictví UNESCO v roce 1988 bylo město zapsáno pro svoji koloniální architekturu. V okolí města se rozkládaly rozlehlé plantáže cukrové třtiny, které přinášely městu bohatství. Právě díky kapitálu z obchodu s třtinovým cukrem je Trinidad jedním z nejvýstavnějších historických měst na ostrově.\n\n"}
{"id": "585742", "url": "https://cs.wikipedia.org/wiki?curid=585742", "title": "Třída Formidable (2004)", "text": "Třída Formidable (2004)\n\nTřída Formidable je třída fregat singapurského námořnictva. Skládá se ze šesti jednotek – \"Formidable\", \"Intrepid\", \"Steadfast\", \"Tenacious\", \"Stalwart\" a \"Supreme\". Jedná se o derivát francouzských fregat třídy \"La Fayette\". Ve službě nahradily raketové čluny třídy \"Sea Wolf\".\n\nKontrakt na stavbu šesti fregat byl zadán roku 2002. Francouzská loděnice DCNS v Lorientu přitom postavila pouze první jednotku \"Formidable\" (zařazena do služby v květnu 2007), zatímco pět dalších lodí postavila singapurská loděnice Singapore Technology Marine (STM) v Jurongu. Všech šest bylo v aktivní službě od ledna 2009.\n\nJednotky třídy \"La Fayette\":\n\nV konstrukci fregat jsou využity stealth technologie, ať už v celkovém řešení tvaru trupu či použití barev pohlcujících radarové vlny. Díky vysoké míře automatizace potřebují jen 70 členů posádky a dalších 15 leteckého personálu.\n\nV dělové věži na přídi je umístěn 76mm kanón OTO Melara Super Rapid o délce hlavně 62 ráží. Protilodní výzbroj představují dva čtyřnásobné kontejnery protilodních střel Boeing Harpoon s dosahem 130 km. K boji proti vzdušným cílům nesou před můstkem čtyři osminásobná vertikální vypouštěcí sila Sylver, ve kterých jsou umístěny řízené střely Aster 15. Střela Aster 15 je efektivní ve vzdálenostech od 1,7 do 30 km a do výšky 15 km. Může být použita i k obraně proti protilodním střelám. Protiponorkovou výzbroj tvoří dva tříhlavňové 324mm protiponorkové torpédomety. Na zádi je přistávací plošina a hangár pro jeden střední vrtulník Sikorsky S-70B Seahawk.\n\nPohonný systém je typu CODAD. Lodě mají čtyři dva diesely MTU 20V 8000. Lodní šrouby jsou dva. Maximální rychlost je 27 uzlů.\n\n"}
{"id": "585747", "url": "https://cs.wikipedia.org/wiki?curid=585747", "title": "Antonín Dvořák (scénograf)", "text": "Antonín Dvořák (scénograf)\n\nAntonín Dvořák (12. září 1920, Praha – 29. května 1997, Praha) byl český režisér, výtvarník a pedagog.\n\nV roce 1939 byl zatčen a strávil dva roky v Buchenwaldu a Dachau. Po návratu v roce 1941 začal studovat na Uměleckoprůmyslové škole v Praze užitou architekturu. Začal spolupracovat s mladými divadelníky, vedenými Jindřichem Honzlem a pracoval od roku 1941 jako výtvarník pro Divadélko pro 99 fungující v suterénním výstavním sále Topičova nakladatelství na Národní třídě, po jeho likvidaci se stal v letech 1942 až 1943 režisérem v Divadélku ve Smetanově muzeu. Současně působil jako výtvarník a režisér v Horáckém divadle a umělecký šéf pražského Intimního divadla v Umělecké besedě.\n\nPo skončení války vstoupil do KSČ, současně byl i členem Ústřední rady odborů (ÚRO).\n\nIhned po osvobození, v květnu 1945 se pokusil v bývalém Divadle Anny Sedláčkové (v Mozarteu) vytvořit Divadlo Revolučních gard. Později však od záměru ustoupil a v sezóně 1945–1946 nastoupil jako režisér v divadle D 46 E. F. Buriana. V roce 1946 odešel na dva roky do funkce uměleckého ředitele Středočeského divadla Mladá Boleslav. Do Národního divadla nastoupil v srpnu 1949 jako režisér činohry a působil zde až do března 1954.\n\nOd roku 1954 působil jeden rok v Československé televizi jako vedoucí literárně-dramatického vysílání.\nNásledovalo působení na Kladně (1956–1957), v roce 1957 pak na rok vyslání do Vietnamské lidově demokratické republiky, kde organizoval umělecké školství. V letech 1958–1959 byl ředitelem divadla v Benešově, od roku 1959 do roku 1962 uměleckým ředitelem divadla v Příbrami. Od roku 1963 působil sedm let jako umělecký ředitel divadla na Kladně. Pak se vrátil opět do Československé televize v Praze jako vedoucí dramatického vysílání a působil zde až do roku 1982. V Čs. televizi se zabýval rovněž režií a scenáristikou.\n\nV dubnu roku 1948 se stal členem Divadelní a dramaturgické rady, poradního orgánu ministra školství a ministra informací pro věci divadla. Od roku 1948 se také začal věnovat pedagogické činnosti na DAMU, kde později zastával funkci vedoucího katedry divadelní režie a v roce 1961 se zde stal docentem, v roce 1967 profesorem. V letech 1961–1963 působil ve funkci děkana DAMU.\n\nV roce 1980 mu byl udělen titul zasloužilý umělec.\nByl manželem herečky Antonie Hegerlíkové (od roku 1945) se kterou měl dceru Antonii. V roce 1957 se oženil podruhé, a to s polskou herečkou Halinou Gryglaszewskou.\n\n\n\n\n"}
{"id": "585749", "url": "https://cs.wikipedia.org/wiki?curid=585749", "title": "Jessica Lange", "text": "Jessica Lange\n\nJessica Phyllis Lange (* 20. dubna 1949, Cloquet, Minnesota, USA) je americká divadelní a filmová herečka, filmová producentka, fotografka a držitelka Oscara za nejlepší ženský herecký výkon ve filmu \"Operace \"Blue Sky\"\" z roku 1994. Kromě herectví se Jessica Lange věnuje fotografii, publikovala dvě knihy a zároveň pracuje jako humanitární pracovnice pro UNICEF se specializací na epidemie HIV/AIDS v Kongu a Rusku.\n\nStudovala umění a fotografii na Minnesotské univerzitě, kde si vytvořila vztah s fotografem Franciscem \"Paco\" Grandem. Uzavřeli spolu manželství a Langeová opustila univerzitu ve prospěch cestování se svým mužem po celých Spojených státech. Žili „bohémským životem“ typickým pro pozdní 60. léta. Pak se odstěhovali do Paříže, kde jejich vztah skončil. Lange nicméně zůstala v Paříži a studovala pantomimu u proslulého Étienna Decrouxe. V roce 1973 se vrátila do New Yorku jako svědkyně v aféře Watergate, která nakonec vedla k odstoupení prezidenta Richarda Nixona. Živila se jako servírka v \"Lion's Head Tavern\" a byt na Manhattanu sdílela s Jerry Hallem a zpěvačkou Grace Jonesovou. Posléze ji objevil módní ilustrátor Antonio Lopez, a Jessica Langeová se stala modelkou pro agenturu Wilhelmina Models do doby, než ji hollywoodský producent Dino De Laurentiis zaměstnal u filmu.\n\nJejím partnerem byl také tanečník a světová hvězda klasického baletu Michail Baryšnikov (původem Rus), s nímž má dceru Shuru.\n\n"}
{"id": "585758", "url": "https://cs.wikipedia.org/wiki?curid=585758", "title": "Mamert Knapp", "text": "Mamert Knapp\n\nMamert Knapp (8. května 1837 Mělník – 27. června 1896 Praha-Karlín) byl český nakladatel, knihtiskař a knihkupec.\n\nVyučil se ve firmě I. L. Kober, kde byl výrazně činný až do smrti zakladatele firmy. V roce 1866 založil spolu s Josefem Mikulášem nakladatelský a tiskařský podnik Knapp a Mikuláš na pražském Karlíně. Od roku 1881 vedl samostatnou firmu M. Knapp. Byl činný Národní jednotě severočeské, v karlínském obecním zastupitelstvu. Věnoval se hudbě. Vydával především divadelní hry, spisy pro mládež, hudebniny. Také pedagogickou hudební literaturu.\n\nPo smrti Mamerta Knappa spravovali firmu jeho potomci František a Václav Knappovi až do roku 1950, kdy byla firma znárodněna.\n\n\n"}
{"id": "585760", "url": "https://cs.wikipedia.org/wiki?curid=585760", "title": "Štorch", "text": "Štorch\n\nŠtorch nebo Storch (něm. \"der Storch\", čáp) je příjmení několika osob:\n\n\n"}
{"id": "585762", "url": "https://cs.wikipedia.org/wiki?curid=585762", "title": "Lange", "text": "Lange\n\nPříjmení Lange nosí více různých osobností:\n\n\n"}
{"id": "585764", "url": "https://cs.wikipedia.org/wiki?curid=585764", "title": "MTV Řecko", "text": "MTV Řecko\n\nMTV Řecko je řecká verze kanálu MTV, která začala vysílat 1. září 2008.\n\nMTV Řecko vysílá hlavně řeckou, britskou a americkou hudbu, pořady MTV, jako Date My Mom, Made, Nitro Circus, RoomRaiders, America's Most Smartest Model, a další které jsou otitulkované řeckými titulky, a také tři show, které si řecká MTV produkuje sama(Hitlist Hellas, MTV Pulse, MTV Take 20). V současné době vysílá terestriálně pouze v Atenách, a přes satelit pro zbytek Řecka a pro Kypr.. MTV Řecko má také lokální verzi, která se vysílá v Soluni a která se jmenuje MTV+\n\nZahajovací party MTV Řecko se konala v Panathinaiko Stadium v Aténách 5. října 2008, které se zúčastnily R.E.M., Kaiser Chiefs, Gabriella Cilmi, a . Koncert byl také živě vysílán v Itálii na MTV Itálie, a ve Francii (MTV Francie), Portugalsku (MTV Portugalsko) a Španělsku (MTV Španělsko).\n\n"}
{"id": "585765", "url": "https://cs.wikipedia.org/wiki?curid=585765", "title": "MTV+", "text": "MTV+\n\nMTV+ je lokální verze hudebního a zábavního kanálu MTV Řecko, dostupná v řecké Soluni. Kanál začal vysílat 18. září 2009, náhradou za dřívější lokální hudební kanál. Program kanálu je podobný hlavní řecké MTV. Má stejné logo, identy a proma jako ostatní MTV, a stala se prvním \"adoptovaným\" kanálem MTV.\n\nSpouštěcí party se konala ve \"Vogue\" Clubu v Soluni 17. prosince 2009, hostem byla britská taneční skupina Freemasons a jiné řecké skupiny jako , Stavento a jiné.\n\n"}
{"id": "585766", "url": "https://cs.wikipedia.org/wiki?curid=585766", "title": "Sergej Lazarev", "text": "Sergej Lazarev\n\nSergej Vjačeslavovič Lazarev (, * 1. dubna 1983 Moskva, Sovětský svaz) je ruský zpěvák, tanečník, moderátor a herec. Ve známost vešel roku 2002 jako člen chlapecké hudební skupiny Smash!! a po jejím rozpadu se vydal na sólovou dráhu.\n\nNarodil se 1. dubna 1983 v Moskvě. Od svých 4 let se věnoval gymnastice, v 8 letech však sport opustil a začal se věnovat hudbě. Ve 12 letech se přidal ke skupině Непоседы (Neposedové) a v se setkal s Vladem Topalovem, s nímž ve svých 17 letech, v roce 2002, založil duo Smash!!. Téhož roku zvítězili v mezinárodní soutěži New Wave a podepsali kontrakt s nahrávací společností Universal Music Rusko na vydání dvou alb. V roce 2004 se však dvojice rozešla a Lazarev se vydal na sólovou dráhu.\n\nVedle své rozvíjející se hudební kariéry v roce 1999 začal studovat herectví na škole při Moskevském akademickém uměleckém divadle. Všiml si ho Roman Kozak a obsadil do titulní role v \"Romeovi a Julii\". Lazarev pak absolvoval v roce 2003 rolí Aljoši v Dostojevského \"Bratrech Karamazových\". Poté byl obsazen v Puškinově divadle do hudební komedie Kena Ludwiga \"Одолжите тенора!\" (Půjčte mi tenora!), za niž dostal Křišťálovou Turandot 2005 pro nejlepší debut. \n\nV roce 2016 se zúčastnil soutěže Eurovision Song Contest, kde reprezentoval Rusko a obsadil 3. místo s písní „You Are The Only One“. Rusko reprezentoval také na Eurovision Song Contest 2019, kde opět skončil na 3. místě.\n\n"}
{"id": "585768", "url": "https://cs.wikipedia.org/wiki?curid=585768", "title": "Nicktoons (Nizozemsko)", "text": "Nicktoons (Nizozemsko)\n\nNicktoons je nizozemský sesterský televizní kanál Nickelodeonu, na kterém jsou vysílány hlavně animované pořady. Tento kanál začal v testovacím provozu vysílat 1. července 2008, na ostré vysílání přešel o měsíc později.\n\n\"(V závorce se nacházejí holandské názvy pořadů)\"\n\n"}
{"id": "585770", "url": "https://cs.wikipedia.org/wiki?curid=585770", "title": "MTV Classic (Itálie)", "text": "MTV Classic (Itálie)\n\nMTV Classic je italský televizní kanál, který hraje písničky ze 70., 80. a 90. let 20. století. Tento kanál má být náhradou za bývalý italský hudební kanál Videomusic.\n\nPůvodní název kanálu (MTV Gold) byl na začátku roku 2011 změněn na MTV Classic, aby odpovídal mezinárodnímu označení kanálů MTV.\n\nTento kanál je dostupný v satelitní platformě SKY Italia (na kanále 704) a v italských IPTV TVdiFASTWEB, Alice Home TV a Infostrada TV.\n\n"}
{"id": "585773", "url": "https://cs.wikipedia.org/wiki?curid=585773", "title": "Dobieszów", "text": "Dobieszów\n\nPojem Dobieszów je nejednoznačný a může mít následující významy:\n\n"}
{"id": "585777", "url": "https://cs.wikipedia.org/wiki?curid=585777", "title": "Král Škorpion", "text": "Král Škorpion\n\nKrál Škorpion (v anglickém originále The Scorpion King) je americko-německo-belgický film z roku 2002 s Dwaynem Johnsonem v hlavní roli. Jedná se o prequel série \"Mumie\", který sleduje osud Mathayuse, krále Škorpiona, postavy, která se poprvé objevila ve filmu \"Mumie se vrací\". Události ve filmu se odehrávají 5 000 let před \"Mumií se vrací\" a sledují Mathayusův původ a to, jak se stal králem.\n\nV roce 2008 byl uveden prequel \"Krále Škorpiona\" \"\", kde Dwayna Johnsona v roli mladého Škorpiona nahradil Michael Copon.\n\nMathayus, poslední akkádský žoldák, je spolu se svým nevlastním bratrem a přítelem najat králem Pheronem, aby zabili čaroděje krále Memmona, jenž Memnonovi předpovídá výsledek každé bitvy. Král Pheron se svojí družinou, jakož i Mathayus se svým bratrem, však v tu chvíli ještě netuší, že se ve skutečnosti nejedná o čaroděje, nýbrž \"čarodějku\" Cassandru. Když se mu podaří ke Cassandře proniknout, je prozrazen Pheronovým zrádným synem Takmetem, což zapříčiní smrt Mathayova bratra a přítele. Než stačí Memmon zabít Mathaya, Cassandra řekne, že to není dobrý krok, protože by mu to přineslo smůlu, a tak ho Memmon nechá zahrabat až po krk s tím, že ho mají sežrat mravenci. S pomocí zloděje koní Arpida se mu podaří uniknout. Rozhodne se pomstít bratra a zabít Memmona.\n\nCassandra předpoví Memmonovi další vítězství. Memmon plánuje budoucnost a oznámí Cassandře, že se stane jeho královnou až definitivně zvítězí nad svými nepřáteli. Cassandra namítá, že pak ale ztratí své schopnosti. Memmon na to říká, že už je pak nebude potřebovat.\n\nMathayus s pomocí Arpida a chlapce-lupiče pronikne do Gomory a do Memmonova sídla. Je připraven střelit Memmona šípem, ale raději zachrání chlapce, který mu pomohl, když má přijít o ruku za krádeže. To ho prozradí. Když utíká před vojáky, narazí Mathayus na Cassandru a unese ji. Společně uprchnou z města a setkají se s Arpidem a Mathayovým velbloudem a všichni se vydají do Údolí mrtvých. V noci se pokusí Cassandra neúspěšně utéct. Řekne Mathayovi, že nemá v úmyslu vrátit se k Memmonovi. Mathayus ji pak osvobodí, ale Cassandra s ním nakonec zůstane.\n\nDruhý den je Mathayus dostižen Memmonovými vojáky, které vede Memmonova pravá ruka Thorak. Mathayus všechny zneškodní až na Thoraka. Toho se mu podaří přemoci po souboji. Před smrtí ale ještě Thorak Mathaya zasáhne šípem se škorpióním jedem. Arpid a Cassandra naleznou Mathaya téměř mrtvého. Cassandra se ho v noci rozhodne vyléčit svými schopnostmi, ačkoli tím riskuje vlastní život. Svou pomoc Cassandra vysvětluje tím, že věří, že Mathayus dokáže lidi vymanit z Memmonovi tyranie.\n\nDále v poušti se trojice potká s Philosem (vědcem z Memmonova dvora, kterého Mathayus potkal již dříve v Gomoře), který se rozhodl opustit město. V poušti zdokonalil svůj střelný prach. Philos, šťastný, že vidí Cassandru živou, se přidá k Mathayovi.\n\nPozději se všichni přidají k Balthazarovi, vůdci Memmonových nepřátel. Nejdříve spolu Mathayus a Balthazar bojují, ale když zjistí, že mají stejný cíl, spojí své síly. Během oslavy v Balthazarově táboře, má Cassandra vidění, jak Memmon zabíjí Mathayuse a další lidi. Mathayuse to nezastraší a říká, že Memmona zabije. Po intimní noci s Mathayem se Cassandra vrací za Memmonem, aby ho varovala před útokem.\n\nMathayus a Balthazar Cassandru následují. Proběhne bitva mezi jejich a Memmonovými silami. Balthazar zabije Takmeta, Mathayus zase Memmona. Bitva skončí vítězstvím Balthazarových a Mathayových lidí. Mathayus se stane králem a Cassandra jeho královnou. Ta neztrácí svou moc a říká, že si to čarodějnice vymyslely již dávno, aby se ubránili před vládci jako byl Memmon.\n\n"}
{"id": "585780", "url": "https://cs.wikipedia.org/wiki?curid=585780", "title": "Rimkai (Klaipėda)", "text": "Rimkai (Klaipėda)\n\nRimkai (německy \"Karlsberg\") je čtvrť města Klaipėdy, položená na jih od centra města, po obou stranách železniční trati Klaipėda - Šilutė. Zde začíná železnižní odbočka Rimkai - překladové nádraží Draugystė - terminál trajektu a odbočka Rimkai - Gargždai. Budova nádraží je v německém stylu, postavená koncem 70. let 19. století. Je zde zahrádkářská kolonie. Do počátku 20. století se ves jmenovala litevsky Vaidaugai. \n\nRoku 1914 se ve vsi Vaidaugai narodil Vilius Pėteraitis, angličtinář, autor slovníků, veřejný činitel, Doktor honoris causa Klaipėdské univerzity. 14.6. 2002 byl podle dekretu prezidenta Litevské republiky č. 1806 odměněn Vojenským křížem Gediminasova řádu Velkoknížectví litevského.\n"}
{"id": "585786", "url": "https://cs.wikipedia.org/wiki?curid=585786", "title": "Desátkový chrám", "text": "Desátkový chrám\n\nDesátkový chrám neboli chrám Zesnutí Přesvaté Bohorodice (rusky \"Десяти́нная це́рковь\", nebo \"церковь Успения Пресвятой Богородицы\") v Kyjevě byl první kamenný kostel Kyjevské Rusi. První kostel vznikl v letech 986 až 996 v Kyjevě na počest přesvaté Bohorodice za vlády knížete Vladimíra Velikého, jenž na výstavbu a údržbu chrámu vyčlenil desetinu svých příjmů, odkud také pochází jeho název. Svatý Vladimír sem údajně dal z Chersonnesu přenést ostatky svatého Klementa Římského.\n\nV ruinu kostel proměnil v roce 1240 vpád mongolského chána Bátú, jehož horda kostel zdevastovala při obléhaní Kyjeva.\n\nObnoven byl až v 19. století, a to díky iniciativě patriarchy Jevhenije Bolchovitinova, který nechal nový chrám stavět od roku 1828. Dostavěn byl v roce 1842, na stavbě se po celou dobu podílel ruský architekt Vasilij Stasov. Definitivní zánik kostela přinesla sovětská administrativa, který jej jako nepotřebný zbourala v roce 1935.\n\nV chrámu měly svůj hrob tyto osoby:\n\nOstatky Anny Porfyrogennéty a Vladimíra I. byly po zániku kostela přemístěny do Kyjevskopečerské lávry. Osud dalších ostatků není znám.\n\n"}
{"id": "585795", "url": "https://cs.wikipedia.org/wiki?curid=585795", "title": "Šlomo Šamir", "text": "Šlomo Šamir\n\nŠlomo Šamir (: שלמה שמיר, rodným jménem Šlomo Rabinovič; 1915 – 19. května 2009) byl izraelský generál. V letech 1949 až 1950 působil jako v pořadí třetí velitel Izraelského vojenského námořnictva, který zároveň na této pozici jako první dosáhl hodnosti generálmajora (). V letech 1950 až 1951 zastával jako v pořadí třetí funkci velitele Izraelského vojenského letectva.\n\nNarodil se jako Šlomo Rabinovič v Ruském impériu a aliju do britské mandátní Palestiny podnikl společně se svou rodinou jako desetiletý v roce 1925. O čtyři roky později vstoupil do Hagany a později sehrál klíčovou roli při pašování zbraní a ilegálních židovských imigrantů v období britského mandátu a MacDonaldovy bílé knihy z roku 1939. V roce 1940 získal pilotní licenci a ve stejný rok vstoupil do britského Královského letectva (RAF). Jeho cílem bylo bojovat proti nacistům a získat bojové zkušenosti. V roce 1946 byl propuštěn z britské armády s hodností majora.\n\nV roce 1948 obdržel rozkaz od premiéra Davida Ben Guriona vést 7. obrněnou brigádu a bojovat o dobytí Latrunu. Sehrál taktéž významnou roli při zbudování Barmské cesty. Na konci izraelské války za nezávislost mu byla nabídnuta funkce náčelníka Generálního štábu, kterou ale odmítl. Namísto toho sloužil v řadě jiných funkcí a nakonec se v květnu 1949 stal třetím velitelem izraelského námořnictva. Pomohl vybudovat malé izraelské námořnictvo zakoupením nové korvety a pokročilých torpédových člunů. V roce 1950 byl ve funkci nahrazen Mordechajem Limonem a stal se velitelem izraelského letectva. Pod jeho vedením byla vytvořena izraelská protivzdušná obrana a došlo k postavení letecké základny Chacor. V srpnu 1951 předal svou funkci Chajimu Laskovovi a odešel z Izraelských obranných sil.\n\nV civilním životě se stal úspěšným obchodníkem a vytvořil řadu společností, které existují dodnes. Vystudoval sociologii na Telavivské univerzitě, kde získal titul magistra a stejný titul získal po studiu administrativy na Harvard University.\n\nZemřel 19. května 2009 a zanechal po sobě dceru Jael, dvě vnoučata a jedno pravnouče. Je pohřbený na Trumpeldorově hřbitově v Tel Avivu.\n\n"}
{"id": "585798", "url": "https://cs.wikipedia.org/wiki?curid=585798", "title": "Stabilimentum", "text": "Stabilimentum\n\nStabilimentum je silný pásek vláken ve středu či nad nebo pod středem pavoučí sítě, charakteristický např. pro síť křižáka pruhovaného. \n\nNejčastěji je to silný, svislý, cikcakový pásek vláken nad nebo pod středem pavoučí sítě. Jsou známé ale i jiné tvary stabilimentů. Například existují kruhovitě uspořádané cikcakové pásky okolo středu sítě (hlavně u mladých pavouků), jen jeden pásek směrem dolů nebo zcela chybějící pásek. Tato nenormální či chybějící stabilimenta ukazují na to, že jejich původně předpokládaná stabilizační funkce není primární. Také domněnka, že se jedná o něco jako maskování sítě, není potvrzená. Podle současných výzkumů se soudí, že toto vlákno velmi výrazně odráží ultrafialové světlo, takže pavučina připomíná hmyzu květ.\n\nPodle Andre Waltera a Marka Elgara jsou stabilimenta důmyslnou metodou ochrany pavučiny. Jsou totiž dobře viditelná pro větší tvory, kteří se jim vyhnou a tudíž pavučinu nepoškodí.\n\nVýzkumy ukazují, že stavba stabilimenta bývá ovlivněna buď chemickou kontaminací životního prostoru nebo věkem a pohlavím pavouka. Samci před dosažením pohlavní zralosti převážně tkají běžný svislý, cikcakový pásek nad a pod středem sítě, ale také cirkulární pásky okolo středu sítě. Zdá se, že samci od září či října tkají už jen jednoramenné cikcakové pásky směrem dolů. Samice křižáka pruhovaného rovněž většinou zakládají známý svislý pásek, mohou ale přes celý rok tkát i kruhová stabilimenta. Byly pozorovány dokonce i kombinace kruhových a svislých stabiliment.\n\nWalter a Elgar uvádějí, že při pokusech s pavoukem \"Argiope keyserlingi\" pavouk na malá poškození pavučiny nereagoval, větší opravoval a na opakovaná větší poškození zareagoval tvorbou větších stabiliment.\n\n"}
{"id": "585802", "url": "https://cs.wikipedia.org/wiki?curid=585802", "title": "Šamir", "text": "Šamir\n\nŠamir (: שָׁמִיר) může být:\n\n\n"}
{"id": "585803", "url": "https://cs.wikipedia.org/wiki?curid=585803", "title": "Víceméně v klidu", "text": "Víceméně v klidu\n\nVíceméně v klidu (2007) je první oficiální dlouhohrající album dua Nestíháme. Obsahuje 11 autorských písní Jana Řepky a Petra Ovsenáka.\n\nNejstarší písničkou na albu je úvodní \"Soška (Bílý růže)\" z léta 2000.\n\nPísničku \"Po čem toužíš ty?\" Jan Řepka znovu nahrál na své sólové album \"Čistý byl svět\" (2010).\n\n\n\nK písni \"A tak je to tu se vším\" byl pro televizi Óčko natočen studiový klip, který byl odvysílán 30. září 2007.\n"}
{"id": "585804", "url": "https://cs.wikipedia.org/wiki?curid=585804", "title": "Jen žádnou paniku", "text": "Jen žádnou paniku\n\nJen žádnou paniku byla první česká dívčí skinheadská hudební skupina koncertující v letech 1990-1991. Hudebně se profilovala do oi-punkově zaměřeného rockového stylu, charakteristického právě pro subkulturu v tomto období.\nI když kapela neměla dlouhého trvání, v obecném povědomí je spojována především s osobností Mirjam Landové, manželky Daniela Landy.\n\nÚvahy o založení kapely se datují již do poloviny roku 1989. Tehdy však k vážnějšímu pokusu založení nedošlo, neboť tato představa neustále narážela na několik problémů, sestávajících z tradičních potíží takovýchto hudebních spolků – tedy nedostatek členů, chybějící aparatura a v neposlední řadě i prostory zkušebny. Tuto obtíž překonala zakládající členka kapely Jarka Hloušková až o rok později. S mírnou nadsázkou lze říci, že k založení došlo v hospodě, resp. ve vinárně Orlík, po níž své jméno přejala i stejnojmenná hudební skinheadská legenda. Na zrození kapely měli svůj podíl především Ondra Záruba, který Jarku seznámil s Luckou a Lou Fanánek Hagen s Martou. Společně s frontmenčinou spolubydlící Martinou pak byla původní kapela v zásadě kompletní. O zkušebnu se s nimi podělila skupina Duní, úzce spjatá s Třemi sestrami.\n\nČlenky kapely měly hudební zkušenosti teprve mizivé. Výjimkou byla Jarka, autorka většiny textů, která už před tím hrála od roku 1985 v undergroundové formaci É Ucho Debil Accord Band, následujícího roku přejmenované na Orchestr Bissext. Dohromady jako kapela začaly společně zkoušet už na jaře – v dubnu 1990. Přes léto měly nacvičeny první tři písně. Zatím ovšem beze zpěvu. Po měsíci byl hotov dvanáctiminutový repertoár, během něhož se stále řešily problémy se zpěvem. Chvíli tam zaskočil i Jindřich Kellner ze skupiny Braník, ale pro trvání na dívčím image kapely byl záhy nahrazen tehdy jednadvacetiletou členkou uskupení Mirjam Müller, čerstvě provdanou za zpěváka Orlíku – Daniela Landu.\n\nOstatně skupiny Orlík, Braník a Tři sestry se kolem „Paniky“ nějakým způsobem pohybovaly neustále. Oi-punková kapela Hubert Macháně měla na své nahrávání prvního oficiálního LP v lednu 1991 půjčenou bicí soupravu právě od Jarky z JŽP. Zvláště Orlík býval nejblíže, neboť Mirjam byla vdaná za jejich frontmana a Jakub Maleček (ex-Duní, Orlík, Tři sestry) byl po hudební stránce jejich „velkým“ rádcem. Jen žádnou paniku byla také častokrát předkapelou Orlíku a po jejich ukončení činnosti přestávají vystupovat i oni.\n\nPrvní oficiální koncert JŽP se uskutečnil 19. 10. 1990 v Šonově a další hned následující den v Praze, na oslavě Jarčiných narozenin, kde se sešlo hned 8 kapel (Starý hadry, Tři sestry, Duní, Orlík…atd.). Od té doby holky odehrály ještě několik dalších koncertů, včetně legendárního festivalu 29. 6. 1991 v Bzenci na Moravě, jemuž byl hlavním sponzorem časopis \"Reflex\".\n\nV té době již došlo k několika zásadním změnám. Po odchodu dvou členek (v červnu Marty a září Martiny) přestal být prioritou ryze dívčí charakter formace a proto byla doplněna o Pavla a Alana Pásovce z Braníku, s kterým Jarka pár let žila. Došlo i ke změně názvu na Anti-paniku.\n\nKapela se, podobně jako Orlík, na koncertech otevřeně distancovala od hajlování, které jí vadilo u některých návštěvníků. Anti-panika hudebně zapadá do kontextu českého pojetí punku, případně Oi! a Hardcore stylu počátku devadesátých let. Podobně jako i další české kapely, i tato přebírala písničky zahraničních legend podobného směru. V tomto případě šlo kupř. o Störkraft či Endstuffe.\n\nKapela o sobě dávala vědět i mediálně skrze rozhovory v časopisech pro mládež (\"Sedmička pionýrů\", \"Filip\", \"Rock&Pop\", \"Melodie\", \"Hubert\"). Posledně jmenovaný časopis byl vůbec prvním skinheadským fanzinem v Česku, jehož vydavatelem byl Karel Duben ze Žacléře, textař trutnovské rockové skupiny Diktátor či Excalibur a spoluzakladatel české militantní frakce Bohemia Hammerskins. Měsíc před vánocemi měla na jeho akci hrát i Anti-panika, ovšem kromě Lucky bez udání důvodu nepřijela. Později vyšlo najevo, že ostatní členky kapely nechtěly mít s Dubnovou aktivitou nic společného a dohodly se na rozpuštění kapely.\n\nZa svoji poměrně krátkou existenci nevydaly žádné demo ani jinou nahrávku. Holky nedaly souhlas ani vydavatelstvi Reflex Records k publikovani jejich bzeneckeho koncertu. Existují však několikapísničkové koncertní live záznamy. Kapela se přesto stačila vrýt do povědomí skinheadské subkultury. Jarka Sedláčková později dělala nějaký čas v Monitoru, nazpívala Fanánkovi vokály na jeho sólovém albu \"Hagen Baden\", jezdila s ním jako vokalistka po koncertech a zahrála si v několika kultovních klipech (Průša je úchyl, Láska je láska). Od roku 1993 začala pracovat v TV Nova v tehdy neznámém oboru self promotion. V současné době píše scénáře, režíruje a dramaturguje různé televizní pořady a kampaně. Mirjam Landa spolupracuje se svým manželem na jeho projektech a věnuje se i režii (kterou vystudovala na FAMU) a tvorbě muzikálů. Marta Jakobcová se odstěhovala do Švýcarska, kde žije a pracuje, o Martině a Lucce se nic neví. Šlo o první tuzemskou dívčí Oi! kapelou a do současnosti možná i jedinou.\n\n\n\n\n\n"}
{"id": "585806", "url": "https://cs.wikipedia.org/wiki?curid=585806", "title": "Nestíháme (album)", "text": "Nestíháme (album)\n\nNestíháme (2006) je EP album dua Nestíháme. Obsahuje 6 autorských písní Jana Řepky a Petra Ovsenáka, jednu zhudebněnou báseň Karla Tomana a jednu cover verzi písně Paula Simona \"Leaves That Are Green\" v překladu Jana Řepky.\n\nPísničku \"Málo je času\" Jan Řepka znovu nahrál na své sólové album \"Čistý byl svět\" (2010).\n\n\n"}
{"id": "585807", "url": "https://cs.wikipedia.org/wiki?curid=585807", "title": "Třída San Giorgio", "text": "Třída San Giorgio\n\nTřída San Giorgio je třída výsadkových lodí kategorie amphibious transport dock, stavěných pro italské námořnictvo loděnicí Fincantieri. Celkem byly pro italské námořnictvo postaveny tři jednotky této třídy. Všechny jsou stále v aktivní službě a mají základnu v Brindisi. Z konstrukce \"San Guisto\" vychází také výsadková loď \"Kalaat Béni Abbès\" (474) postavená loděnicí Fincantieri pro alžírské námořnictvo.\n\nItalská loděnice Fincantieri v Riva Trigoso u Janova postavila celkem tři jednotky této třídy. Do služby byly přijaty v letech 1988–1994.\n\nJednotky třídy \"San Giorgio\":\nKapacita lodí je až 500 vojáků s plnou výzbrojí, včetně 30 tanků či 36 obrněných vozidel. Lodě mají průběžnou letovou palubu s můstkem na pravoboku. Na palubě nesou tři vrtulníky Sea King SH-3D či pět menších typu AB-212. Podpalubní hangár o rozměrech 100x20,5 metru, ale je určený pouze pro vozidla a náklad. Do hangáru se vstupuje pomocí příďových vrat, bočním nákladovým otvorem a výtahem, který hangár spojuje s letovou palubou. Na zádi lodí je umístěn palubní dok pro vyloďovací čluny, který pojme tři čluny LCM (6) s nosností 30 tun. Na palubě jsou pak převáženy též tři menší čluny LCVP a malý motorový člun.\n\n\"San Marco\" má oproti ostatním rozšířené zdravotnické prostory a je vhodná pro nasazení v místech přírodních katastrof. \"San Giusto\", nemá příďová vrata, ale má zvětšenou nástavbu, mírně větší výtlak, všechny čluny LCVP na levoboku a je modifikována pro úlohu cvičné lodi (v době míru).\n\nHlavňovou výzbroj tvoří jeden 76,2mm/62 kanón ve věži na přídi a dva 20mm kanóny. Lodě pohánějí dva diesely GMT A420, díky kterým mohou plout rychlostí až 21 uzlů. Dosah je 7500 námořních mil při 16 uzlech.\n\n"}
{"id": "585810", "url": "https://cs.wikipedia.org/wiki?curid=585810", "title": "U.S. Route 2", "text": "U.S. Route 2\n\nU.S. Route 2 je jedna z hlavních silnic ve Spojených státech amerických, které spojují východní a západní pobřeží. 4 150 kilometrů je rozděleno do dvou segmentů, které jsou spojeny kanadskými dálnicemi. Na rozdíl od ostatních silnic, které jsou rozděleny (především kvůli napojení k mezistátní dálnici), tato silnice byla vytvořena rozděleně už od originálního plánu.\n\nZápadní segment má svůj západní konec na křižovatce s Washington State Route 529 v Everettu ve státě Washington a východní konec na křižovatce s Interstate 75 v St. Ignace, ve státě Michigan. Východní segment na západě sahá až k U.S. Route 11 v Rouses Pointu, ve státě New York a na východ pokračuje až do Houltonu ve státě Maine, kde končí na Interstate 95.\n\nJak už číslo napovídá, silnice je nejsevernější silnicí spojující obě americká pobřeží.\n\n\"Hlavní článek: U.S. Route 2 ve státě Washington\"\n\nVe státě Washington je silnice nejsevernější z těch, které jsou otevřeny celoročně a protínají Kaskádové pohoří. Začíná na křižovatce s Interstate 5 a Washington State Route 529 v Everettu a pokračuje přes Stevens Pass, Wenatchee a Spokane až k Newportu, kde překračuje hranici se státem Idaho.\n\n\"Hlavní článek: U.S. Route 2 v Idahu\"\n\nKrátce po průjezdu hranicí do Idaha silnice přejíždí přes řeku Priest. Pak následuje řeku Pend Oreille až ke stejnojmennému jezeru. Ve městě Priest River pak křižuje důležitou Idaho Route 57. Další důležitou křižovatkou je ta se silnicí U.S. Route 95 ve městě Sandpoint. Tyto dvě silnice pak pokračují v jedné celých 58 kilometrů. Na místě zvaném \"Three Miles Corner\" se pak U.S. Route 2 oddělí a pokračuje sama do Montany.\n\nU.S. Route 2 je důležitým koridorem v severní Montaně. Úsek uražený v Montaně je pak největší ze všech států, kterými silnice prochází. Především v západní části jejího montanského úseku protíná nádhernou krajinu. Prochází dvěma indiánskými rezervacemi, blízko tří dalších a pokračuje souběžně s jižní hranicí národním parkem Glacier. Velká část úseku běží souběžně také s hlavní tratí železnice BNSF a tak ji můžeme spatřit i ve hře Microsoft Train Simulator na trati Marias Pass.\n\nDo Montany se U.S. Route 2 dostává 16 kilometrů před malým městem Troy. Je to také nejnižší bod v Montaně, řeka Kootenay totiž právě zde opouští stát. Prvním velkým městem kam silnice přichází je Libby. Poté kroutí ke Kalispellu, dvacetitisícovému městu na severním břehu jezera Flathead, největšího sladkovodního jezera na západ od řeky Mississippi. Dále silnice prochází jižním koncem národního parku Glacier a pak následuje prostřední větev řeky Flathead. Poté co překročí do jiného úmoří v průsmyku Marias, silnice opouští Skalisté hory a vstupuje do Velkých planin. Ještě před městem East Glacier silnice překračuje hranice indiánské rezervace Blackfeet.\n\nPrvním městem po vjezdu do Velkých planin je Browning, největší město v indiánské rezervaci Blackfeet. Odsud až k hranici se Severní Dakotou je obkličující oblast známa mezi Montaňany jako „The Hi-Line“, název ještě z dob železnice Great Northern. Dále pokračuje přes město Cut Bank do Shelby, kde se stává severní hranicí regionu zvaného „Zlatý trojúhelník“. Tato oblast je jednou z nejproduktivnějších v USA v zemědělství. Dále pokračuje přes sled malých městeček až do Havru. Dalším městem je Malta, před kterou silnice vstupuje do indiánské rezervace Fort Belknap. Následuje Glasgow, které leží nedaleko na sever od vodní nádrže Fort Peck. Zbytek montanského úseku leží především v indiánské rezervaci Fort Peck. Protínanými městy v rezervaci jsou Wolf Point a Poplar. Pár kilometrů před odchodem ze státu silnice rezervaci opouští. Poslední zastávkou v Montaně je pak Bainville. Pak silnice dosáhne soutoku řek Missouri a Yellowstone a opouští stát.\n\nU.S. Route 2 spojuje západní hranici Severní Dakoty s východní a spojuje severní řadu větších měst státu - Williston, Minot, Devils Lake a Grand Forks. Tato města jsou zhruba 150 kilometrů od jižní řady větších měst, kam patří Dickinson, Bismarck/Mandan, Jamestown a Fargo/West Fargo, které spojuje zase Interstate 94. To je nejspíš důvod proč se tyto dvě silnice vyvinuly ve dvě nejdůležitější v Severní Dakotě.\n\nU.S. Route 2 křižuje dvě hlavní svislé silnice Severní Dakoty - U.S. Route 83 v Minotu a Interstate 29 v Grand Forks. Stejně jako tyto dvě silnice, i „dvojka“ je místy čtyřproudovou. Již před několika lety byl takto předělán úsek mezi Minotem a Grand Forks. V roce 2008 byl renovován úsek mezi Minotem a Willistonem. Nakonec dvouproudovým zůstává pouze devatenáctikilometrový úsek mezi Willistonem a hranicí s Montanou, který, podle guvernéra Severní Dakoty, bude také renovován, ale pouze v případě, že s podobnou renovací začne na své straně také Montana.\n\nMezi Willistonem a Minotem silnice běží přes několik vysoce položených bodů, což cestovatelům poskytuje báječný výhled na okolní krásnou krajinu. Mezi Minotem a Grand Forks je pak čeká úsek střídající zemědělskou krajinu, mokřiny a jezera. Nedaleko města Devils Lake prochází kolem velkého jezera.\n\n\"Hlavní článek: U.S. Route 2 v Minnesotě\"\nČást úseku mezi městy Cass Lake a Bemidji je oficiálně označen jako Paul Bunyan Expressway v památce mýtického obřího dřevorubce. V Grand Rapids křižuje U.S. Route 169 a řeku Mississippi. Richard I. Bong Memorial Bridge pak silnici přenáší přes záliv Saint Louis mezi městy Duluth a Superior. Most měří na délku celkem 3 600 metrů, z toho 2,5 kilometru nad vodou.\n\nZe 428 kilometrů ve státě, 235 kilometrů je čtyřproudových, především na severozápadě státu. Podle zákonů státu Minnesota je oficiálním názvem silnice ve státě Route 8 a Route 203.\n\n\"Hlavní článek: U.S. Route 2 ve Wisconsinu\"\nPo Bong Bridge tedy následuje město Superior, kde se na chvíli spojí s U.S. Route 53. Po šestnácti kilometrech se silnice rozdělují, U.S. Route 2 pokračuje přes Ashland k Ironwoodu, kde překročí hranici se státem Michigan. Silnice se do Wisconsinu vrací nedaleko Florence a do Michiganu se vrací v Iron Mountain.\n\n\"Hlavní článek: U.S. Route 2 v Michiganu\"\nU.S. Route 2 nejprve vstupuje do Michiganu v Ironwoodu, ale po městě Crystal Falls se vrací do Wisconsinu. Do Michiganu se vrací severně od Iron Mountain a pokračuje po poloostrově Horní Michigan k městům Escanada, Mainstique a St. Ignace. Po cestě také protíná národní lesy Ottawa a Hiawatha a běží souběžně se severním pobřežím Michiganského jezera. Končí na Interstate 75, severně od mostu Mackinac Bridge ve městě St. Ignace.\n\nVýchodní segment silnice proudí přes státy Nové Anglie.\n\n\"Hlavní článek: U.S. Route 2 ve Vermontu\"\n\nSilnice začíná na silnici U.S. Route 11 jen 1,6 kilometru od kanadské hranice v Rouses Pointu ve státě New York. Odsud překračuje po mostu Rouses Point Bridge Champlainské jezero a dostává se až do vermontského okresu Grand Isle. Z Miltonu pokračuje do Burlingtonu, odkud pokračuje souběžně s Interstate 89 až do Montpelieru. Po městech Saint Johnsbury a Guildhall překračuje řeku Connecticut do Lancasteru v New Hampshire.\n\nV New Hampshire silnice pokračuje jihovýchodním směrem. Po Jeffersonu odbočuje trošku na východ a po protnutí severního konce národního lesu White Mountain pokračuje do Gorhamu. Z Gorhamu pak vede do Shelbourne a to po jižním břehu řeky Androscoggin, kterou později překročí za účelem překročení státní hranice. Celý newhampshireský úsek leží pouze v okrese Coös.\n\n\"Hlavní článek: U.S. Route 2 v Maine\"\nPrvní maineskou zastávkou je Gilead, z kterého silnice pokračuje k Houltonu. U.S. Route 2 končí západně od kanadských hranic na výjezdu 305 dálnice Interstate 95.\n\n"}
{"id": "585817", "url": "https://cs.wikipedia.org/wiki?curid=585817", "title": "Balatonmagyaród", "text": "Balatonmagyaród\n\nBalatonmagyaród je obec ležící v okresu Zalakaros župy Zala v jihozápadní části Maďarska. Žije tu 427 obyvatel.\n\nBalatonmagyaród leží mezi obcemi Zalakomár a Sármellék. V blízkosti se nachází Kis-Balaton s ostrovem Kányavári sziget. Oblast je součástí národního parku Balaton-felvidéki Nemzeti Park.\n\n"}
{"id": "585821", "url": "https://cs.wikipedia.org/wiki?curid=585821", "title": "Valence (chemie)", "text": "Valence (chemie)\n\nJako valence (též valenční číslo nebo mocenství) se v chemii označuje počet chemických vazeb tvořených atomem daného chemického prvku.\n\nKoncept zavedl v roce 1852 anglický chemik Sir Edward Frankland.\nBěhem posledního století se koncept valence vyvíjel do celé škály popisů chemické vazby, jako jsou Lewisovy struktury (1916), teorie valenčních vazeb (1927), molekulové orbitaly (1928), teorie odpuzování elektronových párů ve valenční vrstvě (1958) a všechny pokročilé metody kvantové chemie.\n\n"}
{"id": "585824", "url": "https://cs.wikipedia.org/wiki?curid=585824", "title": "Amos Lapidot", "text": "Amos Lapidot\n\nAmos Lapidot ( , 1934 – 20. listopadu 2019) byl bojový pilot a generál Izraelských obranných sil. V letech 1982 až 1987 působil jako v pořadí desátý velitel Izraelského vojenského letectva.\n\nNarodil se ve městě Kfar Saba ještě za dob britské mandátní Palestiny. Po vstupu do izraelských obranných sil nejprve působil u dělostřelectva, ale nakonec přešel k rodícímu se letectvu. Létal na strojích P-51 Mustang, Gloster Meteor a Dassault Ouragan.\n\nBěhem Sinajské války létal na strojích Ouragan a Dassault Mystère IV. V roce 1961 přešel na letoun Dassault Mirage III a stal se zástupcem velitele 101. peruti, která byla první jednotkou těchto letounů u izraelského letectva. V roce 1962 mu bylo svěřeno velení 113. peruti Ouraganů a v roce 1965 se stal velitelem 101. peruti, kterou vedl do šestidenní války v roce 1967. V roce 1970 byl pověřen vedením oddělení zbraní u letectva a v roce 1973 se stal velitelem letecké základny Chacor, kterou vedl během jomkipurské války téhož roku.\n\nV roce 1975 stanul v čele letecké rozvědky a v roce 1981 se stal ředitelem izraelského projektu vývoje bojového letounu IAI Lavi. O rok později byl povýšen do hodnosti generálmajora (\"aluf\") a byl jmenován velitelem letectva.\n\nBěhem jeho působení v této funkci obdrželo letectvo další americké letouny F-16 Fighting Falcon a vylepšilo svůj zbraňový arzenál o izraelské střely AGM-142 Have Nap. Pod Lapidotovou záštitou provedlo letectvo úder proti velitelství Organizace pro osvobození Palestiny (OOP) v Tunisku, známý pod kódovým názvem operace Dřevěná noha. V roce 1987 dokončil své funkční období a post velitele letectva předal Avihu Ben Nunovi.\n\nV roce 1988 Lapidot vytvořil think-tank. V letech 1998 až 2001 byl prezidentem izraelského technologického institutu Techion.\n\n"}
{"id": "585825", "url": "https://cs.wikipedia.org/wiki?curid=585825", "title": "Manisa", "text": "Manisa\n\nManisa (dříve: Mağnisa; řecky: \"Μανίσα\") je město nacházející se na západě Turecka. Je hlavním městem Manisanské provincie. Podle sčítání lidu z roku 2007 má Manisa 281 890 obyvatel.\n\nPůvodně se město jmenovalo Magnesia ad Sipylum (podle hory Sipylus) a nacházelo se v historickém území Lýdii. V roce 190 př. n. l. se zde odehrála bitva u Magnésie, v níž Římané ukončili snahy Seleukovské říše o ovládnutí Řecka.\n\nV Manise působí fotbalový klub Manisaspor, který své domácí zápasy hraje na stadionu 19 Mayıs Stadyumu.\n\n\n"}
{"id": "585830", "url": "https://cs.wikipedia.org/wiki?curid=585830", "title": "Povodeň na Lužické Nise 2010", "text": "Povodeň na Lužické Nise 2010\n\nPovodeň na Lužické Nise 2010 následovala po přívalovém dešti a 7. srpna zasáhly oblasti severních Čech, Sasko a část jihozápadního Polska. Bleskové povodně si v okrese Liberec vyžádaly 5 mrtvých a škody jsou odhadovány ve stovkách miliónů korun. Polsko mělo 3 mrtvé, včetně jednoho hasiče. Liberecký a Ústecký kraj vyhlásily stav nebezpečí. Nejpostiženějšími sídly byly Heřmanice, Raspenava, Chrastava, Hrádek nad Nisou, Frýdlant, Lindava a v Polsku města Bogatynia a Zgorzelec.\n\nV pátek 6. srpna 2010 kolem 20. hodiny večer začaly nad Libereckým krajem prudké deště, které trvaly celou noc. Vodní toky včetně malých potoků výrazně zvýšily své průtoky vody a rozlily se po okolí. V poledne 7. srpna 2010 vystoupala v Chrastavě hladina říčky Jeřice na úroveň 433 cm a spolu s ostatními menšími přítoky a vodou z okolních luk a polí zaplavila téměř celé město. Voda zde způsobila obrovské škody na komunikacích, všechny lávky a několik mostů přes řeku byly strženy, řada domů musela být zdemolována. Podobná situace byla též na Frýdlatsku v povodí řeky Smědé.\n\nVe městě Mimoň na Českolipsku hladina řeky Ploučnice dosáhla svého historického maxima, když 8. srpna 2010 v 8:00 hodin vyšplhala na rekordních 252 cm. Na některých místech došlo k záplavovým vlnám, kdy během několika minut voda stoupla o metr. Krizové a povodňové štáby během noci vyhlásily rychle za sebou jednotlivé tři stupně povodňové aktivity. Pomáhající hasičské sbory během první kritické noci ztratily řadu utopených automobilů. Zatopené byly četné vesnice i celá městečka a lidé z ohrožených míst byli evakuováni. Překotný útěk podnítily i fámy o protržení přehrady Mlýnice. V poledne v sobotu 7. srpna jsou potvrzovány první oběti na životech. Do záchranných prací se zapojuje naplno i armáda a policie a na nejvíce ohrožených místech v okolí Frýdlantu začínají pomáhat hasiči z okolních krajů. V neděli ráno byla potvrzena pátá utonulá oběť a začínají pomáhat i hasiči z Německa.\nSituace byla vážná i na jihu Čech, kde hrozila evakuace Veselí nad Lužnicí.\n\nPodle údajů obecně prospěšné společnosti Člověk v tísni voda zaplavila 2586 domácností (z toho 1157 na Frýdlantsku a 517 na Českolipsku). Statici po povodních rozhodli o stržení přinejmenším 57 domů poškozených povodněmi.. Podle dodatečných údajů rady Libereckého kraje se pod vodou ocitlo 79 obcí, zcela zničeno bylo 7 mostů, zahynulo 5 lidí, celkové škody v majetku kraje činí 5 miliard korun. Vláda ČR poslala kraji jako okamžitou pomoc 40 milionů, následně pro kraje Ústecký a Liberecký 350 milionů korun. Do záchranných akcí se zapojilo 1040 hasičů, 780 vojáků a přes 700 policistů a strážníků. Při rabování bylo zadrženo a následně odsouzeno 5 cizinců. S odstraňováním následků vypomáhalo i 200 vězňů. Liberecký kraj i mnohá města zřídila povodňová konta a povodňové portály.\n\nNa silnicích druhé a třetí třídy patřících správě Libereckého kraje byly škody vyčísleny na 2 miliardy korun. Na další miliardu byly oceněny škody na komunikacích v majetku obcí a státu.\n\nV Chrastavě byl po povodních jako náhrada vybudován mimo jiné unikátní transbordér z osady Kolonka nedaleko Hamrštejna, otevřený 10. října 2010, a k 17. říjnu 2011 též tři nové zvedací lávky ze dřeva a železa, které lze v případě povodně zvednout asi o 2 metry. Zvedací zařízení pro každý z nich stálo kolem 155 tisíc Kč.\n\nNa konci září 2010 Liberecký kraj, zejména Českolipsko zasáhla další povodeň. Nebyla sice tak rychlá jako předchozí, přesto zaplavila okolí mnoha toků vč. dosud nedosušených desítek domů. Na mnoha místech byl vyhlášen i III. stupeň ohrožení, bylo nutné evakuovat řadu lidí.\n"}
{"id": "585831", "url": "https://cs.wikipedia.org/wiki?curid=585831", "title": "János Kóbor", "text": "János Kóbor\n\nJános Kóbor (v maďarštině Kóbor János [kóbor jánoš], * 17. května 1943 v Budapešti) je maďarský hudebník a zpěvák, známý především jako člen rockové skupiny Omega.Je též přezdíván \"Mecky\".\n\nJános Kóbor získal titul v oboru architektury na budapešťské Technické a ekonomické univerzitě, ale v této oblasti nikdy nepracoval.\n\nPrvní hudební skupinu založil se spolužáky z gymnázia, kde se sešel mimo jiné s pozdějším spoluhráčem z Omegy, bubeníkem Józsefem Lauxem. Jeho další hudební dráha je od roku 1962 až do současnosti spojena téměř výhradně se skupinou Omega. Podílel se na všech jejích albech jako hlavní zpěvák. Výjimku v tomto směru tvoří anglicky zpívané album \"Omega The Red Star From Hungary\" z roku 1968, neboť se nepodařilo vyřídit Kóborovo vycestování do Anglie, kde se album natáčelo (na albu je však přesto uveden). Na dalším anglicky zpívaném albu \"Transcendent\" z roku 1996 se sice zúčastnil, ne však jako hlavní zpěvák.Kromě zpěvu je spoluautorem některých písní skupiny, pracuje pro ni i jako producent. Jedinou jeho aktivitou mimo skupinu byla v roce 2009 účast na koncertech skupiny Scorpions v Budapešti a v Košicích.\n\nJe podruhé ženatý. Z prvního manželství má syna Daniela (* 1976), z druhého dceru Lenu (* 2007).\n\nDříve se věnoval atletice, sportu však kvůli zranění zanechal. Mezi jeho současné záliby patří jachting.\n\n"}
{"id": "585832", "url": "https://cs.wikipedia.org/wiki?curid=585832", "title": "Avihu Ben Nun", "text": "Avihu Ben Nun\n\nAvihu Ben Nun (: אביהו בן נון; narozen 24. prosince 1939) je penzionovaný generál Izraelských obranných sil. V letech 1987 až 1992 působil jako v pořadí jedenáctý velitel Izraelského vojenského letectva.\n\nDo Izraelského vojenského letectva nastoupil v roce 1957 a stal se bojovým pilotem. V roce 1963 začal létat na strojích Dassault Mirage III a v předvečer šestidenní války v roce 1967 se stal zástupcem velitele 116. eskadry letounů Dassault Mystère IV známé jako „obránci jihu.“ Po válce mu bylo svěřeno velení 119. eskadry, která v té době sídlila na letecké základně Tel Nof. V červenci 1967 Ben Nun sestřelil nad Suezským průplavem egyptský MiG-21 a další v říjnu téhož roku.\n\nV březnu 1969 začal létat na letounu F-4 Phantom II. V září 1969 se stal velitelem 69. eskadry, které velel během opotřebovací války, v níž se mimo jiné účastnil operace Rimon 20. V průběhu války sestřelil další egyptský MiG-21 a syrský Suchoj Su-7. Během jomkipurské války v roce 1973 měl na starosti velení ofenzivních leteckých operací.\n\nV roce 1975 byl jmenován velitelem taktických operací při velitelství izraelského letectva. V letech 1977 až 1982 velel leteckým základnám Chacor a Tel Nof. V roce 1982 velel operačnímu oddělení letectva. O rok později dostal na starost plánování operací letectva. V roce 1985 stanul v čele plánovacího oddělení letectva a byl povýšen do hodnosti generálmajora (\"aluf\"). O dva roky později se stal velitelem letectva, když nahradil Amose Lapidota.\n\nBěhem jeho působení v této funkci začalo letectvo využívat bojové vrtulníky AH-64 Apache a převzalo další dodávku amerických letounů F-16 Fighting Falcon. Pod jeho velením provedlo letectvo na 500 operací proti teroristickým skupinám v Libanonu. V roce 1992 předal velení letectva Herzlu Bodingerovi a odešel z armády.\n\nV roce 1995 mu byla diagnostikována Parkinsonova nemoc.\n\n"}
{"id": "585837", "url": "https://cs.wikipedia.org/wiki?curid=585837", "title": "Organizace Todt", "text": "Organizace Todt\n\nOrganizace Todt (, zkratka \"OT\") byla paramilitární jednotka určená k výstavbě strategických objektů v nacistickém Německu.\n\nVznikla v roce 1938. Jejím úkolem byla výstavba vojensky strategických objektů na území Třetí říše. Původně ji vedl její zakladatel, Fritz Todt, po jeho smrti ho vystřídal Albert Speer.\n\nDr. ing. Fritz Todt se narodil 4. září 1891 v Pforzheimu. Studoval vysoké školy technického směru v Mnichově a Karlsruhe. Členem NSDAP se stal již v roce 1922 a později se stal jejím odborným poradce pro stavbu silnic. V roce 1933 se stal generálním inspektorem říšského stavitelství a řídil stavby silnic v nacistickém Německu. V úspěšné kariéře pokračoval v roce 1938 řízením výstavby obranných zařízení na západě Německa. Získal hodnost generálmajora a v roce 1940 se stal říšským ministrem pro zbrojení a střelivo a zastával řadu dalších funkcí.\nZemřel při leteckém neštěstí 8. února 1942.\n\nOrganizaci Todt tvořily soukromé a státní firmy, původně pro ni pracovali Němci neschopní vojenské služby, následně též inženýři a dělníci z okupovaných území.\n\nV letech 1938–1939 organizace budovala Siegfriedovu linii – obrannou linii západní hranice Německa. Zatímco v červnu 1938 zde měla Todtova organizace k dispozici 35 000 mužů, v říjnu téhož roku již jich bylo 342 000. Později se podílela na výstavbě Hitlerových bunkrů, protiletadlových stanovišť, dálnic, podzemních továren v Polsku a Čechách, letišť či Gustavovy linie v Itálii. Po roce 1943, v době ústupu německých sil ze Sovětského svazu, metodou spálené země ničila průmyslové objekty a infrastrukturu na území, jež Němci opouštěli. V roce 1944 se dostala pod vedení jednotek SS. Pracovalo pro ni odhadem 1,4 milionu lidí, převážně vězňů koncentračních táborů.\n\n"}
{"id": "585839", "url": "https://cs.wikipedia.org/wiki?curid=585839", "title": "Ludmila Forétková", "text": "Ludmila Forétková\n\nLudmila Forétková, rozená Kučerová (* 8. května 1925 v Kněžpoli u Uherského Hradiště – 9. ledna 2009 v Uherském Hradišti) byla česká herečka.\n\nNarodila se do rodiny v obci, kde existovaly velmi silné divadelní tradice. Její rodiče se divadelnímu umění amatérsky věnovali rovněž, a proto byla cesta této herečky na divadelní prkna přímo předurčena, i když její rodiče byli rolníci (čili se živili zemědělstvím), měli vlastní hospodářství.\n\nDivadelníky v Kněžpoli organizoval tak zvaný „Vzdělávací spolek“. Jak uvádějí pamětníci, dokázalo amatérské divadlo v Kněžpoli vyprodukovat až šest divadelních premiér do roka, což je úctyhodné číslo i na dnešní poměry. V období Protektorátu Čechy a Morava však už pro divadelní činnost nepanovaly tak příznivé podmínky, a tak se vyspělí amatérští herci sdružovali do větších celků. Zásluhu na divadelní činnosti na Slovácku v obci Kunovice měl režisér Hynek Horsag, který pod záminkou, že hraní divadla je ryze folklórní záležitostí, dokázal provoz amatérského divadla během okupace zachovat a pod svá křídla shromáždil talentované amatérské divadelní herce z širšího okolí. Do svého souboru přizval také Ludmilu Forétkovou. Podle dochovaných tiskovin soubor za těžkých protektorátních podmínek nastudoval drama \"Maryša\" bratří Mrštíků, kde hrála Ludmila Forétková titulní roli a režisér inscenace Francka. Inscenace dosáhla takové kvality, že byla pozvána na pražskou divadelní přehlídku v roce 1943. Jak svědčí dobové dokumenty, znamenala v tehdejším dusném protektorátním prostředí značné povzbuzení i pro náročné pražské diváky.\n\nPo osvobození v roce 1945 se v regionálním prostředí Ludmila Forétková proslavila především svou radikální dramaturgickou úpravou hry \"Matka Jugovičů\", kdy dokázala do inscenace dopsat zajímavé monology i herečkám, které původně nechtěly účast v inscenaci přijmout, protože se jim svěřené úkoly zdály příliš malé.\n\nNa konci čtyřicátých let odvedly Ludmilu Forétkovou od divadla mateřské povinnosti. Z manželství s B. Gasnárkem se jí narodily dvě dcery: česká herečka Alexandra Gasnárková, která mimo účinkování v řadě filmů (Nejslavnější z nich se jmenoval \"Diagnóza smrti\".) a televizních inscenací prožila celou svou hereckou kariéru v Národním divadle moravskoslezském v Ostravě (nar. 1946) a Manuela Gogolová (nar. 1949), která se sice herecké kariéře nevěnovala, ale její půvab je navěky uchován v kultovním filmu \"Žert\" podle románu Milana Kundery, kde se jako mladá maminka prochází na začátku filmu po ulicích Uherského Hradiště.\n\nZářivá kariéra amatérské herečky nakonec Ludmilu Forétkovou dovedla až do angažmá ve Slováckém divadle v Uherském Hradišti. Tam nastoupila v roce 1951 zpočátku jako inspicientka. V roce 1952 divadlo nastudovalo inscenaci „Gazdina roba“ (Premiéra 22. listopadu.) Do titulní role Evy Krajčírky režisér Miroslav Zéda původně obsadil Jitku Frantovou, po jejím odchodu v roce 1953 byla tato role nabídnuta právě Ludmile Forétkové, a tak díky této roli zahájila svou profesionální divadelní kariéru. Inscenace byla zřejmě velmi úspěšná, protože i na tehdejší dobu dosáhla mimořádných 94 repríz. Rázovité postavy ze Slovácka byly této herečce osudem, protože v roce 1955 ji režisér Alois Hajda obsadil do role Jenůfky v inscenaci „Její pastorkyňa“. Tato inscenace byla dokonce vybrána do televizního přenosu, který v pražském studiu realizovala režisérka Eva Sadková. Televize tentokrát ovšem vysílala naživo a záznam se nepořizoval. Podle dobových dokumentů se jednalo o velmi pozoruhodnou inscenaci, doplněné živou interpretací cimbálové muziky Hradišťanu s tehdejším primášem Jaroslavem Staňkem. Ludmila Forétková díky této inscenaci zaznamenala jeden ze svých uměleckých vrcholů a na její účinkování v této hře i v televizní inscenaci vzpomínali její příznivci ještě po několika desetiletích a její popularita přinejmenším v regionálním měřítku obrovsky stoupla. V té době se jí ovšem rozpadlo manželství a po rozvodu se seznámila s nově příchozím hercem Slováckého divadla Luďkem Forétkem, za něhož se zanedlouho provdala.\n\nOba manželé však byli nuceni díky neférovému jednání Miroslava Zédy, který se stal ředitelem Slováckého divadla 1. 8. 1956, z angažmá v Uherském Hradišti odejít. Ludmila Forétková do divadla v Klatovech, Luděk Forétek do divadla v Kolíně. Naštěstí byl 18. listopadu 1958 Miroslav Zéda z funkce ředitele odvolán a se svolením nového ředitele SD Josefa Burdy nový umělecký šéf hradišťského divadla Alois Hajda pozval talentovaný herecký pár zpět do angažmá v Uherském Hradišti. Zcela symbolicky byla první rolí Ludmily Forétkové po návratu do bývalého angažmá opět Eva Krajčírka v Gazdině robě v režii Vladimíra Štrose (Premiéra 20. prosince 1958). Následovala poté celá série zajímavých rolí. Ve Slováckém divadle působila herečka až do roku 1967 s krátkou pauzou, zapříčiněnou mateřskou dovolenou, kdy se jí 18. února 1961 narodila pozdější herečka Ludmila Forétková mladší. (Ta účinkovala mimo jiné ve filmu \"Šmankote, babičko, čaruj\" nebo v televizních seriálech \"Kam padají hvězdy\" a \"Ordinace v růžové zahradě\".)\n\nV roce 1966 rozhodlo tehdejší komunistické vedení okresu Uherské Hradiště o likvidaci Slováckého divadla a rozpuštění tamního divadelního souboru. Divadlo navzdory restrikcím naštěstí přežilo, ale Ludmila Forétková se svým partnerem již nechtěli na nic čekat a přijali angažmá v Severomoravském divadle v Šumperku, kam nastoupili 1. srpna 1967. V šumperském divadle pak oba herci prožili i zbytek své profesionální kariéry. Luděk Forétek se stal dokonce i ředitelem tamního divadla, v roce 1988 však náhle zemřel. Ludmila Forétková zůstala šumperské scéně věrná až do svého odchodu do důchodu v roce 1989 a dokud to bylo možné v divadle hostovala i nadále.\n\nJejím osudem se staly role rázovitých lidových postav. Ve hře Gabriely Preissové „Gazdina roba“ postupem času a díky opětovném nastudovávání této inscenace na různých scénách mimo role Jenůfy odehrála i Rychtářku, Kolušinu, Barenu, Kostelničku a v roce 1988 se s touto hrou rozloučila v roli Babičky. V \"Gazdině robě\" si kromě role Evy zahrála i Mešjanovku, V „Maryši“ si kromě titulní role zahrála později Strouhalku. V \"Jitřní paní\" ji potkaly role Matky i Telvy, ve \"Strakonickém dudákovi\", Kordula ve \"Hrátkách s čertem\", Káča v \"Ženském zákoně\", její milovaná Zuza Javorová. Kromě lidových typů však hrála role i velmi důstojné, jako byla například Titanie v Shakespearově \"Snu noci svatojánské\". Posledním vrcholem její kariéry byla Strunová v Hrubínově \"Křišťálové noci\" v režii Petra Lokaje v roce 1988.\n\nSeveromoravské divadlo v Šumperku s touto herečkou počítalo i po společenských změnách v roce 1989. I po svém odchodu do důchodu se na jevišti objevovala v roli „Elis\" v muzikále „Filosofská historie“ a začala studovat roli v Kunderově „Ptákovině“, nicméně autor tuto inscenaci zakázal a k další umělecké spolupráci herečky se šumperským divadlem již nedošlo.\n\nPo úmrtí manžela Luďka Forétka (1988) i po odchodu její dcery Ludmily do angažmá v Uherském Hradišti (1991) ji pak již v Šumperku nic nedrželo a vrátila se do kraje svého mládí, na Slovácko. I když se jednalo o jejím hostování ve Slováckém divadle, Ludmila Forétková nakonec nabídku odmítla, a tak si ji tamní diváci budou navždy pamatovat tak, jak vypadá na dobových fotografiích. Mladou a tolik podobnou Haně Vítové.\n\nSvět filmu se však k ní zachoval poněkud macešsky. Mimo nezaznamenané televizní inscenace se jenom mihnula v legendárním filmu \"Kladivo na čarodějnice\", který se v Šumperku natáčel.\n\nZemřela 9. ledna 2009 v Uherském Hradišti. Kromě dětí a vnoučat po ní zůstala celá řada dobových dokumentů a fotografií.\n\n\n"}
{"id": "585840", "url": "https://cs.wikipedia.org/wiki?curid=585840", "title": "Letecká základna Chacor", "text": "Letecká základna Chacor\n\nLetecká základna Chacor (: בסיס חיל האוויר חצור, \"Bsis Chel ha-Avir Chacor\"; ICAO: LLHS), známá též jako Kanaf 4 (doslova „křídlo 4“), je vojenská letecká základna Izraelského vojenského letectva v centrálním Izraeli, poblíž kibucu Chacor, po němž je pojmenována.\n\nZdejší letiště bylo postaveno během období britské mandátní Palestiny v roce 1945 britským Královským letectvem (RAF) a neslo označení RAF Kastina po nedaleké palestinské vesnici stejného názvu.\n\nV noci 25. února 1946 zaútočili členové Irgunu na základnu a zničili několik zaparkovaných transportních letounů Halifax. V takzvané „Noci letadel“ byly napadeny další dvě britské letecké základny, a to RAF Lydda (Ben Gurionovo mezinárodní letiště) a RAF Kfar Sirkin. Dohromady bylo zničeno 20 letounů Královského letectva a řada dalších poškozena. Po těchto útocích přesunulo britské letectvo některé své letouny do Egypta.\n\nBritové základnu opustili 15. března 1948 a bezprostředně poté byla obsazena jednotkami Hagany.\n\nRáno 16. srpna 1966 na základnu dosedl irácký MiG-21 pilotovaný iráckým pilotem Munirem Redfou, který po dohodě s Mosadem zběhl do Izraele společně s nejmodernějším sovětským exportním letounem. V té době patřil letoun MiG-21 mezi nejmodernější arabskou leteckou techniku.\n\n\n\n"}
{"id": "585847", "url": "https://cs.wikipedia.org/wiki?curid=585847", "title": "Batis", "text": "Batis\n\nBatis (\"Batis\") je rod sukulentních bylin z čeledě Bataceae, někdy také jmenované Batidaceae. Je to jediný rod této čeledi.\n\nRod batis má dva druhy, které se vyskytují od sebe odděleně. \"Batis maritima\" roste v tropických přímořských oblastech na jihovýchodě a jihozápadě USA, na pevninské části i ostrovech Střední Ameriky a na severu Ameriky Jižní. Rozšířil se na Galapážské i Havajské ostrovy. \"Batis argillicola\" zase osídlil převážně pobřeží severní Austrálie a jižní ostrova Nová Guinea. \n\nJe to halofyt, roste na otevřeným mořských březích, v písčitých i bahnitých územích zaplavovaných mořskou nebo brakickou vodou, na okrajích mangrových porostů, na slaniskách nebo písčitých dunách. Snese i dlouhodobé zaplavení, vyžaduje ale plné slunce. Občas se vyskytne se i v nezasolených půdách, ale tam brzy podléhá v konkurenci s běžnými rostlinami, přestože v normální půdě roste rychleji než ve slané.\n\nBatis je jednodomý, většinou ale dvoudomý keř s dužnatými stonky vysokými do 100 cm které jsou hranaté, stejně jako skoro kolmo odbočující větve. Vstřícné dužnaté listy dlouhé 10 až 25 cm jsou jednoduché, obkopinatého tvaru, špičaté, celokrajné, výrazně aromatické, nemají palisty.\n\nKvěty jsou vždy jednopohlavné, ve většině případů je každé pohlaví na jiné rostlinách, ale někdy se oba typy květů vyskytnou společně na jedné rostlině. Souměrné přisedlé 4četné samčí květy jsou v klasovitých květenstvích dlouhých 3 až 8 mm. Nazelenalý dvoupyský kalich je číškovitý nebo zvonkovitý. Koruna má 4 nehetnaté lístky, stejně tolik i tyčinek. Samičí květy v klasech dlouhých 5 až 20 mm jsou krátce stopkaté. Nemají korunu ani kalich, mají synkarpní gyneceum se 2 plodolisty a přisedlé svrchní semeníky s 2 bliznami.\n\nPlody jsou 1 až 2 cm dlouhé peckovice se 4 semeny bez endospermu, plody přilehlých květů jsou mnohdy spojené.\n\nJakmile stonek rostliny doroste do výšky cca 1 m, vlastní váhou se vyvrátí a roste dále po zemí až do délky téměř 5 m. V místech připojení listů začnou z povaleného stonku vyrůstat nové lodyhy s listy a současně i kořeny, vzniká další rostlina. Nová rostlina také vyroste z ulomené části staré, která na vhodném novém místě snadno zakoření. Pravděpodobně tak rostliny utržené přívalovými dešti doputovaly, hnány mořskými proudy, z Ameriky na Galapágy i Havajské ostrovy.\n\nBatis se rozmnožuje také semeny, která mohou plavat i tři měsíce před vyklíčením. Nejrychleji se však rozšiřuje vegetativně výše popsaným způsobem.\n\nPokud roste jen na opuštěných místech, je trpěnou rostlinou, mnohde je také vysazována jako zábrana eroze pobřeží. Na Havajských ostrovech je ale jako zavlečená rostlina pod přísnou kontrolou. Na Galapágách je důležitým zdrojem potravy pro leguána mořského (\"Amblyrhynchus cristatus\"). Slouží také jako hostitel larev motýlů modrásků (\"Brephidium pseudofea\") a (\"Brephidium exilis\").\n\nV dobách hladu byly z něho připravované slané saláty, požívání ve větším množství škodí zdraví. Pro svůj obsah minerálních látek v listech se v lidovém léčitelství Batis používá k léčbě nemocí kůže, např. lupenky a různých ekzémů.\n\n"}
{"id": "585848", "url": "https://cs.wikipedia.org/wiki?curid=585848", "title": "Mazury", "text": "Mazury\n\nMazury (dříve Mazowsze Północne, Mazowsze Pruskie, Mazury Pruskie, Masuren) je historickoetnografická oblast v severovýchodním Polsku. Geograficky je součástí Mazurského a Ilavského pojezeří a administrativně náleží do Varmijsko-mazurského vojvodství.\n\nKrajina se do dnešní podoby zformovala po skončení poslední doby ledové před asi 14 - 15 tisíci lety. Z té doby pochází sobí roh, nalezený poblíž Giżycka.\n\nTerén je pahorkatina s četnými jezery a řekami. Z jedné třetiny pokrývají povrch lesy – na severu převládají habřiny, na jihu jsou to lesy borové či smíšené.\n\n\n"}
{"id": "585855", "url": "https://cs.wikipedia.org/wiki?curid=585855", "title": "Vesnice (film)", "text": "Vesnice (film)\n\nVesnice (v anglickém originále \"The Village\") je americký hororový film, natočený roku 2004 režisérem M. Night Shyamalanem. Odehrává se ve vesnici na mýtině uprostřed hlubokého lesa, ve kterém žijí zvláštní bytosti, neboli \"ti, o nichž se nemluví\".\n\nVše začíná ve vesnici obklopené neprostupným lesem, do něhož je vstup již léta zakázán kvůli tvorům, žijícím v lesích, s nimiž vesničané uzavřeli před lety smlouvu o příměří. Vesničané nevstupují do jejich lesů a tvorové z lesa zas do vesnice. Kvůli tomu je však ves oddělena od města, jenž se nachází daleko za lesem. Lidé zde umírají, protože se sem nemohou dostat léky. Hodně mladých vesničanů žádá vedení vesnice o vstup do lesů. Každá žádost je však zamítnuta. Takhle to probíhá až do okamžiku, než chlapec Lucius Hunt vkročí kousek za zakázanou hranici lesa, kde jej tzv. \"ti, o nichž se nemluví\" zahlédnou a rozzlobí se. Vkročí do vesnice, pozabíjí všechnu zvěř a vchody do domů označí červenou barvou, jejich symbolem, jež je silně přitahuje. Ve vsi se rozšiřuje strach a nervozita. Mezitím se Lucius Hunt zasnoubí s Ivy Walkerovou, slepou dívkou. Po jejich zasnoubení se však Ivyin kamarád, mentálně postižený Noah, ze zuřivé žárlivosti pokusí Luciuse zabít. Lucius přežije, ale je těžce zraněn a potřebuje neprodleně získat léky. Ivy uprosí svého otce o vstup do lesů. Její otec jí vysvětlí, že ti, o nichž se nemluví, neexistují, a že si je on i ostatní starší vymysleli, jen aby nikdo neopustil vesnici, z důvodu velké kriminality ve městě. Slepá Ivy se tedy vydá do lesa a za ní i Noah, převlečený za toho, o němž se nemluví. Pokusí se Ivy napadnout, ale spadne a zabije se v hluboké jámě. Ivy mezitím dojde do města a získá léky. Po návratu do vesnice však není vyjasněno, zda se Lucius uzdravil, nebo ne.\n\nPoznámka: Režisér Shyamalan se zde, tak jako v dalších svých filmech, objevil v cameo roli.\n"}
{"id": "585856", "url": "https://cs.wikipedia.org/wiki?curid=585856", "title": "František Barkóci", "text": "František Barkóci\n\nFrantišek Barkóci ( , 15. října 1710, Čičava – 18. června 1765, Bratislava) byl vysoký církevní hodnostář a náboženský spisovatel. Od roku 1761 byl ostřihomským arcibiskupem a knížetem-primasem uherským. Od roku 1762 byl hlavním inspektorem škol. \n"}
{"id": "585860", "url": "https://cs.wikipedia.org/wiki?curid=585860", "title": "Regionální pohár", "text": "Regionální pohár\n\nRegionální pohár je český přípravný hokejový turnaj, ve kterém účastníci, kluby hrající převážně v 1. lize, bojují o body do tabulky, přičemž se každý utká s každým dvakrát (systémem \"doma-venku\"). Vítěz obdrží putovní pohár.\n\nTurnajů se zúčastnily následující kluby: HC Dukla Jihlava, HC Olomouc, IHC KOMTERM Písek ,HC Rebel Havlíčkův Brod, SK Horácká Slavia Třebíč, Hockey Club Tábor, Orli Znojmo, ČEZ Motor České Budějovice a Rytíři Kladno.\n"}
{"id": "585863", "url": "https://cs.wikipedia.org/wiki?curid=585863", "title": "Sidonie Nádherná", "text": "Sidonie Nádherná\n\nSidonie Amalie svobodná paní Nádherná z Borutína (1. prosince 1885 Vrchotovy Janovice – 30. září 1950 Harefield, Hillingdon, Anglie, pokřtěná Sidonia Amalia Wilhelmina Carolina Julia Maria) byla česká šlechtična z rodu Nádherných z Borutína, mecenáška a organizátorka kulturního života, poslední šlechtická majitelka zámku Vrchotovy Janovice.\n\nMěla bohaté kulturní vzdělání a mezi její přátele patřily přední osobnosti tehdejšího kulturního a politického života – architekt Adolf Loos, malíř Max Švabinský, chorvatská hudební skladatelka Dora Pejačević, kníže Max Lobkowicz a mnoho dalších. Jejími nejbližšími dlouholetými přáteli byli básník Rainer Maria Rilke a spisovatel a novinář Karl Kraus, jimž oběma byla múzou.\n\nMajetek jí byl nejprve zabrán v roce 1944 německými SS a po únoru 1948 podruhé komunistickým režimem. V roce 1949 ilegálně odešla do exilu v Anglii, kde následujícího roku zemřela. V roce 1999 byly její ostatky převezeny z Anglie na rodinný hřbitov v janovickém zámeckém parku.\n\nJejí otec, baron Karel Nádherný z Borutína (rodným jménem: Karel Boromejský Jan Ludvík Nádherný z Borutína, , 1849–1895), pocházel z rodiny Nádherných z Borutína, jejichž předkové byli mlynáři v Narysově na Příbramsku. Jeho praděd Jan Nepomuk Nádherný (1772–1860) se stal pražským měšťanem, podnikal v hutnictví a vydělané peníze investoval do zemědělství. V roce 1838 byl za své zásluhy povýšen do šlechtického stavu. Mezi příbuzné Karla Ludvíka Nádherného patřil i Ignác Nádherný (1789–1867), vynikající lékař, vysokoškolský profesor a v roce 1823 rektor Karlo-Ferdinandovy university. Karel Ludvík Nádherný byl nejmladším z pěti synů Ludvíka Karla Nádherného (1800–1867). Protože na něj nezbylo žádné rodinné panství, byl bratry vyplacen částkou 210 000 zlatých. Za tyto peníze zakoupil v roce 1879 od Františky Puchnerové-Wedemaierové panství Vrchotovy Janovice. Rekonstrukci zámku v novogotickém slohu zadal architektovi Josefu Mockerovi. Z projektu byla ale realizována pouze menší část.\n\nMatka, Amelie Klein, svobodná paní z Wiesenbergu (1854–1910) pocházela z rodiny stavebních a průmyslových podnikatelů Kleinů (byla dcerou Alberta Kleina), kteří byli za své zásluhy při budování železniční sítě v Rakousko-Uhersku povýšeni do šlechtického stavu.\n\nSidonie se narodila spolu se svým dvojčetem bratrem Karlem (Karel Maria Ludvík Hubert Adalbert) dne 1. prosince 1885. Sourozenci měli staršího bratra Jana (Jan Karel Ludvík Sidonius Adalbert Julius Otmar Maria, 1884–1913).\n\nSourozenci \"Charlie\", \"Sidie\" a Jan prožili šťastné dětství na panství Vrchotovy Janovice. Otec je učil jízdě na koni, cyklistice, plavání a bruslení. Matka se snažila děti přivést k literatuře, kreslení a hudbě. K výchově dětí byla přijata irská vychovatelka Mary Cooney, kterou děti oslovovaly \"May-May\". Ve službách rodiny Nádherných zůstala až do své smrti 12. ledna 1942 (dožila se 86 let). Sourozenci mezi sebou mluvili anglicky, s rodiči německy a se služebnictvem „kuchyňskou“ češtinou. Toto idylické dětství skončilo náhle smrtí otce, který zemřel na zápal plic dne 21. března 1895.\n\nJejich poručníkem byl ustanoven bratr Amelie Nádherné, Vilém Klein z Wiesenbergu. Matka s dětmi strávila léto 1896 v Meranu. Zde se děti spřátelily s Dorou a Markem Pejačevićovými. Matka pronajala v roce 1897 janovický velkostatek Emanuelu Peškovi a věnovala se pouze dětem. Téhož roku nastoupili bratři Jan a Karel ke studiu na Strakově akademii. Byla to pro ně nepříjemná změna proti předešlým bezstarostným létům. Především Jan změnu nesl těžce a neustále žádal matku, aby je z Akademie odvolala. Oporou jim zde byl biskup Antonín Podlaha.\n\nV roce 1898 byla Amélie Nádherná po audienci u císaře Františkem Josefem I. povýšena za svoji osobu do stavu svobodných pánů. Toto povýšení se týkalo i jejích dětí.\n\nLiberální požadavky sourozenců opakovaně vedly k názorovým konfliktům s matkou i s poručníkem, strýcem Vilémem. V roce 1903 složil Jan Nádherný maturitu a zapsal se ke studiu filosofie a dějin umění na pražské německé univerzitě (\"Karlo-Ferdinandova universita\"). To poručník zcela odmítal a chtěl se vzdát svého poručnictví. Na filosofické fakultě se Jan stal členem kroužku příznivců filosofie Franze Brentana. Zde nebo také v pražské kavárně Louvre na Národní třídě se s největší pravděpodobností setkával s dalšími podobně orientovanými studenty a německy píšícími pražskými literáty, jakými byli Franz Kafka, Max Brod, Hugo Bergmann či Oskar Pollak. Později studoval Jan z Borutína na univerzitách v Heidelbergu a v Mnichově. Bratr Karel složil maturitu v roce 1904 a začal studovat práva ve Štýrském Hradci.\n\nSidonie jako šlechtická dcera studovat nemohla resp. neměla. O její vzdělání pečovala domácí učitelka slečna Josa Jirušová. Kreslení ji učila Lotte Sykorová. Skutečný kontakt se vzděláním jí ale zprostředkovával bratr Jan, který jí vozil knihy a diskutoval s ní o literatuře, filosofii a umění. Sourozence tyto zájmy velmi sblížily. Matka a strýc byli naopak jejich zájmem o moderní literaturu a myšlení znepokojeni. Nepochopení mezi matkou a jejími mladšími dětmi se léty prohlubovalo.\n\nV zimě roku 1904 absolvovala Sidonie své uvedení do společnosti na plesech v Praze a ve Vídni. Toto prostředí ji ale nezaujalo a podobných akcí se pak již nezúčastňovala. Tím získala pověst „příliš emancipované“ a „excentrické“ mladé dámy.\n\nNa jaře 1906 odjela Sidonie s matkou na několikatýdenní návštěvu Paříže. Dorazily tam 20. března 1906 a asi o týden později (26. března) navštívily Augusta Rodina v jeho ateliéru v Meudonu. Zde se setkaly se samotným Rodinem. Z Paříže dámy odcestovaly 5. května a přes Basilej, Kostnici, Innsbruck, Salzburg a Linec se vrátily do Vídně. V roce 1907 podnikly matka a dcera podobnou cestu do Berlína, Nizozemska a Belgie.\n\nTéhož roku 1907 požádala Sidonie matku a strýce, aby ji prohlásili za plnoletou o dva roky dříve, než stanovil zákon. Tato její žádost byla oběma odmítnuta a opět zostřila napětí mezi dětmi, matkou a poručníkem. Nakonec po mnohých sporech získala Sidonie roční apanáž a jistou dávku svobody.\n\nMatčino zdraví se zhoršovalo. Sidonie doprovodila matku do vídeňského sanatoria Löw, kde Amalie Nádherná dne 20. července 1910 zemřela. Ještě před její smrtí odkoupil v únoru 1910 syn Jan Nádherný od matky janovické panství a dále přikoupil dvory Křešice a Voračice.\n\nV červenci, těsně před matčinou smrtí, ukončil bratr Karel své studium práv a byl promován. Zahájil službu u pražského zemského soudu, ale brzy požádal o uvolnění a pomáhal bratrovi ve správě statků. Návrhy na přestavbu vyhořelého dvora Křešice a na drobné stavby v Janovicích vypracoval pražský německý architekt Josef Zasche. S výzdobou zámku radili malíři Viktor Stretti a Max Švabinský.\n\nCeloživotní zálibou a vášní Sidonie Nádherné bylo cestování. Po dvou velkých cestách, které podnikla s matkou, navštívila:\n\nSe slavným básníkem Rainerem Maria Rilkem se Sidonie poprvé setkala 26. března 1906 v ateliéru sochaře Augusta Rodina v Meudonu, kde ji a matku doprovázel. Rilke byl totiž autorem monografie o Rodinovi z roku 1903 a v letech 1905–1906 pracoval jako jeho sekretář. První dopis Rilkemu napsala Sidonie ještě během cesty z Paříže a první Rilkeho odpověď ji čekala v Janovicích po jejím návratu. Tím začala vzájemná korespondence, která trvala až do Rilkeho smrti v roce 1926.\n\nDne 2. listopadu 1907 navštívil Rilke krátce zámek Vrchotovy Janovice. Stalo se tak v rámci jeho návštěvy v Praze, kde měl přednášku v klubu německých spisovatelů Concordia.\n\nDruhá Rilkova návštěva na Janovickém zámku proběhla od 23. srpna do 12. září 1910. Během této návštěvy konali sourozenci Nádherní s Rilkem procházky po blízkém okolí, lovecké výpravy a výlety. Během večerů Rilke předčítal ze svých prací (\"Zápisky Malta Lauridise Brigga\", \"Kniha hodinek\") a přednášel také verše svých oblíbenců (Heinrich von Kleist, Friedrich Hölderlin, Gottfried Keller, Jens Peter Jacobsen, Hugo von Hofmannsthal, Adalbert Stifter). Sidonie pak hrála na klavír Chopinovy a Bachovy skladby.\n\nPotřetí zde byl 12.–15. srpna 1911, ale tou dobou pobývala Sidonie v Anglii, takže se spolu nesetkali. V říjnu následující roku (1912) se ale v Mnichově setkala nejen s Rilkem, ale i s jeho ženou, sochařkou Clarou Rilke-Westhoff, a s jejich dcerou Ruth. Clara Rilke tehdy z bílého kararského mramoru vytvořila nekonvenční portrét Sidonie s obnaženým poprsím (je vystaven v zámecké expozici ve Vrchotových Janovicích).\n\nJan Nádherný požádal již v roce 1904 Maxe Švabinského, aby jeho sestru portrétoval. Švabinský ale považoval tuto zakázku za jednu z nudných komerčních objednávek a dva roky ji oddaloval. Po osobním setkání se Sidonií ale změnil názor a 16. prosince 1907 začal pracovat na objednaném portrétu, obraz byl dokončen koncem roku 1909. Během práce v ateliéru se sblížili a dne 25. října 1910 Švabinský Sidonii vyznal lásku. Jeho první manželství bylo tehdy v krizi a on hledal novou múzu. Sidonie se snažila uniknout tomuto vztahu cestováním (Německo, Itálie, Anglie) a milostnou avantýrou s mladičkým J. R. Sidonie nikdy neuvedla jeho jméno. Nicméně z různých souvislostí a narážek badatelé usuzují, že šlo o hraběte Josefa Kalixta Stanislava Rzyszczewo-Rzyszczewského, důstojníka rakouského těžkého dělostřelectva, který zahynul v závěru první světové války. Se Švabinským se znovu setkala v únoru 1912 a jejich utajovaný vztah pokračoval. Byl maskován tvorbou barevné litografie k Sidoniným jmeninám. Po jejím dokončení v červnu 1912 obrátil ale Švabinský pozornost k další své múze, Anně Vejrychové a pozvánky k návštěvě Janovic opakovaně odmítal.\n\nPodle jiných autorů je milenecký vztah Sidonie Nádherné a Maxe Švabinského hypotézou, kterou nelze vyloučit, ale ani nijak doložit.\n\nU Jana Nádherného se patrně roku 1908 začala projevovat nákaza pohlavními chorobami (syfilis a patrně i kapavka). Přes různé léčení se jeho stav zhoršoval a nakonec spáchal 28. května 1913 v Mnichově sebevraždu. Ztráta milovaného bratra Sidonii velmi silně zasáhla. Nikdy se s ní nesmířila, ač se její milenec Karl Kraus usilovně snažil jí bratra intelektuálně nahradit.\n\nBěhem návštěvy Vídně představil hrabě Max Thun Sidonii dne 8. září 1913, tedy ještě v roce smrti jejího bratra Jana, v kavárně Imperial významného literárního kritika a básníka Karla Krause. Nádherná a Kraus se ihned sblížili a strávili několik dnů společně. Spolu také navštívili Krausova přítele, architekta Adolfa Loose.\n\nDne 5. října 1913 se Sidonie Nádherná spolu s Rilkem zúčastnila legendární premiéry mystéria Paula Claudela \"Zvěstování Panně Marii\" v Hellerau u Drážďan. Zde došlo ke konfliktu mezi Franzem Werflem, který se chtěl seznámit s Rilkem, a Sidonií Nádhernou, které nebyl Werfel sympatický, a jednala s ním příkře. Werfel na to reagoval tím, že o Sidonii šířil posměšné pomluvy (že není ve skutečnosti baronkou, ale že jezdila po světě s cirkusem). Na to zareagoval Karl Kraus, který od té doby na stránkách časopisu \"Pochodeň\" () Werfla ostře a nesmiřitelně kritizoval. Werfel se omluvil, ale na vzájemných antipatiích to už nic nezměnilo.\n\nPoprvé Kraus navštívil zámek ve Vrchotových Janovicích 27. listopadu 1913. Spolu s Adolfem Loosem zde strávil i následující Vánoce. Sidonie Nádherná začala dokonce přemýšlet o sňatku, od čehož se ji snažil odradit Rilke.\n\nNa jaře 1914 Kraus koupil osobní automobil a Sidonie se nadchla pro řízení. Brzy byla jednou z prvních držitelek řidičského oprávnění v Rakousku-Uhersku.\n\nBěhem návštěvy v Itálii se Sidonii Nádherné začal znovu dvořit Carlo Guicciardini, člen italské šlechtické rodiny, který se o ni zajímal již v roce 1910. Sidonie se nakonec rozhodla pro sňatek s ním, čímž chtěla vyřešit dva problémy: neustálé naléhání bratra na to, aby se stavovsky odpovídajícím způsobem provdala, a rozpory ve vztahu s Krausem. Sňatek se měl uskutečnit v Římě 6. května 1915. Na poslední chvíli však přijel do Říma Karl Kraus a snažil se jej zmařit, což se mu nakonec povedlo a spolu se Sidonií odjel zpět do Janovic. Oficiálně byl sňatek zrušen proto, že Itálie a Rakousko-Uhersko vstoupily do válečného stavu a ženich byl povolán do armády.\n\nKraus začal v Janovicích psát svůj román \"Poslední dnové lidstva\" (). V psaní pokračoval i během společných prázdninových pobytů se Sidonií ve švýcarském Svatém Mořici. V roce 1917 se jejich vztah opět dostal do krize a v roce 1919 se rozešli.\n\nPo krátkém nezdařeném manželství v roce 1920 obnovila Sidonie o Vánocích 1920 vztah s Karlem Krausem. I tato etapa vztahu ale skončila nezdarem, a to v lednu 1924. Třetí etapa jejich vztahu začala na jaře 1927 a trvala až do Krausovy smrti 12. června 1936.\n\nKarl Kraus se pod vlivem vztahu se Sidonií vrátil k lyrice. Sidonii a janovickému zámeckému parku věnoval přes padesát básní, které postupně vycházely v časopisu (Pochodeň) a ve sbírkách \"Slova ve verších\" () vydávané v celkem osmi svazcích mezi roky 1916 a 1930. Tyto básně rovněž recitoval v rámci svých veřejných vystoupení. Sidonie po Krausově smrti sepsala v roce 1936 text nazvaný \"Vysvětlení básní (50) Karla Krause, pokud byly věnovány mně, tzn. nám a naší lásce a našemu přátelství, které trvalo až do jeho smrti 2. června 1936\", text, který bývá nazýván stručněji \"Modrý sešit.\". V něm popsala okolnosti vzniku jednotlivých děl.\n\n Sidonie se rozhodla provdat se za Maxe Thuna (Maxmilián Maria Mořic hrabě Thun-Hohenstein, 1887–1935). Přátelé ji od toho zrazovali, protože hrabě Thun byl známý svým výstředním chováním. Ke svatbě došlo tajně 12. dubna 1920 v klášteře Heiligenkreutz. Již po půl roce ale manželství ztroskotalo, když Sidonie 20. prosince 1920 manžela opustila. K rozvodu však došlo až 15. září 1933. Max Thun byl později hospitalizován v ústavu pro choromyslné ve Vídni, kde 12. dubna 1935 zemřel.\n\nVlivem pozemkové reformy přišlo Janovické panství o 360 hektarů orné půdy a dva dvory. Tím se dostalo na výměru před rokem 1910 a také na hranici rentability. Sidoniny zahraniční cesty byly nyní možné pouze pokud je spolufinancoval Karl Kraus. Karel Nádherný začal studovat agronomii na Českém vysokém učení technickém v Praze, aby dokázal lépe hospodařit. Karel a Sidonie se také intenzivně věnovali zkrášlování zámeckého parku. Pozvali proto v roce 1922 do Janovic zahradního architekta a dendrologa Camilla Karla Schneidera, který se pak až do jara 1932 podílel na koncepci a úpravách parku. Zřídil v něm v roce 1927 také rodinný hřbitov, kam byly přeneseny ostatky rodičů a bratra Jana, původně pohřbených v Chotovinách. Sourozenci rovněž provedli inventarizaci zámeckého vybavení. Během této práce se opět sblížili. Karel ale 18. září 1931 zemřel na embolii po operaci slepého střeva.\n\nSidonie se po bratrově smrti stala správkyní statků. Aby udržela v provozu zámek, prodala ve třicátých letech některá umělecká díla a rodinné šperky. Zemědělské dvory obhospodařoval nájemce Artur Pešek (syn Emanuela Peška). Se zbývajícím hospodářstvím – lesy a rybníky – jí pomáhal Max Lobkowicz.. Jak svědčí dobová fotografie, zámek byl tehdy zanedbaný.\n\nJiž záhy po okupaci byl v srpnu 1939 na Úřadu říšského protektora předložen návrh na zřízení výcvikového prostoru zbraní SS \"Čechy\". Celá rodina nájemce statků Artura Peška byla v březnu 1942 odvlečena do Osvětimi, kde většina jejích členů zahynula. Obec Vrchotovy Janovice ležela v jižní části plánovaného prostoru a měla být vyklizena v poslední, páté etapě. Sidonie Nádherná se snažila tomuto aktu zabránit všemožnými, často naivními cestami. Poukazovala především na památkovou hodnotu zámku. V tom jí pomáhal úředník památkového úřadu Václav Wagner, se kterým se sblížila. Dne 3. července 1943 bylo ale vyhlášeno vyklizení Janovic. Sidonii Nádherné bylo nicméně dovoleno odvézt si vybavení zámku. Na jaře 1944 se odstěhovala do pronajaté místnosti na statku ve Voračicích. Mobiliář zámku byl uskladněn v nedaleké stodole. Zámek byl předán vysidlovací kanceláři 28. března 1944. V obci byla zřízena opravna tanků a pobočka koncentračního tábora Flossenbürg. Konec druhé světové války se ale nezadržitelně blížil a v noci z 8. na 9. května uprchli z Janovic poslední příslušníci SS.\n\nV průběhu války si Sidonie změnila příjmení z „Nadherny“ na „Nádherná“ a snažila se zdokonalit v češtině.\n\nOsvobození nepřineslo obrat k lepšímu. Zámek a park byly drancovány místním obyvatelstvem i sovětskými vojáky. Místní těžce nesli, že zámek zůstal poměrně zachován, zatímco jejich domy a majetky byly poničeny. Ke konfliktní atmosféře přispěla i skutečnost, že rodina Nádherných mluvila německy. V létě 1945 vystřídala sovětskou armádu v zámku armáda československá, která zde setrvala až do listopadu 1946.\n\nPo odchodu armády se Sidonie nastěhovala do bývalé prádelny v parku a pustila se energicky do obnovy zámku i parku. Žila osaměle, věnovala se svým králíkům a psům, kterým zřídila v parku také hřbitov.\n\nNa podzim 1947 dostala knihu anglických překladů básní Karla Krause s názvem \"\". Kontaktovala autora překladů, amerického malíře Alberta Blocha, který dříve patřil ke skupině Der Blaue Reiter. Vyvinula se z toho intenzivní korespondence. Zatímco přes den se Sidonie věnovala péči o park a zámek, večery trávila opisováním a komentováním Krausovy korespondence pro Blocha.\n\nZačátkem roku 1948 jí byla zabavena veškerá rozloha statku nad 50 hektarů. Z výtěžků takového hospodářství ale nebylo možné financovat provoz zámku a parku. Současně byla na Sidonii Nádhernou podána žaloba pro „aktivní podporu okupační moci“. Toto obvinění bylo v září 1948 zastaveno, když se svědecky dokázalo, že obvinění bylo lživé.\n\nV prosinci 1948 darovala sbírky a mobiliář zámku muzeu v Pacově. Současně plánovala útěk z komunistického Československa, pomocníkem jí byl opět Max Lobkowicz. Svá zavazadla s nejcennějšími věcmi odeslala pomocí diplomatů do zahraničí a sama překročila ilegálně hranice dne 10. září 1949. Část jejích zavazadel zůstala na půdě velvyslanectví Nizozemska až do roku 1996, kdy je převzalo Národní muzeum. Mezi těmito předměty byla její příruční knihovna, nádobí, prádlo a portrét od Maxe Švabinského z roku 1909.\n\nPrvní útočiště našla u Lobkowiczovy sestry, hraběnky Schall-Riaucour na hradu Wernberg. Přes Bonn odcestovala do Londýna. Aby získala prostředky na živobytí, prodala svou korespondenci s Rilkem za 450 liber. V květnu 1950 jí byla diagnostikována rakovina plic. Celoživotní silná kuřačka podlehla této nemoci 30. září 1950 o půl čtvrté odpoledne v Londýně. Pohřbena byla na venkovském hřbitově v Denhamu.\n\nDne 25. května 1999 byly její ostatky přeneseny z Anglie na rodinný hřbitov v zámeckém parku ve Vrchotových Janovicích, kde byli pohřbeni i její rodiče a bratři. Původní hrob i s náhrobní deskou ovšem na přání denhamského hrobníka zůstal v Anglii.\n\n\n\n\n\n\n"}
{"id": "585866", "url": "https://cs.wikipedia.org/wiki?curid=585866", "title": "Mistrovství světa ve fotbale žen do 20 let", "text": "Mistrovství světa ve fotbale žen do 20 let\n\nMistrovství světa ve fotbale žen do 20 let je fotbalová soutěž žen, jejichž věk nepřesáhl dvaceti let a je pořádána asociací FIFA (Fédération Internationale de Football Association). Tato soutěž je organizována od roku 2002. První dva ročníky se hrály jako turnaj pro ženy do 19 let.\n\nOficiální stránka\n"}
{"id": "585868", "url": "https://cs.wikipedia.org/wiki?curid=585868", "title": "Honoré Gabriel Riqueti de Mirabeau", "text": "Honoré Gabriel Riqueti de Mirabeau\n\nHonoré Gabriel Riqueti de Mirabeau (také Riquetti, 9. března 1749, Le Bignon-Mirabeau, Francie – 2. dubna 1791, Paříž) byl francouzský politik, spisovatel a novinář, vůdčí osobnost rané fáze Velké francouzské revoluce.\n\nAčkoli patřil původem k vysoké aristokracii, již od mládí kritizoval krále Ludvíka XVI. a francouzský absolutismus. Ve volbách do generálních stavů roku 1789 úspěšně kandidoval za třetí stav. Zprvu byl radikálním stoupencem revoluce, stal se dokonce členem klubu jakobínů. Patřil k nejdůležitějším osobám první fáze revoluce, byl skvělým řečníkem. Později svůj radikalismus zmírnil, v některých případech krále hájil a stal se příznivcem konstituční monarchie. V březnu 1791 byl zvolen předsedou Národního shromáždění.\n\nPo jeho smrti ho jakobíni prohlásili za zrádce revoluce a nechali jeho ostatky odstranit z Pantheonu. Jeho památka měla být vyhlazena. Ačkoli měl už za svého života pověst rozmařilého člověka, obvinění, že bral úplatky od královského dvora, je sporné.\n\nJeště před pádem cenzury 1789 založil \"Journal des États Généreux\". Kde se podle svých slov snažil o „Boj za ústavu, svobodu, vlast a pravdu“. List byl však zakázán.\n\n\n"}
{"id": "585871", "url": "https://cs.wikipedia.org/wiki?curid=585871", "title": "Šerkšnė", "text": "Šerkšnė\n\nŠerkšnė je řeka v Litvě, v Žemaitsku, levý přítok řeky Venta. Oficiální výtok je z jezera Plinkšių ežeras, hydrografický je v okolí městysu Nevarėnai. Pokud by délka byla počítána z tohoto místa, byla by délka toku 56 km, ale protože zde pramení potok pod jménem Markija a teprve od jezera Plinkšių ežeras pod názvem Šerkšnė, činí oficiální délka řeky jen 38 km. Od výtoku ze severního konce jezera Plinkšių u obce Plinkšės teče směrem severním, po soutoku s potokem Šaka se stáčí na východ a v obci Šerkšnėnai se stáčí zpět na sever a zde také protéká rybníkem Šerkšnėnų tvenkinys (19,3 ha), u vsi Geidžiai se stáčí na severozápad, obtéká ze západu velikou kličkou ves Bugeniai a pokračuje směrem východním až do řeky Venta, do které se vlévá jako její levý přítok naproti vsi Kurmaičiai 194,9 km od jejího ústí. Výškový rozdíl je 80 m.\n\nNázev řeky je poprvé zmiňován roku 1597.\n\n"}
{"id": "585877", "url": "https://cs.wikipedia.org/wiki?curid=585877", "title": "Tříkolka", "text": "Tříkolka\n\nTříkolka je obecně označení vozidla s třemi koly. \n\nNejčastějšími zástupci této třídy vozidel jsou jednak malé šlapací tříkolky pro děti zejména předškolního věku, jednak šlapací tříkolky naopak pro starší osoby. V obou případech je výhodou tříkolky proti běžnému jízdnímu kolu větší stabilita a tedy i určitá bezpečnost před pádem. Zejména v zemích s historicky rozvinutou dopravní cyklistikou jsou také běžné nákladní tříkolky obvykle pro převoz drobného zboží, případně rikšy pro převoz osob. Z hlediska dopravní legislativy se šlapací tříkolky považují za jízdní kola. \n\nZnámým příkladem motorové tříkolky, tedy automobilu o třech kolech, je Velorex, nákladní motorová tříkolka byla například Tatra 49. V někdejším Československu byly v provozu i tříkolové nákladní verze skútrů.\n\n"}
{"id": "585879", "url": "https://cs.wikipedia.org/wiki?curid=585879", "title": "Bizarre", "text": "Bizarre\n\nRufus Arthur Johnson, více známý jako Bizarre (* 5. července 1976 v Detroitu, Michigan, USA), je americký rapper, známý hlavně pro jeho spolupráci s Detroitskou skupinou D12.\n\nJe proslulý tím, že na hlavě často nosí koupací čepici.\n\nŽije v Detroitu se svou ženou a dvěma dětmi.\n\nDělá si legraci ze své postavy.\n\nSe skupinou \"D12\" pracoval na třetím studiovém albu.\n\nS \"D12\" doposud vydal dvě alba, \"Devil's Night\", ze kterého pocházejí hity jako \"Shit On You, Purple Pills a Fight Music\", a \"D12 World\", s hity jako \"Git Up, My Band, How Come\".\n\nPozději došlo k úmrtí zásadního člena D12 \"Proofa\", poté zbývající členové D12 \"Bizarre,Kon Artist,Swifty McWay\" a\" Kuniva\" v roce 2008 vydali mixtape \"Return Of Dirty Dozen\".\n\nV roce 1998 vydal undergroundové EP Attack of the Weirdos. Bylo produkováno Detroitskými producenty a DJi, včetně \"DJ Head\".\n\nMezi hosty se objevili \"Kuniva, Kon Artis, Fuzz Scoota, Dea Day\", skupina \"The Outsidaz\",a \"Eminem\".\n\nHannicap Circus je debutové LP Bizarra z roku 2005.\nMezi hosty se objevili \"Eminem, Kon Artis, King Gordy, Devin the Dude, Big Boi, Young Miles, Sindee Syringe, stic.man, Obie Trice, Dion, Raphael Saadiq a D12\".\n\nUmístilo se na 48.místě hitparády Billboard 200.\nPíseň \"It Was A Good Day\" od Ice Cubea je parodován v písničce Bad Day. Produkoval ji Eric Sermon.\nPíseň \"Gospel Weed Song\" se objevila v soundtracku filmu \"Zahulíme Uvidíme 2\".\n\nV roce 2006 vyšlo \"Bizarrovo\" druhé LP \"Blue Cheese & Coney Island\".\nBizarre album popsal tak, že obsahuje jeho jak vážnou povahu, tak i tu komickou.\n\nJeho nejnovějším albem je Friday Night at St. Andrews z roku 2010, na kterém se mezi hosty nacházejí \"King Gordy, Tech N9ne, Redman, Royce Da 5'9', Bone Crusher\" a členové skupiny \"D12\".\nPrvním singlem byla píseň \"Believer\" s \"Tech N9nem a Natem Walkem\".\n\nO albu řekl, že se v něm vrací do dob svého prvního EP \"Attack of the Weirdos\", co se týče stylu a textů.\n\nV roce 2009 dokonce hostoval na CD české horrorcoreové skupiny Sodoma Gomora.\n\nV Dubnu 2019 byl na featu tracku českého rapera Schyzo, přesněji s názvem Lubrikant, je součástí nadcházejícího alba Tabu.\n\nS rapperem King Gordym má také kapelu \"The Davidians\". První album je pojmenováno \"Herijuana\".\nS Gordym jsou blízcí přátelé už od útlého věku.\n\nZahrál si také ve filmu \"Trestná lavice\" s celou kapelou (kromě Eminema).\n\n\n\n\n\n\n\n\n\n\n\n\n\n\n\n\n\n"}
{"id": "585881", "url": "https://cs.wikipedia.org/wiki?curid=585881", "title": "William Hooper", "text": "William Hooper\n\nWilliam Hooper (17. července 1742, Boston, Massachusetts - 14. října 1790, Wilmington, Severní Karolína) byl americký právník.\n\nWilliam Hooper se narodil jako syn ministra, který po příchodu do kolonií přešel na anglikánskou víru. Jeho otec chtěl, aby se Hooper také stal ministrem, ale mladý William chtěl studovat práva. Studoval na Harvardu teologii, pak studoval práva pod poručnictvím Jamese Otise, silně vlasteneckého právníka, který pravděpodobně ovlivnil jeho politické názory.\n\nPo dokončení jeho právních studují roku 1764 se Hooper přesunul do Wilmingtonu v Severní Karolíně, kde vyučil právnickou praxi, protože Boston měl již mnoho právníků. Brzy se stal jedním z Severokarolinských vedoucích advokátů. V roce 1767 se Hooper oženil s Annou Clarkovou, s níž měl dceru a dva syny.\n\nV roce 1773 byl Hooper zvolen do tamní legislatury, kde začal požadovat nezávislost na Velké Británii. V roce 1774 byl zvolen do prvního vnitrozemského kongresu a zůstal v kongresu ve Filadelfii až do roku 1777, kdy se vrátil do Severní Karolíny. Jeho vlastenectví mu dělalo problémy, mnoho obyvatel Severní Karolíny bylo loajální k britské koruně.\n\nKdyž britská armáda napadla Severní Karolínu, Hooperův dům byl spálen a Hooper musel uprchnout do nedalekého kraje, kde se chtěl vyhnout chycení. Zde se zřejmě nakazil malárií, kterou mohl trpět po zbytek života.\n\nHooper se stal jedním z delegátů u podpisu deklarace nezávislosti Spojených států amerických. Roku 1789 se stal vrchním soudcem, ale následující rok zemřel.\n\n"}
{"id": "585882", "url": "https://cs.wikipedia.org/wiki?curid=585882", "title": "Yes It Is", "text": "Yes It Is\n\nYes It Is je píseň anglické rokenrolové skupiny Beatles z roku 1965. Napsal ji převážně John Lennon, jako autoři jsou však uváděni oba členové tvůrčí dvojice Lennon/McCartney. Píseň vyšla poprvé na B straně singlu \"Ticket to Ride\". Obsahuje jedny z nejobtížnějších tříhlasých vokálů a ukázku raných kytarových efektů, jež předvedl George Harrison.\n\n\"Yes It Is\" údajně patřila společně s písněmi \"Run for Your Life\", \"It's Only Love\" a \"Dig a Pony\" k Lennonovým nejméně oblíbeným dílům. V interview, jež v roce 1980 poskytl časopisu \"Playboy\" ji popsal jako pokus o předělávku písně \"This Boy\", který nevyšel. Paul McCartney o ní naopak hovořil jako o jedné z řady Johnových povedených písní a prohlásil, že on mu ji „pouze pomohl dokončit“.\n\nBěhem pětihodinového nahrávání ve studiu se skupině povedlo nahrát základní stopu až na počtrnácté, což bylo nejvíc ze všech skladeb, které v roce 1965 nahrála. Nahrávání proběhlo 16. února. Téhož dne Beatles nahráli i Harrisonovu \"I Need You\". Po dokončení rytmického základu nazpívali Lennon, McCartney a Harrison během tří hodin i veškeré vokály. Zpívali je společně naživo.\n\nPíseň byla zařazena na album \"Beatles VI\" a na následující kompilační alba včetně \"Love Songs\", \"Rarities\", \"Past Masters, vol. One\" (kde se poprvé objevila ve stereofonní podobě) a na \"Anthology 2\" (v alternativní verzi, jež kombinuje 2. a 14. nahrávku).\n\n"}
{"id": "585887", "url": "https://cs.wikipedia.org/wiki?curid=585887", "title": "Vojenský ordinariát Slovenska", "text": "Vojenský ordinariát Slovenska\n\nVojenský římskokatolický ordinariát byl zřízen 20. ledna 2003 Svatým stolcem na základě parciální \"Zmluvy medzi SR a Svätou stolicou o duchovnej službe katolíckym veriacim v ozbrojených silách a ozbrojených zboroch Slovenskej republiky\". Ordinariát je postavený na úroveň diecéze, má působnost pro celé Slovensko a začal prakticky fungovat 1. března 2003.\nVojenský ordinariát představuje výjimečnou formu organizace katolické církve. Organizačně jsou církevní instituce obyčejně zřizované na územním principu (diecéze, arcidiecéze, provincie). K vytvoření zvláštních církevních struktur, vojenských ordinariátů, v jejichž čele byli ustanoveni ordináři s církevní pravomocí, přistoupila katolická církev na základě výjimečného postavení příslušníků a zaměstnanců ozbrojených složek ve společnosti. Do roku 2005 bylo na celém světě zřízených 34 vojenských ordinariátů.\n\nZřizování vojenských ordinariátů je zakotvené v ustanoveních kanonického práva o vojenských duchovních správcích a v apoštolské konstituci papeže Jana Pavla II. Spirituali militum curae, která kanonicky upravuje duchovní službu formou personálních diecézí (vojenských ordinariátů, ordinariátů OS a OZ apod.) v čele s vojenskými biskupy, biskupy OS a OZ a nebo polními ordináři. Podle kanonického práva katoličtí věřící podléhající pod jurisdikci, tedy pravomoc ordináře nejsou povinni ji využívat a mohou využívat i pravomoc ordinářů civilních diecézí. Pravomoc ordináře neznamená povinnost pro všechny příslušníky bez rozdílu vyznání, resp. bez vyznání, podřizovat se působení ordináře a duchovních ordinariátu. Neznamená ani žádnou diskriminaci osob jiných vyznání, resp. bez vyznání, či nadřazenost katolické církve v této oblasti. Zároveň nebrání ani ekumenické spolupráci duchovních ordinariátu s duchovními nekatolických církví, ani sloužení ekumenických bohoslužeb i pro příslušníky nekatolických církví.\n\nZřízení vojenského ordinariátu na Slovensku bylo umožněno na základě Smlouvy mezi SR a Svatým stolcem o duchovní službě katolickým věřícím v ozbrojených silách a ozbrojených zborech Slovenské republiky, kterou schválila vláda SR 14. srpna 2002. 28. listopadu 2002 smlouvu ve Vatikánu ratifikoval prezident Rudolf Schuster a státní sekretář Svatého Stolce Angelo Sodano. Do čela ordinariátu jmenoval Svatý Otec Jan Pavel II. 20. ledna 2003 biskupa Františka Rábka.\n\n"}
{"id": "585888", "url": "https://cs.wikipedia.org/wiki?curid=585888", "title": "Aszófő", "text": "Aszófő\n\nAszófő je maďarská obec ležící v okresu Balatonfüred v župě Veszprém. Žije zde 389 obyvatel.\n\nAszófő leží poblíž severního břehu Balatonu na severozápadním okraji poloostrova Tihany. Blízkými obcemi jsou Örvényes, Tihany, Pécsely a Balatonfüred.\n\nMísto bylo obydlené již v dobách Římské říše. První písemná zmínka o obci s názvem \"Azzofeu\" pochází z roku 1093. Za turecké nadvlády v polovině 16. století bylo sídlo zničeno, ale v 18. století bylo obydleno znovu. Dnes je jedním ze středisek vinařství.\n\n"}
{"id": "585891", "url": "https://cs.wikipedia.org/wiki?curid=585891", "title": "Josef Ježek (ministr)", "text": "Josef Ježek (ministr)\n\nJosef Ježek (2. srpna 1884 Žamberk – 10. května 1969 Praha) byl český generálmajor četnictva a politik. V letech 1939–1942 byl ministrem vnitra v protektorátní vládě Aloise Eliáše.\n\nNarodil se jako prostřední ze tří sourozenců. Jeho otec byl ředitelem a zakladatelem české měšťanské školy v Žamberku. Josef absolvoval obecnou školu a pokračoval na gymnázium, které však nedokončil. Místo toho se zapsal na zeměbraneckou kadetní školu ve Vídni. Po jejím dokončení byl přiřazen k 22. zeměbraneckému pěšímu pluku v Černovicích v Bukovině.\n\nV roce 1909 odešel v hodnosti poručík od armády a vstoupil do řad četnictva, kde sloužil na Zemském četnickém velitelství č. 13 v Černovicích. Následující rok složil odborné zkoušky a stal se velitelem četnického oddělení ve Vyžnyjcy. O několik měsíců později byl jmenován pobočníkem velitele v Černovicích. V roce 1913 byl povýšen do hodnosti rytmistra a o dva roky později (1915) převelen na četnické velitelství ve Vídni, kde byl přiřazen jako velitel na oddělení v Sankt Pölten. Od června 1917 působil na rakousko-uherském ministerstvu zeměbrany.\n\nPo vzniku samostatného Československa v roce 1918 nastoupil na místo velitele četnického oddělení v Jindřichově Hradci. V roce 1919 byl odeslán do Bratislavy na Slovensko, kde působil jako pobočník zemského velitele četnictva. Měl zde pomoci s budováním slovenského četnictva. Poté působil u 13. oddělení MV a ve 2. polovině třicátých let vystřídal Aloise Adamičku v čele ZČV v Bratislavě. Patřil k významným propagátorům moderních kriminalistických metod u četnictva. V roce 1931 stál Ježek u zrodu časopisu Bezpečnostní služba.\n\nZa nacistické okupace 1. července 1939 ho Alois Eliáš jmenoval ministrem vnitra ve své vládě. V lednu 1942 odmítl složit slib loajality a v ministerské funkci skončil a od 1. března byl poslán do výslužby. Do konce války pak pracoval jako referent Západočeské kaolinky.\n\nPo válce v roce 1945 byl zatčen a v roce 1947 postaven před Národní soud, který však od potrestání upustil. V roce 1954 byl komunistickým režimem znovu zatčen a tentokrát již odsouzen za špionáž a velezradu na 25 let. Propuštěn byl po amnestii v roce 1960.\n\nV roce 1910 se v Černovicích oženil s místní šlechtičnou.\n\n"}
{"id": "585895", "url": "https://cs.wikipedia.org/wiki?curid=585895", "title": "José Antonio Primo de Rivera", "text": "José Antonio Primo de Rivera\n\nJosé Antonio Primo de Rivera (24. dubna 1903 Madrid – 20. listopadu 1936 Alicante) byl španělský politik a právník, zakladatel hnutí Falangy.\n\nJosé Antonio byl synem generála Miguela Primo de Rivery, v letech 1923–1930 španělského diktátora. Původně spolupracoval s konzervativními monarchisty z Unión Monárquica Nacional, ale postupně se jim začal názorově vzdalovat až v roce 1933 založil Falangu, která se hlásila k národnímu syndikalismu. Ve volbách v listopadu 1933 byl zvolen pod hlavičkou Confederación Española de Derechas Autónomas (CEDA) do parlamentu. Ve volbách v roce 1936 kandidovala Falanga samostatně a nezískala žádný mandát.\n\nV důsledku levicových represí na začátku roku 1936 byla nejprve uzavřena všechna centra Falangy, pak byla 14. března 1936 organizace zakázána a v následujících dnech pozatýkáno její vedení. V době vypuknutí občanské války se nacházel José Antonio Primo de Rivera ve vazbě. Když se o přípravách povstání pod vedením generálů Sanjurja, Franca a Moly ve vězení dozvěděl, zakázal členům Falangy účast na něm, jelikož jej považoval za zpátečnické a nechtěl, aby v něm byla Falanga využita jako nástroj pro cíle středo-pravicových stran. Nakonec se Falanga do příprav povstání pod tlakem okolností a pod příslibem, že si v něm zachová organizační samostatnost, zapojila.\n\nV době probíhající španělské občanské války byl José Antonio republikány odsouzen k smrti a 20. listopadu 1936 popraven. Pro Francovo hnutí se tak stal symbolem a kultovní postavou. De Rivera je pohřben v Údolí padlých vedle Francisco Franca.\n\n\n"}
{"id": "585898", "url": "https://cs.wikipedia.org/wiki?curid=585898", "title": "Seznam bájných tvorů řecké mytologie", "text": "Seznam bájných tvorů řecké mytologie\n\nBájní tvorové vyskytující se v řeckých mýtech.\n\n\n"}
{"id": "585902", "url": "https://cs.wikipedia.org/wiki?curid=585902", "title": "Enterprise Plaza", "text": "Enterprise Plaza\n\nEnterprise Plaza je mrakodrap v texaském městě Houston. Má 55 pater a výšku 230 metrů, je tak 6. nejvyšší mrakodrap ve městě. Byl dokončen v roce 1980 a až do roku 1982 byl nejvyšší budovou Texasu, kdy jej překonal mrakodrap JPMorgan Chase Tower. Za designem budovy stojí firma Skidmore, Owings and Merrill a jejím vlastníkem je Hines Interests LP. Sídlí zde firma Enterprise GP Holdings, podle které je budova i pojmenována. Dříve byla budova známá pod jmény First International Plaza, Southwest Bank of Texas Plaza, Interfirst Plaza a 1100 Louisiana Building.\n\n"}
{"id": "585904", "url": "https://cs.wikipedia.org/wiki?curid=585904", "title": "Heritage Plaza", "text": "Heritage Plaza\n\nHeritage Plaza je mrakodrap v texaském městě Houston. Má 53 pater a výšku 232 metrů, je tak 5. nejvyšší mrakodrap ve městě. Byl dokončen v roce 1987, za designem budovy stojí M. Nasr & Partners.\n"}
{"id": "585905", "url": "https://cs.wikipedia.org/wiki?curid=585905", "title": "Národní revoluční strana", "text": "Národní revoluční strana\n\nNárodní revoluční strana může být:\n\n"}
{"id": "585906", "url": "https://cs.wikipedia.org/wiki?curid=585906", "title": "Skalky skřítků", "text": "Skalky skřítků\n\nSkalky skřítků jsou národní přírodní památka v západní části Doupovských hor necelý kilometr vzdušnou čarou na východ od Dubiny, části obce Šemnice v okrese Karlovy Vary. Chráněné území, které leží na katastrálním území obce Doupovské Hradiště, ustavené v roce 2016 po zmenšení rozlohy vojenského újezdu Hradiště, je ve správě Ministerstva životního prostředí ČR.\n\nJedná se o geologické útvary – dutiny – podlouhlého oválného tvaru s průměrem až 150 centimetrů. Název skalky však není správný, protože se jedná o souvislou geologickou formaci. O vzniku dutin existují dvě teorie. G. C. Laube se domníval (1912), že vznikly díky plynným erupcím v proudu lávy a dotvořeny byly vodní erozí. Proti tomu stojí teorie ze třicátých let 20. století, která tvrdí, že vznik dutin má příčinu ve vyvětrání kmenů a větví, které tam byly uzavřeny během sopečné erupce. Je zde však nápadná pravidelnost výdutí a nedostatek důkazů o rostlinách na jejich místě.\n\nV okolí lze nalézt mnoho druhů rostlin, např. jaterník podléšku, plicník lékařský, prvosenku jarní, sasanku pryskyřníkovitou, lilii zlatohlavou nebo lýkovec jedovatý.\n\nK místu se váže legenda o skřítcích, kteří zde hlídali poklad a od lidí, se kterými zde spolužili, vyžadovali jen něco jídla. Jak šla doba, chamtiví sedláci dávali skřítkům stále méně, až se malí obyvatelé rozhodli místo opustit. Král skřítků požádal převozníka přes Ohři, zda by je mohl přepravit, což on celý den dělal a vysloužil si za to od krále zlato. Také mu nabídl, že může národ spatřit a být tak posledním, kdo jej zde uvidí. Převozníka zajímalo, kolik skřítků vlastně převezl a nabídku přijal - po povelu „Klobouky dolů!“ jich převozník spatřil tisíce, načež se skřítci rozešli ke Krušným horám a nikdo je zde již nespatřil.\n\nKe Skalkám lze jít po červené turistické značce od Dubiny nebo Kyselky k myslivně a tam odbočit na žlutou, která končí právě u Skalek skřítků. Cesta vede vzhůru lesem do Vojenského újezdu Hradiště a na Švédlově vrchu se svažuje k vlastním skalkám.\n\n"}
{"id": "585909", "url": "https://cs.wikipedia.org/wiki?curid=585909", "title": "One Shell Plaza", "text": "One Shell Plaza\n\nOne Shell Plaza je mrakodrap v texaském městě Houston. Má 50 pater a střechu ve výšce 218 metrů, je tak 10. nejvyšší mrakodrap ve městě. Na střeše je umístěn vysílač, který se tyčí do výšky 305 m nad úrovní ulice. Byl dokončen v roce 1971, po svém dokončení se stal nejvyšší budovou ve městě až do roku 1974, kdy jej překonal mrakodrap Centerpoint Energy Plaza. Za designem budovy stojí firma Skidmore, Owings and Merrill.\n"}
{"id": "585913", "url": "https://cs.wikipedia.org/wiki?curid=585913", "title": "Roman Lengyel", "text": "Roman Lengyel\n\nRoman Lengyel (* 3. listopadu 1978 České Budějovice) je bývalý český fotbalový obránce, případně defenzivní záložník. Po skončení hráčské kariéry se věnuje trénování mládeže v týmu SK Dynamo České Budějovice.\n\nRoman Lengyel je ženatý, s manželkou mají jedno dítě. Švagrem Romana Lengyela je slovenský hokejista Stanislav Jasečko, který se v květnu 2002 oženil ve Spišské Nové Vsi s Lengyelovou sestrou Hanou.\n\nZačínal v Lokomotivě České Budějovice. Je odchovanec českobudějovického SK Dynamo, za něž odehrál ve třech prvoligových sezónách 56 zápasů. V jedenadvaceti letech přestoupil za 15 milionů Kč do Sparty Praha. Nedokázal se však dlouhodobě prosadit do základní sestavy, a tak po roce a půl přestoupil do Teplic.\n\nŠest a půl sezóny odehrál v ruské 1. a 2. lize. V lednu 2004 zamířil na zahraniční angažmá do ruského klubu Saturn Ramenskoje. V Saturnu však téměř nehrál a proto po roce využil nabídky na hostování v druholigovém týmu FK Kubáň Krasnodar, kde byl tehdy trenér Jozef Chovanec. Později se hostování změnilo ve stálé angažmá. V sezóně 2008 se v dresu Kubáně Krasnodar radoval z návratu do nejvyšší soutěže a navíc byl vyhlášen nejlepším obráncem ruské 2. ligy. V ruské Premier Lize dále hrál za FK Rostov. V srpnu 2010 se vrátil do SK Dynamo České Budějovice.\n\nRoman Lengyel prošel několika mládežnickými reprezentacemi České republiky, nastoupil za českou reprezentaci do 18 let (4 zápasy, 3 remízy, 1 prohra, 0 vstřelených gólů), do 20 let (1 zápas, 1 výhra, 0 vstřelených gólů) a do 21 let (24 zápasů, 13 výher, 4 remízy, 7 proher, 0 vstřelených gólů). V roce 1998 odehrál tři utkání za český reprezentační B-výběr na turnaji v čínské Šanghaji. Postupně hrál proti TSV 1860 München (výhra 1:0), Ramplas Juniors (prohra 1:2) a FC Šanghaj (výhra 3:0).\n\nNastoupil i v českém olympijském výběru do 23 let na Letních olympijských hrách v Sydney v roce 2000. 13. září 2000 odehrál plný počet minut v utkání se Spojenými státy americkými, zápas skončil remízou 2:2. 16. září 2000 v Brisbane podlehl český tým Kuvajtu 2:3, Lengyel nastoupil opět v základu a ve závěru utkání korigoval výsledek vstřelenou brankou na rozdíl jednoho gólu (na konečných 2:3). V posledním zápase českého týmu v základní skupině s Kamerunem hrál do 62. minuty, český národní tým remizoval 1:1 a se 2 body obsadil poslední příčku v tabulce skupiny C.\n\nGóly Romana Lengyela v české reprezentaci do 23 let (Olympijské hry) \n\n"}
{"id": "585914", "url": "https://cs.wikipedia.org/wiki?curid=585914", "title": "Feministická teologie", "text": "Feministická teologie\n\nFeministická teologie je teologický proud, jenž by měl patřit do systematické teologie. Usiluje o revizi maskulinních atributů božství. Poukazuje na historickou podmíněnost společenské podřízenosti žen v rámci náboženských tradic. Odmítá sexismus a diskriminaci.\n\nFeministická teologie interpretuje tradici z ženského pohledu. Ptá se, kde hrály ženy aktivní roli a kde naopak musely mlčet a proč.\nSkutečnost, že feministická teologie vychází z ženské zkušenosti, je častým důvodem toho, že je jako teologická reflexe považována za „ neobjektivní“ na rozdíl od tradiční systematické teologie. Také existují silné tendence zacházet s tímto principem „zkušenosti“ jako s něčím, co je vlastní pouze feministické teologii a čím se z klasické teologie vyděluje. Takové chápání teologie je ovšem velice mylné, protože opomíjí skutečnost, že každá teologická reflexe je založena na zkušenosti. To, co činí feministickou teologii unikátní, není její důraz na zkušenost, ale na zkušenost žen. Na zkušenost, která byla v rámci teologické reflexe opomíjena a která musí být znovu objevována.\nPodle feministických teoložek můžeme kořeny ženské křesťanské teologické tradice spatřit v životním příběhu Ježíše Krista, který je v novozákonních evangeliích popisován jako vnitřně svobodný, spontánní muž, který soucítil s marginalizovanými a utlačovanými. Mezi jeho přátele, nebo jak se píše v Bibli, učedníky, patřily také ženy-přítelkyně, učednice. Tradiční genderové role se v rámci Ježíšova hnutí v 1. století našeho letopočtu otřásají v základech, pro obě pohlaví vznikají nové volnější prostory. Na základě biblických i mimobiblických pramenů vidíme, že ženy se souhlasem mužů vyučují, prorokují a dokonce stojí v čele společenství. Ovšem rovnostářské ideje vyjádřené ve 28. verši 3. kapitoly listu Galatským „není už rozdíl mezi židem a pohanem, otrokem a svobodným, mužem a ženou, vy všichni jste jedno v Kristu Ježíši“ narážely postupem času na silný odpor. Novozákonní a nekanonické spisy odrážejí zápas, který vedlo rané křesťanství o větší spravedlnost mezi pohlavími. Tento zápas se více či méně line napříč dějinami. Zásadním zlomem pro něj byl až přelom 19. a 20. století, kdy ženy opět začaly bojovat za uznání své spirituality.\n\nZa dobu zrození feministické teologie osvobození můžeme považovat 60. léta minulého století. Adjektivum „osvobozenecká“ se primárně užívalo pro teologii latinsko-americkou, později se význam rozšířil na feministickou teologii, „černou“ v Severní Americe, teologii naděje a politickou teologii v Evropě. Často se všechny tyto teologie řadí pod jeden pojem, neboť se shodují v mnoha tématech, metodě a úzce mezi sebou spolupracují.\nVýznamnou otázkou je míra biblického zakotvení feministické teologie osvobození. Podle Jany Opočenské došla feministická teologie ze všech teologií osvobození v tomto směru nejdále, především díky tomu, že ženy měly k biblistické vědě přístup již o něco dříve. Mají tedy určitou tradici, na které je možné stavět, a zároveň mezi sebou velice dobře komunikují a často si vyměňují svoje exegetické poznatky. Na druhou stranu nesmí být zapomenuto, že feministická teologie osvobození rovněž považuje Bibli za dokument patriarchální kultury, psaný muži, předkládající jejich obraz Boha a androcentrickou představu o životě, kde musí teprve být nalezena osvobozující tradice vhodná pro ženy.\n\nFeministická teologie, podobně jako ostatní teologie osvobození, používá ve své práci induktivní metodu. Jako výchozí materiál jí slouží prožívané zkušenosti, životní situace nebo historický globální proces. Tyto zkušenosti se uvádějí do vztahu k Bibli a nastávají pokusy o teologickou interpretaci. Existuje zde snaha vyjádřit pomocí biblických příběhů přítomnost Praxe, reflexe a znovuobnovená praxe je teologický model, který je typický pro všechny teologie osvobození, včetně feministické teologie osvobození. Pro feministickou teologii osvobození to může znamenat zlomení okovů aristotelovského vězení, do které byla natlačena helenizací ve 3. století a které upřednostňovalo teorii nad praxí. Ve feministické teologii osvobození je naopak zásadní praxe a živá víra. \n\nVýznamnou otázkou je míra biblického zakotvení feministické teologie osvobození. Podle Jany Opočenské došla feministická teologie ze všech teologií osvobození v tomto směru nejdále, především díky tomu, že ženy měly k biblistické vědě přístup již o něco dříve. Mají tedy určitou tradici, na které je možné stavět, a zároveň mezi sebou velice dobře komunikují a často si vyměňují svoje exegetické poznatky. Na druhou stranu nesmí být zapomenuto, že feministická teologie osvobození považuje Bibli za dokument patriarchální kultury, psaný muži, předkládající jejich obraz Boha a androcentrickou představu o životě, kde musí teprve být nalezena osvobozující tradice vhodná pro ženy. \n\nZa hlavní představitelky feministické teologie osvobození můžeme považovat Carter Heyward, E. S. Fiorenzu, R. R. Ruetherová a Phillys Trible z USA. V Evropě pak Catharinu Halkes, Luise Schotroff, Dorothee Sölle. \n\nV českém prostředí se touto problematikou zabývá nejvíce a nejdelší dobu Jana Opočenská. Vymezuje feministickou teologii jako intenzivně se rozvíjející vědu, jež se děje v zásadě v dialogickém procesu a zahrnuje nejen intelekt, nýbrž všechny smysly. Cílem feministické teologie není pouze vybojovat místo ženám v jejich vlastní spiritualitě, ale usiluje o plné integrované lidství, o celou rekonstrukci tradiční systematické teologie. \n\n\n"}
{"id": "585916", "url": "https://cs.wikipedia.org/wiki?curid=585916", "title": "Christian Polykarp Erxleben", "text": "Christian Polykarp Erxleben\n\nChristian Polykarp Erxleben (3. června 1765 Parensen, Dolní Sasko – 31. října 1831 Lanškroun) byl lanškrounský lékárník, botanik a textilní podnikatel německého původu.\n\nDo Lanškrouna přišel v roce 1793 na pozvání zdejšího českého podnikatele Františka Jakoba Pernikáře (původně faktora pláteníků, později majitele palírny lihu). Téhož roku se oženil s Annou údajně jeho dcerou. V úmrtní matrice je Anna zapsána jako rozená Žeglitzová, při Christianově úmrtí již byla pohřbená.\nV Lanškrouně si otevřel lékárnu \"U milosrdného samaritána\" s botanickou zahradou, s přispěním tchánova \"knowhow\" vybudoval manufakturu na výrobu a potisk lněného plátna a bělidlo v Sázavě, kde uplatnil vědecké principy bělení textilií. Publikoval vědecké články z textilního oboru, dělal pokusy v souvislosti s výrobou cukru z cukrové řepy s použitím šroubového lisu, napsal článek Dobrota a síla piva . Článek je považován za základ vědecké biochemie.\n\nByl nevlastním vnukem první německé lékařky Dorothey Christiany Erxlebenové (1715–1762). Otec Friedrich (Georg) Christian Erxleben (1733–1801). Bratr Heinrich Wilhelm. Manželka Anna Pernikářová.\n\nJeho syn Eduard Norbert Erxleben (1796–1860) byl v letech 1845–1850 voleným purkmistrem města Lanškrouna. Na jeho počest byl Vápenný pramen u Slunečního rybníka pojmenován jeho jménem.\n\n"}
{"id": "585917", "url": "https://cs.wikipedia.org/wiki?curid=585917", "title": "Hans-Jörg Butt", "text": "Hans-Jörg Butt\n\nHans-Jörg Butt (* 28. května 1974, Oldenburg, Německo) je bývalý německý fotbalový brankář. V německé Bundeslize vstřelil celkem 26 gólů.\n\nNa začátku profesionální kariéry nastupoval Butt v rodném městě za tým VfB Oldenburg. Roku 1997 odtud přestoupil do Hamburku. O čtyři roky později jej koupil Bayer Leverkusen, kde měl stabilní pozici brankářské jedničky. Jakožto volný hráč se Butt dostal na jednu sezónu do portugalského klubu Benfica Lisabon. Poté se vrátil zpět do Německa, kde působil až do roku 2012 v týmu Bayernu Mnichov. S tímto týmem získal 2. místo v Lize mistrů UEFA v ročníku 2009/10.\n\nNa Mistrovství světa 2010 v Jihoafrické republice si zachytal v posledním utkání proti Uruguayi.\n\nSe svou ženou Katjou má dceru a syna.\n\n"}
{"id": "585920", "url": "https://cs.wikipedia.org/wiki?curid=585920", "title": "Kir Bulyčov", "text": "Kir Bulyčov\n\nKir Bulyčov ( ), taktéž uváděn jako Kir(ill) Bulyčov, vlastním jménem Igor Vsevolodovič Možejko ( ) (18. října 1934 – 5. září 2003), byl ruský historik a spisovatel sci-fi pro mládež. Nejslavnější je jeho cyklus \"Alenčiných dobrodružství\" ().\n\nOblíbené jsou také desítky jeho krátkých povídek o provinčním městečku Guslar.\n\nJako historik Igor Možejko pracoval v Orientálním ústavu Akademie věd SSSR. V roce 1981 získal titul doktora historických věd DrSc.\n\nJeho zálibou bylo sbírání historicky zajímavých přileb a vyznamenání.\n\nSci-fi začal psát v roce 1965 a své knihy vydal pod pseudonymem Kir Bulyčov. První novela () z cyklu \"Alenčiných dobrodružství\" byla \"Děvčátko, kterému se nestane nic zlého\" (, 1965), poslední \"Alisa a Alicie\" (, 2003). Jedenáctiletá Alisa Selezněvová (v novéjších vydáních jako Alenka Selezněvová, ), žijící za sto let v budoucnosti, byla pojmenována podle dcery autora, kteráž sama byla pojmenována podle hrdinky románů Lewise Carrolla \"Alice's Adventures in Wonderland\" (1865) a \"Through the Looking-Glass and What Alice Found There\" (1871). (Do češtiny je Alice od překladu Jaroslava Císaře (1931) překládána jako Alenka, zatímco v ruštině je to .)\n\nV češtině nejprve vycházelo ve zkrácené verzi na pokračování v časopise Ohníček, konkrétně \"Alenčina putování\" v ročníku XXX (1979/80) a \"Za sto let\" v ročníku XXXI (1980/1). V časopise Ohníček měla hlavní představitelka ponechánu ruskou formu jména - Alisa. V dalších knižních vydáních nacházíme Alenku. První česká vydání v Ohníčku i v Nakladatelství dětské knihy doprovodil ilustracemi Jaroslav Malák.\n\n\n\nSeriál \"Hosté z budoucnosti\" je v Rusku populární a každý rok ho vysílá TV. Závěrečná píseň \"Překrásné daleko\" () byla v roce 2009 v remixované podobě podkresem pod vládní propagační kampaň \"Rok mládeže\" ().\n\n"}
{"id": "585921", "url": "https://cs.wikipedia.org/wiki?curid=585921", "title": "Sukhothaj", "text": "Sukhothaj\n\nSukhothaj, což v překladu znamená \"Úsvit štěstí\" byla založena r. 1238. Sukhothaj byla hlavním městem Thajska 120 let. Byla prvním thajským královstvím na tomto území. Dva přátelé - Pho Khun Pha Mueang z Muang Rad a Pho Khun Bang Klang Hao z Muang Bangyang spojili svoje síly a porazili Khmery, kteří měli v té době nadvládu nad celou touto částí světa.\n"}
{"id": "585923", "url": "https://cs.wikipedia.org/wiki?curid=585923", "title": "Třída Floréal", "text": "Třída Floréal\n\nTřída Floréal je třída fregat francouzského námořnictva určených k operacím v oblastech s malým rizikem vojenského konfliktu, k hlídkování a službě v zámoří. Francouzi je označují jako \"Fregates de Surveillance\". Třída se skládá ze šesti jednotek – \"Floréal\", \"Prairial\", \"Nivôse\", \"Ventôse\", \"Vendémiaire\" a \"Germinal\". Další dvě fregaty zakoupilo též marocké královské námořnictvo. Nesou jména \"Mohammed V\" a \"Hassan II\". Všechny jsou stále v aktivní službě.\n\nVšech šest fregat pro Francii postavila civilní loděnice Chantiers de l'Atlantique v Saint-Nazaire. Vojenské vybavení poté instaloval Arsenal de Lorient. První tři jednotky byly dodány v roce 1992, dvě další v roce 1993 a poslední v roce následujícím. Loděnice Chantiers de l'Atlantique později dodala i obě fregaty pro Maroko.\n\nJednotky třídy \"Floréal\":\nPosádku tvoří 80 mužů. Na palubě je též prostor pro výsadek 24 mariňáků. Fregaty této třídy nesou jen lehkou výzbroj. V dělové věži na přídi je umístěn 100mm kanón Creusot-Loire o délce hlavně 55 ráží (marocké fregaty nesou italský 76,2mm kanón OTO Melara). Lehkou hlavňovou výzbroj tvoří dva 20mm kanóny GIAT 20 F2 na střeše hangáru. Na střeše nástavby jsou dva kontejnery nesoucí protilodní střely MM40 Exocet. Nenesou žádnou protiponorkovou výzbroj ani sonar. Na zádi je přistávací paluba a hangár pro jeden vrtulník. Lodě pohánějí čtyři diesely SEMT Pielstick 6PA6 L280 BTC. Maximální rychlost je 20 uzlů. Dosah je 9000 námořních mil při rychlosti 15 uzlů.\n"}
{"id": "585929", "url": "https://cs.wikipedia.org/wiki?curid=585929", "title": "Valle de los Ingenios", "text": "Valle de los Ingenios\n\nValle de los Ingenios (volný český překlad \"Údolí cukrovarů\") se nachází v blízkosti města Trinidad v centrální části Kuby v provincii Sancti Spíritus. Souhrnná plocha je přibližně 270 km². Jedná se o kulturní krajinu, ve které se v minulosti pěstovala na plantážích cukrová třtina, která se zpracovávala v cukrovarech. Její přírodní jedinečnost spočívá ve vysoké krajinářské hodnotě, ale i endemické floře a fauně. Z hlediska architektonického a kulturního jsou významné stavby cukrovarů představující tradiční koloniální i průmyslovou architekturu. Nejznámější cukrovarské haciendy jsou Buena Vista, Guáimaro, Manacas- Iznaga, Delicias a další. \n\nZhruba od roku 1650 se v oblasti začala rozvíjet produkce cukrové třtiny a navazující cukrovarský průmysl především proto, že tato oblast měla dobré podmínky pro plantáže cukrové třtiny - úrodné půdy, dostatek vodných řek, ale i blízkost přístavů pro export cukru. V první polovině 18. století začal do regionu proudit kapitál podnikatelů, který dal velký impuls pro další rozvoj plantážnictví a zpracovatelského průmyslu, mezi 1700 a 1750 existovalo v údolí okolo 20 cukrovarů. V druhé polovině 18. století se město Trinidad (správní centrum oblasti) definuje jako centrum cukrovarnictví celé Kuby a stává se jedním z nejpokrokovějším městem ostrova. Na počátku 19. století nastává velký rozmach cukrovarnictví. \n\nJiž okolo roku 1840 byly vyčerpány kapacity regionu (nedostatek volných pozemků, snížená úrodnost půdy). To způsobilo odliv kapitálu do jiných regionů Kuby. Další ránu pro cukrovarnictví ve Valle de los Ingenios bylo rozšíření cukru z řepy cukrovky na evropských trzích, což snížilo zájem o třtinový cukr. Tato skutečnost, společně se začátkem světové hospodářské krize v roce 1857 a začátkem kubánského boje za nezávislost (1868), téměř zcela zastavila ekonomický rozvoj regionu. Právě díky tomuto rychlému utlumení ekonomické aktivity a odchodu obyvatelstva se zachovaly mnohé stavby a strojní vybavení cukrovarů.\n\n"}
{"id": "585932", "url": "https://cs.wikipedia.org/wiki?curid=585932", "title": "1000 km Buenos Aires", "text": "1000 km Buenos Aires\n\n1000 km Buenos Aires byl vytrvalostní závod sportovních vozů, konající se v Buenos Aires. Většinou se konal na okruhu Autódromo Oscar y Juan Gálvez, až na rok 1957, kdy se závod přesunul na 10,2 km dlouhý okruh Costanera. Závod byl ovládán Ferrari, jejich vozy zvítězily v šesti závodech. Američan Phil Hill byl jediný, kdo dokázal vyhrát více než jednou.\n\nV roce 1953 navštívila nově postavený Autódromo Oscar Alfredo Gálvez formule 1. Závod byl velmi úspěšný, takže se na něj F1 vrátila i příští rok, a také bylo rozhodnuto, že se zde budou konat i závody z nově vytvořeného seriálu World Sportscar Championship. Po závodě 1000 km Nürburgring byl 1000 km Buenos Aires druhou největší událostí v historii série.\n\n† – nezapočítáváno do mistrovství\n"}
