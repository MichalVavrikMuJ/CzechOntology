{"id": "734320", "url": "https://cs.wikipedia.org/wiki?curid=734320", "title": "Miroslav Křičenský", "text": "Miroslav Křičenský\n\nMiroslav Křičenský (20. dubna 1915, Dašice – 15. března 1943, Mnichov (okolí)) byl československý voják a příslušník výsadku Iridium.\n\nNarodil se 20. dubna 1915 v Dašicích u Pardubic. Otec Josef byl učitel a později ředitel Měšťanské školy, matka Marie, rozená Svobodová byla v domácnosti. Měl osm sourozenců.\n\nAbsolvoval obecnou školu Dašicích a v letech 1936-1933 vystudoval reálné gymnázium v Pardubicích. Maturitu složil na gymnáziu v Praze. Po maturitě dobrovolně narukoval k 8. dragounskému pluku v Dašicích. 10. února 1935 absolvoval v Pardubicích školu pro důstojníky jezdectva a byl povýšen na desátníka aspiranta. Již v hodnosti podporučíka jezdectva byl 30. září 1935 přijat do druhého ročníku Vojenské akademie v Hranicích. V hodnosti poručíka se 1. září 1936 vrátil ke svému pluku do Dašic. V letech 1938 až 1939 postupně sloužil u dragounů v Prešově, Košicích či v Turjé Bystré na Podkarpatské Rusi.\n\nPo německé okupaci se vrátil zpět do protektorátu. 18. dubna 1939 byl z armády propuštěn.\n\nSpolečně s Kindlem a Špotem 13. července 1939 přešli nedaleko Ostravy hranice do Polska. Po prezentaci na československém konzulátu podepsal závazek k Cizinecké legii a byl odeslán do Tunisu. Po vypuknutí 2. světové války byl prezentován u československé zahraniční armády. Bojů o Francii se nezúčastnil. Po evakuaci do Anglie 7. července 1940 byl zařazen ke kulometné rotě. V říjnu téhož roku byl povýšen do hodnosti nadporučíka. Po dobrovolném přihlášení se k výcviku pro zvláštní úkoly absolvoval od 16. června do 8. listopadu 1942 Assault kurz a parakurz. Poté, již po zařazení do výsadku Iridium, se zranil na noze. Po vyléčení absolvoval od 1. listopadu 1942 do konce roku paravýcvik, zpravodajský kurz a výcvik v šifrování a mikrofotografii.\n\nLetadlo s výsadkem Iridium odstartovalo 14. března 1943 spolu s letadlem přepravující výsadek Bronse. Nedaleko Mnichova bylo zasaženo německou protileteckou obranou. Křičenský následně zahynul v troskách letounu. Pohřben byl v Perlacherském lese u Mnichova.\n\nDne 1. prosince 1945 byl in memoriam povýšen do hodnosti štábního kapitána. V Dašicích po něm byla pojmenována ulice a na rodném domě umístěna pamětní deska.\n\n\n"}
{"id": "734324", "url": "https://cs.wikipedia.org/wiki?curid=734324", "title": "Christof Gläsel", "text": "Christof Gläsel\n\nChristof Gläsel (11. ledna 1888 Štítary nebo Schönbach u Aše – 12. dubna 1938) byl československý politik německé národnosti a meziválečný poslanec Národního shromáždění.\n\nPodle údajů k roku 1930 byl povoláním rolník a hostinský v Štítarech. Patřil k místnímu rodu ze Štítar.\n\nPo parlamentních volbách v roce 1925 získal za Německý svaz zemědělců (BdL) poslanecké křeslo v Národním shromáždění. Mandát ovšem získal až dodatečně, v březnu 1928, jako náhradník poté, co byl poslaneckého křesla zbaven Josef Mayer. Mandát obhájil v parlamentních volbách v roce 1929. Byl členem zemské zemědělské rady.\n\nZemřel v dubnu 1938 a byl pohřben na evangelickém hřbitově v Aši za velké účasti veřejnosti.\n\n"}
{"id": "734325", "url": "https://cs.wikipedia.org/wiki?curid=734325", "title": "Edgar de Evia", "text": "Edgar de Evia\n\nEdgar Domingo Evia y Joutard, známý jako Edgar de Evia (30. července 1910 Mérida, Yucatán, Mexiko – 10. února 2003 New York) byl americký fotograf narozený v Mexiku.\n\nV kariéře trvající od roku 1940 až do roku 1990 se jeho fotografie objevovaly v časopisech a v novinách jako \"Town & Country\", \"House & Garden\", \"Look \" nebo \"The New York Times\" a v reklamních kampaních na zmrzlinu Borden, firmu Owens Corning, Jell-O a mnoho dalších společností.\n\nJeho matka byla Pauline Joutardová (1890–1957), pianistka narozená ve Francii, kde vystupovala pod jménem Miirrha Alhambra. Jeho otec byl Domingo Fernando Evia y Barbachano (1883-1977), bohatý statkář pocházející ze dvou rodin, které byly prominentní v politice a kultuře Yucatánu od poloviny 19. století, z nichž jeden, Barbachanos byl popsána jako \"jeden z nejsilnějších oligarchů Yucatánu.\"\n\nDne 30. června 1912, ve věku dvou let, přijel Evia se svou rodinou do New York City na palubě lodi \"Progreso\". Absolvoval školu v Daltonu v roce 1931. \n\nNa základě přistěhovaleckých a jiných úředních záznamů se zdá, že Evia změnil své příjmení na \"de Evia\" někdy po roce 1942, do té doby používal umělecké jméno Edgar D. Evia.\n\nDíky svým fotografiím, na kterých často využíval lehké ostření a difuzi byl v roce 1957 ve vydání Popular Photography Color Annual de Evia nazván \"mistr zátiší\". V recenzi knihy \"The New York Times\" prohlásil, že \"černobílé fotografie často se vyskytující v této knize slouží jako připomínka, že černá a bílá stále má své užitečné místo i ve světě barev... \"Editorial high-key food photography was introduced by Edgar D'Evia in 1953 for the pages of \"Good Housekeeping\".\"\n\nWilliam A. Reedy, editor časopisu \"Applied Photograpy\" v rozhovoru z roku 1970 pro publikaci společnosti Eastman Kodak \"Studio Light/Commercial Camera\" o Eviovi napsal:\n\nMódní fotograf Melvin Sokolsky, který vytvořil kultovní snímky pro \"Harpers Bazaar\" a \"Vogue\", na kterého měl Edgar de Evia ze začátku vliv, řekl: \"Zjistil jsem, že Edgar dostal za reklamu pro Jell-O 4000 dolarů a myšlenka na útěk z mého nájemního bytu se stala neuvěřitelným snem a inspirací.\n\nJako pozadí ve svých fotografiích často využíval interiéry historické budovy Rhinelander Mansion v New Yorku, jež si pronajímal v 50. a 60. letech i jako své sídlo, studia a kanceláře prostřednictvím svého zmocněnce Davida Chimaye. Pořídil zde některé fotografie módních světových modelek pro módní časopisy a komerční reklamy. Například:\n\nDe Evia také pořídil celou řadu fotografických portrétů známých osobností v oblasti sociální, filmu, hudby, divadla včetně následujících osobností:\n\n\nUvedené citace jsou jen zlomkem Eviových publikovaných prací.\n\n\nKnihy, které byly ilustrovány fotografiemi de Evia:\n\n\n\n"}
{"id": "734336", "url": "https://cs.wikipedia.org/wiki?curid=734336", "title": "Alois Vyhňák", "text": "Alois Vyhňák\n\nAlois Vyhňák (11. srpna 1919, Hodonín – 24. července 1994, Toronto) byl československý voják a příslušník výsadku Platinum – Pewter.\n\nNarodil se 11. srpna 1919 v Hodoníně. Otec Antoním byl holičem, matka Jana, rozená Frolichová byla dělnice. Obecnou školu a čtyři třídy měšťanky absolvoval v Brumovicích, kam se rodina přestěhovala. Aby nemusel podle matčina přání nastoupit do kněžského semináře, opustil domov. Vyučil se pekařem. Po okupaci Čech a Moravy odešel na práci do Říše, kde pracoval v Linci jako pekař a instalatér.\n\n9. března 1940 se přes Štýrský Hradec dostal do Jugoslávie a odtud přes Řecko do Francie. Po prezentaci u československého zahraničního vojska byl zařazen k ženistům, bojů o Francii se ale nezúčastnil. Po pádu Francie byl 7. čerence 1940 evakuován do Anglie.\n\nV Anglii byl znovu zařazen k ženijní rotě a 28. října 1940 byl povýšen na svobodníka. Od 20. dubna do 18. května 1941 absolvoval vodní výcvik a po zařazení do výcviku pro plnění zvláštních úkolů absolvoval od 19. září 1941 do 7. dubna 1944 (s přestávkami) základní sabotážní kurz, parakurz, pokračovací vodní výcvik. Dále potom absolvoval kurz poddůstojníků a po povýšení na desátníka další vodní kurz. Poté prošel dalším sabotážním výcvikem, střeleckým kurzem a kurzem průmyslové sabotáže. Po povýšení na četaře absolvoval výcik v civilním zaměstnání. Prodělal konspirační cvičení, dokončovací sabotážní kurz a kurz Eureky a S-Phone. Po dokončovacím kurzu prodělal e skupinou spojovací cvičení. Po povýšení na rotného absolvoval ještě kurz pro příjem letounů a opakovací parakurz. 2. května 1944 byl přesunut do Itálie na vyčkávací stanici.\n\n17. února 1945 byl společně s ostatními vysazen u Nasavrk. Podílel se na udržování radiové spojení s Anglií a další odbojové činnosti.\n\n11. června 1945 byl přidělen na hlavní štáb MNO. 23. června byl povýšen na podporučíka a krátce nato na poručíka. Koncem ledna 1946 byl povýšen na nadporučíka. V roce 1946 se oženil s Angličankou, z manželství vzešly dvě dcery a syn. Od února 1946 působil jako telegrafista na československém velvyslanectví v Paříži. 1. října 1946 byl na vlastní žádost propuštěn z armády. \n\nPo únoru 1948 se odmítl vrátit s rodinou do vlasti. Z Paříže odjel do Anglie, kde pracoval v rodinném hotelu a dále u elektrotechnické firmy. V roce 1956 se s rodinou odstěhoval do Kanady, kde v Torontu nastoupil u japonské elektrotechnické firmy. V roce 1964 začal působit na torontské univerzitě. Zde založil jazykovou laboratoř. \n\n16. října 1990 byl povýšen na podplukovníka pěchoty. Zemřel 27. dubna 1994 v Torontu.\n\n\n"}
{"id": "734337", "url": "https://cs.wikipedia.org/wiki?curid=734337", "title": "Plemena holubů", "text": "Plemena holubů\n\nPlemena holubů jsou populace holuba domácího stejného původu s charakteristickými vlastnostmi a znaky. Během domestikace se umělým výběrem posílily jednotlivé žádoucí vlastnosti zvířat a v současnosti se od sebe chovaná plemena více či méně výrazně odlišují. U jednotlivých plemen holuba domácího se značně liší tělesné proporce, hmotnost i vzhled a mezi plemenné znaky patří kromě tělesných tvarů či barvy opeření i odchylky ve způsobu letu či v hlasových projevech ptáků. V současnosti existuje na celém světě 500–2000 různých plemen holubů.\n\nNemálo plemen holubů bylo vyšlechtěno i na území Česka, mezi česká národní plemena holubů patří benešovský holub, brněnský voláč, česká bagdeta, česká čejka, česká lyska, český bublák, český holub, český rejdič, český stavák, český voláč, hanácký voláč, moravská bagdeta, moravský bělohlávek, moravský morák, moravský pštros, moravský voláč, ostravská bagdeta, prácheňský káník, pražský rejdič krátkozobý a středozobý, rakovnický kotrlák, slezský barevnohlávek a slezský voláč. Chovatelé holubů v České republice jsou organizovaní v Českém svazu chovatelů poštovních holubů, tato organizace je zastřešená Českým svazem chovatelů.\n\nStejně jako ostatní plemena domácích zvířat lze i plemena holubů dělit podle řady hledisek. Jednotlivá plemena se zařazují do plemenných skupin podle výrazných znaků exteriéru zvířat, dále se plemena holubů dají třídit podle jednotlivých chovatelských směrů či podle užitkovosti. \n\nHolub domácí je zvíře monofyletického původu, to znamená, že původ všech plemen holubů je odvozen od jediného divokého předka, kterým je holub skalní. K domestikaci došlo zhruba před 6000 lety na území Mezopotámie, odkud se holub dostal do Egypta a později se jeho chov rozšířil i do dalších zemí.\n\nDůvody k chovu holubů jsou různé a předpokládaný užitek z chovu dal vzniknout různým chovatelským směrům. Díky dlouhodobé selekci jsou některá plemena vhodně přizpůsobená k určitému účelu a k jiným už se příliš nehodí.\n\nUžitkový chovatelský směr sleduje produkci holubího masa, hlavně v podobě jatečných holoubat. Extenzivní užitkový chov holubů je původním využitím tohoto domácího zvířete. Ptáci hnízdí v blízkosti člověka v jednoduchých holubnících, v zimě a během odchovu holoubat jsou přikrmováni, jinak ptáci tzv. polaří, sami si hledají potravu v polích. Pro tento způsob chovu se hodí plemena nenáročná, s dobrou schopností letu, která si zachovala vlastnosti původního holuba skalního. Pro extenzivní užitkový způsob chovu se hodí ledňák, norimberský skřivan, bezrousá čejka, kněz, špaček, hýl, slezský barevnohlávek, mnich nebo poštovní holub. \n\nCílem intenzivního užitkového chovu je především produkce jatečných holoubat pro prodej do tržní sítě. Holubi jsou chováni ve voliérách či klecích. Plemena pro intenzivní chov jsou velkého tělesného rámce, dospělí ptáci dosahují hmotnosti až jeden kilogram a téměř nelétají. Jsou velice plodní, jeden chovný pár za rok odchová 18–20 holoubat. Tito vysoce užitkoví holubi patří do plemen karnó, mondén, gigant, king či texan, dále se k tomuto způsobu chovu používají užitkoví kříženci. \n\nKombinovaný chov užitkovo-okrasný je ve Střední Evropě nejrozšířenějším chovatelským směrem chovu holubů. Jedná se o chov ze záliby, který občas může chovateli přinést i užitek v podobě vykrmeného holouběte, v kuchyni se dají zpracovat i dospělí vyřazení holubi. Takto chovaná plemena stále nesou znaky užitkových holubů, ale mohou být nápadného zbarvení. Holubi mohou být větší než je tomu u plemen chovaných extenzivně pro užitek, ale nemají žádné extrémní znaky. K tomuto způsobu chovu jsou vhodní barevní holubi, polský rys, koburský skřivan, moravský pštros, benešovský holub, německý selský holub, bagdety i někteří voláči.\n\nOkrasný chov je vyhraněný chovatelský směr, kdy je exteriér a výstavy holubů hlavním smyslem chovu. U některých plemen holubů bylo dosaženo extrémních znaků ať co se týče velikosti (holub říman, king, mondén), tvaru těla či hlavy, jako u výstavních holubů, bradavičnatých výrůstků na hlavě či u pernatých ozdob strukturových holubů.\n\nPosledním chovatelským směrem je chov holubů sportovní, zaměřený na jejich letové či orientační schopnosti. V minulosti se holubi používali k přenášení zpráv na dlouhé vzdálenosti holubí poštou. Původní poštovní holub nebylo žádné konkrétní plemeno, ale prostě jedinci s požadovanými vlastnostmi, ze kterých se později vyvinula plemena jako je dragoun, kariér a někteří rackové. Současný poštovní holub je plemeno poměrně mladé, vycházející z již zmiňovaných plemen a chovaný pro sportovní účely.\n\nKromě dálkového letu se u holubů cení i akrobatický let a let vytrvalostní. Akrobatický let je vlastní stavákům, rolerům, kotrláčům či tleskačům, kteří jsou schopní přemetů či kolmého letu, vytrvalostního letu jsou schopní vytrvalostní rejdiči, vysokoletci, kteří mohou nepřetržitě létat několik hodin. I let těchto holubů se hodnotí během soutěží.\n\nPodle českého sborníku plemen holubů se plemena holubů dělí do osmi plemenných skupin podle výrazných znaků exteriéru a sportovního využití.\n\nRejdiči jsou skupinou plemen, které mají společný zvláštní, akrobatický způsob letu, \"vzdušný rej\". Tento let vznikl ze svatebního letu holuba skalního, chovatelskou prací byl značně zvýrazněn a rozrůzněn do různých forem. Podle plemene rejdiči za letu provádějí prudké obraty či přemety či létají ve spirálách velmi vysoko. Obecně jsou rejdiči ptáci menšího tělesného rámce. Především střednězobá plemena se podobají holubu skalnímu a jsou využívaná ke sportovnímu chovu, někteří rejdiči jsou též chováni pouze pro okrasu ve voliérovém chovu.\n\nRackové jsou skupinou plemen pro které je typický tzv. jabot, náprsenka na hrudi a přední straně krku tvořená zkadeřeným peřím. Jedná se o exteriérově nejprošlechtěnější, nejcennější a chovatelsky nejnáročnější plemena holubů. Jsou to holubi malého tělesného rámce s relativně velkou, zaoblenou hlavou a velkýma očima, většina holubů racků má i lalůček, který vyplňuje hrdlo a hlava racka tak může být dokonale kulatá. Krátkozobí rackové se podobají krátkozobým rejdičům a mají jen velice krátký zobák. Dále se u racků vyskytují pernaté ozdoby, nejčastěji chocholky či rousy.\n\nStrukturoví holubi jsou nesourodou skupinou plemen různého původu, u kterých byly vyšlechtěny výrazné pernaté ozdoby. Jedná se výlučně o okrasné holuby.\n\nBarevní holubi se tělesnými proporcemi a hmotností blíží holubu skalnímu. Liší se však zbarvením, u této skupiny plemen bylo vyšlechtěno největší množství různých barevných rázů a různých kreseb opeření. Dále se u těchto holubů často vyskytují pernaté ozdoby, chocholky i rousy. Jsou to zároveň plemena chovatelsky nenáročná a proto populární. Je u nich zachovaná schopnost letu, bezrousá plemena mohou i polařit, ptáci sami odchovávají holoubata.\n\nMezi barevné holuby patří i podskupina holubů bubláků, kteří se od ostatních plemen liší hlasovým projevem, bubláním.\n\nUžitkoví holubi, v zahraničí označovaní též jako holubi formy či holubi tvaru, je skupina plemen typických velkým tělesným vzrůstem při zachování tělesných proporcí holuba skalního. Původním motivem selekce na větší velikost byl větší užitek a některá plemena užitkových holubů jsou i v současnosti výrazně užitková plemena, u jiných převážil chov okrasný. Užitkoví holubi by měli být plodní, kvůli své velikosti však hůře létají a chovají se v klecích či voliérách.\n\nSlepičáci jsou skupinou plemen příbuzných užitkovým holubům: původní zaměření chovu bylo také užitkové, ale postupem času došlo ke zdůraznění hrudníku ptáků a tělo dostalo tvar podobný slepici. Ocas slepičáků bývá zvednutý až kolmě nesený a je relativně krátký. V současnosti jsou slepičáci výhradně okrasnými plemeny, u kterých jsou tělesné tvary prošlechtěny do zvláštních forem. Některá plemena slepičáků jsou i barevná.\n\nPůvod bradavičnatých holubů je též v užitkovém zaměření chovu. V minulosti bylo ozobí holubů považováno za sídlo jejich orientačních schopností a rozvoj ozobí tudíž souvisel s využíváním holubů jako poštovních. I současný poštovní holub proto patří původem mezi bradavičnatá plemena.\n\nJsou to obecně holubi větší než holub skalní s výbornými letovými schopnostmi. Bývají plodní, jsou schopní polaření a hodí se i do extenzivních užitkových chovů. Některá plemena jsou prošlechtěná natolik, že jsou vhodná pouze k chovu okrasnému. \n\nVoláči jsou skupinou plemen vyznačující se volatostí, abnormálním nafouknutím volete vzduchem. Každý holub nafukuje vole spolykaným vzduchem při toku, u voláčů je toto chování zvýrazněné natolik, že vole je nafouknuté neustále a mnohem více, než u jakýcholiv jiných plemen holubů. Jednotlivá plemena voláčů se liší tvarem i velikostí volete a podle výšky nohou se dělí na několik podskupin: vysokonozí voláči jsou čistě okrasnými plemeny se vzpřímenou postavou, které jsou chovatelsky velmi náročná. Nízkonozí voláči jsou mohutní a patří mezi největší plemena holubů vůbec. Střední voláči si zachovávají užitkovost pro extenzivní chovy a jsou proto velmi rozšíření. Mezi střední voláče patří i staváci, kteří mají i zvláštní způsob letu. \n\n\n"}
{"id": "734341", "url": "https://cs.wikipedia.org/wiki?curid=734341", "title": "WTA Tour Championships 2011 – ženská dvouhra", "text": "WTA Tour Championships 2011 – ženská dvouhra\n\nObhájkyní titulu soutěže ženské dvouhry byla Belgičanka Kim Clijstersová, která se na turnaj mistryň nekvalifikovala, v průběhu roku opakovaně absentovala a sezónu 2011 ukončila předčasně pro zranění břišního svalstva.\n\nVítězkou se při premiérovém startu na turnaji stala třetí nasazená Češka Petra Kvitová, která neprohrála ani jeden z pěti zápasů a získala tak pohár Billie Jean Kingové (BJK trophy). V sezóně 2011 zůstala v hale neporažena s 19 vítěznými zápasy v řadě.\n\n\n\n\"Pořadí je určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou hráček se stejným počtem výher; 4) procento vyhraných setů, procento vyhraných her u třech hráček se stejným počtem výher; 5) rozhodnutí řídící komise.\"\n\n\n\"Pořadí je určeno na základě následujících kritérií: 1) počet vyhraných utkání; 2) počet odehraných utkání; 3) vzájemný poměr utkání u dvou hráček se stejným počtem výher; 4) procento vyhraných setů, procento vyhraných her u třech hráček se stejným počtem výher; 5) rozhodnutí řídící komise.\"\n\n\n"}
{"id": "734342", "url": "https://cs.wikipedia.org/wiki?curid=734342", "title": "Heaven and Earth (album, ProjeKct X)", "text": "Heaven and Earth (album, ProjeKct X)\n\nHeaven and Earth je studiové album britské skupiny ProjeKct X, jednoho z vedlejších projektů skupiny King Crimson; vydáno bylo v roce 2000. Deska obsahuje skladby nahrané na studiových session během nahrávání alba \"The ConstruKction of Light\" ve StudioBelew. Dodatečné nahrávky byly pořízeny i v „Ade's Garage, Pat's Garage“ a „The Apartment“. Jedná se převážně o experimentální album, nad kterým dohlíželi Pat Mastelotto a Trey Gunn. Titulní skladba „Heaven and Earth“ byla vydána též jako bonus na desce \"The ConstruKction of Light\".\n\n"}
{"id": "734343", "url": "https://cs.wikipedia.org/wiki?curid=734343", "title": "Heaven and Earth", "text": "Heaven and Earth\n\nHeaven and Earth může být:\n"}
{"id": "734344", "url": "https://cs.wikipedia.org/wiki?curid=734344", "title": "The Go-Go's", "text": "The Go-Go's\n\nThe Go-Go's je americká hudební skupina; byla první komerčně úspěšnou kapelou, v níž byly všechny autorky a interpretky ženy. Vznikla v Los Angeles roku 1978 pod názvem \"The Misfits\". Ve své tvorbě spojovala punkový zvuk s postupy pop music. Největším hitem byla píseň \"Head over Heels\" z roku 1984. Celkově skupina prodala přes sedm milionů nosičů.\n\n"}
{"id": "734349", "url": "https://cs.wikipedia.org/wiki?curid=734349", "title": "Dějiny Texasu", "text": "Dějiny Texasu\n\nEvropští objevitelé poprvé přišli na území dnešního státu Texas v roce 1519. V tom čase tam pobývaly různé indiánské kmeny. V letech 1519 až 1848 si šest států činilo nárok na území Texasu: Španělsko, Francie, Mexiko, Texaská republika, Spojené státy a v letech 1861–1865 Konfederované státy americké.\nPůvodními obyvateli dnešního Texasu byli severoameričtí indiáni. Texas obývala celá řada kmenů, z nichž některé byly v 19. stol. úplně nebo téměř vyhubeni. Na západě a severozápadě Texau sídlili Komančové, kočovní lovci bizonů, od 16. stol. rovněž chovatelé koní a nejlepší jezdci mezi původními oyvateli Severní Ameriky. Jižně od nich žili Lipan Apačové a dále na východ Tonkawové, kteří praktikovali rituální kanibalismus. Tonkawové byli roku 1862 ostatními indiánskými kmeny téměř vyhubeni. Na jihu Texasu, v bažinatých oblastech poblíž dnešního Houstonu žili rybáři a sběrači měkkýšů Karankawové, hovořící jazykem ze skupiny Hoka (příbuzní kmenům Kalifornie), na východě Texasu žili Atakapové, sběrači, živící se především oddenky a semeny lotosu. Na severovýchodě Texasu žili pěstitelé kukuřice Wičitové a Kaddové. Prvním Evropanem, který navštívil území dnešního Texasu byl španělský cestovatel Álvar Núñez Cabeza de Vaca, jenž se zde pohyboval mezi lety 1531–1535. První evropská osada byla založena v roce 1682, kdy René-Robert Cavelier, Sieur de La Salle založil francouzskou kolonii Fort Saint Louis, při zálivu Matagorda Bay. Po třech letech kolonie zanikla, protože osadníci byli zabiti místními indiánskými kmeny. Existence této kolonie ale podnítila španělské úřady k větší aktivitě. Ve východním Texasu bylo následně zřízeno několik misijních stanic, které ale byly opuštěny v roce 1691. O dvacet let později se španělské úřady opět pokusily kolonizovat Texas. V následujícím období byly v Texasu založeny vesnice, pevnosti a misijní stanice. Prvním známým americkým osadníkem byl Robert Harvey, jeho rodina se usadila v roce 1779 poblíž Huntsville. Do Texasu přišlo menší množství osadníků, kteří vedle misionářů a vojáků představovali stálé obyvatelstvo regionu. Když Mexiko v roce 1821 získalo na Španělsku nezávislost, mexické úřady povolily organizovanou imigraci ze Spojených států.\nV roce 1834 žilo v Texasu 30 000 Američanů, cca 40 000 Indiánů a jenom 7800 Mexičanů.\nKdyž Santa Anna v roce 1824 zrušil ústavu, okolnosti jako nedostatečný přístup k soudní správě, militarizace místních vlád a sebeobrana osadníků postupně měnily náladu veřejnosti směrem k revoluci. Invaze generála Santa Anny do Texasu v roce 1836 vyprovokovala konflikt v roce 1836. Texaské síly bojovaly v Texaské revoluci v letech 1835–1836 a následně se Texas stal nezávislým státem, Texaskou republikou. Desetitisíce přistěhovalců ze Spojených států a Evropy pak osídlily území republiky, přitahováni bohatými možnostmi pěstování bavlny a rančerstvím. V roce 1845 se Texas stal 28. státem USA. Texas z unie ale vystoupil v roce 1861 a vstoupil do Konfederovaných států amerických. Na území státu se vedlo několik bitev Americké občanské války. Po válce nastalo období rekonstrukce.\n\nPěstování bavlny a rančerství byli hlavními odvětvími ekonomiky státu až do vystavění železniční sítě v roce 1870, která výrazně přispěla k zakládání nových měst. Na konci 19. století se stal Texas důležitým centrem dřevozpracujícího průmyslu. V roce 1901 byla nalezena ropa u Spindletop Hillu v blízkosti Beaumontu. Následně přišel ropný boom, který neustále měnil a obohacoval ekonomiku Texasu. Ukončením druhé světové války nastal další hospodářský boom. Později zemědělství a chov dobytka položily základ ekonomice, orientované na služby. Hospodářský růst rychle pokračoval a v roce 1994 se Texas stal druhým nejlidnatějším státem Unie s vysoce diverzifikovaným hospodářstvím. Dnes informační technologie představují jednu ze základen ekonomiky Texasu, jejíž podíl se neustále zvyšuje.\n\nPoliticky je stát jasně republikánský, ačkoliv v minulosti zde měli silnější vliv demokraté.\n\nV posledních několika letech se objevují tendence o oddělení Texasu od zbytku Spojených států. Petice pro odstoupení rychle přesáhla 25 000 hlasů a tím byla splněna podmínka, aby se jí zabýval Bílý dům.\n\n"}
{"id": "734350", "url": "https://cs.wikipedia.org/wiki?curid=734350", "title": "Baryon ksí", "text": "Baryon ksí\n\nBaryony ksí nebo také kaskádové částice jsou rodina subatomárních hadronových částic, které se označují Ξ. Mají náboj +2, +1, -1, nebo jsou neutrální. Jsou to baryony obsahující tři kvarky: jeden u nebo d kvark a dva těžší kvarky (např. s, c). Říká se jim také kaskádové částice kvůli jejich nestabilitě, jelikož se rychle rozpadají řetězovým rozpadem na lehčí částice. Nabitý baryon ksí byl poprvé objeven v roce 1952 v kosmickém záření skupinou Manchester. Neutrální baryon ksí byl poprvé objeven roku 1959 v Lawrence Berkeley Laboratory. Byl také pozorován jako vedlejší produkt při rozpadu baryonu omega (Ω) v Brookhaven National Laboratory v roce 1964.\n\nČástice Ξ, známá také jako kaskádová b-částice, obsahuje kvarky ze všech tří generací. Byla objevena experimenty DØ a CDF ve Fermilabu. Objev byl oznámen 12. 6. 2007. Byla to první známá částice obsahující kvarky ze všech tří generací zároveň – jmenovitě kvarky d, s, b. Výzkum DØ oznámil hmotnost částice, která má být 5,774±0,019 GeV/c; zatímco CDF naměřil hmotnost 5,7929±0,0030 GeV/c. Oba výsledky jsou v souladu. Světový průměr hmotností je dle Particle Data Group 5,7924±0,0030 GeV/c.\n\nNe-u/d kvarkové složení ksí baryonu je zvláštní - Ξ obsahuje jeden kvark u, jeden kvark s a jeden kvark b, zatímco Ξ obsahuje jeden u a dva b.\n\n"}
{"id": "734351", "url": "https://cs.wikipedia.org/wiki?curid=734351", "title": "Zlatica Livorová", "text": "Zlatica Livorová\n\nMgr. Zlatica Livorová (* 10. dubna 1940) je slovenská pedagožka operního zpěvu.\n\nVystudovala na Vysoké škole múzických umění v Bratislavě, ve třídě Anny Hrušovské (spolu s Lucií Popp, Magdalénou Hajóssyovou či Julií Migenes-Johnson). Působila jako profesorka zpěvu – od roku 1970 na konzervatoři v Bratislavě a od roku 1989 na VŠMU v Bratislavě. Mezi její nejúspěšnější absolventy patří Dalibor Jenis, Eva Jenisová, Aleš Jenis, Andrea Danková, Otokar Klein, Terézia Kružliaková, Mária Porubčinová, Katarína Štúrová, Andrea Dudášová, Eva Hornyaková či Lenka Máčiková.\n\nJejím manželem je František Livora, slovenský pěvec-tenorista.\n\n"}
{"id": "734353", "url": "https://cs.wikipedia.org/wiki?curid=734353", "title": "Goldfinger (hudební skupina)", "text": "Goldfinger (hudební skupina)\n\nGoldfinger je pop punková a ska punková hudební skupina, která pochází z Los Angeles a vznikla v roce 1994. V současné době má skupina čtyři členy. Jsou jimi zpěvák a kytarista John Feldmann, kytarista Charlie Paulson, basista Kelly LeMieux a bubeník Darrin Pfeiffer. Skupina se řadí k třetí vlně ska, která nastala během devadesátých let a zvýšila popularitu ska hudby. Přitom alba \"Open Your Eyes\" a \"Disconnection Notice\" jsou spíše pop punková. Kromě hudby je skupina Goldfinger známá také svou aktivitou v politice, zejména v oblasti zvířecích práv.\nSkupina vznikla v sestavě John Feldmann, zakládající člen skupiny Electric Love Hogs, jako zpěvák a kytarista, Simon Williams na basovou kytaru, Darrin Pfeiffer na bicí a Charlies Paulson na kytaru. V době vzniku skupiny pracovali Feldmann a Williams ve stejném obchodě s obuví.\n\nSkupina nahrála EP \"Richter\", která získala velmi kladný ohlas. To přimělo skupinu k tomu, aby podepsala smlouvu s Universal Records. Mnoho skladeb, které se nacházejí na EP \"Richter\", jsou demo verzemi skladeb, které se objevily v plné verzi na albu Goldfinger, které skupina vydala 27. února roku 1996. Toto album obsahující šestnáct skladeb získalo velký úspěch, možná díky tomu, že se v něm skloubil nádech reggae s metalem a výsledný žánr byl proto zajímavý. Album bylo asi úspěšné zejména díky skladbám jako Here in Your Bedroom nebo Mabel, které jsou velmi chytlavé a kreativní a přitom mají skromný text. Jednotlivé skladby alba jsou plné různých emocí. Setkáme se tu se zmateností ve skladbě „Mind's Eye“, skladba „My Girlfriend's Shower Sucks“ je spíše humorná. Oproti tomu skladba „Answers“ je plná agrese a zlosti.\n\nSkupina vydala své druhé album s názvem \"Hang-Ups\" 9. září roku 1997. Na tomto albu skupina rozšířila svůj ska-punkový základ. Přidala něco z popu šedesátých let a punku sedmdesátých let. Výsledkem je silnější a rozmanitější zvuk. Album je vyzrálejší než to předchozí.\nPřesto se toto album nesetkalo s takovým úspěchem jako to předchozí. Skupina si ale i nadále držela fanoušky. V této době skupina vydala populární cover skladby „More Today Than Yesterday“ skupiny Spiral Starecase, což skupině také pomohlo prorazit.\n\nNa začátku roku 2005 vydala skupina první album s novým vydavatelstvím a to s Maverick Records. Album dostalo název \"Disconnection Notice\". Skladba „Wasted“ byla vydána jako singl.\n\nToto album nebylo přijato tak dobře jako předchozí alba skupiny. Odborná kritika ho hodnotila neutrálně, jen od Alternative Press obdrželo kladné hodnocení.\n\nV roce 2007 skupina uzavřela smlouvu s nezávislým vydavatelstvím Side One Drummy. Poté 22. dubna 2008 vydala nové album s názvem \"Hello Destiny\". Skladby na tomto albu jsou o vážných problémech, jakými jsou náboženství, válka, rozchody, politický aktivismus, političní vězní. Aby skupina album podpořila, vydala se v létě 2008 na úspěšné turné po Severní Americe spolu se skupinou Less Than Jake. Kromě Severní Ameriky zahrála skupina také na Reading and Leeds Festivals ve Spojeném království ve dnech 22-23. srpna 2008.\nFrontman skupiny John Feldmann vytvořil nahrávky pro Mest, The Used (zpěvák Bert McCracken z této skupiny zpíval doprovodné vokály ve skladbách „Open Your Eyes“, „Woodchuck“, „Ocean Size“ a „Handjobs for Jesus“), Hilary Duffovou a Story of the Year. Také je producentem singlu „The Anthem“ skupiny Good Charlotte (kytarista této skupiny zpíval doprovodné vokály ve skladbě „January“, která se v originále jmenovala „Oracle of Elcaro“). Také zařídil skupině Unloco smlouvu s Maverick Records.\nV listopadu 2010 odehráli Goldfinger několik koncertů v rámci malého turné se skupinou Reel Big Fish. Toto turné stojí za zmínku z několika důvodů. Jednalo se o první koncerty, na kterých nehrál se skupinou Darrin Pfeiffer. Místo něho hrál na bicí Branden Steineckert ze skupiny Rancid. Na koncertě v Los Angeles v House of Blues se objevil původní basista Simon Williams a zahrál s kapelou několik skladeb z prvního alba. To bylo poprvé za deset let, kdy přišel Williams znovu hrát se skupinou.\nV čísle časopisu SMASH za listopad/prosinec 2010 Feldmann stanovil, že na novém EP, které bude pravděpodobně plnohodnotným albem „se pracuje“ s tím že Feldmann napsal 4/5 nových skladeb a Pfeiffer nahrál stopy bicích. Feldmann také stanovil, že s vydáním jakýchkoliv nových materiálů bude následovat turné.\n\nOd vzniku skupiny se stal Feldmann veganem a stoupencem zvířecích práv, což je dobře vidět ve videoklipu ke skladbě „Open Your Eyes“. Skupina také věnovala skladbu s názvem „What Gives You the Right“ organizaci „Southern Animal Rights Coalition“. Tato organizace sídlící na jihu Anglie je zastřešující organizací pro skupiny, které dělají kampaně proti týrání zvířat. Této organizaci věnovala skupina skladbu na CD „Until Every Cage Is Empty“. Skladba „Free Kevin Jonas“ je zase o vězni, který bojoval za zvířecí práva a nejvíce se zapojoval do SHAC 7. Feldmann také podporuje Frontu za osvobození zvířat. Pro skladbu „Behind the Mask“ z alba Disconnection Notice Feldmann dokonce přesvědčil prezidentku a spoluzakladatelku společnosti PETA Ingrid Newkirk, aby mu dovolila použít ve skladbě část svého projevu o týrání zvířat.\nSkladby skupiny Goldfinger se několikrát objevily ve filmech a videohrách. Skladba s názvem „99 Red Balloons“ se objevila ve filmech Bulšit, Eurotrip. Verze skladby „More Today Than Yesterday“, která je původně od americké skupiny Spiral Starecase se objevuje na konci filmu Vodonoš. Další skladba s názvem „Superman“ byla použita ve filmu Blázni v parku a v komedii Kingpin. Skladba „Walking in the Dark“ se objevila ve filmu Mrtvý na univerzitě.\n\nPrvní videohrou, kde se objevila skladba skupiny, byla hra Tony Hawk's Pro Skater a tou skladbou byla skladba „Superman“. Další skladbou použitou do hry byla „99 Red Balloons“ ve hře Gran Turismo 3: A-Spec. Skladba nesoucí název „I Want“ z alba Disconnection Notice se objevuje ve hře Burnout Revenge pro PlayStation 2, Xbox 360 a také ve hře Burnout Legends pro PlayStation Portable. Skladba „My Everything“ je použita ve hře SSX On Tour. Singl „Spokesman“ se objevuje ve hře Tony Hawk's Pro Skater 4. Goldfinger se také na několik sekund objevili ve videu ke skladbě „Sell Out“ skupiny Reel Big Fish.\n\n"}
{"id": "734364", "url": "https://cs.wikipedia.org/wiki?curid=734364", "title": "Nominativ jmenovací", "text": "Nominativ jmenovací\n\nNominativ jmenovací je druh neshodného přívlastku (podle Gebauera a Ertla neshodného přístavku), který zůstává v nominativu (prvním pádu) i tehdy, jestliže řídící jméno skloňujeme. František Trávníček prosazoval výstižnější název nominativ nevazebný, protože nominativ má podle něj ve větě vždy jmenovací funkci, jak vyjadřuje již jeho latinský název. V nominativu jmenovacím bývá buď vlastní jméno (město Brno, časopis Ohníček, Baník Ostrava, v ruštině: v gorodě Praga) nebo citace výrazu (o slově rak, s pojmem dobré mravy, s příjmením Novák). Nominativ jmenovací má funkci citativu (tu však může mít i jakýkoliv jiný tvar, nejen nominativ jmenného výrazu).\n\nV současné češtině se umisťuje zásadně zprava, t. j. za rozvíjené jméno, ale například v angličtině je obvyklé i řazení zleva (Avion Hotel = hotel Avion). V angličtině mnohdy splývá s adjektivní vazbou (London station = stanice Londýn i londýnská stanice). Do češtiny proniká tato syntaxe zejména v anglicismech (okolí Sazka Areny, Hybernská Centrum, gama záření).\n\nStarší gramatiky češtiny charakterizovaly nominativ jmenovací výčtem slov, za která se tento pád klade: například slovo, tvar (mluvnický), jméno, název, firma, titul, časopis, báseň, spolek, jmenovat, říkat. \"Základy české skladby\" z roku 1958 od Fr. Kopečného a \"Česká mluvnice\" z roku 1960 od B. Havránka a Al. Jedličky výklad nominativu jmenovacího vůbec neobsahovaly. Profesor Zubatý (Studie a články I, 1, 1945, s. 91, pozn., pův. Sborník filologický 2, 1911, s. 64) o nominativu jmenovacím napsal, že „stojí ve větě bez větové souvislosti vlastně jako přímá řeč, citující způsob, jakým se ona osoba či onen předmět jmenuje“. Vladimír Šmilauer v \"Novočeské skladbě\" z roku 1947 (strana 179 charakterizoval nominativ jmenovací jako přívlastek uvádějící jméno, titul předmětu, v přesném znění, a vykládal ji jako jednočlennou větu podanou jako přímá řeč.\n\nFr. Trávníček se ve 2. vydání \"Mluvnice spisovné češtiny\" z roku 1951 pokusil nominativ jmenovací rozlišit jako bližší obsahové určení jména předcházejícího, avšak později přiznal, že tento výklad není dostatečným odlišením od nominativu vazebného. V roce 1961 Trávníček rozlišil dva typy nevazebného nominativu: \n\nPři vynechání průvodného podstatného jména zůstává první typ stále nesklonný („napiš ryba“), zatímco druhý typ se mění ve vazebný („čtu Babičku“). V prvním typu může stejnou roli jako nominativ hrát i jakýkoliv jiný tvar či výraz („oslovení bratře“, „cedule neskákejte do vody“, „předložka mezi“), takže specifickým znakem této větné konstrukce není přítomnost jmenného tvaru v nominativu, ale neohebnost citovaného výrazu.\n\nVe spojení \"město Praha\" podle Trávníčka o nominativ jmenovací nejde, protože slovo \"Praha\" je použito ve svém základním významu – podobně i ve spojení „hora Říp“ či „Lázně Bělohrad“. Podobně i ve spojení „soudruh učitel“ si slovo „učitel“ ponechává svůj základní význam.\n\nV některých případech může mít nominativ jmenovací původ ve výpustku: zápas (mužstev) Slavia–Sparta, v obci (s názvem) Kotěhůlky. Zvláštním případem nominativu jmenovacího jsou věty typu „Říkají mu Jan“, kde nominativem jmenovacím není rozvíjeno podstatné jméno, což pak činí potíže ve školní praxi. Trávníček ve své \"Mluvnici spisovné češtiny II\" na straně 1195 tento typ případů vyložil jako výpustku průvodného podstatného jména (ve smyslu „Dávají mu jméno Jan“ – slova říkat či nazývat si zachovala nominativní vazbu ze staročeského „dieti komu jmě Jan“ přes „dieti komu Jan“) a přiřadil je k prvnímu typu nominativu jmenovacího (slovo ryba).\n\nTrávníček či Havránek a Jedlička v \"České mluvnici\" na straně 108 si v některých všimli konkurence nominativu jmenovacího s genitivem: titul rada / titul rady, titul promovaný pedagog / hodnost doktora věd. Nahrazování vazebného tvaru nevazebným nominativem Havránek a Jedlička či Fr. Kopečný zmiňovali u cizích názvů, jehož skloňování budí rozpaky (na ostrově Kuba, na hoře Goa). V administrativním jazyce se podle Trávníčka hojně klade nevazebný nominativ po průvodných slovech obec, okres, kraj, kde se ujímá beze vší pochyby pro svou praktičnost a také zřetelnost. Trávníček rovněž připomíná ruštinu, kde je v podobných případech nominativ jmenovací pravidlem (v gorodě Praga).\n\nFrantišek Daneš v roce 1949 zmiňuje (vedle příkladů Trávníčkova prvního typu) spojení „v hotelu Slavia“ a konstatuje, že se nominativ jmenovací v poslední době rozmáhá, tvoří nové typy a stává se zcela běžným, plně zatíženým. Tímto prostředkem jazyk nabývá schopnosti uvádět název něčeho v původním znění, beze změny, v podobě přesného citátu, což je zřejmě nejpotřebnější v jazyce odborném. Nově se prosadivší výraz typu „v okrese Písek“ má podle něj alternativu v užití přídavného jména („v okrese píseckém“), avšak nominativ je v úředním stylu jednodušší a jednoznačnější, z názvů okresů typu Praha-venkov-sever by adjektivní tvar ani nebylo možné vytvořit, a jednotná forma má výhodu při vyplňování formulářů, abecedním řazení atd. V označení krajů byla v té době adjektivní forma oficiálně zachována. U slova „město“ je podle Daneše vlastní jméno vždy v mluvnické shodě, zatímco potenciál slova „obec“ Daneš popisuje shodně se slovem „okres“ (t. j. pouze do města Tábora, ale do obce Tábor či obce táborské). Jako nesprávné hodnotil Daneš použití nominativu jmenovacího tam, kde má vyjadřovat sídlo instituce (např. okresní soud Telč místo okresní soud v Telči), avšak připustil, že i do těchto spojení proniká nominativ jmenovací a místní jména zde začínáme pociťovat jako nedílnou součást vlastního jména. Dalšího nově pronikajícícho kolísání mezi nominativem jmenovacím a jinými způsoby vyjádření si Daneš všiml u názvů firem s názvem majitele. Původní přivlastňovací tvar majitelova jména (hodinářství Jana Pavlíka) se mění v nominativ zejména tam, kde přivlastňovací vztah už necítíme a jméno někdejšího majitele slouží jako značka (nakladatelství Borový), a původní typ názvů ustupuje nové formě anonymních velkých podniků kapitálových, družstevních a národních. Převahu nominativu jmenovacího Daneš konstatoval při uvádění značek zboží nebo výrobků („na psacím stroji Hermes“), kde o 13 let dříve popisovala Naše řeč ještě kolísání – případy, na nichž je dokládala, považoval Daneš za výjimky (s kávou Perolou) a i u nich by většina mluvčích dala přednost nominativu. Jako další aktuální použití nominativu jmenovacího uvedl spojení začínající slovem družstvo, továrna, závod, firma. Občasného pronikání nominativu jmenovacího a kolísání si všiml po slovech jako hora, rybník, jezero, řeka, ostrov (na hoře Říp), ač tuto podobu zatím považoval za nespisovnou.\n\nDeflektivizační tendence pokročily a tak dnes v mnoha případech (dle příručky jazykové poradny ÚJČ z roku 2008 je to ve většině případů) jsou obě konkurující varianty (nominativ jmenovací i těsný přístavek shodný – ve městě Olomouc / ve městě Olomouci) chápány jako rovnocenné, avšak mohou mezi nimi být stylistické rozdíly a lze sledovat různé preference a vývojové tendence. Nominativu jmenovacímu je často dávána přednost v případě jmen cizího původu, zejména jsou-li nesklonná nebo obtižně skloňovatelná, u zkratkových slov, ale i u domácích jmen, která jsou neobvyklá, řídce užívaná, delší či složitější. Nominativem jmenovacím lze obejít i nejistotu, jakou předložkovou vazbu či koncovku vyžaduje místní úzus (například ve městě Mělník místo volby mezi v Mělníku a na Mělníce, ve městě Hostivíce místo volby mezi v Hostivici a v Hostivicích). K nesklonnému nominativu se často kloní i úřední styl. Skloňována jsou nejčastěji dobře známá česká jména (například měst) s dlouhou tradicí. Ve spojení obecných jmen s vlastními jmény lidí se nominativ jmenovací podle Poradny nepoužívá.\n\nNominativ jmenovací nahrazuje vokativ při oslovení lidí (pane Novák), zejména u příjmení, kde volba skloňovaného tvaru budí rozpaky (pane Wintere, Wintre či Wintře, pane Němče či pane Němci, pane Králi) avšak použití nominativu je považováno za nespisovné a do ostatních pádů neproniká (o panu Novák); tendence zastupovat vokativ tvary nominativu je ostatně doložitelná i ve starší češtině.\n\nV některých případech spojení obecného jména s vlastním jménem v nesklonném nominativu lze obecné jméno bez změny významu vypustit a vlastní jméno se pak stává ohebným (v jezeře Bajkal – v Bajkalu, v obci Kotěhůlky – v Kotěhůlkách), v jiných případech by vypuštěním obecného slova došlo ke změně významu, protože obecné slovo fakticky je součástí vlastního jména – v okrese Tábor není totéž co v Táboře, ve vojenském újezdu Brdy není totéž jako v Brdech.\n\n\n"}
{"id": "734369", "url": "https://cs.wikipedia.org/wiki?curid=734369", "title": "Svaz učitelů tance Praha", "text": "Svaz učitelů tance Praha\n\nSvaz učitelů tance se sídlem v Praze (SUTAP) je odborným občanským sdružením a samostatnou právnickou osobou profesionálních učitelů společenského tance a společenské výchovy (tanečních mistrů) a jejich spolupracovníků. Podmínkou členství ve svazu je prokázání vzdělání a praxe v tanečním oboru. Působností svazu je odborná péče o rozvoj společenského tance, společenské výchovy a společenské zábavy. Svaz byl založen v roce 1994. V současnosti členové svazu vyučují v desítkách tanečních kurzů v Praze a jejím okolí, kterými ročně prochází stovky příznivců společenského tance.\n\nČlenství v SUTAP je prestižní známkou kvalitní taneční výuky tanečních škol, které pořádají kurzy společenského tance a společenské výchovy pro širokou veřejnost.\n\nIdeou svazu je rozvíjení a šíření tradic výuky společenského tance, jejíž organizovanost, vyspělost a odbornost v Československu dosáhla světově ojedinělé a uznávané úrovně.\n\nSvaz od svého vzniku vydává odborné publikace, organizuje odborné semináře, vydává osnovy pro kurzy společenského tance a společenské výchovy, spolupracuje s národními, zahraničními i mezinárodními tanečními organizacemi, pořádá a organizuje taneční soutěže, plesy a jiné společenské události, pořádá a organizuje taneční kurzy pro děti, mládež a dospělé. Je četným spolupořadatelem tanečních událostí spolu se Svazem učitelů tance České republiky (SUT ČR).\n\nVyspělejší formou společenských tanců, nácvikem předtančení či přípravou párů a formací pro soutěže v tanečním sportu se zabývají taneční kluby při některých tanečních školách členů svazu.\n\n\n\n\n\nSUTAP sdružuje učitele tance, kteří mají potřebné vzdělání a praxi v tanečním oboru. Mnozí mají za sebou kariéru špičkových tanečníků mezinárodní úrovně a jsou pravidelně školeni zahraničními profesionály, mezi nimiž nechybí řada mistrů světa.\n\nSvaz byl založen v roce 1994 po rozkolu v celorepublikovém Svazu učitelů tance (SUT ČR). Členové nejaktivnější pražské odbočky SUT ČR vystoupili proti přetrvávající odborné nečinnosti a postupující komercionalizaci. Většina pražských učitelů tance, jejichž mluvčím byl JUDr. Josef Chrastil (mj. zakládající člen novodobého SUT ČR v roce 1969 a jeho dlouholetý předseda), ze stávajícího svazu vystoupila a založila Svaz učitelů tance Praha (SUTAP) jako novou celorepublikovou taneční organizaci. Jejím předsedou byl zvolen JUDr. Josef Chrastil, jednatelem Ing. Petr Unger a hospodářem Ing. František Vyskočil. Svaz byl zaregistrován 17.2.1995.\n\nMimopražští učitelé tance a také několik pražských, kteří nesouhlasili s postupem většiny členů pražské odbočky se sešli na mimořádném sjezdu SUT ČR v Pardubicích 28.6.1995, kde se rozhodli zachovat původní název organizace a rozvíjet dále její činnost. Do vedení SUT ČR byli zvoleni: prezident Stanislav Zíka, viceprezident [Jiří Plamínek] a sekretář Karel Řídel.\n\nPo pětiletém působení SUTAP bylo zvoleno nové vedení. Předsedou se stal Ing. Miroslav Brožovský, jednatelkou Eva Bardonová, hospodářem Ing. František Vyskočil. S výjimkou jednatelky Evy Bardonové, kterou vystřídala Mgr. Martina Skálová, pracuje vedení SUTAP i v současnosti.\n\nPro natáčení filmu Jaromila Jireše Učitel tance z roku 1994 s výborným hereckým obsazením a Martinem Dejdarem v hlavní roli, který je zčásti autobiografickým příběhem autora scénáře Jiřího Hubače, byly původně pečlivě nacvičeny současné taneční choreografie. Pro zasazení příběhu do 40. let 20. století byl narychlo přizván JUDr. Josef Chrastil, který s herci pro natáčení vytvořil formu společenského tance více odpovídající období první republiky.\n\"Máte problémy s přehráváním? Podívejte se na nebo .\"\n\n"}
{"id": "734371", "url": "https://cs.wikipedia.org/wiki?curid=734371", "title": "Stephen Trittschuh", "text": "Stephen Trittschuh\n\nStephen \"Steve\" Trittschuh (* 24. dubna 1965) je bývalý americký fotbalový obránce a fotbalový trenér. S fotbalem začínal v rodném městě na střední škole, pokračoval na univerzitě. V roce 1988 reprezentoval USA na olympiádě. V roce 1990 odehrál jediný zápas na mistrovství světa při prohře 1:5 s Československem, ale zaujal a dostal nabídku z TJ Sparta Praha. Spartě pomohl v ročníku 1990/91 k ligovému titulu (debut 19. srpna 1990, 13 zápasů, 1 gól, 980 minut) a stal se prvním Američanem, který hrál evropskou pohárovou soutěž. V roce 1992 hrál za nizozemský SVV Dordrecht. Po skončení sezóny se vrátil domů a hrál za Tampa Bay Rowdies a Fort Lauderdale Strikers. Po skončení aktivní kariéry pracuje jako trenér.\n\n"}
{"id": "734377", "url": "https://cs.wikipedia.org/wiki?curid=734377", "title": "Honda CBF-600", "text": "Honda CBF-600\n\nHonda CBF-600N je model motocyklu, vyvinutý firmou Honda. Řada motocyklů Honda CBF je určena především pro začátečníky. Motocykl má nastavitelná řídítka i sedlo, díky tomu je vhodná pro jezdce malých i velkých postav. Rám je původem z modelu Hornet, motor je kapalinou chlazený řadový čtyřválec z modelu Honda CBR 600 se sníženým výkonem. Kromě modelu N, což je klasický naháč, existuje i verze S s polokapotáží. Verze označené NA/SA jsou s ABS.\n\nJak je u značky Honda běžné, nemá motocykl v základu hlavní stojan, ale pouze \"policajta\", tedy stojan vedlejší, jenž je vybaven pojistkou proti rozjezdu s vysunutým stojánkem, kdy při zařazení rychlostního stupně přeruší zapalování motoru, který se vypne.\n\nHonda CBF-600N - klasický naháč\nHonda CBF-600S - naháč s polokapotáží\n\n\n"}
{"id": "734382", "url": "https://cs.wikipedia.org/wiki?curid=734382", "title": "Rybičky 48", "text": "Rybičky 48\n\nRybičky 48 je česká pop-punková kapela z Kutné Hory, založená v roce 2002. Původně se jmenovala Banánové Rybičky, ale název byla nucena změnit. V roce 2004 obsadila kapela 3. místo v Naději beatu na Radiu BEAT, o rok později zvítězila v Bitvě o Sázavafest. Skupina Rybičky 48 vystupovala mimo jiné i jako předkapela legendárních amerických The Offspring. V současnosti má kapela za sebou více než tisíc koncertů v Česku i zahraničí a patří mezi vyhledávané festivalové taháky. Kapela je ukázkovým příkladem včlenění punkové subkultury s jejím původním odporem vůči statu quo kapitalistické společnosti do mainstreamového prostředí, kde je však již punková subkultura zbavena původních prvků a paradoxně se z ní stává módní produkt určený ke konzumu.\n\nV září 2005 začíná spolupráce s vydavatelstvím Supraphon. V říjnu a listopadu nahráli první tři singly – Reality show, Sexuální akrobat a Wo-co-de!\n\nK desce Adios Embryos! se kapela vydává na TOUR*48, která čítá 66 zastávek v České republice a Německu. Singl Sexuální akrobat se hrál v rádích a vyhrával hitparády, v televizi takový úspěch nezaznamenal. Naproti tomu druhý singl byl pravým opakem 7 krát za sebou se umístil na prvních příčkách v Eso hitparádě.\n\n21. března vyšla druhá studiová deska Amores perros, voe! a s ní se kapela vydala na AMORES PERROS TOUR.\n\n\n\n\n\n\n"}
{"id": "734384", "url": "https://cs.wikipedia.org/wiki?curid=734384", "title": "Jiří Kosina", "text": "Jiří Kosina\n\nJiří Kosina (24. dubna 1926 Týniště nad Orlicí – 5. července 2000) byl český hudební skladatel a sbormistr.\n\nByl učitelem hudby v Ústí nad Labem a současně studoval dirigování na Pražské konzervatoři u Pavla Dědečka. Po absolvování konzervatoře se stal sbormistrem opery ústeckého divadla. Jako sbormistr působil i v Českých Budějovicích a Opavě.\n\n\n\n\n\n"}
{"id": "734386", "url": "https://cs.wikipedia.org/wiki?curid=734386", "title": "Struhák", "text": "Struhák\n\nStruhák může být:\n\n\n"}
{"id": "734388", "url": "https://cs.wikipedia.org/wiki?curid=734388", "title": "Ben Keith", "text": "Ben Keith\n\nBen Keith (6. března 1937, Fort Riley, Kansas, USA – 26. července 2010, La Honda, Kalifornie, USA) byl americký kytarista, klávesista, skladatel a producent. Spolupracoval například s Neilem Youngem, Grahamem Nashem, Paulem Butterfieldem, Lindou Ronstadt, JJ Caleem nebo skupinou Great Speckled Bird.\n"}
{"id": "734391", "url": "https://cs.wikipedia.org/wiki?curid=734391", "title": "Tomáš Löbl", "text": "Tomáš Löbl\n\nTomáš Löbl (* 16. prosince 1985, Praha) je český muzikálový herec, zpěvák a skladatel.\nNa konci roku 2019 vydal první část EP jménem \"[UN]believLÖBL\" se dvěma singly - Párkrát, Společnou cestou.\n\nPo úspěšném absolvování gymnázia v Říčanech, kam se s rodiči přestěhoval už v roce 1986, začal studovat na Vysoké škole ekonomické v Praze, obor Podniková ekonomie a management. Zde získal titul Bc. a navazující magisterské studium absolvoval v roce 2011 na Vysoké škole finanční a správní, kde získal titul Ing. Už od roku 2004 ale také docházel na hodiny zpěvu na Ježkovu konzervatoř. K hudbě ho vedli už rodiče – od čtyř let zpíval, od devíti hraje na kytaru a od čtrnácti let se věnuje také klavíru.\n\nV roce 2005 se zúčastnil druhé řady soutěže Česko hledá Superstar, kde se dostal až do semifinále a spolu s dalšími devíti semifinalisty vydal CD s názvem Semifinále TOP 10.\n\nO rok později, v roce 2006 debutoval na filmovém plátně. Zahrál si druhou hlavní roli (postava Filipa) ve filmu \"Experti\", po boku například Kryštofa Hádka, Petra Čtvrtníčka, Jiřího Bartošky nebo Michaely Maurerové. Natočil také festivalový film \"Tennis\", který byl k vidění v Americe. Stal se finalistou soutěže Czechtalent Zlín 2007.\n\n\n"}
{"id": "734392", "url": "https://cs.wikipedia.org/wiki?curid=734392", "title": "Ignác Grebáč-Orlov", "text": "Ignác Grebáč-Orlov\n\nIgnác Grebáč-Orlov, vlastním jménem Ignác Grebáč (25. ledna 1888 Námestovo – 26. dubna 1957 Ružomberok), byl slovenský římskokatolický kněz, československý politik, meziválečný poslanec Národního shromáždění za Hlinkovu slovenskou ľudovou stranu, básník, publicista a překladatel (používal pseudonymy Ignác Orlov, Benjamín, Vraňák, Vraňár apod.).\n\nPo gymnaziálních studiích v Trstené, Ružomberku a Rožňavě, kde v roce 1907 složil maturitní zkoušku, vstoupil do kněžského semináře ve Spišské Kapitule. Své básně, ovlivněné Pavlem Országhem-Hviezdoslavem, Ivanem Kraskem a poezií slovenské moderny, publikoval časopisecky už od roku 1909. V roce 1911 přijal kněžské svěcení a stal se kaplanem ve Veličné. V roce 1913 byl přeložen do Smižan, kde působil jako kaplan až do roku 1919 (s výjimkou první světové války, během níž byl polním kurátem na východní frontě). V roce 1919 byl jmenován farářem ve Veličné, jímž zůstal až do odchodu do důchodu, a začal také pracovat jako profesor gymnázia a redaktor časopisu \"Duchovný pastier\" a týdeníku \"Slovák\" v nepříliš vzdáleném Ružomberku.\n\nAngažoval se také v politice. V roce 1913 spolu s Andrejem Hlinkou založil Slovenskou ľudovou stranu. V parlamentních volbách v roce 1925 za ni získal poslanecké křeslo v československém Národním shromáždění. Mandát obhájil v parlamentních volbách v roce 1929. Podle údajů k roku 1929 byl profesí farářem ve Veličné na Oravě. Působil i jako publicista (psal zejména osvětové a politické články) a básník. V období válečného Slovenského státu byl okresním předsedou Hlinkovy Slovenské Lidové strany v Dolním Kubíně. Po druhé světové válce se věnoval už pouze svému kněžskému poslání.\n\n\n\n"}
{"id": "734396", "url": "https://cs.wikipedia.org/wiki?curid=734396", "title": "Johann Greif", "text": "Johann Greif\n\nJohann Greif (8. května 1892 Šluknov – 28. ledna 1937 Dobřany) byl československý politik německé národnosti a meziválečný poslanec Národního shromáždění za Německou křesťansko sociální stranou lidovou.\n\nVystudoval národní, měšťanskou a odbornou školu v Šluknově. Pracoval v textilních podnicích. Po vojenské službě byl v letech 1918–1920 úředníkem elektrotechnického podniku. Později byl aktivní v odborech textilního průmyslu. Od roku 1921 pracoval v ústředí křesťansko sociálních odborů a v letech 1921–1923 byl jejich tajemníkem v regionu Varnsdorfu a Šluknova. Od roku 1923 byl tajemníkem Svazu křesťanských dělníků textilního a oděvního průmyslu a byl pověřen organizační prací v jižních, západních a severních Čechách. Podle údajů k roku 1929 byl profesí odborovým tajemníkem z Falknova nad Ohří.\n\nV parlamentních volbách v roce 1925 získal poslanecké křeslo v Národním shromáždění. Mandát obhájil v parlamentních volbách v roce 1929.\n\n"}
{"id": "734398", "url": "https://cs.wikipedia.org/wiki?curid=734398", "title": "Pasparta", "text": "Pasparta\n\nPasparta je vyříznutý materiál, obvykle karton, do jehož výřezu se vkládá obraz, kresba nebo fotografie. Spolu s obrazem se poté obvykle vloží do rámu a zasklí. Název pochází z francouzského \"Passe-partout\".\n"}
{"id": "734400", "url": "https://cs.wikipedia.org/wiki?curid=734400", "title": "Ernst Grünzner", "text": "Ernst Grünzner\n\nErnst Grünzner (4. listopadu 1873 Bělá – 4. ledna 1956 Ústí nad Labem) byl československý politik německé národnosti, meziválečný poslanec a senátor Národního shromáždění.\n\nPocházel z dělnické rodiny. Byl železničářem. Politicky a veřejně aktivní byl již před první světovou válkou. Předsedal Severočeskému sekretariátu rakouských železničních organizací. V letech 1918–1938 byl předsedou Svazu železničářů a z titulu této funkce byl členem Německého odborového svazu.\n\nPodle údajů k roku 1929 byl profesí tajemníkem v Ústí nad Labem. Angažoval se v železničářských odborech.\n\nV parlamentních volbách v roce 1920 získal za Německou sociálně demokratickou stranu dělnickou v ČSR poslanecké křeslo v Národním shromáždění. Mandát obhájil v parlamentních volbách v roce 1925 i parlamentních volbách v roce 1929.\n\nV parlamentních volbách v roce 1935 získal senátorské křeslo v Národním shromáždění. V senátu setrval do října 1939, kdy jeho mandát zanikl v důsledku změn hranic Československa po Mnichovské dohodě.\n\n"}
{"id": "734402", "url": "https://cs.wikipedia.org/wiki?curid=734402", "title": "Theodor Hackenberg", "text": "Theodor Hackenberg\n\nTheodor Hackenberg (4. prosince 1873 Mírov – 26. března 1946 Praha) ,byl československý politik německé národnosti, meziválečný poslanec a senátor Národního shromáždění za Německou sociálně demokratickou stranu dělnickou v ČSR.\n\nByl synem soudního zřízence. Vychodil národní a měšťanskou školu v Mohelnici. Vyučil se stolařem u českého mistra v Litomyšli.\n\nPoliticky aktivní byl již za Rakouska-Uherska jako člen Sociálně demokratické strany Rakouska. Ve volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Dolní Rakousy 37. Usedl do poslanecké frakce Klub německých sociálních demokratů. Ve vídeňském parlamentu setrval do konce funkčního období sněmovny, tedy do roku 1911. V letech 1913–1919 byl zemským tajemníkem rakouské sociální demokracie pro Moravu.\n\nPo roce 1918 působil v československé politice. V parlamentních volbách v roce 1920 získal poslanecké křeslo v Národním shromáždění. Mandát obhájil v parlamentních volbách v roce 1925 i parlamentních volbách v roce 1929.\n\nV parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž na rozdíl od většiny německojazyčných senátorů neztratil mandát v důsledku změn hranic Československa po Mnichovské dohodě a zůstal politikem zbytkového Československa. Zůstal nezařazeným senátorem.\n\nPodle údajů k roku 1929 byl profesí úředník v Praze. Pracoval jako vedoucí úředník Říšského svazu německých nemocenských pokladen. Tuto funkci zastával v letech 1924–1939.\n\n"}
{"id": "734404", "url": "https://cs.wikipedia.org/wiki?curid=734404", "title": "Bohuš Keler", "text": "Bohuš Keler\n\nBohuš Keler (* 8. září 1961 Karviná) je bývalý český fotbalista a fotbalový trenér.\n\nS fotbalem začínal v NH Ostrava. V lize hrál za Vítkovice. V sezoně 1985/1986 získal s prvoligovým klubem TJ Vítkovice mistrovský titul. Po pěti sezónách odešel z Vítkovic do Francie, kde hrál v sezoně 1990/1991 druhou ligu za Le Havre AC a další dvě sezóny působil ve třetí lize v Angoulême CFC. Po návratu do vlasti hrál za Vítkovice, Bohumín, Karvinou-Vítkovice, ČSA Karviná a FK Krnov, kde působil jako hrající trenér. V první lize odehrál za FC Vítkovice 130 utkání a dal 13 gólů.\n\nVedl týmy FK Krnov (jaro 1998), FC MSA Dolní Benešov (2. místo v MSFL 1998/99, 3. místo v MSFL 1999/00), SFC Opava (2. liga 2000/01, postup do 1. ligy, 1. liga 2001/02), opět FC MSA Dolní Benešov (jaro 2002), 1. HFK Olomouc (2. liga 2002/03, 1.–8. kolo), FC Vítkovice (2. liga 2003/04, 1.–12. kolo), FC MSA Dolní Benešov (MSFL 2004–2007, 3. místo v MSFL 2005/06), SK Čeladná (1. místo v I. A třídě 2008/09, vítěz okresního poháru, vítěz krajského poháru 2009/10), MFK Havířov (Divize E), FK Nový Jičín (Divize E), FK Slavia Orlová-Lutyně (MSFL, 2014), FK Bohumín (Moravskoslezský krajský přebor, 2014)\n\n"}
{"id": "734409", "url": "https://cs.wikipedia.org/wiki?curid=734409", "title": "Alfred Hadek", "text": "Alfred Hadek\n\nAlfred Hadek (10. ledna 1898 Litobratřice – 16. října 1975 Pentenried) byl československý politik a poslanec Národního shromáždění republiky Československé za Komunistickou stranu Československa.\n\nPodle údajů k roku 1930 byl profesí kovodělníkem v Šumburku nad Desnou.\n\nV parlamentních volbách v roce 1929 získal poslanecké křeslo v Národním shromáždění.\n\nPo mnichovském záboru Sudet emigroval do Velké Británie. Zde byl členem skupiny okolo Gustava Beuera. Zhruba od roku 1943 byl členem sdružení \"Sudetendeutscher Ausschuss-Vetretung der demokratischen Deutschen aus der CSR\". V roce 1945 se vrátil do Československa, roku 1947 se vystěhoval do Západního Německa. V Bavorsku byl funkcionářem Komunistické strany Německa a členem jejího zemského vedení.\n\n"}
{"id": "734410", "url": "https://cs.wikipedia.org/wiki?curid=734410", "title": "Karl Haiblick", "text": "Karl Haiblick\n\nKarl Haiblick (28. listopadu 1893 Ajka – ???) byl československý politik německé národnosti a meziválečný poslanec Národního shromáždění.\n\nOd roku 1929 pracoval ve sklárně ve Falknově. Byl krajským důvěrníkem KSČ. Podle údajů k roku 1930 byl profesí sklářským dělníkem ve Falknově nad Ohří.\n\nV parlamentních volbách v roce 1925 získal za Komunistickou stranu Československa poslanecké křeslo v Národním shromáždění. Mandát obhájil v parlamentních volbách v roce 1929. Mandát ale pozbyl rozhodnutím volebního soudu roku 1931. Místo něj nastoupil do poslaneckého křesla Karel Kuplernt. Ten ale na mandát rezignoval a nakonec poslanecký post obsadil Emil Russ. V březnu 1931 byl odsouzen krajským soudem v Chebu na tři měsíce těžkého žaláře, za své činy během demonstrace v Chodově z února 1931, kdy napadl dva četníky. Na přelomu 20. a 30. let měl v regionu Chebska několik podobných incidentů s představiteli státní moci.\n\n"}
{"id": "734412", "url": "https://cs.wikipedia.org/wiki?curid=734412", "title": "Juliette Gréco", "text": "Juliette Gréco\n\nJuliette Gréco (* 7. února 1927, Montpellier) je francouzská zpěvačka, herečka a šansoniérka.\n\nOtec Juliette Gréco byl policejní komisař původem z Korsiky, matka pocházela z Bordeaux. Rodiče se rozvedli a Juliette a její starší sestru Charlotte vychovávali prarodiče z matčiny strany v Bordeaux až do roku 1933, kdy je matka odvezla do Paříže. Za války se s nimi uchýlila do Dordogne, kde pracovala v odboji a byla v roce 1943 zatčena. Obě sestry se vrátily do Paříže, ale byly rovněž zadrženy a uvězněny ve věznici ve Fresnes. Matka a sestra Charlotte byly deportovány do Ravensbrücku, odkud se vrátily až po válce. Juliette byla kvůli nízkému věku z Fresnes propuštěna a ocitla se sama a bez prostředků uprostřed Paříže, kde znala jedinou osobu, přítelkyni své matky a svoji profesorku francouzštiny Helene Duc. Helene se jí ujala a ubytovala ji ve svém penzionu blízko Saint-Germain-des-Prés, kde Juliette navštěvovala herecké kurzy, hrála v několika divadelních hrách a pracovala pro rozhlasový pořad věnovaný poezii. Brzy navázala mnohá přátelství s mladými umělci a intelektuály z levého břehu Seiny, mezi jinými s Borisem Vianem a Jeanem -Paulem Sartrem a stala se múzou existencialistů z Saint-Germain-des-Prés. V jednom z barů na levém břehu \"Le Tabou\" zahájila svoji kariéru zpěvačky.\n\nV roce 1949 již měla bohatý repertoár písní zejména od Borise Viana a Jeana-Paula Sartra, zúčastnila se znovuotevření kabaretu \"Boef sur le toit\" ( Býk na střeše ). V té době potkala Milese Davise, do kterého se zamilovala. Chtěli se vzít, ale v té době bylo manželství mezi černými a bílými v mnoha amerických státech považováno za nelegální, Miles Davis nechtěl Juliette vystavovat útrapám bílé evropanky provdané v USA za černocha, ona se nechtěla vzdát své kariéry ve Francii, takže se nakonec rozešli.\n\nV roce 1951 dostala cenu SACEM za píseň \"Je hais les dimanches (\" Nenávidím neděle). V roce 1954 poprvé zpívala v pařížské Olympii. Při natáčení filmu \"Quand tu liras cette lettre\" ( Až budeš číst ten dopis) potkala komika Philippa Lemaira, v roce 1953 se vzali, narodila se jim dcera Laurence-Marie a v roce 1956 se rozvedli. Juliette odjela do New Yorku , kde vzbudila nadšení svými interpretacemi písní slavných francouzských autorů. Později se v Hollywoodu při natáčení filmu Henryho Kinga Le soleil se leve \"aussi\" ( Slunce také vychází) seznámila s s producentem Darrylem Zanuckem, jejich milostný poměr však skončil v roce 1960 stejně jako krátká hollywoodská kariéra Juliette Gréco.\n\nOd roku 1960 pokračuje Juliette ve své kariéře zpěvačky, kterou již neopustí. V roce 1965 potkává svého pozdějšího manžela herce Michela Piccoliho, vezmou se v roce 1966, v roce 1977 se rozvedou.\n\nV roce 1984 dostává řád Rytíř čestné legie, v roce 2007 ocenění celoživotního díla \"\" Victoire d´honneur\"\", ještě v roce 2012, v 85 letech vydává album písní oslavujících Paříž a z rukou starosty Paříže Bertranda Delanoe přijímá Velkou stříbrnou medaili města Paříže . Delanoe při té příležitosti řekl: \" Nastal čas, aby jí její město poděkovalo. Juliette Gréco, to je Pařížanka dneška i Pařížanka ztělesňující nikdy nepomíjející slavné časy Paříže minulé.\" Zpěvačka, která často reprezentovala Francii a Paříž v zahraničí, odpověděla : Nenarodila jsem se v Paříži, ale v Montpellier. Na svět jsem však přišla tady. \"\n\nV dubnu 2012 vystoupila na koncertě před vyprodaným hledištěm divadla ve Stuttgartu, doprovázená svým pianistou a zároveň manželem Gérardem Jouannestem a dočkala se \" standing ovation \" nadšeného publika.\n\nDne 24. dubna 2015 zahájila avizované roční turné na rozloučenou nazvané \" Merci\" , hned první koncert však musela předčasně ukončit kvůli nevolnosti.\n\n\n\n\n\n"}
{"id": "734414", "url": "https://cs.wikipedia.org/wiki?curid=734414", "title": "Antonín Hajn", "text": "Antonín Hajn\n\nAntonín Hajn (24. července 1868 Solnice – 26. března 1949 Praha) byl československý politik a poslanec Národního shromáždění za Československou národní demokracii.\n\nPocházel z rodiny solnického truhláře. V letech 1887–1891 studoval historii na Filozofické fakultě Univerzity Karlovy. Během studií se spolu s Karlem Sokolem podílel na založení a vydávání \"Časopisu českého studentstva\". Po zákazu této tiskoviny v prosinci 1892 pak nastoupil jako redaktor nově založeného listu \"Neodvislost\". Angažoval se v Omladině a v pokrokovém hnutí, v jehož rámci patřil k levicovému křídlu, které kladlo důraz na sociální témata. Vstoupil do socialistického spolku \"Politický klub dělnický v Čechách\". V září 1893 byl zatčen a 21. února 1894 byl nad ním v procesu s Omladinou vynesen rozdudek 18 měsíců těžkého žaláře.\n\nPo propuštění se spolu s Aloisem Rašínem stal jednou z hlavních postav radikálněpokrokového směru. Zodpovídal za tisk. Roku 1896 se ale s Rašínem názorově rozešel a akcentoval nadále sociální tematiku a protivládní rétoriku. Jako spojence vnímal sociální demokraty. Roku 1897 jím byla založena Česká strana radikálně pokroková a této nové straně předsedal. V této straně se angažoval i jeho mladší bratr Alois Hajn, který vydával list \"Osvěta lidu\", jenž měl neoficiální status stranických novin. Roku 1908 se Česká strana radikálně pokroková a Česká strana státoprávní spojily do nové formace Česká strana státoprávně pokroková, kam přešel i Antonín Hajn, který řídil spolu s K. S. Sokolem stranický list \"Samostatnost\". Kromě toho v letech 1905–1909 byl redaktorem \"Pokrokové revue\" a profiloval se i jako nakladatel (založil edici Hajnova knihovna děl domácích a cizích). V letech 1917–1918 se podílel na přípravách vzniku České státoprávní demokracie, z níž se později vyvinula Československá národní demokracie. Stal se jedním ze čtyř místopředsedů nové strany. Vedl pak dlouhodobě tiskový odbor strany, do jejíhož vlivu spadala vlivná periodika jako Národní listy.\n\nDo vrcholové politiky pronikl již za Rakouska-Uherska. Ve volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 023. Usedl do poslanecké frakce Sjednocení českých národně sociální, radikálně pokrokových a státoprávních poslanců. Ve vídeňském parlamentu setrval do konce funkčního období sněmovny, tedy do roku 1911.\n\nNázorově patřil k zastáncům českého státu, požadoval odluku státu a církve, sekulární školský systém. Česká strana státoprávně pokroková v květnu 1914 (tedy ještě před vypuknutím války) publikovala \"Manifest k Evropě\", ve kterém se přihlásila k samostatnosti českého státu. Šlo tehdy v české politice o ojedinělý koncept odmítající nutnost zachování Rakouska-Uherska.\n\nV roce 1915 byl jedním z představitelů domácí odbojové organizace Masarykovy \"maffie\".\n\nV letech 1918–1920 zasedal v československém Revolučním národním shromáždění. V parlamentních volbách v roce 1920 získal za Československou národní demokracii poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929. Podle údajů k roku 1929 byl profesí nakladatelem v Praze.\n\n\n"}
{"id": "734415", "url": "https://cs.wikipedia.org/wiki?curid=734415", "title": "Andrej Lvovič Kursanov", "text": "Andrej Lvovič Kursanov\n\nAndrej Lvovič Kursanov (; 8. prosince 1902, Moskva – 20. září 1999, Moskva) byl sovětský fyziolog a biochemik.\n"}
{"id": "734419", "url": "https://cs.wikipedia.org/wiki?curid=734419", "title": "Otto Halke", "text": "Otto Halke\n\nOtto Halke (24. srpna 1882 Kostelec u Krnova – 2. srpna 1973 Memmingen) byl československý politik německé národnosti a meziválečný poslanec Národního shromáždění.\n\nPodle údajů k roku 1929 byl profesí rolníkem v Kostelci u Krnova.\n\nV parlamentních volbách v roce 1925 získal za Německý svaz zemědělců (Bund der Landwirte) poslanecké křeslo v Národním shromáždění. Mandát obhájil v parlamentních volbách v roce 1929.\n\nVe 30. a 40. letech 20. století byl aktivním odpůrcem nacismu. Jeho dceři Marii Machnigové byla roku 2005 udělena Cena Františka Kriegla.\n\n"}
{"id": "734425", "url": "https://cs.wikipedia.org/wiki?curid=734425", "title": "Honda CBF-500", "text": "Honda CBF-500\n\nHonda CBF-500 je model motocyklu, vyvinutý firmou Honda. Řada motocyklů Honda CBF je určena především pro začátečníky. Je ideální branou do světa velkých motocyklů. Lehká a ovladatelná motorka s dvouválcovým, kapalinou chlazeným motorem o výkonu až 57 koní. Jízdní dynamikou nezklame ani zkušenější jezdce. Pro laika je vzhledově téměř nerozeznatelná od CBF-600, při bližším pohledu je patrný rozdíl – CBF-600 je čtyřválec, CBF-500 dvouválec.\n\nJak je u značky Honda běžné, nemá motocykl v základu hlavní stojan, ale pouze \"policajta\", tedy stojan vedlejší, jenž je vybaven pojistkou proti rozjezdu s vysunutým stojánkem, kdy při zařazení rychlostního stupně přeruší zapalování motoru, který se vypne. Na přání může být motocykl vybaven ABS.\n\n\n"}
{"id": "734426", "url": "https://cs.wikipedia.org/wiki?curid=734426", "title": "Georg Hanreich", "text": "Georg Hanreich\n\nGeorg Hanreich (26. července 1887 Vlasatice – 6. května 1955 Hargelsberg) byl československý politik německé národnosti a meziválečný poslanec Národního shromáždění za Německý svaz zemědělců (Bund der Landwirte) a později za Sudetoněmecký svaz venkova.\n\nByl synem rolníka. Vystudoval státní reálnou školu v Brně. Na Vídeňské univerzitě vystudoval obor germanistika a anglistika. Pracoval nejdříve jako odborný učitel ve Vídni a v Brně.\n\nPodle údajů k roku 1930 byl profesí rolníkem ve Vlasaticích na Moravě.\n\nV parlamentních volbách v roce 1920 získal poslanecké křeslo v Národním shromáždění za Německý svaz zemědělců. Mandát za něj obhájil v parlamentních volbách v roce 1925. Během volebního období se ale roku 1927 od své strany odtrhl (respektive byl vyloučen, protože na rozdíl od strany hlasoval proti návrhu \"zákona o organisaci politické správy\", který zaváděl zemské zřízení), dočasně byl nezařazeným poslancem a jako hospitant se přidal k poslaneckému klubu Maďarské národní strany. O mandát přišel roku 1928 a ve sněmovně ho nahradil Josef Freising. V parlamentních volbách v roce 1929 kandidoval za novou politickou stranu Sudetoněmecký svaz venkova (\"Sudetendeutscher Landbund\", SdLB), na jejímž vzniku se podílel. Do voleb šla v koalici s Německou nacionální stranou (DNP). Jako jediný kandidát Sudetoněmeckého svazu venkova se dostal do sněmovny. Zasedal pak v poslaneckém klubu DNP. V říjnu 1933 z tohoto klubu ovšem vystoupil a byl pak nezařazeným poslancem.\n\n"}
{"id": "734428", "url": "https://cs.wikipedia.org/wiki?curid=734428", "title": "Fritz Hassold", "text": "Fritz Hassold\n\nFritz Hassold, též \"Fritz Haßold\" (9. února 1894 Stříbro – 19. září 1945 Plzeň), byl československý právník a politik německé národnosti a meziválečný poslanec Národního shromáždění za Německou nacionální stranu.\n\nByl druhorozeným synem Andrease Haßolda, tiskaře ze Stříbra a jeho manželky Margarethy. Jeho rodiče se do Stříbra přistěhovali v 80. letech 19. století ze Schwabachu v Bavorsku. Fritz absolvoval obecnou školu i gymnázium v rodném Stříbče. Od mládí ho názorově ovlivňoval otec, který vydával ve Stříbře německé národovecké noviny \"Mieser Zeitung\". Od roku 1913 studoval práva na pražské německé univerzitě. Byl aktivní v tamním Burschenschaftu. Kvůli vypuknutí světové války přerušil studia a narukoval k dělostřelectvu. Na svou alma mater se vrátil až po roce 1918. V březnu 1919 byl ve Stříbře zadržen a zatčen československými úřady pro účast na masových demonstracích Sudetských Němců v pohraničí proti začlenění těchto oblastí do Československé republiky. Později se vrátil do Prahy, byl aktivní v německých spolcích. Přispíval do sudetoněmeckého tisku. V roce 1923 si v Praze otevřel vlastní advokátní kancelář. Podle údajů k roku 1930 byl profesí advokátem ve Stříbře. Podle jiného zdroje si advokátní kancelář ve Stříbře (na rohu nynější ulice Jiřího z Poděbrad a Žižkovy, tehdy Brenntegasse a Wassergasse) otevřel až roku 1931. Jako důvod přestěhování z Prahy do rodného města uvedl zpětně Hassold ve svém životopise z roku 1939 potřebu zúčastnit se komunálních voleb v roce 1931. V nich se stal prvním náměstkem starosty města. Prostory jeho advokátní kanceláře sloužily v této době jako sídlo stranické oblastní organizace DNP (do jejího zákazu). Sám Hassold byl oblastním (župním) vedoucím strany.\n\nV parlamentních volbách v roce 1929 získal za Německou nacionální stranu poslanecké křeslo v Národním shromáždění. Po jejím zrušení přešel koncem roku 1933 jako hospitant do nově zřízeného poslaneckého klubu \"Klub deutsch-völkischer Abgeordneten\". Byl lídrem kandidátky DNP v Plzeňském volebním kraji.\n\nAdvokátní praxi ve Stříbře provozoval až do konce druhé světové války. Spolupracoval s pozdějším významným nacistickým politikem a soudcem Antonem Baumgartlem. Společně založili mládežnický spolek \"Grenzenlandjugend\".\n\nV říjnu 1938 se účastnil organizování vjezdu německé armády do Stříbra jako člen ochranné jednotky SS. 3. ledna 1939 se stal členem NSDAP. V květnu 1945 byl na útěku zadržen. Zemřel v září 1945 ve vězení v Plzni na Borech, kam byl umístěn československými úřady. Příčinou úmrtí byly nevyhovující hygienické podmínky, onemocněl na kožní infekci, furunkulózu.\n\n"}
{"id": "734430", "url": "https://cs.wikipedia.org/wiki?curid=734430", "title": "Wilhelm Häusler", "text": "Wilhelm Häusler\n\nWilhelm Häusler (15. června 1881 Krupka – 6. února 1969 Hof) byl československý politik a meziválečný poslanec Národního shromáždění za Německou sociálně demokratickou stranu dělnickou v ČSR.\n\nByl synem továrního dělníka. Vystudoval pět tříd národní školy. Vyučil se tiskařem v továrně na voskovaná plátna. Od roku 1905 byl členem rakouské sociální demokracie a od téhož roku působil i jako důvěrník odborů. Od roku 1918 pracoval jako tajemník textilních dělníků v Šumperku. V období let 1919–1927 zasedal za DSAP v obecním zastupitelstvu. V okresních volbách roku 1928 byl zvolen do okresního zastupitelstva. Mandát v něm složil v roce 1929 poté, co se stal poslancem Národního shromáždění. Působil i jako předseda okresní odborové komise a předseda okresní nemocenské pokladny.\n\nPodle údajů k roku 1930 byl profesí odborovým tajemníkem v Šumperku. Působil v Šumperku jako městský radní a ředitel okresní nemocenské pojišťovny.\n\nV parlamentních volbách v roce 1920 získal za Německou sociálně demokratickou stranu dělnickou v ČSR (DSAP) poslanecké křeslo v Národním shromáždění. Mandát v parlamentních volbách v roce 1925 neobhájil a do sněmovny se vrátil až po parlamentních volbách v roce 1929.\n\nV letech 1932–1935 byl náhradníkem předsednictva DSAP. Do konce druhé světové války setrval v Šumperku. Po válce byl vysídlen do Bavroska. Zemřel v Hofu roku 1969.\n\n"}
{"id": "734431", "url": "https://cs.wikipedia.org/wiki?curid=734431", "title": "Církevní soud", "text": "Církevní soud\n\nCírkevní soud je v katolické církvi instituce určená k projednávání a rozhodování sporů ve věcech upravených kanonickým právem. V praxi se církevní soudy zabývají nejčastěji manželskými záležitostmi.\n\nCírkevní soudnictví je většinou třístupňové. Rozhodnutí soudu prvního stupně, došlo-li jím k vyslovení neplatnosti manželství, musí vždy potvrdit soud druhého stupně; rozhodne-li soud druhého stupně jinak než soud prvního stupně, vydá konečné rozhodnutí soud třetího stupně. V řízení vystupují:\n\nV některých řízeních vystupuje také:\n\nJedna osoba může působit jako ochránce spravedlnosti (prokurátor) i obhájce svazku, nikoli však ve stejné věci.\n\nSoudního vikáře (oficiála), jeho zástupce (viceoficiála) i ostatní soudce, jakož i notáře, ochránce spravedlnosti (prokurátory), obhájce svazku a advokáty ustanovuje do jejich funkcí u příslušného církevního soudu místní ordinář. K zastupování strany u církevního soudu jinou osobou než některým z advokátů ustanovených u dotyčného soudu se vyžaduje souhlas místního ordináře.\n\n\nOd roku 1982 do 30. června 2009 existoval Interdiecézní církevní soud České církevní provincie, který byl soudem prvního stupně pro pražskou arcidiecézi i všechny ostatní diecéze České církevní provincie.\n\nZáležitosti řeckokatolíků řeší na základě rozhodnutí z roku 1996 místně příslušný soud římskokatolické diecéze.\n\n\n\n"}
{"id": "734432", "url": "https://cs.wikipedia.org/wiki?curid=734432", "title": "Bolivijská fotbalová reprezentace", "text": "Bolivijská fotbalová reprezentace\n\nBolivijská fotbalová reprezentace reprezentuje Bolívii na mezinárodních fotbalových akcích, jako je mistrovství světa nebo Copa América.\n\nSeznam zápasů bolivijské fotbalové reprezentace na MS\n"}
{"id": "734435", "url": "https://cs.wikipedia.org/wiki?curid=734435", "title": "Franz Heller", "text": "Franz Heller\n\nFranz Heller, celým jménem Franz Seraphim Heller (22. září 1878 Chrastava – 26. června 1944 Stará Lípa), byl československý politik německé národnosti a meziválečný poslanec Národního shromáždění za Německý svaz zemědělců (Bund der Landwirte).\n\nPocházel z početné rodiny zemědělce. Vychodil národní a nižší reálnou školu ve Frýdlantu. Podle údajů k roku 1929 byl profesí rolníkem v České Lípě.\n\nV parlamentních volbách v roce 1920 získal za Německý svaz zemědělců (Bund der Landwirte) poslanecké křeslo v Národním shromáždění. Mandát obhájil v parlamentních volbách v roce 1925 i parlamentních volbách v roce 1929.\n\nByl mezi hlavními funkcionáři německých agrárníků. Počátkem 30. let 20. století patřil k národovecky orientovanému křídlu, které kritizovalo setrvávání strany v československé vládní koalici. V této době ale nezískalo většinovou podporu. V letech 1935–1938 vedl úřadovnu BdL v České Lípě. V letech 1939–1944 byl úředníkem u okresního vojenského oddělení. Od června 1939 byl členem NSDAP.\n\n"}
{"id": "734438", "url": "https://cs.wikipedia.org/wiki?curid=734438", "title": "František Hnídek", "text": "František Hnídek\n\nFrantišek Hnídek (18. listopadu 1876 Veřechov – 3. března 1932 Praha) ,byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nNarodil se ve Veřechově u Horažďovic. Absolvoval univerzitu, kde dosáhl doktorátu z filozofie. Působil jako profesor náboženství na Žižkově, v Chrudimi a později na Královských Vinohradech. Později odešel z církve a působil na ministerstvu školství, kde dosáhl titulu ministerského rady.\n\nJiž za Rakouska-Uherska se zapojil i do politického života. V zemských volbách roku 1908 se stal poslancem Českého zemského sněmu. Zastupoval kurii venkovských obcí, obvod Chrudim, Nasavrky. Byl kandidátem českých agrárníků.\n\nNapsal několik politických studií (\"Sněm český za Ferdinanda I.\", \"Rakousko od roku 1848\" a \"Otázka českoněmecká\"). Během světové války byl roku 1916 uvězněn pro urážku císaře a rušení veřejného pokoje a řádu. V roce 1917 byl amnestován.\n\nJeho politická kariéra vyvrcholila po vzniku Československa. V roce 1920 se podílel na koncipování Ústavy prvorepublikového Československa. Zasedal v užším subkomitétu, který ji posuzoval.\n\nV letech 1918-1920 zasedal v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929. Byl místopředsedou zahraničního výboru a zasedal v rozpočtovém výboru sněmovny. V parlamentu působil od roku 1926 pravidelně jako generální zpravodaj pro projednávání návrhu státního rozpočtu. Po jeho smrti na jeho poslanecké křeslo usedl Jaroslav Zářecký.\n\nPodle údajů k roku 1929 byl profesí ministerským radou v Praze.\n\nZemřel v březnu 1932 ve vinohradské nemocnici v Praze.\n\n"}
{"id": "734440", "url": "https://cs.wikipedia.org/wiki?curid=734440", "title": "Radek Slončík", "text": "Radek Slončík\n\nRadek Slončík (* 29. května 1973, Šumperk) je bývalý český fotbalový záložník, reprezentant. Byl to kvalitní tvůrce hry („špílmachr“) s precizní a překvapivou rozehrávkou. Jeho bratrancem je bývalý ligový fotbalista Petr Slončík.\n\nS fotbalem začínal v rodném Šumperku, odkud v dorostu přestoupil do FC Baník Ostrava. Za Baník hrál do roku 2000, kdy přestoupil do AC Sparta Praha. Roční angažmá se mu příliš nevydařilo a odešel do maďarského týmu Újpest FC. V roce 2003 se vrátil do Baníku a hrál za něj do roku 2006. Působil i v třetiligovém Fulneku, aktivní kariéru zakončil v klubu MFK Karviná, kam přestoupil v lednu 2009.\n\nRadek Slončík zasáhl v letech 1994–1996 v dresu české reprezentace do 21 let do 13 utkání (6 výher, 2 remízy a 5 proher), aniž by vstřelil gól.\n\nV českém reprezentačním A-mužstvu odehrál v letech 1996–2000 17 zápasů (12 výher, 3 remízy, 2 prohry), gól nevstřelil. Téměř vždy střídal, odehrál jen jedno kompletní kvalifikační utkání 23. září 1997 na Maltě, kde ČR vyhrála 1:0.\n\n"}
{"id": "734441", "url": "https://cs.wikipedia.org/wiki?curid=734441", "title": "Eduard Höhnel", "text": "Eduard Höhnel\n\nEduard Höhnel (26. ledna 1891 Česká Lípa – ???) byl československý politik německé národnosti a poslanec Národního shromáždění za Komunistickou stranu Československa.\n\nPodle údajů k roku 1930 byl profesí textilním dělníkem v Cvikově.\n\nV parlamentních volbách v roce 1929 získal za Komunistickou stranu Československa poslanecké křeslo v Národním shromáždění.\n\n"}
{"id": "734444", "url": "https://cs.wikipedia.org/wiki?curid=734444", "title": "Karoly Hokky", "text": "Karoly Hokky\n\nKaroly Hokky (31. ledna 1883 Moldava nad Bodvou – 1971 Cleveland) byl československý politik maďarské národnosti z Podkarpatské Rusi, meziválečný poslanec a senátor Národního shromáždění za Zemskou křesťansko-socialistickou stranu.\n\nNarodil se v Moldavě nad Bodvou, domovské právo měl v Košicích. Absolvoval Budapešťskou univerzitu a univerzitu v Kluži. Byl středoškolským profesorem na různých místech, naposledy v Košicích.\n\nPodle údajů k roku 1930 byl povoláním profesorem v Sevljuši na Podkarpatské Rusi.\n\nNa počátku 20. let náležel mezi zakladatele Zemské křesťansko-socialistické strany. Byl jejím generálním tajemníkem. V parlamentních volbách v roce 1929 získal poslanecké křeslo v Národním shromáždění. V parlamentních volbách v roce 1935 získal senátorské křeslo v Národním shromáždění. V senátu setrval do 20. ledna 1939, kdy byl zbaven mandátu v důsledku rozpuštění politických stran na Podkarpatské Rusi. Bydlel tehdy ve Svaljavě.\n\nPo maďarské okupaci Podkarpatské Rusi v březnu 1939 se stal poslancem Maďarského parlamentu. Koncem druhé světové války roku 1944 uprchl na Západ. Později žil v USA, kde byl aktivní v maďarských exilových spolcích a agitoval proti komunismu a za zájmy Maďarska.\n\n"}
{"id": "734449", "url": "https://cs.wikipedia.org/wiki?curid=734449", "title": "Josef Honsl", "text": "Josef Honsl\n\nJosef Honsl, též Josef Honzl (25. srpna 1883 Lípa – 10. května 1956), byl československý politik a meziválečný poslanec Národního shromáždění.\n\nPodle údajů k roku 1929 byl profesí rolníkem v Lípě u Německého Brodu. Působil jako předseda \"Ústředního svazu pěstitelů zemáků\".\n\nV parlamentních volbách v roce 1925 získal za Republikánskou stranu zemědělského a malorolnického lidu (agrárníky) poslanecké křeslo v Národním shromáždění. Mandát v parlamentních volbách v roce 1929 obhájil.\n\n"}
{"id": "734451", "url": "https://cs.wikipedia.org/wiki?curid=734451", "title": "Seznam finských panovníků", "text": "Seznam finských panovníků\n\nSeznam finských panovníků zahrnuje postupně vládnoucí švédské krále, kteří ovládali Finsko, kteří také později nosili nominální titul vévody finského, od roku 1581 velkovévody (\"Suomen suuriruhtinas\"). Přijetí tohoto titulu se na postavení Finska nic nezměnilo a stále zůstávalo integrální součástí království. Dále seznam zahrnuje ruské cary po roce 1809, kteří vládli Finsku jako velkoknížata formou personální unie Ruska a Finska jako skuteční panovníci. Seznam zahrnuje i fakticky nevládnoucího, ale zvoleného \"krále\" Fridricha Karla z roku 1918. Historicky dokazatelná vláda švédských králů ve Finsku se datuje okolo roku 1249.\n\n\n\nPersonální unie (v praxi však reálná) s ruským císařstvím v letech 1809 až 1917.\nPersonální unie s Ruskem byla po svržení cara v roce 1917 zrušená a Finsko vyhlásilo nezávislost.\n"}
{"id": "734452", "url": "https://cs.wikipedia.org/wiki?curid=734452", "title": "Kolumbijská fotbalová reprezentace", "text": "Kolumbijská fotbalová reprezentace\n\nKolumbijská fotbalová reprezentace reprezentuje Kolumbii na mezinárodních fotbalových akcích, jako je mistrovství světa nebo Copa América.\n\nSeznam zápasů kolumbijské fotbalové reprezentace na MS\n"}
{"id": "734455", "url": "https://cs.wikipedia.org/wiki?curid=734455", "title": "Jan Novotný (herec)", "text": "Jan Novotný (herec)\n\nJan Novotný (* 25. září 1953 Tábor) je český herec a divadelní režisér.\n\nPo absolvování DAMU (1979) působil v Západočeském divadle v Chebu (1979–1980), Klicperově divadle v Hradci Králové (1980–1984) a pražských divadlech S. K. Neumanna (1984–1988), Realistickém divadle Zdeňka Nejedlého (1988–1990) a Divadle Na zábradlí (1990–1993). Od srpna 1993 do září 2016 byl členem Činohry Národního divadla. \n\nPůsobí též jako divadelní režisér (Strašnické divadlo) a pedagog na Pražské konzervatoři.\n\nVedle divadelních rolí vystupoval ve více než 35 televizních filmech a seriálech a několika studentských i celovečerních filmech. Věnuje se také dabingu.\n\n\n"}
{"id": "734456", "url": "https://cs.wikipedia.org/wiki?curid=734456", "title": "František Horák (politik)", "text": "František Horák (politik)\n\nFrantišek Horák (1. dubna 1865 Mšec – 27. prosince 1933 Praha), byl československý politik a poslanec Národního shromáždění republiky Československé za Československou živnostensko-obchodnickou stranu středostavovskou.\n\nPocházel z rodiny úředníka na schwarzenberském velkostatku.Získal středoškolské vzdělání na gymnáziu v Praze a odborné vzdělání na obchodní akademii v Štýrském Hradci.Stal se obchodníkem. V roce 1906 se přestěhoval do Prahy a založil na Smíchově obchod s toaletními potřebami.\n\nUž počátkem 20. století se veřejně angažoval spolu s pozdějšími poslanci Rudolfem Mlčochem a Josefem Václavem Najmanem se podílel na zakládání živnostenských politickách spolků. Vydával týdeník \"Živnostenské právo\", po roce 1918 proměněný v deník pod názvem \"Reforma\". Roku 1907 se stal místopředsedou \"Zemského ústředního svazu řemeslnických a živnostenských besed, jednot a spolků v Českém království\". Od roku 1911 pak předsedal nové politické straně nazvané Strana živnostnictva a obchodnictva českoslovanského v Čechách. Po roce 1918 se podílel na založení celostátní živnostenské strany. Vydával první stranická periodika a stál v čele dozorčí rady tiskařského podniku \"Čechie\". V letech 1919-1933 byl předsedou zemského výboru strany pro Čechy. Během první republiky ale byl postupně Horákův vliv vytlačován nástupem Josefa Václava Najmana.\n\nV parlamentních volbách v roce 1920 získal poslanecké křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929. Podle údajů k roku 1929 byl profesí výrobcem toaletních potřeb v Praze na Smíchově.\n\nZemřel ve Všeobecné nemocnici na české klinice v Praze v prosinci 1933. Po jeho smrti na jeho poslanecké křeslo usedl Jan Pelnář.\n\nJeho prasynovcem je politik Martin Bursík.\n\n"}
{"id": "734459", "url": "https://cs.wikipedia.org/wiki?curid=734459", "title": "František Horák", "text": "František Horák\n\nJméno a příjmení František Horák má více nositelů:\n\n"}
{"id": "734460", "url": "https://cs.wikipedia.org/wiki?curid=734460", "title": "Jiří Vaďura", "text": "Jiří Vaďura\n\nJiří Vaďura (4. března 1965, Brno – 26. prosince 2007) byl československý fotbalista, obránce a fotbalový trenér.\n\nOd mládežnických kategorií hrál za Nesovice. V lize odehrál za Duklu Praha, Sigmu Olomouc a Drnovice 252 utkání a dal 21 gólů. V evropských pohárech odehrál utkání. Hrál i za Inter Bratislava a nižší soutěž za LeRK Prostějov. S Olomoucí získal v lize jednou druhé a dvakrát třetí místo. Po skončení aktivní kariéry působil jako trenér.\n\n"}
{"id": "734462", "url": "https://cs.wikipedia.org/wiki?curid=734462", "title": "Back Against the Wall", "text": "Back Against the Wall\n\nBack Against the Wall je studiové album Billy Sherwooda, vydané v roce 2005. Na albu Sherwood spolupracoval s mnoha hudebníky z mnoha významných progresivně rockových skupin. Na albu jsou skladby z alba \"The Wall\" od skupiny Pink Floyd. V roce 2006 vyšlo další album, na kterém jsou skladby z alba \"The Dark Side of the Moon\" (také od skupiny Pink Floyd) a jmenuje se \"Return to the Dark Side of the Moon\".\n\n"}
{"id": "734464", "url": "https://cs.wikipedia.org/wiki?curid=734464", "title": "Marge jde do zaměstnání", "text": "Marge jde do zaměstnání\n\nMarge jde do zaměstnání (v originále \"Marge Gets a Job\") je sedmý díl čtvrté série amerického animovaného seriálu \"Simpsonovi\".\n\nMarge a Homer řeší komplikovanou situaci. Jejich dům je nakřivo a čím dál více se propadá levá strana domu. Oprava domu stojí 80 000 dolarů a tak se dům čím dál víc propadá a stává se cílem turistů a je i ve zprávách. Marge si tedy najde práci v elektrárně. Burns je však do Marge zamilovaný, a tak Marge po čase odejde, ale plat stačí na opravu domu.\n\n"}
{"id": "734486", "url": "https://cs.wikipedia.org/wiki?curid=734486", "title": "Christina Kalčevová", "text": "Christina Kalčevová\n\nChristina Kalčevová ( ; * 29. května 1977, Alexin, Tulská oblast) je bývalá bulharská atletka, jejíž specializací byl skok do výšky.\n\nV roce 1998 neprošla na evropském šampionátu v Budapešti kvalifikací. O rok později zaznamenala největší úspěch své kariéry, když na halovém MS v japonském Maebaši vybojovala zlatou medaili. Ve finále si vytvořila výkonem 199 cm osobní rekord. Stříbrnou medaili tehdy získala Zuzana Hlavoňová, která překonala napoprvé 196 cm. V roce 2000 reprezentovala na letních olympijských hrách v Sydney. V kvalifikaci však na výšce 180 cm třikrát neuspěla a skončila bez platného pokusu.\n\n\n"}
{"id": "734487", "url": "https://cs.wikipedia.org/wiki?curid=734487", "title": "Otto Horpynka", "text": "Otto Horpynka\n\nOtto Horpynka (7. července 1883 Praha – 30. ledna 1938 Šumperk) byl československý politik německé národnosti a meziválečný poslanec Národního shromáždění za Německou nacionální stranu.\n\nPodle údajů k roku 1929 byl povoláním profesorem v Praze. Byl pražským rodákem. Působil jako učitel na německé střední škole v Praze.\n\nV parlamentních volbách v roce 1925 získal poslanecké křeslo v Národním shromáždění za Německou nacionální stranu. Mandát obhájil v parlamentních volbách v roce 1929. Po zrušení Německé nacionální strany přešel koncem roku 1933 do nově zřízeného poslaneckého klubu \"Klub deutsch-völkischer Abgeordneten\". Po roce 1935 byl politickým soupeřem Sudetoněmecké strany.\n\nV závěru života se stáhl z aktivní politiky a žil na penzi v Šumperku. Tam zemřel v lednu 1938.\n\n"}
{"id": "734495", "url": "https://cs.wikipedia.org/wiki?curid=734495", "title": "Josef Hrubý (politik)", "text": "Josef Hrubý (politik)\n\nJosef Hrubý (2. srpna 1899 Broumov – 7. prosince 1975 Ostrava) byl československý politik a meziválečný poslanec Národního shromáždění za Komunistickou stranu Československa.\n\nByl zakládajícím členem KSČ. Koncem 20. let 20. století patřil mezi skupinu mladých, radikálních komunistů (takzvaní Karlínští kluci), kteří do vedení KSČ doprovázeli Klementa Gottwalda. Na V. sjezdu KSČ se stal členem politbyra. Patřil k radikální skupině, která zleva kritizovala i Klementa Gottwalda.\n\nV parlamentních volbách v roce 1929 získal za Komunistickou stranu Československa poslanecké křeslo v Národním shromáždění.\n\nPodle údajů k roku 1930 byl profesí dělníkem v Berouně.\n\nZa komunistického režimu získal Vyznamenání Za zásluhy o výstavbu a Řád práce. Zemřel v prosinci 1975 v Ostravě. Pohřeb se konal 12. listopadu v ostravském krematoriu.\n\n"}
{"id": "734502", "url": "https://cs.wikipedia.org/wiki?curid=734502", "title": "Čeněk Hruška", "text": "Čeněk Hruška\n\nČeněk Hruška (17. ledna 1889 Smíchov – 12. prosince 1965 Praha) byl československý politik a poslanec Národního shromáždění za Komunistickou stranu Československa.\n\nKoncem 20. let 20. století patřil mezi skupinu mladých, radikálních komunistů (takzvaní Karlínští kluci), kteří do vedení KSČ doprovázeli Klementa Gottwalda. Na V. sjezdu KSČ se stal členem politbyra.\n\nV parlamentních volbách v roce 1925 získal poslanecké křeslo v Národním shromáždění. Mandát obhájil v parlamentních volbách v roce 1929. Podle údajů k roku 1929 byl profesí dělníkem v Praze-Vysočanech. Poslanecké křeslo ztratil rozhodnutím volebního soudu v roce 1933. Vystřídal ho František Pecháček.\n\nOd konce roku 1938 zasedal v zahraničním vedení KSČ v Moskvě. Znovu se do parlamentu vrátil po válce. V letech 1954–1964 zasedal opět v Národním shromáždění (po roce 1960 Národní shromáždění Československé socialistické republiky).\n\nNa celostátní konferenci KSČ v prosinci 1952 byl zvolen za kandidáta Ústředního výboru Komunistické strany Československa. X. sjezd KSČ ho pak zvolil členem ÚV KSČ a XI. sjezd KSČ a XII. sjezd KSČ ho ve funkci potvrdil. Od ledna do září 1951 byl i členem organizačního sekretariátu ÚV KSČ. Zastával rovněž vysoké funkce v Československé armádě. Byl generálporučíkem, v letech 1949–1954 náměstkem ministra národní obrany. V letech 1950–1951 byl rovněž náčelníkem Hlavní politické správy Československé armády s hodností divizního generála. K roku 1954 se profesně uvádí jako generálporučík, předseda Ústředního výboru Svazarmu, náměstek ministra národní obrany a nositel Řádu republiky (udělen roku 1954 a znovu 1955), Řádu Klementa Gottwalda (udělen roku 1959) a Řádu Bílého lva. V květnu 1956 byl na prvním sjezdu Svazarmu zvolen předsedou této organizace.\n\n\n"}
{"id": "734503", "url": "https://cs.wikipedia.org/wiki?curid=734503", "title": "Irský cob", "text": "Irský cob\n\nIrský cob (čti kob), nebo také Irský tinker je plemeno koní, známé díky své husté hřívě, rousům a ocasu.Také by správný Irský cob měl mít vousy na bradě které by se mu neměly stříhat.\n\nO vznik se zasloužili především kočovní cikáni již ve středověku. Název Irský tinker vznikl z názvu povolání většiny romů – drátenictví. Kob vznikal křížením Clydesdalských koní, Felllského a Dalleského ponyho, někdy i welsh-cobů, výjimečně Shirských koní.\n\nKoně s nestálým, flekatým zbarvením byli bez výjimky opomíjeni, šlechtitelé se jich rádi zbavovali, což bylo pro Evropany vítaným jevem. Kočovníci vynikali citem pro šlechtění a velmi rychle se učili.\nKočovný život cikánů vytřídil ty nejodolnější jedince, kterým postačila jen velmi chudá pastva. Při svém putování měli cikáni možnost své klisny připouštět čistokrevnými hřebci (dělo se tak tajně, obvykle v noci).\n\nTělo je krátké, zavalité s mohutnou zádí a krkem, poměrně širokým hrudníkem a kratší rovnou hlavou. Dosahují kohoutkové výšky kolem 120-160 cm, nejčastěji se vyskytují ve výšce 145 cm. Poznáte je díky husté hřívě, rousům vyrůstajícím již od kolene,vousům na bradě a také hustému a dlouhému ocasu. Zbarvení je u tohoto plemene opravdu rozmanité, avšak nejsu povoleni albíni. Tudíž potkáte nejen strakatého, nebo černého irského coba, ale i v barvě palomino, silver dapple, roan, buckskin, chestnut, bay a mnoho dalších, barvy jsou opravdu různé. \n\nPlemeno vyniká svou dobromyslnou a nezákeřnou povahou. Občas jsou línější, avšak nedělá jim problém skočit jakýkoliv menší skok, nebo to pořádně rozjet. Jsou oblíbenými rodinnými koňmi, svezou i úplného začátečníka a nedělá jim problém i delší pauza od práce. Je to robustní plemeno, které mnohdy vypadá jako tank, ale skrývá se v nich jemná a citlivá duše. \n"}
{"id": "734508", "url": "https://cs.wikipedia.org/wiki?curid=734508", "title": "Dancing Backward in High Heels", "text": "Dancing Backward in High Heels\n\nDancing Backward in High Heels je páté studiové album skupiny New York Dolls. Album vyšlo 15. března 2011 u 429 Records.\n\n"}
{"id": "734512", "url": "https://cs.wikipedia.org/wiki?curid=734512", "title": "Modest Urgell", "text": "Modest Urgell\n\nModest Urgell i Inglada (13. června 1839, Barcelona – 3. dubna 1919, tamtéž), známý také pod pseudonymem Katúfol, byl katalánský malíř a autor komedií. Jeho dílo je řazeno k přechodnému období mezi realismus a impresionismus.\n\nStudoval na Escola de la Llotja, kde mezi jeho učitele patřili Ramon Martí i Alsina, Pau Milà i Fontanals, Claudi Lorenzale, Josep Serra Porsón a Lluís Rigalt. Odjel do Paříže, kde se připojil ke Courbetovi a seznámil se s realistickou malbou. V roce 1860 se vrátil do Španělska a vystavil svá díla. Byla však odmínuta, jako příliš pokroková.\n\nAby se vyhnul epidemii žluté zimnice v Barceloně, přijal v roce 1870 nabídku do Olot od malíře Vayredy. Jeho malby krajin Urgella doživotně ovlivnily. Poté Urgell strávil krátká období v Arenys de Mar, Gelidě a Toulouse.\n\nOd roku 1877 vystavoval pravidelně v Sala Parés, na národních výstavách v Madridu v letech 1876, 1892 a 1895 a dočkal se i mezinárodního uznání. Byl zakládajícím členem Societat Artística i Literària de Catalunya a od roku 1894 profesorem ve Llotje, kde byl jeho žákem i Joan Miró.\n\nKromě malířství se věnoval také psaní divadelních her a dekoratérství.\n\nJeho syn, Ricard Urgell i Carreras, byl také malíř.\n\nJeho obrazy přímořských krajin, kostelů a hřbitovů mají většinou pochmurnou atmosféru.\n\nDivadelní hry: \"Turbonada\" (1870) \"Lluny dels ulls\" (1898), \"Un terròs de sucre\" (1898), \"Añoranza!\" (1899), \"Por\" (1901), \"Valor\" (1907). Autobiografie \"El murciélago. Memorias de una patum\" (1913).\n\n"}
{"id": "734514", "url": "https://cs.wikipedia.org/wiki?curid=734514", "title": "Jack Casady", "text": "Jack Casady\n\nJack Casady (* jako John William Casady; 13. dubna 1944, Washington, D.C., USA) je americký baskytarista, nejvíce známý jako člen skupiny Jefferson Airplane v letech 1965–1972. V současné době je členem skupiny Hot Tuna, se kterou hraje již od jejího založení v roce 1969. Na přelomu sedmdesátých a osmdesátých let působil v kapele SVT. Později hrál například ve skupinách KBC Band, Moonalice a Jefferson Starship. V roce 2003 vydal své jediné sólové album nazvané \"Dream Factor\". Nahrávku produkoval Greg Hampton a podíleli se na ní například Warren Haynes, Jorma Kaukonen a Doyle Bramhall II.\n\n"}
{"id": "734515", "url": "https://cs.wikipedia.org/wiki?curid=734515", "title": "Josef Hudec", "text": "Josef Hudec\n\nJosef Hudec (24. května 1873 Zaječice – 27. prosince 1957 Praha) byl československý politik a meziválečný poslanec Národního shromáždění za Československou sociálně demokratickou stranu dělnickou, pak za Socialistickou stranu československého lidu pracujícího a Československou národní demokracii.\n\nPoliticky aktivní byl již za Rakouska-Uherska. Už koncem 19. století se angažoval v sociální demokracii. Od roku 1897 byl redaktorem listu \"Právo lidu\".\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 017. Usedl do poslanecké frakce Klub českých sociálních demokratů. Ve vídeňském parlamentu setrval do konce funkčního období sněmovny, tedy do roku 1911.\n\nV letech 1918-1919 zasedal v Revolučním národním shromáždění, kde zastupoval sociální demokraty. Během funkčního období se ale se stranou rozešel a podílel se na vytvoření Socialistické strany československého lidu pracujícího (více národovecky a méně marxisticky orientovaná, zaměřená na podporu družstevnictví) a byl z parlamentu odvolán. Za novou politickou formaci, kterou pomáhal zakládat, pak kandidoval v parlamentních volbách v roce 1920 a získal poslanecké křeslo v Národním shromáždění. V roce 1923 ale opustil poslanecký klub strany a stal se hospitantem v poslaneckém klubu národních demokratů. Mandát v parlamentních volbách v roce 1925 neobhájil, ale do parlamentu se dostal znovu po parlamentních volbách v roce 1929, kdy už kandidoval za národní demokraty. V průběhu volebního období dokončil svůj politický přerod a v roce 1934 se stal hospitantem v klubu sociálních demokratů, od nichž o 15 let dříve odešel.\n\nPodle údajů k roku 1929 byl profesí redaktorem a organizátorem odborové organizace Národní sdružení v Praze.\n\n"}
{"id": "734516", "url": "https://cs.wikipedia.org/wiki?curid=734516", "title": "Theodor Kössl", "text": "Theodor Kössl\n\nTheodor Kössl (1. července 1886 Lhenice – 18. září 1969 Kouřim) byl český právník a hudební skladatel.\n\nByl nejstarším synem lhenického lékaře MUDr. Antonína Kössla. Studoval na českém gymnáziu v Plzni a na české části Právnické fakulty Univerzity Karlovy v Praze. Souběžně studoval i skladbu u Karla Steckra a Vítězslava Nováka. Po absolvování práv se stal notářským koncipientem v Plzni. V Plzni byl i sbormistrem pěveckého spolku \"Hřímalý\".\n\n\"Hudební odbor plzeňského Osvětového svazu\" založil v roce 1919 poloamatérský symfonický orchestr s názvem \"Symfonický orchestr Osvětového svazu\" (dnes \"Plzeňská filharmonie\"). Smyčce byly obsazeny amatéry a dechy byly posíleny členy orchestru plzeňské opery. Theodor Kössl se stal jeho prvním dirigentem a řídil i zahajovací koncert 17. března 1920.\n\nV roce 1929 odešel jako notář do Kouřimi, kde setrval až do své smrti v roce 1969. Pohřben je ve své rodné obci Lhenicích.\n\n\n\n\n\n"}
{"id": "734518", "url": "https://cs.wikipedia.org/wiki?curid=734518", "title": "Anna Mouglalis", "text": "Anna Mouglalis\n\nAnna Mouglalis (* 26. dubna 1978, Fréjus, Francie) je francouzská herečka s řecko-francouzskými kořeny.\n\nJejí otec je lékař, který pochází z Řecka, matka je Francouzka. V roce 2001 absolvovala studium herectví na Francouzské národní konzervatoři dramatických umění (\"Conservatoire national supérieur d'art dramatique\" – zkráceně CNSAD). Od roku 2002 se věnuje také kariéře modelky, kdy začala spolupracovat s Karlem Lagerfeledem při propagaci výrobků firmy Chanel.\n\nVe filmu hraje již od roku 1997. V roce 2009 ztvárnila hlavní úlohu Coco Chanel ve filmu \"Coco Chanel & Igor Stravinskij\". Kromě francouzštiny hovoří plynně anglicky, italsky a španělsky, řecky prý rozumí jen omezeně.\n\nV roce 2007 se stala matkou, otcem jejího dítěte je francouzský scenárista a režisér Samuel Benchetrit.\n\n\n"}
{"id": "734519", "url": "https://cs.wikipedia.org/wiki?curid=734519", "title": "Fårup Sø", "text": "Fårup Sø\n\nFårup Sø (česky \"jezero Fårup\") je dánské jezero, ležící jihozápadně od vesnice Jelling v samosprávné obci Vejle. Plocha jezera je 0,99 km a maximální hloubka 11 metrů.\n\nKaždý rok navštíví jezero 150 až 200 tisíc turistů, pro které tu vznikl kemp a půjčovna lodí. Od roku 2000 je Fårup Sø výrazně čistší a voda je průhledná do hloubky 2,4 metry (dříve to bylo o metr méně). Hlavní příčinou této čistoty je přibližně 1,3 miliardy kusů slávičky mnohotvárné, které filtrují vodu. Lákadlem pro návštěvníky je také koráb vikinské lodi Jellingormen, umístěné na jezeře.\n\n\n"}
{"id": "734520", "url": "https://cs.wikipedia.org/wiki?curid=734520", "title": "Fillmore West", "text": "Fillmore West\n\nThe Fillmore West byl hudební klub v San Franciscu, specializující se převážně na rockové koncerty. Klub proslavil promotér Bill Graham. Bylo zde nahráno několik koncertních alb, mezi které patří například \"Fillmore West 1969\" (Grateful Dead), část alba \"Bless Its Pointed Little Head\" (Jefferson Airplane), část alba \"Live Cream\" (Cream) nebo \"Live at the Fillmore – February 1969\" (The Byrds).\n"}
{"id": "734522", "url": "https://cs.wikipedia.org/wiki?curid=734522", "title": "František Hummelhans", "text": "František Hummelhans\n\nFrantišek Hummelhans (5. prosince 1873 Příčina – 25. ledna 1942 Praha) ,byl československý politik, meziválečný poslanec Národního shromáždění za Československou sociálně demokratickou stranu dělnickou a funkcionář DTJ.\n\nNarodil se v obci Příčina na Rakovnicku, kde prožil i mládí. Vyučil se typografem.\n\nZa první světové války byl aktivní v českém odboji a byl členem výboru organizace Maffie.\n\nV letech 1918–1920 zasedal v Revolučním národním shromáždění, kde zastupoval za Československou sociálně demokratickou stranu dělnickou. V parlamentních volbách v roce 1920 mandát obhájil a stal se i členem branného výboru parlamentu.\n\nNaopak poslanecké křeslo v Národním shromáždění nezískal v parlamentních volbách v roce 1925. Do parlamentu se dostal znovu až po parlamentních volbách v roce 1929.\n\nRoku 1911 byl spoluzakladatelem a ředitelem Lidové tiskárny v Lidovém domě a měl i živnostenskou koncesi. Byl též členem Československého červeného kříže a Masarykovy letecké ligy.\n\nPodle údajů k roku 1930 byl profesí starostou tělovýchovné organizace DTJ v Praze. Patřil mezi hlavní postavy dělnické tělovýchovy, v jejímž čele stál od počátku 20. století. a zároveň starostou \"Svazu dělnických tělovýchovných jednot\". Ve své funkci čelil četným obviněním z komunistické části členské základny. Střety vedly k roztržce SDTJ, odtržení části jednot a v roce 1921 vznikla konkurenční, levicová \"Federace DTJ\". Funkci starosty DTJ zastával od roku 1903 až do roku 1936.\n\nHummelhans zůstal ve vedení SDTJ až do voleb této organizace roku 1936, kdy jej vystřídal Leopold Vaverka.\n\nByl též v letech 1919–1938 členem Mezinárodního dělnického svazu pro tělesnou výchovu.\n\n"}
{"id": "734524", "url": "https://cs.wikipedia.org/wiki?curid=734524", "title": "Francesc d'Assís Galí", "text": "Francesc d'Assís Galí\n\nFrancesc d’Assís Galí i Fabra (1880 Barcelona – 1965 Barcelona) byl katalánský malíř a zakladatel soukromé umělecké školy.\n\nGalí studoval na akademii „La Llotja“ v Barceloně (katalánsky: Escola d’Arts i Oficis de Barcelona), kde byl žákem Alexandra de Riquera (1856−1920) v technice leptu. Galího malířství se přiklonilo k moderně, poté, co prošlo fází symbolismu a realismu.\n\nV roce 1906 založil Galí svou uměleckou školu \"Academia de Francesc Galí\" v Barceloně jako protiváhu tradiční akademické výuky. Jeho učení byla progresivní, bez určeného uměleckého směru, každý žák si vybral vlastní individuální styl; mezi ně patřili i Joan Miró a Josep Llorens i Artigas. Jeho dílo bylo vystaveno na 20. Světové výstavě v Barceloně v roce 1929. Během občanské války byl generálním ředitelem Bellas Artes de la República. V roce 1939 odešel do exilu do Anglie.\n\nZ jeho malířských prací jsou známy fresky na budově pošty v Barceloně, které vytvořil v roce 1928 a fresky v kupoli dnešního Katalánského národního uměleckého muzea, namalované v roce 1929 pro Světovou výstavu. V roce 1958 vytvořil Galí malbu „Sala del Quixot“ v barcelonské radnici.\n\n"}
{"id": "734525", "url": "https://cs.wikipedia.org/wiki?curid=734525", "title": "Julius Husnaj", "text": "Julius Husnaj\n\nJulius Husnaj, též Julius Husnay (11. října 1893 Turany nad Ondavou – ???), byl československý politik a poslanec Národního shromáždění za Československou sociálně demokratickou stranu dělnickou.\n\nV parlamentních volbách v roce 1929 získal za Československou sociálně demokratickou stranu dělnickou mandát v Národním shromáždění. Podle údajů k roku 1930 byl profesí okresním školním inspektorem v Berehovu.\n\nPatřil mezi hlavní postavy sociální demokracie na Podkarpatské Rusi. Československá sociálně demokratická strana dělnická ho roku 1933 neúspěšně navrhla na post guvernéra Podkarpatské Rusi.\n\n"}
{"id": "734531", "url": "https://cs.wikipedia.org/wiki?curid=734531", "title": "Milíč II. z Náměště", "text": "Milíč II. z Náměště\n\nMilíč II. z Náměště (počátek 13. století – 1252) byl moravský šlechtic z rodu pánů ze Švábenic.\n\nNarodil se na počátku 13. století jako nejstarší syn Milíče I. ze Švábenic, zakladatele rodu. Měl dva bratry, Idíka a Slavibora, se kterými se často objevuje na listinách jako svědek, a to především na Moravě ve 30. a 40 letech. \n\nV roce 1239 umírá moravský markrabě Přemysl a místo zaujímá jeho bratr a český král Václav I. Tato změna ovšem neměla na postavení pánů ze Švábenic vliv a ti se nadále řadili k elitám moravské šlechty. V květnu 1240 se Milíč stal komorníkem, ovšem není jasné, které moravské provincie (David Papajík uvádí Brněnsko). V říjnu 1241 byl komorníkem v Olomouci, kde vydržel do roku 1250. Během tzv. \"povstání kralevice Přemysla\" podpořil markraběte, což ho stálo úřad olomouckého komořího. \n\nV březnu 1251 je Milíč uváděn v Němčicích. V roce 1252 se zúčastnil svatby Přemysla Otakara II. s Markétou Babenberskou. V listopadu 1252 je uváděn v Linci. Z téhož roku o něm také pochází poslední zmínka.\n\nJeho sídlem byl hrad v Náměšti na Hané, odtud jeho přídomek. V říjnu 1241 je zmiňován jeho syn Částa z Křelova, kterého měl s manželkou neznámého jména. Časta později Náměšť ztrácí; získává ji jeho bratranec Vilém.\n\n"}
{"id": "734532", "url": "https://cs.wikipedia.org/wiki?curid=734532", "title": "Václav Hýbner", "text": "Václav Hýbner\n\nVáclav Hýbner (1. února 1873 Tišice – 11. března 1943 Praha) byl československý politik a meziválečný poslanec Národního shromáždění za Československou živnostensko-obchodnickou stranu středostavovskou.\n\nPodle údajů k roku 1930 byl profesí strojníkem ve Všetatech.\n\nV parlamentních volbách v roce 1925 získal poslanecké křeslo v Národním shromáždění. Mandát obhájil v parlamentních volbách v roce 1929. Roku 1934 ovšem na mandát rezignoval a na jeho poslanecké křeslo usedl Josef Oliva.\n\nJeho bratrem byl Otakar Hübner (který si na rozdíl od něj nepočeštil své příjmení), jenž v letech 1918-1920 zasedal v Revolučním národním shromáždění Republiky československé za Republikánskou stranu československého venkova (agrárníky).\n\n"}
{"id": "734533", "url": "https://cs.wikipedia.org/wiki?curid=734533", "title": "Bossier-Shreveport Mudbugs", "text": "Bossier-Shreveport Mudbugs\n\nBossier-Shreveport Mudbugs byl profesionální americký klub ledního hokeje, který sídlil v Bossier City ve státě Louisiana. Založen byl v roce 1997, po založení nastoupil do profesionální ligy Western Professional Hockey League (WPHL). Po zániku ligy byl klub donucen přestoupit do Central Hockey League (CHL). V této lize klub vydržel až do svého zániku v roce 2011. Klubové barvy byly černá, pacifická modř, fialová, červená a bílá.\n\nSvé domácí zápasy odehrával v hale CenturyLink Center s kapacitou 12 440 diváků.\n\nZdroj: \n\n\n\n"}
{"id": "734534", "url": "https://cs.wikipedia.org/wiki?curid=734534", "title": "American Pie (píseň)", "text": "American Pie (píseň)\n\n„American Pie“ je píseň, kterou napsal americký zpěvák Don McLean a poprvé ji vydal v roce 1971 na svém albu \"American Pie\". Jeden z motivů textu písně je „Den, kdy zemřela hudba“ (The Day the Music Died), kdy zemřeli Buddy Holly, Ritchie Valens a The Big Bopper. Autor později uvedl, že motivů bylo více. Singl s touto písní se v roce 1972 udržel čtyři týdny na prvním místě v americké hitparádě.\n\nPíseň má několik desítek coververzí ve více jazycích. Zřejmě nejznámější z nich je od zpěvačky Madonny z filmu \"Příští správná věc\" (\"The Next Best Thing\", 2000). Tato Madonnina verze poprvé vyšla na albu \"The Next Best Thing (Music from the Motion Picture)\" počátkem roku 2000.\n\nČeskou coververzi písně \"American Pie\" nazpíval Pavel Bobek, s textem Michaela Žantovského Píseň pro prázdný sál, poprvé vyšla na LP \"Zkus se životu dál smát\" v roce 1981.\n\n"}
{"id": "734535", "url": "https://cs.wikipedia.org/wiki?curid=734535", "title": "Jaroslav Hynek", "text": "Jaroslav Hynek\n\nJaroslav Hynek (1. února 1891 Svobodné Dvory – ???) byl československý politik a meziválečný poslanec Národního shromáždění za Československou stranu národně socialistickou.\n\nPo dokončení studií nastoupil jako učitel v Jeřicích. Podle údajů k roku 1932 byl profesí řídícím učitelem v Cerekvici u Hořic.\n\nPo parlamentních volbách v roce 1929 získal za Československou stranu národně socialistickou poslanecké křeslo v Národním shromáždění. Mandát ale získal až dodatečně, roku 1932, jako náhradník poté, co rezignoval Jan Šeba. Zasedal rovněž v Českém zemském zastupitelstvu.\n\n"}
{"id": "734537", "url": "https://cs.wikipedia.org/wiki?curid=734537", "title": "Chilliwack Bruins", "text": "Chilliwack Bruins\n\nChilliwack Bruins byl kanadský juniorský klub ledního hokeje, který sídlil v Chilliwacku v provincii Britská Kolumbie. V letech 2006–2011 působil v juniorské soutěži Western Hockey League. V roce 2011 byli Bruins přestěhování do Victorie v Britské Kolumbii. Své domácí zápasy odehrával v hale Prospera Centre s kapacitou 5 000 diváků. Klubové barvy byly černá, bílá a krémová.\n\nNejznámější hráči, kteří prošli týmem, byli např.: Oscar Moller, Nick Holden, Roman Horák nebo Brandon Manning.\n\nZdroj: \n\n\n\n"}
{"id": "734540", "url": "https://cs.wikipedia.org/wiki?curid=734540", "title": "Milan Ivanka", "text": "Milan Ivanka\n\nMilan Ivanka (25. října 1876 Turčiansky Svätý Martin – 26. srpna 1950 Bratislava) byl slovenský politik Slovenské národní strany a československý politik a meziválečný poslanec Národního shromáždění za Československou národní demokracii.\n\nOd roku 1904 působil jako advokát v Trnavě. V letech 1906-1914 vydával časopis \"Národní hlásník\". Za Slovenskou národní stranu byl zvolen na Uherský sněm. Stalo se tak roku 1907 za volební obvod Pezinok. Byl později zatčen uherskými úřady a ve vězení napsal pod pseudonymem dr. Vacovský spis \"Slováci a Maďaři\". Před rokem 1918 byl členem Muzeální slovenské společnosti.\n\nZa první světové války založil odbojovou skupinu, která podporovala česko-slovenskou spolupráci. Mezi jeho spolupracovníky patřili Vavro Šrobár, Milan Hodža a Emil Stodola. V roce 1918 byl členem Slovenské národní rady. V říjnu 1918 podepsal Martinskou deklaraci.\n\nPočátkem 20. století se angažoval v Slovenské národní straně. Během první republiky patřil k hlavním představitelům této strany, která tehdy kooperovala s celostátní stranou národně demokratickou. Byl zemským předsedou Československé národní demokracie pro Slovensko.\n\nV letech 1918-1920 zasedal v Revolučním národním shromáždění za Slovenský klub (slovenští poslanci parlamentu se dosud nedělili podle stranických frakcí). Neúspěšně kandidoval v parlamentních volbách v roce 1920 a to za tehdejší Slovenskou národní a rolnickou stranu. Tu vytvořila SNS a slovenští agrárníci. V roce 1921 se ovšem SNS opětovně osamostatnila.\n\nZnovu se v parlamentu objevil až po parlamentních volbách v roce 1929, nyní za SNS, která kandidovala v koalici s Československou národní demokracií, v jejímž poslaneckém klubu zasedl. Mandátu se vzdal roku 1934, opustil stranu a přidal se k agrárníkům. V poslaneckém křesle ho nahradil Theodor Eisenhamr.\n\nKdyž v roce 1928 Vojtech Tuka formuloval svou úvahu o \"vacuum iuris\" (vypršení československé moci na Slovensku 10 let po vzniku republiky v důsledku údajné tajné klauzule Martinské deklarace), podal Ivanka na Tuku 26. května 1928 trestní oznámení pro velezradu. Patřil ke skupině slovenských politiků, kteří souhlasili s myšlenkou čechoslovakismu, ale nikoliv v maximální podobě etnického splynutí Čechů a Slováků, ale spíše jako konceptu jednotného politického národa československého.\n\nPodle údajů k roku 1930 byl profesí advokátem v Bratislavě. Zastával i vysoké úřednické posty ve státní správě. V letech 1918-1920 byl referentem na ministerstvu pro správu Slovenska. Od roku 1920 zasedal ve vedení Ústředního svazu československých průmyslníků. Byl též generálním inspektorem (dozorcem) evangelické církve na Slovensku.\n\nJako odpůrce slovenských autonomistů přesídlil na jaře 1939 do Prahy. Angažoval se v odboji, byl zatčen nacistickými úřady a vězněn v Terezíně. Po válce již politicky nevystupoval.\n\n"}
{"id": "734541", "url": "https://cs.wikipedia.org/wiki?curid=734541", "title": "Johann Jabloniczky", "text": "Johann Jabloniczky\n\nJohann Jabloniczky, též János Jabloniczky (21. září 1874 Trnava – 1950 Sovětský svaz), byl československý politik a meziválečný poslanec Národního shromáždění za Zemskou křesťansko-socialistickou stranu (maďarská menšinová strana).\n\nVystudoval práva v Budapešti. Později působil jako právník v Prešpurku. Po vzniku Československa byl členem bratislavského obecního zastupitelstva. Podle údajů k roku 1929 byl povoláním advokátem v Bratislavě.\n\nPočátkem 20. let patřil mezi hlavní politiky Zemské křesťansko-socialistické strany. V rámci strany reprezentoval její německou sekci. Projevy v parlamentu pronášel německy.\n\nV parlamentních volbách v roce 1920 získal poslanecké křeslo v Národním shromáždění za kandidátku Maďarsko-německé křesťansko-sociální strany (vytvořila ji Zemská křesťansko-socialistická strana pro účely voleb). Mandát za Zemskou křesťansko-socialistickou stranu obhájil v parlamentních volbách v roce 1925 i parlamentních volbách v roce 1929.\n\nPo druhé světové válce byl spolu s dalšími maďarskými politiky ze Slovenska deportován do Sovětského svazu, kde patrně zemřel ve vězení.\n\n"}
{"id": "734546", "url": "https://cs.wikipedia.org/wiki?curid=734546", "title": "Seznam památných stromů v Praze", "text": "Seznam památných stromů v Praze\n\nToto je seznam památných stromů v Praze, v němž jsou uvedeny památné stromy na území Prahy.\n"}
{"id": "734548", "url": "https://cs.wikipedia.org/wiki?curid=734548", "title": "Move Like This", "text": "Move Like This\n\nMove Like This je sedmé studiové album skupiny The Cars. Album vyšlo 10. května 2011. Jedná se o první album od roku 1987, kdy vyšlo \"Door to Door\".\n\n"}
{"id": "734549", "url": "https://cs.wikipedia.org/wiki?curid=734549", "title": "Ján Janček", "text": "Ján Janček\n\nJán Janček (13. února 1881 Ružomberok – 4. října 1933 Bratislava) byl slovenský a československý politik a meziválečný poslanec Národního shromáždění za Slovenskou národní a rolnickou stranu, později za Republikánskou stranu zemědělského a malorolnického lidu (agrárníky).\n\nPo středoškolském a dalším studiu se dále vzdělával v Belgii, Nizozemsku a USA. Byl spoluzakladatelem slovenského Sokola v USA. Byl signatářem Pittsburské dohody a organizátorem československých legií v Rusku. Vydával časopis \"Slovenské hlasy\" pro slovenské legionáře a slovenské zajatce. Během první republiky se prezentoval jako zastánce státní jednoty Československa a odpůrce autonomie.\n\nV letech 1918–1920 zasedal v Revolučním národním shromáždění. Mandát obhájil v parlamentních volbách v roce 1920 za Slovenskou národní a rolnickou stranu, respektive za Republikánskou stranu zemědělského a malorolnického lidu (agrárníky), se kterou Slovenská národní a rolnická strana roku 1922 splynula. Znovu se v parlamentu objevil až po parlamentních volbách v roce 1929. Po jeho smrti jej na poslaneckém postu vystřídal Fedor Ruppeldt.\n\nPodle údajů k roku 1930 byl profesí starostou Ružomberku a bývalým legionářem. Starostou Ružomberku byl zvolen roku 1927.\n\n"}
{"id": "734550", "url": "https://cs.wikipedia.org/wiki?curid=734550", "title": "Beyond Description (1973–1989)", "text": "Beyond Description (1973–1989)\n\nBeyond Description (1973–1989) je box set skupiny Grateful Dead. Box set je složený z dvanácti CD a jsou v něm alba, která vyšla v letech 1973–1989 u Arista a Grateful Dead Records. Mimo klasických verzí alb je box set doplněn o řadu bonusů v podobě koncertních a alternativních studiových nahrávek.\n"}
{"id": "734551", "url": "https://cs.wikipedia.org/wiki?curid=734551", "title": "Čchü-ťing", "text": "Čchü-ťing\n\nČchü-ťing ( , pchin-jinem \"Qǔjìng\") je městská prefektura v Čínské lidové republice. Leží na Jünnansko-kuejčouské vysočině ve východní části čínské provincie Jün-nan v jihozápadní Číně. Po Kchun-mingu, hlavním městě, se jedná o druhou nejlidnatější prefekturu provincie; žije zde bezmála šest milionů obyvatel na celkové ploše 29 855 čtverečních kilometrů.\n\nČchü-ťing je průmyslové město, mezi hlavní odvětví patří výroba automobilů, energetika a chemické inženýrství.\n\n"}
{"id": "734552", "url": "https://cs.wikipedia.org/wiki?curid=734552", "title": "Rudolf Jaroš", "text": "Rudolf Jaroš\n\nRudolf Jaroš (15. ledna 1869 Praha-Holešovice – 7. dubna 1935 Řež), byl československý politik, meziválečný senátor a poslanec Národního shromáždění za Československou sociálně demokratickou stranu dělnickou.\n\nPůvodní profesí byl jirchářem, pak dlouho působil jako úředník nemocenské pokladny. Politicky aktivní byl již za Rakouska-Uherska. Už od počátku 90. let 19. století se angažoval v odborovém hnutí a sociální demokracii. V roce 1896 založil Svaz kožedělníků, kterému potom předsedal. Byl redaktorem odborářského listu \"Kožedělník\". Patřil zároveň mezi významné funkcionáře Odborového sdružení českoslovanského (později československého), napojeného na sociální demokracii. V roce 1907 se stal zemským tajemníkem Českoslovanské sociálně demokratické strany. Roku 1908 náležel mezi spoluzakladatele Velkonákupní společnosti konzumních družstev, jejímž předsedou byl v období let 1908–1923.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 048. Usedl do poslanecké frakce Klub českých sociálních demokratů. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nV letech 1918-1920 zasedal v Revolučním národním shromáždění, kde zastupoval sociální demokraty. Byl předsedou rozpočtového výboru.\n\nV parlamentních volbách v roce 1920 získal senátorské křeslo v Národním shromáždění. Mandát obhájil v parlamentních volbách v roce 1925.\n\nV parlamentních volbách v roce 1929 byl zvolen do Národního shromáždění znovu, nyní ovšem do dolní komory, jako poslanec. Fakt, že netradičně přešel z horní do dolní komory, byl způsoben vnitřními rozpory sociální demokracie v jižních Čechách, kde pak Jaroš jako výpomoc kandidoval. Zemřel během funkčního období. Uprázdněné poslanecké křeslo již vzhledem k blízkosti voleb nebylo obsazováno.\n\nPodle údajů k roku 1930 byl profesí úředníkem a starostou obce Husinec u Klecan. Za jeho starostování byla opravena budova obecního úřadu a vybudována hasičská zbrojnice. Spustil i stavbu školní budovy, ale roku 1933 ji nechal zastavit pro nedostatek peněz. Do 31. března 1931 taky pracoval jako ředitel Okresní nemocenské pojišťovny v Praze. Pak se zaměřil na aktivity v organizaci \"Zdravá generace\", která zajišťovala prázdninové rekreace pro dělnické děti.\n\nZemřel roku 1935 v Řeži na zápal plic. Nastydl při cestě do svého volebního kraje v jižních Čechách, kam jel oznámit, že již nebude do parlamentu kandidovat a že se hodlá orientovat jen na starostenský post. 10. dubna 1935 se v Řeži konal pohřeb. Kromě místních obyvatel na něj dorazilo mnoho vrcholových politiků (mimo jiné Rudolf Bechyně) a představitelů dělnických spolků.\n\n"}
{"id": "734553", "url": "https://cs.wikipedia.org/wiki?curid=734553", "title": "Mezon fí", "text": "Mezon fí\n\nMezon fí (φ) je vektorový mezon (tj. s jednotkovým spinem a zápornou paritou, \"J\" = 1) složený z kvarku s a antikvarku s. Jeho hmotnost je 1019,445 ± 0,020 MeV/c.\n\n"}
{"id": "734556", "url": "https://cs.wikipedia.org/wiki?curid=734556", "title": "Mezon théta", "text": "Mezon théta\n\nMezon théta (θ) je hypotetická forma kvarkonia, složená z kvarku t a antikvarku t, bez vůně a náboje. Je podobný jako mezon fí (φ) (s kvark, s antikvark), mezon J/psí (c kvark, c antikvark) a mezon Ypsilon (b kvark, b antikvark). Pro krátkou životnost kvarku a antikvarku t, rozpadajících se slabou interakcí dříve, než jsou chopny vytvořit vázaný stav, se nepředpokládá, že mezon θ bude objeven v přírodě.\n\n"}
{"id": "734560", "url": "https://cs.wikipedia.org/wiki?curid=734560", "title": "New Traditions in East Asian Bar Bands", "text": "New Traditions in East Asian Bar Bands\n\nNew Traditions in East Asian Bar Bands je studiové album Johna Zorna. V každé skladbě jsou vždy dva stejné hudební nástroje a jeden vypravěč. Na albu jsou tři jazyky, čínština, vietnamština a korejština, v každé skladbě je jeden jazyk.\n\n"}
{"id": "734562", "url": "https://cs.wikipedia.org/wiki?curid=734562", "title": "Mezon T", "text": "Mezon T\n\nMezony T jsou hypotetické mezony složené z kvarku t a antikvarku odlišné vůně, buď: (T), (T), (T) nebo (T). Pro krátkou životnost kvarku t se nepředpokládá, že bude objeven v přírodě. \nKvarkonium (v tomto případě toponium), hypotetická vázaná kombinace kvarku t a antikvarku , není mezonem T. \n\nKaždý mezon T má svou antičástici, která se skládá z antikvarku a kvarku odlišné vůně, buď: u (), d (), s () nebo c ().\n\n"}
{"id": "734565", "url": "https://cs.wikipedia.org/wiki?curid=734565", "title": "Aporias: Requia for Piano and Orchestra", "text": "Aporias: Requia for Piano and Orchestra\n\nAporias: Requia for Piano and Orchestra je studiové album Johna Zorna. Na albu hrají Hungarian Radio Childrens Choir a American Composers Orchestra a pianista Stephen Drury.\n\n"}
{"id": "734567", "url": "https://cs.wikipedia.org/wiki?curid=734567", "title": "Josef Jelinek", "text": "Josef Jelinek\n\nJosef Jelinek (18. ledna 1864 Židlochovice – 22. května 1934 Brno) byl brněnský stavební podnikatel a politik německé národnosti, za Rakouska-Uherska poslanec Moravského zemského sněmu a Říšské rady, po roce 1918 československý politik, senátor a poslanec Národního shromáždění za Německou demokratickou svobodomyslnou stranu, později za Německé pracovní a volební společenství (DAWG).\n\nByl synem stavebního mistra. Vystudoval gymnázium a vzdělání získal na technice v Brně a technice ve Vídni. Působil jako úředník a od roku 1894 jako samostatný stavbyvedoucí v brněnském podniku svého otce. Od počátku 90. let byl zapisovatelem a náměstkem předsedy německého spolku v Brně. Profesí byl stavebním podnikatelem. Od roku 1898 až do roku 1918 byl členem brněnské obchodní a živnostenské komory.\n\nAngažoval se i v politickém životě. Byl členem Německé pokrokové strany. V doplňovacích volbách roku 1899 se stal poslancem Moravského zemského sněmu. Zvolen byl 30. října 1899 v městské kurii, obvod Brno III. Mandát zde obhájil v zemských volbách roku 1902, zemských volbách roku 1906 a zemských volbách roku 1913. V letech 1902–1922 zastával funkci přísedícího moravského zemského výboru a od roku 1907 do roku 1922 byl navíc i náměstkem moravského zemského hejtmana. Byl také členem Zemské školní rady. V období let 1910–1918 působil jako předseda \"Dělnické úrazové pojišťovny pro Moravu a Slezsko\". V letech 1923–1927 působil jako prezident Moravského živnostenského svazu a Říšského svazu německých živnostenských spolků. Od roku 1927 zastával post předsedy Svazu Němců Moravy.\n\nV roce 1905 se stal i poslancem Říšské rady (celostátní parlament) za kurii obchodních a živnostenských komor, obvod Brno atd. Poslancem se stal v doplňovací volbě poté, co zemřel dosavadní poslanec Friedrich Singer. Slib složil 2. října 1905. V době nástupu do vídeňského parlamentu se profesně uvádí jako stavební mistr a přísedící zemského výboru. V Říšské radě setrval do konce jejího funkčního období, tedy do roku 1907. Na Říšské radě se roku 1906 uvádí jako člen Německé pokrokové strany.\n\nVeřejně a politicky byl aktivní i po vzniku Československa. Ve 20. letech 20. století byl členem Německé demokratické svobodomyslné strany. V jejím rámci patřil ke křídlu, které bylo kritičtější vůči ČSR a vůči koaliční vládě. Od roku 1922 byl členem jejího předsednictva.\n\nV parlamentních volbách v roce 1920 získal za DDFP senátorské křeslo v Národním shromáždění. Senátorem byl do roku 1925. V parlamentních volbách v roce 1929 se do Národního shromáždění vrátil, nyní ale do dolní komory, jako poslanec. Tentokrát kandidoval za koalici Německé volební společenství, do níž vstoupil Německý svaz zemědělců, menší Karpatoněmecká strana a Jelinkova domovská strana Německé pracovní a volební společenství. Byl pak členem klubu Německého svazu zemědělců, od roku 1930 jen jako hospitant. Po jeho smrti roku 1934 místo něj do poslanecké funkce nastoupil Ludwig Wokurek.\n\nV letech 1923–1927 byl prezidentem moravského Živnostenského svazu a Říšského svazu německých živnostenských jednot v ČSR. Od roku 1927 zastával funkci předsedy Svazu Němců na Moravě. Podle údajů k roku 1930 byl povoláním stavitel a majitel domu v Brně. Jeho bratr Anton Jelinek (1855–1931) byl brněnským komunálním politikem, architektem a městským stavitelem.\n\n"}
{"id": "734568", "url": "https://cs.wikipedia.org/wiki?curid=734568", "title": "Josef Jelínek", "text": "Josef Jelínek\n\nJméno a příjmení Josef Jelínek má více nositelů:\n\n\n\n"}
{"id": "734573", "url": "https://cs.wikipedia.org/wiki?curid=734573", "title": "Jorma Koivulehto", "text": "Jorma Koivulehto\n\nJorma Koivulehto (12. října 1934, Tampere – 23. srpna 2014) byl profesorem germanistiky na Helsinské univerzitě a badatelem v oblasti finských přejatých slov. je znám především svou prací týkající se finské etymologie. Byl členem Finské akademie věd a dalších dvou zahraničních akademií. \n\n"}
{"id": "734575", "url": "https://cs.wikipedia.org/wiki?curid=734575", "title": "Olympijský poloostrov", "text": "Olympijský poloostrov\n\nOlympijský poloostrov je velký poloostrov v západním Washingtonu, ve Spojených státech amerických. Od města Seattle jej odděluje Pugetův záliv, který jej ohraničuje z východu. Na západě to je Tichý oceán a na severu úžina Juana de Fucy. Álavův mys, nejzápadnější bod pevninských Spojených států, a mys Flattery, který je nejseverozápadnějším bodem pevninských Spojených států, se nachází na poloostrově. Na poloostrově ležely jedny z posledních neprozkoumaných míst pevninské části USA. Většina území nebyla zmapována před prací Arthura Dodwella a Theodora Rixona, kteří v roce 1900 dokončili mapu poloostrova s topografií a zdroji dřeva.\n\nPoloostrov je domovem deštných pralesů mírného pásu, mezi něž patří Hohský prales a Quinaultský prales. Hustá pralesní vegetace je rozšířena především na západním pobřeží poloostrova, jelikož východ leží ve srážkovém stínu, takže zde není tak vlhké klima.\n\nVe středu poloostrova se nachází Olympijské pohoří, které je druhé největší ve státě. Jeho nejvyšším bodem je Mount Olympus. \n\nMezi nejdůležitější lososovité řeky na poloostrově patří Humptulips, Quinault, Queets, Quillayute, Bogachiel, Sol Duc, Lyre, Elwha, Dungeness, Dosewallips, Hamma Hamma, Skokomish a Wynoochee.\n\nMezi přírodní jezera na poloostrově patří Kitsapovo jezero, Půlměsícové jezero, Ozette, Sutherlandovo jezero, Quinaultské jezero a Příjemné jezero. Na čtyřech přehrazených řekách se vyskytují mj. vodní nádrže Aldwellovo jezero, Millsovo jezero a Cushmanovo jezero.\n\nTaké se zde kromě mnoha státních parků nachází Olympijský národní park a Olympijský národní les, ve kterém se nachází pět divočin, mezi něž patří divočina The Brothers, Buckhornská divočina, divočina plukovníka Boba, divočina Mt. Skokomish a divočina Wonder Mountain. Kousek od západního pobřeží poloostrova se nachází divočina Washingtonovy ostrovy. \n\nNyní probíhá další snaha chránit další divočiny na poloostrově, chránit lososovité vodní toky pod zákonem divokých a malebných řek a poskytnout národnímu parku prostředky k odkoupení další půdy od nynějších vlastníků. \n\nNa poloostrově se nachází celé okresy Clallam, Kitsap, Jefferson, rovněž jako severní části okresů Grays Harbor a Mason. Z poloostrova vyčnívá Kitsapův poloostrov, který je od hlavní části poloostrova oddělen Hoodovým kanálem. \n\nZ hlavního města státu Olympie vede po všech pobřežích poloostrova silnice U.S. Route 101.\n\nVe Sněmovně reprezentantů poloostrov zastupuje už od roku 1977 Norman D. Dicks.\n\n"}
{"id": "734576", "url": "https://cs.wikipedia.org/wiki?curid=734576", "title": "Mezon éta", "text": "Mezon éta\n\nMezon eta (η) a primární eta (η′) jsou mezony složené ze směsi kvarků u, d, s a jejich antikvarků. Eta mezony c(ηc) a b(ηb)jsou formy kvarkonia; mají stejný spin a jsou vlastně stejné jako lehčí eta mezony, ale jsou složeny z kvarků c a b. Kvark t je příliš těžký na to, aby vytvořil obdobný mezon (t eta mezon, symbol ηt), protože velmi rychle podléhá rozpadu.\n\nEta byl objeven při pion-nukleonových srážkách v Bevatronu roku 1961.\n\n"}
{"id": "734580", "url": "https://cs.wikipedia.org/wiki?curid=734580", "title": "East Coast Live", "text": "East Coast Live\n\nEast Coast Live je koncertní album britské skupiny ProjeKct Six, jednoho z vedlejších projektů kapely King Crimson. Vydáno bylo pouze v digitální podobě v listopadu 2006, je k dispozici ke stažení na stránkách DGMLive.com. Deska byla nahrána na třech amerických vystoupeních ve dnech 5. (Boston), 6. (New York) a 7. (Glenside) října 2006, kdy ProjeKct Six dělal předkapelu skupině Porcupine Tree. Skladby č. 1–6 byly nahrány v Bostonu, č. 7–11 v New Yorku a č. 12–14 v Glenside.\n\n"}
{"id": "734583", "url": "https://cs.wikipedia.org/wiki?curid=734583", "title": "Mezon Ypsilon", "text": "Mezon Ypsilon\n\nMezon Ypsilon (ϒ) (též nazývaný Upsilon podle angličtiny) je mezon bez vůně a náboje, složený z kvarku b a antikvarku b. Byl objeven týmem E288, vedeným Leonem Ledermanem ve Fermilabu roku 1977.\n\nJednalo se o první objevenou částici obsahující kvark b. Je zároveň nejlehčím hadronem obsahujícím tento kvark, její hmotnost je 9,46 GeV/c.\n\nStřední doba života je 1,21×10 s.\n\n"}
{"id": "734585", "url": "https://cs.wikipedia.org/wiki?curid=734585", "title": "Horský Badachšán", "text": "Horský Badachšán\n\nHorský Badachšán (tádžicky Вилояти Мухтори Кӯҳистони Бадахшон, rusky Горно-Бадахшанская автономная область) je autonomní oblast v pohoří Pamír na východě Tádžikistánu.\n\nČeské pojmenování této oblasti je značně neustálené, lze se setkat s názvy \"Horní Badachšán\" nebo \"Gorno-Badachšán\". Popřípadě je použita anglická transkripce tohoto názvu, tedy \"Gorno-Badakhshan\".\n\nJedná se o poměrně izolovanou oblast, jediným spojením se zbytkem světa je Pamírská dálnice, která vede z Dušanbe podél afghánské hranice do hlavního města autonomní provincie Chorogu a poté se v půlkruhu stáčí k severu do kyrgyzského města Oš.\n\nSamotný Horský Badachšán lze rozdělit na tři subregiony:\n\nKvůli absenci jakékoliv komunikační sítě se Horský Badachšán skládá z mnoha izolovaných údolí, jejichž obyvatelé mají autonomistické sklony, tudíž se nedá hovořit o tom, že by Horský Badachšán disponoval nějakou centrální vládou. Etnicky se obyvatelstvo skládá z mnoha národností hovořících několika íránskými jazyky. A tak jediným jednotícím prvkem, který zároveň stojí v opozici ke zbytku Tádžikistánu, je vyznávání specifické formy islámu – ší'itského směru ismá'ílíja.\n\nPřestože obyvatelé Horského Badachšánu v tádžické občanské válce převážně podporovali Islámskou stranu obrody, sami netíhnou k extremismu nebo fundamentalismu. Avšak existuje mezi nimi antagonismus vůči sousedním afgánským Paštunům a naopak pocit spřízněnosti s tádžickou minoritou v Afghánistánu.\n\nZa sovětské éry došlo ke zvýšení životní úrovně a rozvoji infrastruktury. Stalo se zvykem, že obyvatelé odcházeli do centrálních oblastí Tádžikistánu či do Ruska a vraceli se jako kvalifikovaní a vzdělaní lidé. Proto lze i dnes mluvit o vysokém potenciálu tamního vzdělaného obyvatelstva a inteligence s orientací převážně na Rusko. Kromě toho se tu i nachází zásoby uhlí, zlata a barevných kovů.\n\nI přes mírné zlepšení situace v oblasti zůstává katastrofální a Horský Badachšán je závislý na humanitární pomoci, která proudí z kyrgyzského Oš. Nejčastějším dárcem pomoci jsou islámské humanitární organizace.\n\nPo rozpadu Sovětského svazu životní úroveň rapidně poklesla. Lidé se začali zapojovat do obchodu s narkotiky, která pocházejí z afghánských makových polí. Skrz Horský Badachšán vznikla jedna z hlavních cest na západní trhy.\n\nPřes propustnou, obtížně kontrolovatelnou hranici se drogy pašují do města Chorog, pak po Pamírské dálnici do kyrgyzského Oš a poté dále do Moskvy. Toto pašování mělo za důsledek vzestup narkomafií a někteří politologové hovoří o tomto regionu jako o \"středoasijské Sicílii\".\n"}
{"id": "734586", "url": "https://cs.wikipedia.org/wiki?curid=734586", "title": "Pinot", "text": "Pinot\n\nPinot může označovat:\n\n"}
{"id": "734587", "url": "https://cs.wikipedia.org/wiki?curid=734587", "title": "Rudolf Jung", "text": "Rudolf Jung\n\nRudolf Jung (16. dubna 1882 Plasy – 11. prosince 1945 Praha) byl sudetoněmecký a československý politik, meziválečný poslanec Národního shromáždění za Německou národně socialistickou stranu dělnickou.\n\nByl evangelického vyznání. Vychodil národní a reálnou školu v Jihlavě a Vysokou školu technickou ve Vídni. Už během vídeňských studií byl aktivní ve studentské organizaci. Sloužil jako jednoroční dobrovolník u Rakousko-uherského námořnictva. Potom pracoval jako strojní inženýr u rakouských státních drah ve Floridsdorfu, Liberci a Jihlavě. Po roce 1918 byl technickým radou u Československých státních drah. Předčasně pak byl penzionován. Zasedal v obecním zastupitelstvu v Jihlavě.\n\nUž počátkem 20. století se angažoval v okruhu tehdejší Německé dělnické strany, předchůdkyně pozdější DNSAP. V programové revizi na stranickém sjezdu roku 1913 v Jihlavě se Jung osobně podílel vypracování ostře antisemitského a mírně antislovanského programu. Právě v oblasti německého jazykového ostrova na Jihlavsku si Jung získal značný vliv na voličstvo a v politice se angažoval i po vzniku Československa. Ve 20. letech již byl mezi stranickými špičkami DNSAP a předsedal této straně. V roce 1929 jeho vliv vzrostl poté, co ho podpořila skupina mladých nacionálně socialistických aktivistů, která se postavila proti politice starších funkcionářů. V rámci DNSAP byl rovněž předsedou její moravsko-slezské zemské organizace. Zastával funkci člena vedení Říšského svazu německých železničářů.\n\nV zemských volbách roku 1913 byl zvolen na Moravský zemský sněm za všeobecnou německou kurii, obvod Nový Jičín, Moravská Ostrava, Valašské Meziříčí atd. Poslancem byl do roku 1914.\n\nV parlamentních volbách v roce 1920 získal poslanecké křeslo v Národním shromáždění. Mandát obhájil v parlamentních volbách v roce 1925 i parlamentních volbách v roce 1929. Podle údajů k roku 1930 byl povoláním radou státních drah ve výslužbě v Opavě.\n\nV roce 1932 probíhal soudní proces s členy spolku Volkssport. Poté, co se prokázalo propojení mezi československou DNSAP a německými nacisty, začal proces zbavení imunity čtyř poslanců DNSAP včetně Junga. Strana se pak sama v září 1933 rozpustila. V říjnu 1933 poté, co se poslanecký klub německých národních socialistů rozešel, se Jung stal dočasně nezařazeným poslancem. Již v listopadu 1933 byl ale, stejně jako všichni další bývalí poslanci DNSAP, zbaven mandátu. V tu dobu ale již se nacházel mimo území republiky. Prchl spolu s Hansem Krebsem do Německa. Podle jiného zdroje byl 4. října 1933 zatčen a po sedm měsíců zadržován v Praze na Pankráci.\n\nV Německu se pak politicky angažoval jako člen NSDAP a jednotek SS. Od roku 1936 byl za NSDAP členem totalitního Říšského sněmu. Zastupoval volební okrsek 18 (Westfalen Süd). V roce 1938 se uváděl jako Oberführer SS a docent na Německé vysoké škole pro politiku a diplomacii. Po konci války byl zadržen československými úřady a uvězněn. Ve vězení spáchal sebevraždu.\n"}
{"id": "734591", "url": "https://cs.wikipedia.org/wiki?curid=734591", "title": "Josef Juran", "text": "Josef Juran\n\nJosef Juran (12. února 1885 Rudka – 26. prosince 1963 Brno) byl československý politik, meziválečný i poválečný člen Národního shromáždění za Komunistickou stranu Československa a člen odboje za 2. světové války.\n\nPocházel z rodiny horníků. Vyučil se slévačem v Brně. Před první světovou válkou působil ve Vídni, Budapešti a Štýrském Hradci. Po válce se zapojil do dělnického hnutí na Brněnsku. Byl aktivní jako organizátor dělnických protestů a stávek, za což byl politicky stíhán a vězněn. Zpočátku se angažoval v Československé sociálně demokratické straně dělnické, ale roku 1921 patřil mezi spoluzakladatele KSČ. Působil na místní úrovni jako komunistický starosta města Rosice v letech 1938–1939.\n\nV parlamentních volbách v roce 1925 získal poslanecké křeslo v Národním shromáždění. Mandát obhájil v parlamentních volbách v roce 1929. Podle údajů k roku 1930 byl profesí slévačem v Rosicích u Brna. V parlamentních volbách v roce 1935 získal senátorské křeslo v Národním shromáždění. V senátu setrval do prosince 1938, kdy jeho mandát zanikl v důsledku rozpuštění KSČ.\n\nBěhem války působil od roku 1943 jako člen československé vojenské jednotky v Sovětském svazu. Znovu se do parlamentu vrátil po válce. V letech 1954-1963 zasedal opět v Národním shromáždění (po roce 1960 Národní shromáždění Československé socialistické republiky).\n\nK roku 1954 se profesně uvádí jako člen Ústřední revizní komise KSČ a tajemník Krajského výboru KSČ Brno. V letech 1945–1953 byl členem a v období let 1950–1953 předsedou Krajského výboru KSČ v Brně. Zastával i vysoké stranické funkce na celostátní úrovni. VIII. sjezd KSČ ho zvolil členem Ústřední revizní komise KSČ. Do této funkce ho zvolil i X. sjezd KSČ a XI. sjezd KSČ. Na celostátní konferenci KSČ 18. prosince 1952 byl zvolen kandidátem Ústředního výboru Komunistické strany Československa. V roce 1955 získal Řád republiky a roku 1960 Řád Klementa Gottwalda.\n\nPřispíval do brněnského listu Rovnost a byl členem redakční rady tohoto deníku. V roce 1955 vyšla o činnosti Josefa Jurana kniha \"Za socialistickou republiku\", v níž je obsažen výbor z jeho projevů v meziválečné sněmovně a senátu. V roce 1979 pak v nakladatelství Blok vyšla životopisná kniha \"Josef Juran, poslanec a senátor KSČ\", jejímž autorem byl Otakar Franěk. Po Josefu Juranovi byla pojmenovaná v letech 1948–1975 Juranova nemocnice v Brně-Králově Poli (původně soukromé sanatorium MUDr. Jana Navrátila), jméno tohoto komunistického politika nesl n. p. Juranovy závody Brno, v Rosicích pak Juranovo náměstí (nynější Komenského náměstí) a kulturní dům. V Brně a Rosicích mu byly vztyčeny sochy (po roce 1989 odstraněné).\n\n"}
{"id": "734593", "url": "https://cs.wikipedia.org/wiki?curid=734593", "title": "Bruno Kafka", "text": "Bruno Kafka\n\nBruno Kafka (27. září 1881 Praha – 12. července 1931 tamtéž) byl rakousko-uherský a československý právník, vysokoškolský pedagog a politik židovského původu, meziválečný poslanec Národního shromáždění za Německou demokratickou svobodomyslnou stranu a Německé pracovní a volební společenství.\n\nJeho otec byl pražským advokátem. Bruno vystudoval gymnázium v Praze a pražskou německou univerzitu. Roku 1904 byl promován na doktora práv. Následně ještě studoval v Heidelbergu a Lipsku. Roku 1907 se stal privátním docentem pro občanské právo na Právnické fakultě pražské německé univerzity. Roku 1912 se stal mimořádným profesorem na této škole.\n\nOd roku 1919 byl na pražské německé univerzitě řádným profesorem. Byl aktivní v pražském veřejném životě. Angažoval se v německé Společnosti pro vědy a umění a v otázkách rozvoje německého divadla v Praze. Za první světové války stál v čele pražského válečného zásobovacího úřadu.\n\nOd roku 1916 byl předsedou malé Německé pokrokové strany, která se po vzniku Československa změnila na Německou demokratickou svobodomyslnou stranu (DDFP).\n\nV parlamentních volbách v roce 1920 získal poslanecké křeslo v Národním shromáždění za Německou demokratickou svobodomyslnou stranu. Do parlamentu se vrátil až po parlamentních volbách v roce 1929. Kandidoval nyní za koalici Německé volební společenství, do níž vstoupil Německý svaz zemědělců, menší Karpatoněmecká strana a Kafkova domovská strana Německé pracovní a volební společenství (DAWG). Byl pak členem poslaneckého klubu Německého svazu zemědělců, od roku 1930 jen jako hospitant. Po jeho smrti nastoupil na jeho poslanecký post Franz Bacher. V parlamentu se zaměřoval na otázky zahraniční politiky. Reprezentoval německou menšinu v Praze.\n\nV zemských volbách roku 1928 byl zvolen i do Českého zemského zastupitelstva.\n\nPatřil mezi zakladatele formace DAWG, kam přivedl skupinu bývalých členů Německé demokratické svobodomyslné strany. V rámci DAWG patřil ke stoupencům spolupráce s ČSR a s vládní koalicí.\n\nPodle údajů k roku 1930 byl povoláním univerzitním profesorem v Praze. Na akademický rok 1931/1932 byl zvolen rektorem pražské německé univerzity, ale do funkce už nenastoupil, protože zemřel v červenci 1931. Zemřel po \"těžkém utrpení\" na rakovinu. \"Národní listy\" v nekrologu ocenily, že \"jeho projevy v parlamentě vynikaly věcností a jako politický odpůrce byl vždy gentlemanem\".\n\nJeho synem byl ekonom Alexandre Kafka. Jeho bratrancem byl spisovatel Franz Kafka.\n\n"}
{"id": "734595", "url": "https://cs.wikipedia.org/wiki?curid=734595", "title": "125 (autobusová linka v Praze)", "text": "125 (autobusová linka v Praze)\n\nAutobusová linka 125 byla v síti městské hromadné dopravy v Praze v provozu ve dvou různých obdobích, pokaždé v jiné trase. Poprvé nahradila trolejbusovou linku 51 v trase z centra města do Dejvic, kde jezdila v letech 1959–1993, podruhé byla zavedena roku 2010 jako expresní linka z Jižního Města na Smíchov, jako první městská linka využívající Městského okruhu.\n\n30. června 1959 byla zrušena trolejbusová linka 51 v trase Bořislavka – U Matěje, čímž započalo postupné rušení trolejbusové dopravy v Praze. Od 1. července do 31. srpna 1959 byla pod stejným číslem provozována autobusy. Tato první řádná trolejbusová trať v Praze totiž byla zcela izolovaná od ostatních trolejbusových tratí a plány ze 40. let na její prodloužení do Bubenče nebo až do centra Prahy se nikdy neuskutečnily.\n\nDne 1. září 1959 byla zavedena nová linka číslo 125 (Bořislavka–Revoluční, přes zastávky Hanspaulka, Dyrinka, Špitálka, U Matěje, Juliska, Na Santince, Zelená, Pohraniční stráže) v celotýdenním provozu. Linka využívala Letenský tunel. Později byla zřízena ještě zastávka Letenské náměstí. Výstupní zastávka Revoluční byla umístěna v ulici Řásnovka na Starém Městě. Nástupní zastávka byla v ulici Nové mlýny, avšak po nějakou dobu a pak znovu od konce 70. let byla i nástupní zastávka v ulici Řásnovka. U obou konečných linka navazovala na tramvajovou dopravu.\n\n15. prosince 1960 došlo ke změně trasy v oblasti Bubenče. Místo přes zastávku Pohraniční stráže (v ulici Československé armády) byla linka vedena přes zastávky J. M. Sverdlova, Sibiřské náměstí a Wolkerova.\n\n17. června 1963 byla souběžně s linkou 125 zavedena posilová linka 131 v trase U Matěje – Revoluční. Od 1. října 1967 však byla linka 131 ze Sibiřského náměstí odkloněna na konečnou zastávku Špejchar. Na lince 125 byla od 20. listopadu 1967 část spojů v ranní špičce pracovního dne vedena pouze v trase Revoluční – Na Santince, zkrácené spoje z jízdního řádu vymizely až od 26. srpna 1974.\n\nOd 1. února 1971 do 9. května 1974 byla dosavadní linka 125 zařazena do systému překryvných linek a proto byla přečíslována na 225. Se zahájením provozu první trasy metra však bylo toto rozlišení zrušeno a linka dostala zpět původní číslo 125.\n\nOd 16. února 1976 byla k lince 125 zřízena dočasně ještě posilová linka X-125, která jezdila v přepravních špičkách pracovního dne (v roce 1977 pravděpodobně jen v ranní špičce) jen v úseku Revoluční – Na Santince. Tato linka byla zrušena 13. srpna 1978. Současně došlo od 13. srpna 1978 k další změně trasy, při které byla obousměrně zavedena zastávka Nádraží Bubeneč (v jednom směru v ulici U hřbitova, dnes Antonína Čermáka, ve druhém směru v ulici Goetheho). Od 15. února 1986 se linka 125 vrátila v této oblasti do původní stopy a kolem nádraží Bubeneč byla místo ní vedena linka 131.\n\nV roce 1990 dostala zastávka Revoluční nový název Řásnovka a zastávka J. M. Sverdlova název Rooseveltova.\n\nO letních prázdninách 1992 byl provoz linky omezen na období v pracovních dnech do 20 hodin. 26. února 1993 jezdila linka naposledy, byla zcela zrušena, z důvodu optimalizace a kvůli dopravním zácpám v oblasti Korunovační ulice a Letenského tunelu, a náhradou byla posílena linka 131.\n\nLinku provozovaly Dopravní podniky hl. m. Prahy, doloženo je vypravování z garáží Dejvice a Libeň. V období od 1. června 1989 do 30. června 1991 zajišťoval část výkonů pro DP Praha dopravce ČSAD KNV Praha 107 – závod Slaný. V posledním období bylo na linku v pracovních dnech vypravováno 6 vozidel.\n\nV roce 2006 vznesla městská část Praha 6 požadavek na znovuzavedení linky 125, a to v trase Hradčanská – U Matěje – sídliště Baba. Záměr však nebyl realizován a na sídliště Baba dodnes veřejná doprava nejezdí. Veřejná doprava zde již jezdí (linka 216 v trase Sídliště Baba - Poliklinika Petřiny).\n\nExpresní linka mezi Jižním Městem a Smíchovem byla zavedena po zprovoznění jižní části Pražského okruhu a zákazu vjezdu kamionů nad 12 tun po Jižní spojce, jímž se Jižní spojka značně uvolnila.\n\nPodle původních záměrů měla být linka pilotním projektem rychlíkové linky ve vyhrazeném jízdním pruhu. Ke zřízení vyhrazených pruhů však nakonec nedošlo.\n\nPoprvé vyjela na jeden den v úterý 21. září 2010 v rámci Evropského týdne mobility. O předváděcí jízdy byl velký zájem a zároveň byla ověřena a potvrzena reálnost plánované jízdní doby. Od 1. října 2010 začala jezdit každodenně. Rychle si získává oblibu cestujících a proto byla od té doby již čtyřikrát posílena.\n\nOd 1. září 2012 byla linka 125 prodloužena o úsek \"Horčičkova–Skalka\", jako náhrada za zrušenou autobusovou linku 271. Od 1. září 2012 jezdí v pracovních dnech v kratších intervalech a také je provozována celotýdenně v kloubových vozech (SOR NB 18, Irisbus Citybus 18M, Karosa B 961, Karosa B 941, Karosa B 741). Linka je jako metropolitní linka (zkráceně metrobus), tedy páteřní kapacitní autobusová linka s kratšími intervaly, celotýdenně a s preferencí v provozu.\n\nDůvodem sloučení autobusových linek 125 a 271 je nabídka velmi oblíbeného přímého spojení na Smíchov i pro petrovické a hornoměcholupské obyvatele. Je dobré podotknout, že obě linky jsou jedny z nejspolehlivějších autobusových linek v městské hromadné dopravy v Praze.\n\nProvozovatelem linky je Dopravní podnik hl. m. Prahy, linka je plně začleněna do Pražské integrované dopravy a platí na ní běžný tarif městských linek. ROPID nezveřejnil informaci, jakým způsobem byl tento dopravce vybrán.\n\nNa linku byly po zahájení nasazovány výhradně nové vozy SOR NB 12, které umožňují využít vyšší povolenou rychlost na Jižní spojce. Od 19. října 2011 jsou v pracovních dnech nasazovány kloubové vozy SOR NB 18. Od 1. září 2012 jsou každý den nasazovány kloubové vozy (SOR NB 18, Irisbus Citybus 18M, Karosa B 961, Karosa B 941, Karosa B 741). Díky tomu jsou všechny (od 1. září 2012 skoro všechny) vozy na lince 125 nízkopodlažní, čili s bezbariérovým přístupem. Vozy jsou vypravovány z garáží Řepy a Hostivař.\n\nV autobusech linky 125 byl také testovací projekt „voňavé autobusy“ od 7. února 2011 do 6. března 2011, který měl zpříjemnit cestu. Na projekt byly různé ohlasy. Dopravce nakonec oznámil konec projektu, protože by prý stál ročně 31 milionů korun, což v době úspor je nezanedbatelná částka.\n\nTrasa linky byla zvolena tak, aby vedla na Jižním Městě středem a vhodně navazovala na ostatní autobusové linky.\n\nCelá 14kilometrová trasa trvá 23 minut. Jízdní doby odpovídají pásmu špičky pracovního dne (7–19 hodin), v dalších pásmech je celková jízdní doba o minutu, dvě a tři kratší v závislosti na čase a směru jízdy.\n\nCelá 24kilometrová trasa trvá 47 minut.\nJízdní řád je sestavován tak, aby v období delších intervalů linka ve stanici Smíchovské nádraží navazovala na metro B zejména směrem na Zličín.\n\nJižní Město, směr Smíchovské nádraží\nSmíchovské nádraží, směr Jižní Město\nSmíchovské nádraží; Bachova od 18. 2. 2012 (Háje), směr Skalka\nSkalka; Nádraží Hostivař, směr Smíchovské nádraží\n\n\n"}
{"id": "734599", "url": "https://cs.wikipedia.org/wiki?curid=734599", "title": "Josef Kalaš", "text": "Josef Kalaš\n\nJosef Kalaš (1. února 1890 Vykáň – 2. června 1933 Praha) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nPocházel z chudých poměrů. Nemohl proto studovat na gymnáziu. Učil se soukromě. Až později ve věku 23 let složil gymnaziální zkoušky ze čtvrtého ročníku a začal studovat. V prosinci 1924 byl promován na doktora práv. Byl aktivní i veřejně. Angažoval se ve studentských organizacích (\"Sdružení agrárních akademiků\"). Zaměřoval se na obhajobu zájmů majitelů domů. Účastnil se mezinárodních bytových kongresů. Byl zvolen předsedou výkonného výboru odborové organizace Československý domov. Podle údajů k roku 1930 byl profesí předsedou výkonného výboru československého Domova v Praze. Tato organizace utvořila alianci s agrární stranou. Stal se členem výkonného výboru agrární strany. Byl také členem výboru advokátní komory v Praze.\n\nV parlamentních volbách v roce 1929 získal za Republikánskou stranu zemědělského a malorolnického lidu (agrárníky) mandát v Národním shromáždění.\n\nZemřel v červnu 1933 ve věku 43 let.\n\nPo jeho smrti jej na poslaneckém postu vystřídal Vladislav Brdlík.\n\n"}
{"id": "734603", "url": "https://cs.wikipedia.org/wiki?curid=734603", "title": "Dostihová dráha Brno-Dvorska", "text": "Dostihová dráha Brno-Dvorska\n\nDostihová dráha Brno-Dvorska ve dostihové závodiště na jihovýchodě Brna v obci Dvorska v městské částí Brno-Tuřany. Dráha byla založena roku 1997. Dostupná autobusovou linkou 48, zastávka Vlčková. \n\nDostihy na dostihový dráze v Brně-Dvorskách se konají již od roka 1997. Dráha měla 900 m a pouze 4 skoky. V roce 2000 se dráha rozšířila. \n\nZávodiště patří do kategorie C, kategorie dostihů: III–V. Délka rovinové dráhy činí 1 200m, pískové dráhy 1 400 m, šířka skoků je 15 m, počet skoků 10\n\nKaždoročně se zde běhají 3 dostihové dny za rok. Typické měsíce jsou: Duben, Červen a Říjen. Klasicky se konají 8 dostihových dní, 5 rovinových a 3 steeplechase dostihy. Také se zde konají dostihy poníků zařazený do Pony Ligy za podpory Jockey Clubu ČR. \n\nDostihové dny pro rok 2019: \n\n13.4.2019 sobota od 14:00 hodin \n\n15.6.2019 sobota \n\n5.10.2019 sobota \n\n"}
{"id": "734605", "url": "https://cs.wikipedia.org/wiki?curid=734605", "title": "Juraj Kaliňák", "text": "Juraj Kaliňák\n\nJuraj Kaliňák (13. července 1899 – 7. srpna 1980) byl československý politik a poslanec Národního shromáždění za Republikánskou stranu zemědělského a malorolnického lidu (agrárníky).\n\nPodle údajů k roku 1930 byl profesí zemědělcem ve Vyšném Svidníku.\n\nV parlamentních volbách v roce 1929 získal mandát v Národním shromáždění.\n\n"}
{"id": "734606", "url": "https://cs.wikipedia.org/wiki?curid=734606", "title": "Ladislav Benýšek", "text": "Ladislav Benýšek\n\nLadislav Benýšek (* 24. března 1975 v Olomouci) je bývalý český hokejový obránce.\nHrál v National Hockey League za tým Edmonton Oilers a Minnesota Wild.\n\nV roce 1994 byl draftován v NHL týmem Oilers v 11. kole 1994 (266. celkově) poté, co strávil minulé sezony v jeho rodném městě hrál za tým HC Olomouc z české ligy. Kvůli draftu, přiletěl do Severní Ameriky, a strávil sezónu 1994-95 s Cape Breton Oilers na farmě.\n\nBenýšek se vrátil do Evropy pro příští dvě sezony, hrál za Olomouc a HC Sparta Praha. Poté opět strávit nějaký čas v Severní Americe, kde odehrál svoji první sezónu v NHL v ročníku 1997-98, ale po dvou zápasech se opět ocitl na farmě, kde hrál za Hamilton Bulldogs. Až na jednu výjimku od (Mighty Ducks of Anaheim) strávil na Spartě Praha.\n\nV roce 2000 v NHL hrál za Minnesota Wild, kde strávil celý ročník. Pro příští dvě sezóny se nic nezměnilo. V jeho třetí sezóně s Wild hrál jen 14 zápasů, než byl poslán do AHL do Houston Aeros. Po ukončení sezóny se vrátil do Evropy, kde se připojil k HIFK ve Finsku. V roce 2006 se vrátil do Sparty Praha, kde byl pouhou jednu sezonu, než se přestěhoval do Francie do Dragons de Rouen. Sezónu 2008/09 strávil v týmu Totempo HvIK. Od roku 2009 působil v Italských klubech - (HC Fassa, Asiago Hockey 1935, SV Kaltern/Caldaro a HC Valpellice). Jeho posledním působištěm bylo v Braehead Clan hrající Elite Ice Hockey League.\n\n\n\n"}
{"id": "734617", "url": "https://cs.wikipedia.org/wiki?curid=734617", "title": "Masarykovo náměstí (Pelhřimov)", "text": "Masarykovo náměstí (Pelhřimov)\n\nMasarykovo náměstí v Pelhřimově je přirozeným centrem historického centra města, v jeho blízkosti se nachází většina městských památek. Náměstí vzniklo při založení města ve 12. století. Pelhřimov se stal trhovým centrem aglomerace (blízko vrchu Křemešníku se těžilo i stříbro) a nové město potřebovalo i náměstí.\n\nNáměstí má barokní ráz s podloubím po celém obvodu, několik domů je pozdně renesančních. Nachází se zde také kostel svatého Bartoloměje, v němž byl za první republiky děkanem přítel sochaře Františka Bílka spisovatel František Bernard Vaněk, který zahynul v koncentračním táboře v Dachau.\n\nNa místě původní tvrze se nalézá barokní zámek a před ním socha svatého Václava se štítem a praporcem. Dále se tu nachází socha svatého Jana Nepomuckého a raně barokní pískovcová kašna se sochou svatého Jakuba Většího.\n\nZnámý je i jednoduchý orloj se dvěma kozorohy na zámecké vížce.\n"}
{"id": "734619", "url": "https://cs.wikipedia.org/wiki?curid=734619", "title": "Jeremy Spencer", "text": "Jeremy Spencer\n\nJeremy Spencer (* 4. července 1948, Hartlepool, County Durham, Anglie) je britský kytarista, nejvíce známý jako zakládající člen skupiny Fleetwood Mac, se kterou byl v roce 1998 uveden do Rock and Roll Hall of Fame. Ve skupině Fleetwood Mac hrál v letech 1967-1971.\n\n\n\n"}
{"id": "734621", "url": "https://cs.wikipedia.org/wiki?curid=734621", "title": "Othmar Kallina", "text": "Othmar Kallina\n\nOthmar Kallina (10. září 1889 Hustopeče – 12. května 1945 Praha) byl československý politik německé národnosti a meziválečný poslanec Národního shromáždění za Německou nacionální stranu.\n\nVychodil reálnou školu v rodných Hustopečích a zemskou vyšší reálnou školu v Brně. Pak absolvoval Vysokou školu technickou v Brně a získal titul diplomovaného inženýra. Od roku 1910 pracoval v různých stavebních firmách. V letech 1914–1916 byl stavebním komisařem.\n\nByl členem studentského německého burschenschaftu Arminia v Brně a Constantia v Praze, předsedou brněnského německého studentského spolku a předsedou brněnské skupiny Svazu Němců severní Moravy. Za první světové války bojoval v rakousko-uherské armádě. V roce 1919 se stal ředitelem vodárny v Karlových Varech. Podle údajů k roku 1929 byl povoláním úředně autorizovaný civilní inženýr a ředitel vodárny v Karlových Varech.\n\nV parlamentních volbách v roce 1920 získal poslanecké křeslo v Národním shromáždění za Německou nacionální stranu. Mandát obhájil v parlamentních volbách v roce 1925 i parlamentních volbách v roce 1929.\n\nPatřil mezi nejužší vedení Německé nacionální strany na Moravě. V roce 1932 vyzval k ustavení Sudetoněmeckého nouzového parlamentu, kde měly politické strany a zástupci jednotlivých společenských vrstev německé menšiny řešit ekonomickou situaci. Apel zůstal bez odezvy. Po zrušení Německé nacionální strany přešel koncem roku 1933 do nově zřízeného poslaneckého klubu \"Klub deutsch-völkischer Abgeordneten\". Téhož roku se podílel na přípravě jednoho z prvních veřejných prohlášení Konrada Henleina ohledně vznikající nové německé politické strany (pozdější Sudetoněmecká strana).\n\nV roce 1938 se stal členem NSDAP. Od roku 1940 působil jako ředitel odbočky říšského zbrojního ministerstva v Praze. Zemřel v květnu 1945, když v Praze spáchal sebevraždu z obavy před zatčením.\n\nJeho dědečkem byl právník a politik Josef Demel, který během revolučního roku 1848 zasedal coby poslanec Říšského sněmu.\n"}
{"id": "734623", "url": "https://cs.wikipedia.org/wiki?curid=734623", "title": "Mark Nauseef", "text": "Mark Nauseef\n\nMark Nauseef (* 11. června 1953, Cortland, New York, USA) je americký bubeník, byl členem skupin Thin Lizzy, Ian Gillan Band, Elf a dalších. V roce 1972 odehrál britské turné se skupinou The Velvet Underground. Toho roku byl povolán do armády, avšak neprošel testy. Mezi další hudebníky, se kterými spolupracoval, patří například Jack Bruce, Bill Laswell, Hamza El Din a další. Podílel se také na projektu \"G-Force\" Gary Moorea.\n\n"}
{"id": "734626", "url": "https://cs.wikipedia.org/wiki?curid=734626", "title": "Phil Bloom", "text": "Phil Bloom\n\nPhil Bloom (* 27. listopadu 1945, Berkel en Rodenrijs) je holandská umělkyně, fotografka, konferenciérka a herečka, která se objevila jako první zcela nahý člověk v holandské televizi dne 28. července 1967. Je členkou mezinárodního hnutí výtvarníků Fluxus.\n\nNarodila se 27. listopadu 1945 v Berkel en Rodenrijs a dnes žije v Antwerpách.\n\n"}
{"id": "734627", "url": "https://cs.wikipedia.org/wiki?curid=734627", "title": "Tremonton", "text": "Tremonton\n\nTremonton je město v Utahu ve Spojených státech amerických. Podle sčítání lidu v roce 2010 v něm žilo celkem 7647 obyvatel. V roce 1937 se zde narodil olympijský medailista a světový rekordman v hodu diskem Jay Silvester. Město se stalo známým zejména díky dobře zdokumentovanému případu výskytu UFO nedaleko města v roce 1952.\n\nTremonton se nachází v blízkosti křižovatky amerických dálnic Interstate 15 a Interstate 84. Město má dvě oficiální slogany: \"Přátelské a progresivní místo\" a \"Město s budoucností\". Mezi hlavní zaměstnavatele patří společnost \"Malt-O-Meal\", která vyrábí cereálie a \"Intertape Polymer Group, Inc.\"\n\nV roce 2010 byl průměrný příjem rodiny ve městě 49 100 amerických dolarů. Muži měli průměrný příjem 36 764 dolarů, a ženy 22 149 dolarů. Zhruba 10 % populace žilo pod hranicí chudoby.\n\nDne 2. července 1952 objevily na obloze nedaleko města Tremonton neznámé objekty. Tyto objekty natočil na barevný film americký vojenský kameraman, který místem shodou okolností projížděl a měl po ruce potřebné vybavení. Následně se tímto případem zabývalo Námořnictvo Spojených států amerických, Letectvo Spojených států amerických a další americké instituce.\n\n"}
{"id": "734630", "url": "https://cs.wikipedia.org/wiki?curid=734630", "title": "Seznam hokejistů draftovaných týmem Edmonton Oilers", "text": "Seznam hokejistů draftovaných týmem Edmonton Oilers\n\nToto je kompletní seznam hokejistů, kteří byli draftováni v NHL do týmu Edmonton Oilers. To zahrnuje každého hráče, který byl draftován, bez ohledu na to, zda hrál za tým.\n\n"}
{"id": "734631", "url": "https://cs.wikipedia.org/wiki?curid=734631", "title": "Sean Tyas", "text": "Sean Tyas\n\nSean Tyas je americký DJ a producent elektronické taneční hudby, především trancu.\n\nPůvodem z Long Islandu, New York, Sean se začal zajímat o elektronickou hudbu v roce 1991, když si poslechl kazetu s různými elektronickými skladbami od skupiny O'Fortuna. Od té doby začal poslouchat to, co se v té době řadilo pod hudební žánr techno. S vlastní hudební produkcí začal na přelomu let 2000 a 2001 s využitím softwaru Impulse Tracker v operačním systému Microsoft DOS.\n\nV roce 2004 se přestěhoval do Německa kde začal pracovat na produkci pro DJe Beama. Následovalo stěhování za atraktivnějšími možnostmi do Švýcarska, kde vytvořil několik úspěšných singlů pro Dave202. Sean žije ve Švýcarsku i dnes se svoji manželkou Mirellou, původem Švýcarkou.\n\nV roce 2008, se stal rezidentem na Sheffieldské trancové noci \"Off The Rails\".\n\nSean uvádí každé pondělí večer internetovou rádio show jménem \"Tytanium Sessions\" pro trancovou stanici Afterhours. Tato show je také distribuována přes iTunes Store formou podcastu.\n\n"}
{"id": "734633", "url": "https://cs.wikipedia.org/wiki?curid=734633", "title": "The Zombies", "text": "The Zombies\n\nThe Zombies je britská rocková skupina, založená v roce 1961. V letech 2001-2010 ve skupině hrál Keith Airey, bratr Dona Aireyho ze skupiny Deep Purple.\n\n\n"}
{"id": "734635", "url": "https://cs.wikipedia.org/wiki?curid=734635", "title": "Antonín Kaňourek", "text": "Antonín Kaňourek\n\nAntonín Kaňourek (17. srpna 1886 Strunkovice nad Blanicí – 22. března 1972 Prachatice) byl československý rolník, novinář, politik a meziválečný poslanec Národního shromáždění za Československou stranu lidovou.\n\nOd počátku 20. století se angažoval v křesťanském hnutí. Vynikal jako řečník. V letech 1908-1914 působil jako předseda Sdružení venkovské mládeže v Čechách a po boku Václava Myslivce též coby člen Sdružení českých katolických zemědělců pro Království české. Roku 1912 spolu s Myslivcem založili Křesťansko-sociální stranu lidovou. Byl redaktorem \"Selské omladiny\", což byla příloha \"Selských listů\".\n\nV parlamentních volbách v roce 1925 získal mandát v Národním shromáždění za Československou stranu lidovou. Obhájil ho v parlamentních volbách v roce 1929. Podle údajů k roku 1929 byl profesí rolníkem ve Strunkovicích nad Blanicí.\n\nV 50. letech odmítal vstoupit do JZD, a proto byl označen za vesnického kulaka. Jeho rodina byla perzekvována, ale nátlaku odolal a svým ideálům se nezpronevěřil.\n\n"}
{"id": "734639", "url": "https://cs.wikipedia.org/wiki?curid=734639", "title": "Rod Argent", "text": "Rod Argent\n\nRod Argent (* jako Rodney Terence Argent; 14. června 1945, St Albans, Hertfordshire, Anglie) je britský klávesista a zpěvák. V roce 1961 stál u zrodu skupiny The Zombies. V roce 1968, po rozpadu Zombies, založil novou skupinu s názvem Argent, podle jeho příjmení.\n\n"}
{"id": "734642", "url": "https://cs.wikipedia.org/wiki?curid=734642", "title": "Rudolf Kasper", "text": "Rudolf Kasper\n\nRudolf Kasper (29. listopadu 1896 Horní Dřevíč – 31. ledna 1947 Sovětská okupační zóna Německa) byl československý politik německé národnosti a meziválečný poslanec Národního shromáždění za Německou národně socialistickou stranu dělnickou.\n\nPodle údajů k roku 1930 byl povoláním dělnickým tajemníkem v Ústí nad Labem.\n\nV parlamentních volbách v roce 1929 získal za Německou národně socialistickou stranu dělnickou poslanecké křeslo v Národním shromáždění. V rámci DNSAP předsedal vlivné odborové organizaci Odborový svaz německých dělníků.\n\nV říjnu 1933 opustil poslanecký klub německých národních socialistů a stal se členem nového klubu \"Sudetendeutsche parlamentarische Vereinigung\". Již v listopadu 1933 byl ale, stejně jako všichni další bývalí poslanci DNSAP, zbaven mandátu.\n\nPo zániku DNSAP přešel v 2. polovině 30. let do nově vzniklé Sudetoněmecké strany. Zde se v roce 1936 stal představitelem frakce, která se pokusila o eliminaci vlivu Waltera Branda a dalších bývalých stoupenců okruhu \"Kameradschaftsbundu\". Kasper požadoval radikálnější politiku a sociální recepty inspirované sousedním nacistickým Německem. Konrad Henlein se ale zpočátku postavil proti němu a věc musel řešit stranický soud. Až v roce 1937 bylo Kasperovi dáno za pravdu a vliv bývalých nacionálních socialistů v SdP vzrostl.\n\nPo roce 1938 se politicky angažoval jako člen NSDAP a jednotek SS.\n\nNa konci války byl zadržen sovětskými okupačními úřady v Německu. Dne 31. ledna 1947 byl na neznámém místě v sovětské okupační zóně Německa umučen příslušníky sovětské, komunistické, tajné policie - NKVD.\n\n"}
{"id": "734644", "url": "https://cs.wikipedia.org/wiki?curid=734644", "title": "Franz Kaufmann", "text": "Franz Kaufmann\n\nFranz Kaufmann (5. dubna 1876 Hrbovice – 27. dubna 1939 České Budějovice) byl československý politik německé národnosti a meziválečný poslanec Národního shromáždění za Německou sociálně demokratickou stranu dělnickou v ČSR.\n\nByl synem mlynáře. Vystudoval národní školu v Krupce a reálnou školu v Teplicích. Chtěl studovat medicínu, ale záměr mu nevyšel. Za první světové války bojoval na Volyni a v Tyrolsku.\n\nPůvodní profesí byl zámečníkem a soustružníkem kovů. Působil v Teplicích, Saské Kamenici, Brandenburgu, Vídni a Chomutově. Od přelomu 19. a 20. století byl aktivní v rakouské sociální demokracii. Působil jako odborový funkcionář mezi německými kovodělníky v českých zemích. Od roku 1906 byl redaktorem listu \"Volksrecht\" v Ústí nad Labem. Od roku 1919 zastával funkci předsedy německého odborového svazu kovodělníků v ČSR. Funkci si podržel až do roku 1938. Byl rovněž náměstkem starosty Chomutova. Roku 1918 byl členem německé národní rady v Chomutově.\n\nPodle údajů k roku 1929 byl profesí předsedou mezinárodního svazu kovodělníků v Chomutově.\nV parlamentních volbách v roce 1920 získal za Německou sociálně demokratickou stranu dělnickou v ČSR poslanecké křeslo v Národním shromáždění. Mandát obhájil v parlamentních volbách v roce 1925 i parlamentních volbách v roce 1929.\n\nZa nacistického režimu byl pronásledován a je zmiňován jako oběť nacismu.\n\n"}
{"id": "734645", "url": "https://cs.wikipedia.org/wiki?curid=734645", "title": "Mistrovství světa v házené mužů 1999", "text": "Mistrovství světa v házené mužů 1999\n\n16. mistrovství světa v házené proběhlo ve dnech 2. – 15. 6. v Egyptě.\n\nMistrovství se zúčastnilo 24 mužstev, rozdělených do čtyř šestičlenných skupin. První čtyři týmy postoupily do play off, kde se hrálo o medaile, mužstva na pátém a šestém místě z turnaje vypadla. Mistrem světa se stal tým Švédska.\n\n Tunisko – Argentina 23:19 (9:8)\n\n2. Června 1999 (16:30) – Káhira\n\n2. Června 1999 (18:30) – Káhira\n\n2. Června 1999 (20:30) – Káhira\n\n3. Června 1999 (16:30) – Káhira\n\n3. Června 1999 (18:30) – Káhira\n\n3. Června 1999 (20:30) – Káhira\n\n4. Června 1999 (16:30)- Káhira\n\n4. Června 1999 (18:30) – Káhira\n\n4. Června 1999 (20:30) – Káhira\n\n6. Června 1999 (16:30) – Káhira\n\n6. Června 1999 (18:30) – Káhira\n\n6. Června 1999 (20:30) – Káhira\n\n7. Června 1999 (16:30) – Káhira\n\n7. Června 1999 (18:30) – Káhira\n\n7. Června 1999 (20:30) – Káhira\n\n Egypt – Brazílie 28:19 (16:8)\n\n1. Června 1999 (20:30) – Káhira\n\n2. Června 1999 (18:30) – Káhira\n\n2. Června 1999 (20:30) – Káhira\n\n3. Června 1999 (16:15) – Káhira\n\n3. Června 1999 (18:15) – Káhira\n\n3. Června 1999 (20:15) – Káhira\n\n4. Června 1999 (16:15) – Káhira\n\n4. Června 1999 (18:15) – Káhira\n\n4. Června 1999 (20:15) – Káhira\n\n6. Června 1999 (16:30) – Káhira\n\n6. Června 1999 (18:30) – Káhira\n\n6. Června 1999 (20:30) – Káhira\n\n7. Června 1999 (16:30) – Káhira\n\n7. Června 1999 (18:30) – Káhira\n\n7. Června 1999 (20:30) – Káhira\n\n Chorvatsko – Kuvajt 25:19 (15:7)\n\n2. Června 1999 (15:00) – Ismailia\n\n2. Června 1999 (17:00) – Ismailia\n\n2. Června 1999 (19:00) – Ismailia\n\n3. Června 1999 (15:00) – Ismailia\n\n3. Června 1999 (17:00) – Ismailia\n\n3. Června 1999 (19:00) – Ismailia\n\n4. Června 1999 (15:00) – Ismailia\n\n4. Června 1999 (17:00) – Ismailia\n\n4. Června 1999 (19:00) – Ismailia\n\n6. Června 1999 (14:30) – Ismailia\n\n6. Června 1999 (16:30) – Ismailia\n\n6. Června 1999 (18:30) – Ismailia\n\n7. Června 1999 (15:00) – Ismailia\n\n7. Června 1999 (17:00) – Ismailia\n\n7. Června 1999 (19:00) – Ismailia\n\n Jugoslávie – Čína 43:25 (23:11)\n\n2. Června 1999 (14:30) – Port Said\n\n2. Června 1999 (16:30) – Port Said\n\n2. Června 1999 (19:00) – Port Said\n\n3. Června 1999 (14:30) – Port Said\n\n3. Června 1999 (16:30) – Port Said\n\n3. Června 1999 (19:00) – Port Said\n\n4. Června 1999 (14:30 – Port Said\n\n4. Června 1999 (16:30) – Port Said\n\n4. Června 1999 (19:00) – Port Said\n\n6. Června 1999 (14:30) – Port Said\n\n6. Června 1999 (16:30) – Port Said\n\n6. Června 1999 (18:30) – Port Said\n\n7. Června 1999 (15:00) – Port Said\n\n7. Června 1999 (17:00) – Port Said\n\n7. Června 1999 (19:00) – Port Said\n Španělsko – Brazílie 27:17 (15:5)\n\n9. Června 1999 (20:45) – Káhira\n\n9. Června 1999 (17:00) – Ismailia\n\n9. Června 1999 (14:00) – Káhira\n\n9. Června 1999 (19:30) – Ismailia\n\n9. Června 1999 (20:45) – Káhira\n\n9. Června 1999 (17:00) – Port Said\n\n9. Června 1999 (16:15) – Káhira\n\n9. Června 1999 (19:30) – Port Said\n Španělsko – Francie 23:18 (12:5)\n\n11. Června 1999 (14:00) – Káhira\n\n11. Června 1999 (20:45) – Káhira\n\n11. Června 1999 (16:15) – Káhira\n\n11. Června 1999 (18:30) – Káhira\n Španělsko – Rusko 21:22 (9:11)\n\n13. Června 1999 (20:45) – Káhira\n\n13. Června 1999 (18:30) – Káhira\n Rusko – Švédsko 24:25 (14:12)\n\n15. Června 1999 (20:30) – Káhira\n Španělsko – Jugoslávie 24:27 (14:12)\n\n15. Června 1999 (18:00) – Káhira\n Egypt – Francie 25:27pp (22:22, 12:13)\n\n13. Června 1999 (16:15) – Káhira\n\n13. Června 1999 (14:00) – Káhira\n Francie – Německo 21:26 (10:14)\n\n14. Června 1999 (20:30) – Káhira\n Egypt – Kuba 35:28 (15:14)\n\n14. Června 1999 (18:00) – Káhira\n"}
{"id": "734646", "url": "https://cs.wikipedia.org/wiki?curid=734646", "title": "Josef Keibl", "text": "Josef Keibl\n\nJosef Keibl (8. července 1874 Broumov – 20. listopadu 1952 Schorndorf) byl československý politik německé národnosti a meziválečný poslanec Národního shromáždění za Německou nacionální stranu.\n\nByl synem hostinského. Vystudoval benediktinské gymnázium v Broumově a pak německou univerzitu v Praze. Získal titul doktora práv. Od roku 1908 působil v soudnictví. V letech 1904–1905 byl soudním adjunktem v Kraslicích, v letech 1905–1908 v Děčíně, pak v letech 1908–1910 byl soudcem v Děčíně, v letech 1910–1911 okresním soudcem v Mostu a pak v období let 1911–1927 dále postupoval v justičních funkcí (okresní soudce, předseda soudu a rada zemského soudu). Podle údajů k roku 1929 byl povoláním soudním radou v Děčíně.\n\nOd studentských dob byl politicky aktivní. Za první republiky byl členem vedení Německé nacionální strany. V parlamentních volbách v roce 1920 získal za Německou nacionální stranu poslanecké křeslo v Národním shromáždění za Německou nacionální stranu. Mandát obhájil v parlamentních volbách v roce 1925 i parlamentních volbách v roce 1929. V souvislosti se zrušením Německé nacionální strany v říjnu 1933 vystoupil z jejího poslaneckého klubu a byl pak nezařazeným poslancem.\n\nZemřel v listopadu 1952 v Západním Německu.\n"}
{"id": "734647", "url": "https://cs.wikipedia.org/wiki?curid=734647", "title": "Bell &amp; Howell", "text": "Bell &amp; Howell\n\nBell & Howell je americká společnost, známá především jako bývalý výrobce filmových kamer a filmových projektorů. Filmovou kamerou tohoto výrobce Abraham Zapruder natočil atentát na Johna Fitzgeralda Kennedyho. Jiným typem kamery tohoto výrobce bylo natočeno UFO u Tremontonu.\n\nAkciovou společnost Bell & Howell založili dne 17. února 1907 v Chicagu Albert Summers Howell, Donald Joseph Bell a jeho žena. První setkání akcionářů se konalo 19. února a prvním předsedou správní rady byl zvolen Donald Joseph Bell. Díky inovativním a spolehlivým výrobkům si brzy získala dobrou pověst v tehdy začínajícím filmovém průmyslu. Téměř 100 let fungovala společnost pod hlavičkou Bell & Howell, ale v roce 2003 se spojila s další společností, čímž vznikla společnost Bowe Bell & Howell, která se však výrobou filmových kamer a projektorů nezabývá.\n\nJedním z prvních výrobků byla profesionální celokovová filmová kamera \"Standard Cinematograph Type 2709\" pro 35mm film. Tyto kamery se používaly pro natáčení filmů v Hollywoodu. Byly tak drahé, že je měli v soukromém vlastnictví pouze čtyři lidé, z nichž jeden byl Charlie Chaplin. Později přišla společnost s výrobky pro 16mm film, jako jsou amatérské filmové kamery \"Filmo\" (1923), \"Eyemo\" (1925) a s řadou produktů na 8mm film.\n\nPro vojenské účely společnost vyráběla 16mm kameru typu \"N-6A\". V roce 1934 společnost představila první lehkou amatérskou 8mm kameru, do níž se vkládala uzavřená kazeta s filmem. Nebylo tedy už nutno zakládat film do kamery za tmy. Roku 1946 společnost uvedla na trh produkty pro mikrofilm. Od roku 1950 společnost vyráběla projektory pro ozvučený film a diaprojektory pro amatéry. Vyráběla též tiskárny s rozhraním pro počítače Apple.\n"}
{"id": "734651", "url": "https://cs.wikipedia.org/wiki?curid=734651", "title": "Texas Panhandle", "text": "Texas Panhandle\n\nTexas Panhandle (: \"Texaský Panhandle\", zkráceně Panhandle) je geografický region v Texasu, sestávající z 26 nejsevernějších okresů (counties) státu Texas. Je to čtvercové území, hraničící s Novým Mexikem na západě a s Oklahomou na severu a východě.\n\nJižně od města Amarillo region přechází do kaňonu Palo Duro Canyon, největšího kaňonu ve Spojených státech.\n\nProtože Zákon o přijetí Texasu do Unie umožňuje vznik nového státu na území Texasu, v roce 1915 byl navržen zákon o ustanovení nového státu State of Jefferson, který by se skládal z území Panhandle.\n\nPanhandle je jedním z regionů USA, kde v minulém desetiletí rostla výroba větrné energie nejrychlejším tempem. Vhodné klimatické podmínky, silné a stálé větry, umožnili její rozvoj.\n\nNejvýznamnějšími městy s populací nad 10 000 obyvatel jsou:\n\n"}
{"id": "734653", "url": "https://cs.wikipedia.org/wiki?curid=734653", "title": "Agluonėnai", "text": "Agluonėnai\n\nAgluonėnai je ves v západní části Litvy, v Klajpedském kraji, 6 km na severovýchod od Priekulė.\n\nVe vsi stojí nejvyšší dub v Klajpedském okrese, zvaný \"Bobės ąžuolas\"; při řece Agluoně je doubrava Lietuvininků, jejíž vysazování začalo v roce 1989. Také se v obci nachází etnografická usedlost - muzeum, základní škola , veřejná knihovna (od roku 1958), pošta (\"LT-96020\"), mateřská škola, kulturní dům, usedlost vesnické turistiky \"\"Čepų sodyba\"\" s přilehlými parky \"„Atgimimo“\" (\"„Obrození“\" (1989)) a \"„Lietuvininkų“\" na břehu Agluonėnského rybníka, kterým protéká Agluona, při usedlosti je v letní sezónách působící krčma s exponáty drobnozeměděského hospodaření z poloviny 20. století.\n\nAgluonėnai byly poprvé zmíněny roku 1540, poprvé vyznačeny na pruské mapě J. Enderše z roku 1758. Od roku 1950 středisková obec kolchozu „\"Jaunosios Gvardijos\"“ (\"Mladé Gardy\").\n\n\n"}
{"id": "734659", "url": "https://cs.wikipedia.org/wiki?curid=734659", "title": "Hengersberg", "text": "Hengersberg\n\nHengersberg je městys (Markt) v německé spolkové zemi Bavorsko, v zemském okrese Deggendorf ve vládním obvodu Dolní Bavorsko.\n\nŽije zde obyvatel.\n\n\n"}
{"id": "734662", "url": "https://cs.wikipedia.org/wiki?curid=734662", "title": "Anonymní objekt", "text": "Anonymní objekt\n\nAnonymní objekt je dynamický prvek, který se vkládá do zdrojového kódu, pokud z logiky věci vyplývá, že v kódu objekt chybí. Vkládání anonymních objektů umožňuje správnou interpretaci kódu i v případě, že je kód zapsán stručně, nepřesně. Vkládání anonymních objektů určuje u každého značkovacího, nebo programovacího jazyku řada pravidel. Anonymních objektů je tedy mnoho druhů.\n"}
{"id": "734664", "url": "https://cs.wikipedia.org/wiki?curid=734664", "title": "Jiří Zahradníček", "text": "Jiří Zahradníček\n\nJiří Zahradníček (22. listopadu 1923 Nový Bydžov – 8. dubna 2001 Praha) byl český tenorista.\n\nJeho profesionální dráha začala v Liberci, kde zaskakoval v roli Vaška v Prodané nevěstě.\n\n\n"}
{"id": "734665", "url": "https://cs.wikipedia.org/wiki?curid=734665", "title": "Peruánská fotbalová reprezentace", "text": "Peruánská fotbalová reprezentace\n\nPeruánská fotbalová reprezentace reprezentuje Peru na mezinárodních fotbalových akcích, jako je mistrovství světa nebo Copa América.\n\nSeznam zápasů peruánské fotbalové reprezentace na MS\n"}
{"id": "734666", "url": "https://cs.wikipedia.org/wiki?curid=734666", "title": "Velšská ragbyová reprezentace", "text": "Velšská ragbyová reprezentace\n\nVelšská ragbyová reprezentace reprezentuje Wales na turnajích v ragby union. Každý rok se účastní Poháru šesti národů, který v průběhu historie vyhrála celkem 26krát, naposledy v roce 2013. Wales je též pravidelným účastníkem mistrovství světa v ragby, které se koná každé čtyři roky. K 11. listopadu 2019 se velšská reprezentace nacházela na 4. místě žebříčku Mezinárodní ragbyové federace.\n\nŘídící orgán, Velšská ragbyová unie (Welsh Rugby Union; WRU), byl založen v roce 1881, téhož roku odehrál Wales první mezinárodní zápas proti Anglii. Velšané vstoupili do Poháru domácích (dnes šesti) národů, kde se postupně zlepšovali, což vedlo ke „zlatým dobám“ mezi lety 1900 a 1911. V roce 1905 odehráli první zápas proti novozélandskému týmu, známým All Blacks, ve kterém zvítězili 3:0. V meziválečné době prožilo ragby ve Walesu spíše úpadek, ve druhé polovině 20. století však přišel druhý „zlatý věk“ mezi lety 1969 a 1980, kdy velšská reprezentace osmkrát vyhrála Pohár pěti (nyní šesti) národů. V roce 1987 se Velšané zúčastnili prvního mistrovství světa. Zde skončili na třetím místě, což je jejich nejlepší výsledek na světových šampionátech. Po profesionalizaci ragby v roce 1995 hostil Wales mistrovství světa 1999. V letech 2005 a 2008 získala velšská reprezentace první dva grand slamy v současném Poháru šesti národů. \n\nDomácím stadionem je Millennium Stadium v Cardiffu, který v roce 1999 nahradil Cardiff Arms Park. Deset bývalých velšských ragbistů bylo uvedeno do International Rugby Hall of Fame, tři byli uvedeni do IRB Hall of Fame.\n"}
{"id": "734671", "url": "https://cs.wikipedia.org/wiki?curid=734671", "title": "Venezuelská fotbalová reprezentace", "text": "Venezuelská fotbalová reprezentace\n\nVenezuelská fotbalová reprezentace reprezentuje Venezuelu na mezinárodních fotbalových akcích, jako je mistrovství světa nebo Copa América.\n"}
{"id": "734675", "url": "https://cs.wikipedia.org/wiki?curid=734675", "title": "Jü-lin", "text": "Jü-lin\n\nJü-lin může být:\n\n"}
{"id": "734676", "url": "https://cs.wikipedia.org/wiki?curid=734676", "title": "Jü-lin (Kuang-si)", "text": "Jü-lin (Kuang-si)\n\nJü-lin ( , pchin-jinem \"Yùlín\") je městská prefektura v Čínské lidové republice. Patří k\nautonomní oblasti Kuang-si na jihu republiky a leží na jejím jihovýchodě, u hranice s Kuang-tungem.\n\nV prefektuře žilo v roce 2004 necelých šest miliónů lidí na ploše 12 839 kilometrů čtverečních.\n"}
{"id": "734677", "url": "https://cs.wikipedia.org/wiki?curid=734677", "title": "James McCartney", "text": "James McCartney\n\nJames Louis McCartney (* 12. září 1977 Londýn) je britský hudebník, skladatel a sochař, žijící v Londýně. Je jediným synem skladatele a bývalého člena The Beatles Paula McCartneyho a jeho první ženy, rockové fotografky a aktivistky za práva zvířat Lindy McCartney. Dne 21. září 2010 vydal James svoje první album pod názvem \"Available Light\".\n\nJames hrál na kytaru a bicí na několika sólových albech svého otce, včetně \"Flaming Pie\" (1997) a \"Driving Rain\" (2001). Na albu \"Flaming Pie\" má v písni \"Heaven on a Sunday\" kytarové sólo. Na albu \"Driving Rain\" má v písni \"Back In The Sunshine Again\" další kytarové sólo a v písni \"Spinning On An Axis\" hraje na bicí. Obě tyto písně napsal společně se svým otcem. Dále hraje na sólovou kytaru také na posmrtném albu své matky, které vyšlo v roce 1998 pod názvem \"Wide Prairie\".\n\nV roce 2005 doprovázel svého otce na jeho turné The 'US' Tour po Severní Americe.\n\nDne 14. listopadu 2009 James poprvé vystoupil sám v Americe, a to sice ve Fairfield Arts & Convention Center, během čtvrtého výročního víkendu pro světový mír a meditaci Davida Lynche v Fairfieldu v Iowě.\n\nJames se narodil v Londýně. Pojmenován byl po svém dědečkovi Jimovi McCartneym a po svém otci, jehož celé jméno zní James Paul McCartney, ale také po Lindině matce Louise Eastman Linder. Prvních dva a půl roku svého života strávil na cestách, zatímco jeho rodiče cestovali s jejich kapelou Wings. Po rozpadu kapely v roce 1980 se rodina usadila v Rye ve Východním Sussexu. Zde James navštěvoval místní státní střední školu Thomas Peacocke Community College. V roce 1989 se společně se svými staršími sestrami Mary McCartney a Stellou McCartney znovu připojil k rodičům na světové turné. Ve svém vzdělávání pokračoval s učitelem na cestách.\n\nV roce 1993, při oslavách svých šestnáctých narozenin, si šel James s kamarády zaplavat do moře. Najednou se však zhoršilo počasí a vodní proudy ho začaly odnášet pryč. Když k místu dorazili Paul, Linda a Stella nikde už Jamese neviděli. Ten naštěstí za nedlouho sám doplaval ke břehu.\n\nDne 17. dubna 1998 v Tucsonu v Arizoně, byl James se svým otcem a sestrami u své matky, když zemřela na rakovinu prsu, která ji byla diagnostikována v roce 1995. Ten stejný rok absolvoval Bexhill College, blízko svého domova ve Východním Sussexu, kde pokračoval ve studiu umění.\n\nV roce 1999 se James objevil na přehlídce své sestry Stelly. Byla to první přehlídka po smrti jeho matky.\n\nV roce 1995 James představil svou sestru Mary televiznímu producentovi Alistairovi Donaldovi, za kterého se později provdala. James má šest synovců a dvě neteře: čtyři synové od Mary Arthur Alistair Donald (* 3. dubna 1999), Elliot Donald (*1. srpna 2002), Sam Aboud (*11. srpna 2008) a Sid (* 3. září 2011), od Stelly pak syn Miller Alasdhair James Willis (* 25. února 2005), její dcera Bailey Linda Olwyn Willis (* 8. prosince 2006), syn Beckett Robert Lee Willis (* 8. ledna 2008) a dcera Reiley Dilys Stella Willis (* 23. listopadu 2010). Stejně jako jeho starší nevlastní sestra Heather McCartney, žije i on poměrně soukromý život, na rozdíl od své sestry Stelly, která je známá módní návrhářka a Mary zase fotografka. James má ještě jednu mnohem mladší nevlastní sestru Beatrice Milly McCartney, která se narodila v roce 2003 Paulovi a jeho druhé ženě Heather Mills.\n\nV roce 1999 James, který je vegan napsal dopis guvernérovi Wisconsinu, aby se pokusil zabránit společnosti Dairy Expo v prodeji mléka, s tím, že kravské mléko je pro telata a ne pro lidi.\n\n\n\n"}
{"id": "734678", "url": "https://cs.wikipedia.org/wiki?curid=734678", "title": "Miloslav Blahynka", "text": "Miloslav Blahynka\n\nMiloslav Blahynka (5. června 1961 Brno – 27. září 2011 Bratislava) byl muzikolog, teatrolog a vysokoškolský pedagog působící na bratislavské Vysoké škole múzických umění.\n\n"}
{"id": "734681", "url": "https://cs.wikipedia.org/wiki?curid=734681", "title": "Václav Budka", "text": "Václav Budka\n\nVáclav Budka (* 22. března 1969) je bývalý český fotbalový záložník. Mimo ČR hrál v Belgii v klubu KSC Lokeren. Poté byl trenérem Fotbalové farmy VOŠ a SOŠ Roudnice nad Labem.\n\nOdchovanec Ústí nad Labem hrál za SKP Hradec Králové, Mladou Boleslav, FK Jablonec, AC Sparta Praha a v Belgii za KSC Lokeren.\n\nPo návratu z Belgie hrál za FK Jablonec a FK Mladá Boleslav. Kariéru končil v Chomutově. Se Spartou získal dvakrát mistrovský titul.\n\nPo skončení aktivní kariéry působil jako trenér mládeže v FK Teplice, a také vedl tým FK Ústí nad Labem z pozice asistenta trenéra. Do roku 2014 působil jako šéftrenér Fotbalové farmy VOŠ a SOŠ Roudnice nad Labem. Nyní trenérem Fotbalové Farmy.\n\n"}
{"id": "734682", "url": "https://cs.wikipedia.org/wiki?curid=734682", "title": "Noah Kalina", "text": "Noah Kalina\n\nNoah Kalina (* 4. července 1980) je americký fotograf. Vyrostl ve městě Centerport ve státu New York a vystudoval střední školu v Harborfields. V současnosti žije ve městě Williamsburg v Brooklynu.\n\nVe svých dílech často pracuje s portrétní fotografií lidí, ale také s novými pohledy na každodenní místa a události, stejně jako v jeho fotografické sérii \"Labs At Night\" pro časopis \"SEED\". Jeho obrazy se často vyznačují expozicí s velmi vysokým kontrastem, stíny a silné barevnými efekty způsobenými nejen to jak byl záznam pořízen, ale i digitálním zpracování.\n\nVedle výstavních projektů, které se konaly například v Musée de l'Élysée v Lausanne, v FORMA, Miláně, a v mnoha newyorských galeriích fotografoval také řadu významných osobností z oblasti hudby a interprety jako francouzskou skupinu Air, Jona Spencera nebo Sigur Rós. Po čtyři roky byl také hlavním fotografem různých průvodců po britských městech (například AOL CityGuide a Eater.com) Z této spolupráce vznikl projekt \"Interiors\", během kterého nasnímal více než 3000 opuštěných interiérů restaurací v New Yorku.\n\nVelmi známý je jeho videosnímek \"Everyday\" (\"Každý den\") poskládaný z autoportrétních fotografií. Kalina začal 11. ledna 2000 pořizovat každý den vlastní autoportrét. Od srpna 2006 je videosnímek prezentován na internetových video portálech. Ke dni 17. října 2011 měl tento klip na YouTube přes 21 100 000 zhlédnutí. Úspěch videa vyvolal diskusi o tom, zda tento typ projektů je fotografické umění. Richard Brenson, profesor fotografie na Yalově univerzitě, nazval projekt jako \"absolutní ztráta času\". William Ewing, ředitel Musée de l'Elysée však prohlásil, že Kalinova práce \"pomohla etablovat novou formu portrétu\". Projekt \"Everyday\" dnes patří ke stálým sbírkám Austinského Muzea umění.\n\n\nUkázky z workshopů Noaha Kaliny:\n\n\n"}
{"id": "734688", "url": "https://cs.wikipedia.org/wiki?curid=734688", "title": "Václav Hlouch", "text": "Václav Hlouch\n\nVáclav Hlouch (8. listopadu 1933, Lipník – 21. března 2008, Praha-Řepy) byl český římskokatolický kněz a dlouholetý duchovní správce v Mladé Boleslavi (od roku 1999 arciděkan). Jeho strýcem byl českobudějovický biskup prof. Josef Hlouch.\n\nStudium na třebíčském gymnáziu ukončil v roce 1951 maturitou. Protože odmítl podepsat prohlášení o zřeknutí se víry, nemohl být přijat na žádnou vysokou školu a pracoval tedy tři roky v zemědělství (také jako traktorista). Po vykonání základní vojenské služby (1954–1956) byl přijat ke studiu v litoměřickém kněžském semináři. Kněžská studia dokončil v roce 1961 a 25. června téhož roku byl Eduardem Nécseyem v Litoměřicích vysvěcen na kněze. Jeho primice, kterou sloužil 9. července 1961 v Lipníku, se přes deštivé počasí zúčastnilo asi pět tisíc lidí.\n\nOd 1. srpna 1961 do 30. června 1966 působil jako kaplan v Liberci a od 1. července 1966 byl pak ustanoven administrátorem v Nymburku a administrátorem excurrendo ve farnosti Veleliby. Hodně se věnoval dětem, které po každé nedělní mši v sakristii seznamoval s katechismem, neboť náboženství ve školách tehdy nebylo možné vyučovat.\n\nV roce 1970 obdržel od litoměřického biskupa Štěpána kardinála Trochty pochvalný dekret a privilegium nosit synodalie.\n\nK 1. červenci 1983 byl přeložen do Mladé Boleslavi a současně ustanoven okrskovým vikářem mladoboleslavského vikariátu.\n\nOd 1. února 1999 byl jmenován arciděkanem v Mladé Boleslavi, kterým zůstal (s výjimkou období od 1. července 1999 do 31. října 1999, kdy byl farářem v Plazech) až do roku 2005. Dne 26. května 1999 byl také jmenován čestným kanovníkem Katedrální kapituly u sv. Štěpána v Litoměřicích. Kvůli nemoci byl k 1. červenci 2005 uvolněn z funkce mladoboleslavského arciděkana (zůstal však tamním výpomocným duchovním) a již v létě 2005 byl operován. Zbytek života strávil v nemocnici a posléze v Domově sv. Karla Boromejského v pražských Řepích, kde také zemřel. Po posledním rozloučení dne 28. března 2008 v kostele Nanebevzetí Panny Marie v Mladé Boleslavi byl pohřben do kněžské hrobky na mladoboleslavském starém hřbitově.\n\n\n"}
{"id": "734694", "url": "https://cs.wikipedia.org/wiki?curid=734694", "title": "Hans Knirsch", "text": "Hans Knirsch\n\nHans Knirsch (14. září 1877 Třebařov – 6. prosince 1933 Duchcov) ,byl sudetoněmecký politik a meziválečný poslanec československého Národního shromáždění za Německou národně socialistickou stranu dělnickou (DNSAP).\n\nVystudoval národní školu, dvě třídy gymnázia a odbornou tkalcovskou školu.\n\nPoliticky aktivní byl již za Rakouska-Uherska. Už počátkem 20. století se angažoval v počátcích nacionálně socialistického hnutí mezi Němci v českých zemích (Německá dělnická strana, jejímž byl druhým předsedou). Reprezentoval silné stranické skupiny v severních Čechách. Ve volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Čechy 83. Usedl do poslanecké frakce Německý národní svaz (Deutscher Nationalverband), v jejímž rámci zastupoval Německou dělnickou stranu. Ve vídeňském parlamentu setrval do zániku monarchie.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n\nV říjnu 1918 se podílel na opozici Němců v českých zemích proti začlenění do Československa. Vyzval k připojení etnicky německých regionů k Německu. Na vedoucích postech v DNSAP zůstal i ve 20. a 30. letech 20. století. V rámci strany zastupoval dělnické křídlo.\n\nV parlamentních volbách v roce 1920 získal poslanecké křeslo v československém Národním shromáždění. Mandát obhájil v parlamentních volbách v roce 1925 i parlamentních volbách v roce 1929. Podle údajů k roku 1929 byl povoláním předsedou strany, bytem v Duchcově.\n\nV rámci procesu proti organizaci Volkssport patřil Knirsch mezi několik poslanců DNSAP, u nichž československá justice požádala o zbavení imunity, čemuž bylo vyhověno a byly na ně vydány zatykače. V říjnu 1933 poté, co se poslanecký klub německých národních socialistů rozešel, se stal dočasně nezařazeným poslancem. Již v listopadu 1933 byl ale, stejně jako všichni další bývalí poslanci DNSAP, zbaven mandátu. Krátce nato spáchal dne 6. prosince 1933 sebevraždu.\n\n"}
{"id": "734695", "url": "https://cs.wikipedia.org/wiki?curid=734695", "title": "Anton Köhler", "text": "Anton Köhler\n\nAnton Köhler, též Toni Köhler (16. prosince 1888 Radovesice – 1969 Tutzing), byl československý politik německé národnosti a meziválečný poslanec Národního shromáždění za Německý svaz zemědělců (Bund der Landwirte).\n\nPodle údajů k roku 1933 byl profesí majitelem hospodářství v Radovesicích u Bíliny. Působil jako starosta. Byl členem společnosti pro německé lidové vzdělávání v ČSR.\n\nPo parlamentních volbách v roce 1929 získal za Německý svaz zemědělců poslanecké křeslo v Národním shromáždění. Mandát ale získal až dodatečně, roku 1933, jako náhradník poté, co zemřel poslanec Georg Böllmann. 18. září 1938 společně s Carlem Kostkou, Emanuelem Reichenbergerem, Kurtem Sitte a Wenzelem Jakschem vyzval po krachu sudetoněmeckého povstání k utvoření Národní rady mírotvorných sudetských Němců s tím, že tzv. Čtvrtý plán při poctivé vůli z české i sudetoněmecké strany skýtá vhodnou pozici pro plodná jednání k dosažení společné dohody.\n\nZa druhé světové války byl v letech 1941–1945 vězněn v koncentračním táboře Dachau a Buchenwald.\n\nPo válce žil v Západním Německu. Byl úředníkem pojišťovny ve městě Freiburg im Breisgau.\n\n"}
{"id": "734701", "url": "https://cs.wikipedia.org/wiki?curid=734701", "title": "Richard Köhler", "text": "Richard Köhler\n\nRichard Köhler (13. března 1886 – ???) byl československý politik německé národnosti, meziválečný poslanec Národního shromáždění za Německou národně socialistickou stranu dělnickou (DNSAP).\n\nPodle údajů k roku 1930 byl povoláním městským radním v Liberci.\n\nV parlamentních volbách v roce 1929 získal za Německou národně socialistickou stranu dělnickou poslanecké křeslo v Národním shromáždění. V říjnu 1933 v souvislosti se zrušením strany německých národních socialistů odchází do nově utvořeného poslaneckého klubu \"Sudetendeutsche parlamentarische Vereinigung\". Již v listopadu 1933 byl ale, stejně jako všichni další bývalí poslanci DNSAP, zbaven mandátu.\n\nJeště předtím, 28. září 1933, se v Podmoklech sešel ilegální sjezd DNSAP, kde se končící strana usnesla vést jednání s Konradem Henleinem o vytvoření nové sudetoněmecké platformy Sudetendeutsche Heimatsfront. Jednáním byli pověření poslanci Richard Köhler, Hugo Simm a Rudolf Kasper.\n\n"}
{"id": "734702", "url": "https://cs.wikipedia.org/wiki?curid=734702", "title": "Rudolf Černý (spisovatel)", "text": "Rudolf Černý (spisovatel)\n\nRudolf Černý (12. prosince 1920 Praha – 4. února 1982 Přerov nad Labem) byl dělník, havíř a spisovatel.\n\nVyrostl v pražské dělnické rodině, vyučil se kloboučníkem. Podle vlastních slov byl od května 1945 několik měsíců členem Revolučních gard, poté nastoupil vojenskou prezenční službu, po jejím ukončení v roce 1946 střídal různé profese. V roce 1955 se přihlásil na celostátní výzvu a stal se havířem na Kladně. Po vážných úrazech musel zaměstnání roku 1958 opustit a krátkou dobu pobíral invalidní důchod, od roku 1960 se živil jako novinář a spisovatel. V roce 1969 nastoupil jako scenárista Československého státního filmu, na Barrandově pracoval až do roku 1973. V tomto období nebyly realizovány žádné scénáře a není jasné, zdali nějaké předložil. Podle jeho námětu byly natočeny filmy Bitva o Hedviku (1970) a Zbraně pro Prahu (1974, novela Pancéřový vlak), jako dramaturg se podílel na dalším dobově tendenčním filmu Člověk není sám (1971).\n\n\n"}
{"id": "734704", "url": "https://cs.wikipedia.org/wiki?curid=734704", "title": "Při výkonu služby", "text": "Při výkonu služby\n\nPři výkonu služby je 2. epizoda 2. řady sci-fi seriálu Hvězdná brána.\n\nSG-1 pomáhá s evakuací skupiny lidí na planetě Nasya před goa’uldským útokem. Carterová se snaží oživit raněného vesničana Quinta. Najednou vesničan popadne její hlavu a do Carterové ústy vnikne Goa’uld. Carterové zažhnou oči a běží s ostatními k hvězdné bráně.\n\nV SGC Generál Hammond s doktorkou Janet Fraiserovou a SG-1 probírají vzniklou situaci. Většina vesničanů byla dopravena do blízké nemocnice akademie vojenského letectva. Carterová jde na návštěvu Cassandry, které se po ní stýská. Cassandra však vycítí, že Carterová je hostitelkou Goa’ulda. Zamkne Carterovou v kanceláři dr. Fraiserové a dožaduje se setkání s Jackem O'Neillem.\n\nMezitím jeden z uprchlíků s vážnými popáleninami napadne Dr. Jacobse a vymotá se z obvazů úplně zdravý. Je to Ashrak, Goa'uldský nájemný vrah.\n\nCassandra přesvědčí O'Neilla, že Carterová byla infikována, a ten přijímá opatření. Když O'Neill vstřikuje Carterové sedativum, které \"by porazilo i slona\", Goa'uld v Carterové získá nad jejím tělem moc a s odjištěným granátem v ruce se dožaduje otevření Hvězdné brány. Když sedativum začne působit je Carterová zadržena a umístěna do vězení. Symbiont požaduje propuštění a dokonce O'Neillovi slibuje, že mu vrátí Carterovou, takovou jako byla před tím. O'Neill nehodlá ustoupit. Náhle se probudí osobnost Carterové a prosí O'Neilla, aby symbiontovi věřil, ale on to bere jako Goa'uldský trik.\n\nDo vězení přichází Teal'c, kterému symbiont prozradí, že je Jolinar z Malkshuru, Tok'ra, členka skupiny rebelů, kteří jsou proti Goa'uldským vládcům systému.\n\nKdyž konečně najde Ashrak svou oběť, Jolinar, pokusí se jí zabít a málem se mu to podaří. Oklame stráže a pronikne až do prostoru brány, kde se právě připravuje přesun Nasyanů do nového domova. Ashrak přibíhá právě ve chvíli, kdy se brána zavírá. Ashrak nemá co ztratit a popadne Daniela, kterého drží před sebou jako štít a míří na něj pistolí. Žádá volný průchod bránou. Teal'c jej zabije dvěma výstřely ze Zat'nik'telu, když prvním výstřelem omráčí Daniela.\n\nMezitím, Carterová bojuje o život v nemocnici. Když se zotaví, řekne O'Neillovi, že Jolinar obětovala svůj život, aby zachránila její.\n"}
{"id": "734710", "url": "https://cs.wikipedia.org/wiki?curid=734710", "title": "Jiří Vávra (fotbalista)", "text": "Jiří Vávra (fotbalista)\n\nJiří Vávra (* 6. března 1975) je bývalý český fotbalový záložník a reprezentant.\n\nS fotbalem začínal v FC Slovan Liberec, na vojně hrál za FK Dukla Praha. Po vojně hrál za SK Slavia Praha. Ze Slávie přestoupil do izraelského týmu Maccabi Haifa. Po návratu hrál ligu za FK Jablonec a hostoval v Příbrami. Po odchodu z Jablonce hrál za Viktorii Žižkov. Na závěr kariéry hostoval v Báči ve slovenské druhé lize.\n\nSe Slávií se dostal do semifinále Poháru UEFA 1995/96, když 19. března 1996 v odvetě čtvrtfinále proti AS Řím vstřelil rozdílový gól.\n\nV sezóně 1995/96 se Slavií získal ligový titul a v sezóně 2001/02 získal v Gambrinus lize třetí místo s Viktorií Žižkov. V české nejvyšší lize odehrál 173 utkání a dal 12 gólů.\n\nPo skončení aktivní hráčské kariéry hrál divizi ve Spolaně Neratovice a poté za SK Viktorie Jirny.\n\nV české jedenadvacítce nastoupil v 16 utkáních a vstřelil 2 góly.\n\nV českém reprezentačním A-mužstvu debutoval 18. května 1995 v přátelském utkání proti domácímu Slovensku, které skončilo remízou 1:1. Byl to jeho jediný start v českém národním týmu.\n\n"}
{"id": "734715", "url": "https://cs.wikipedia.org/wiki?curid=734715", "title": "Robin Trower", "text": "Robin Trower\n\nRobin Trower (* jako Robin Leonard Trower; 9. března 1945, Londýn, Anglie) je britský kytarista. Byl členem klasické sestavy skupiny Procol Harum. Spolupracoval také například s Jackem Brucem ze skupiny Cream nebo s Bryanem Ferrym ze skupiny Roxy Music.\n\n\n\n\n\n"}
{"id": "734716", "url": "https://cs.wikipedia.org/wiki?curid=734716", "title": "Jan Koudelka", "text": "Jan Koudelka\n\nJan Koudelka (12. března 1889 Žebrák – 29. července 1942 Osvětim) byl československý politik a meziválečný poslanec Národního shromáždění za Československou sociálně demokratickou stranu dělnickou.\n\nVyučil se valcířem a v mládí se zapojil do sociální demokracie. Založil a redigoval list \"Berounský obzor\". Byl redaktorem časopisu \"Svoboda\", který vycházel v Kladně. Od roku 1911 působil v Kolíně, kde založil list \"Středočeské hlasy\". Po válce se zapojil do politiky. Zasedal v kolínském městském zastupitelstvu. Byl ředitelem a podílníkem Středočeské tiskárny. Zasedal v čele správního výboru \"Středočeské záložny\" a byl členem vedení \"Okresní nemocenské pojišťovny\". Zasadil se o výstavbu Lidového domu v Kolíně.\n\nV parlamentních volbách v roce 1920 získal mandát v Národním shromáždění. Obhájil ho v parlamentních volbách v roce 1925 i parlamentních volbách v roce 1929. Podle údajů k roku 1929 byl profesí redaktorem v Kolíně.\n\nNa mandát rezignoval v lednu 1935 kvůli aféře s nákupy pozemků v Kutné Hoře, s čímž nesouhlasilo vedení strany. Na poslaneckém postu ho vystřídal Jaroslav Bouška.\n\nZa nacistické okupace byl aktivní v Petičním výboru Věrni zůstaneme. Byl zatčen. Zemřel v koncentračním táboře Osvětim, kde byl uvězněn jako politický vězeň. Byl ubit nacisty, když se snažil polskému spoluvězni potají dát kousek chleba.\n\n"}
{"id": "734719", "url": "https://cs.wikipedia.org/wiki?curid=734719", "title": "Josef Kraus (politik ČSNS)", "text": "Josef Kraus (politik ČSNS)\n\nJosef Kraus byl československý politik a meziválečný poslanec Národního shromáždění za Československou stranu národně socialistickou.\n\nPo parlamentních volbách v roce 1929 získal za Československou stranu národně socialistickou poslanecké křeslo v Národním shromáždění. Mandát získal ale až dodatečně, v roce 1934, jako náhradník poté, co zemřel poslanec Bohuslav Procházka.\n\nProfesí byl poštovním zřízencem a předsedou Ústředí poštovních zřízenců. Podle údajů z roku 1934 bydlel v Praze.\n\n\"Poznámka: O poúnorovém československém poslanci stejného jména pojednává článek Josef Kraus (politik KSČ).\"\n\n"}
{"id": "734720", "url": "https://cs.wikipedia.org/wiki?curid=734720", "title": "Bonzo Dog Doo-Dah Band", "text": "Bonzo Dog Doo-Dah Band\n\nThe Bonzo Dog Doo-Dah Band (nebo také The Bonzo Dog Band nebo The Bonzo Dog Dada Band) je britská hudební skupina, založená v roce 1962 v Londýně. Celá skupina hrála v roce 1967 ve filmu \"Magical Mystery Tour\" skupiny The Beatles.\n\n\n"}
{"id": "734725", "url": "https://cs.wikipedia.org/wiki?curid=734725", "title": "Denise Biellmannová", "text": "Denise Biellmannová\n\nDenise Biellmannová (* 11. prosince 1962, Curych, Švýcarsko) je švýcarská profesionální krasobruslařka. V roce 1981 se stala mistryní světa i mistryní Evropy v krasobruslení. Jde i o trojnásobnou amatérskou mistryni Švýcarska. Po svých úspěších roce 1981 se vydala na profesionální dráhu, kdy působila v revuálním souboru Holiday on Ice.\n\nV roce 1978 jakožto první žena v historii skočila v soutěži na Mistrovství Evropy trojitý Lutzův skok. Byla také proslulá svými piruetami, jejíž jedna z nejobtížnějších variant dodnes nese její jméno.\n\n"}
{"id": "734728", "url": "https://cs.wikipedia.org/wiki?curid=734728", "title": "Josef Kraus", "text": "Josef Kraus\n\nJméno a příjmení Josef Kraus má více nositelů:\n\n"}
{"id": "734729", "url": "https://cs.wikipedia.org/wiki?curid=734729", "title": "Hakeem Nicks", "text": "Hakeem Nicks\n\nHakeem Amir Nicks (* 14. ledna 1988, Charlotte, Severní Karolína) je hráč amerického fotbalu nastupující na pozici Wide receiver za tým Tennessee Titans v National Football League.\n\nByl draftován týmem New York Giants v roce 2009 v prvním kole. S Giants se stal vítězem Super Bowlu v roce 2012.\n\n"}
{"id": "734730", "url": "https://cs.wikipedia.org/wiki?curid=734730", "title": "Jiří Procházka", "text": "Jiří Procházka\n\nJiří Procházka (20. dubna 1925, Plzeň-Doudlevce – 19. května 1993, Praha) byl český scenárista, prozaik, dramatik a dramaturg. Nejvíce jej proslavil pravděpodobně seriál \"30 případů majora Zemana\" (hlavní dramaturg a autor některých povídek, zejména ideologicky významných – ty vyšly i knižně) a scénář k filmu ideologicky interpretujícímu rumburskou vzpouru \"Hvězda zvaná Pelyněk\" (cena k 20. výročí osvobození ČSSR Sovětskou armádou). Nositel Ceny ÚV SČSP.\n"}
{"id": "734732", "url": "https://cs.wikipedia.org/wiki?curid=734732", "title": "Tora Bergerová", "text": "Tora Bergerová\n\nTora Bergerová, nepřechýleně Tora Berger (* 18. března 1981, Ringerike, Norsko), je bývalá norská biatlonistka, olympijská vítězka a několikanásobná mistryně světa.\n\nPrvní medaili na mistrovství světa získala ve smíšené štafetě v roce 2006. Na mistrovství světa 2007 v Anterselvě získala bronzové medaile jak ve smíšené štafetě, tak v ženské štafetě. Na mistrovství světa 2008 v Östersundu získala první medaili v individuálních závodě, kde obsadila druhé místo v závodě s hromadným startem. O rok později, na mistrovství světa 2009 v Pchjongčchangu, získala bronzovou medaili ve vytrvalostním závodě. V olympijské sézoně v roce 2010 vybojovala zlatou medaili na zimních olympijských hrách ve Vancouveru ve vytrvalostním závodě a přidala stříbrnou medaili na mistrovství světa ve smíšené štafetě. První zlatou medaili na mistrovství světa získala ve smíšené štafetě v roce 2011 v Chanty-Mansijsku, kde přidala také bronz v závodě s hromadným startem. Na světovém šampionátu 2012 v Ruhpoldingu získala celkem tři zlaté medaile a přidala jednu bronzovou. O rok později, na mistrovství světa 2013 v Novém Městě na Moravě, vybojovala čtyři zlaté a dvě stříbrné medaile a obsadila tak stupně vítězů ve všech závodech mistrovství světa. V sezóně světového poháru 2012/13 dokázala zvítězit v celkem 15 závodech (včetně vítězství na mistrovství světa) a obsadila v celkovém hodnocení první místo ve světovém poháru. Na zimních olympijských hrách v ruském Soči vybojovala zlato ze závodu smíšených štafet, stříbro ze stíhačky a bronz ze závodu štafet.\n\nNeustále říkala, že kariéru ukončí v domácím prostředí na lyžařském středisku Holmenkollenu na konci sezóny 2013/14, a pak hodlá odejít do „\"biatlonového důchodu\".“ Jejím posledním závodem ve sportovní kariéře byl závod s hromadným startem na dvanáct a půl kilometrů v domácím prostředí, kde obsadila konečné 14. místo.\n\nVýsledky ze zimních olympijských her se započítávají do celkového hodnocení světového poháru s výjimkou ZOH v Soči.\n\nVýsledky z mistrovství světa se započítávají do celkového hodnocení světového poháru.\n\nVítězství v závodech světového poháru.\n\n"}
{"id": "734736", "url": "https://cs.wikipedia.org/wiki?curid=734736", "title": "Ve vězení (Hvězdná brána)", "text": "Ve vězení (Hvězdná brána)\n\nVe vězení je 3. epizoda 2. řady sci-fi seriálu Hvězdná brána.\n\nSG-1 zkoumají planetu P3X-775, která podle plukovníka Jacka O'Neilla nemá co nabídnout kromě \"stromů a mechu\" a rozhodne se odejít, když narazí na prchajícího místního obyvatele jménem Roshure, který prohlašuje, že je pronásledován \"Taldorem\". SG-1 je vezmou s sebou, ale náhle se ocitají ve světelném kruhu, kde je nějaké hlasy prohlásí vinnými z napomáhání vrahovi a vstup na svatou půdu. Dr. Daniel Jackson zjišťuje, že \"Taldor\" znamená \"spravedlnost\". Za své zločiny je SG-1 odsouzena k doživotnímu vězení na planetě \"Hadante\", podzemním vězení, přístupným pouze přes Hvězdnou bránu, která nemá DHD.\n\nPo příchodu do vězení je Carterová napadena Vishnoorem, jedním z vězňů. Útok však zastaví starší žena, Linea, které se zde ostatní vězni bojí a bere Carterovou pod svojí ochranu. SG-1 prozkoumává vězení. Zjišťují, že jediná cesta ven je hvězdná brána, na které budou muset zadat adresu ručně. Budou potřebovat zdroj energie. Linea ukáže Carterové, že dokáže vytvořit zdroj energie.\n\nZanedlouho se aktivuje hvězdná brána a vězni se staví před ní v naději, že se jim tak podaří uprchnout. Jackson se jim v tom snaží zabránit a vysvětlit jim, že neuprchnou, ale že zemřou. Nikdo jej však neposlouchá. Bránou přichází slepý vězeň Simian, který sem byl poslán za krádež jídla. Vishnoor napadne Jacksona a dojde k souboji. Vishnoor škrtí Jacksona a ten ztrácí vědomí. V poslední chvíli zasáhne Linea a zabije Vishnoora pomocí malého kulatého zařízení. Nikdo si toho nevšimne a ostatní vězni se domnívají, že Daniel v souboji zvítězil.\n\nMezitím se vrací na Zemi tým SG-3 vedený majorem Warrenem, který byl vyslán na pomoc SG-1 a přináší zpět zbraně a vysílače SG-1, které jim byly předány. Oznamují generálu Hammondovi, že mluvli s cizinci, kteří jim sdělili, že SG-1 byli odsouzeni. Generál Hammond se vydává na P3X-775 společně s SG-9, vedeným majorem Kovackem. Snaží se vyjednat propuštění SG-1, avšak neúspěšně.\n\nSG-1 s Lineou aktivují hvězdnou bránu a prchají z Hadante na P2A-509, kde se nachází SG-3, protože nemají vysílač na otevření Iris. Spolu s nimi stačí uniknout bránou ještě Simian, kterého předtím Linea vyléčila ze slepoty. S pomocí SG-3 se SG-1 s Lineou vrací na Zemi.\n\nV SGC Carterová s dr. Greenovou ukáže Linee, jak ovládat počítač a prozradí jí existenci sítě Hvězdných bran a jejich adresy. Poté Linea Carterovou a dr. Greenovou omráčí.\n\nZbytek SG-1 podávavá hlášení generálu Hammondovi. Přichází major Warren, který přivádí Simiana s tím, že jej nalezli na planetě P2A-509. Simian jim sděluje, že Linea je známá jako \"Ničitelka světů\", která stvořila nemoc, která vyhubila téměř polovinu Simianovy planety. Náhle je na základně vyhlášen poplach kvůli neoprávněné aktivaci brány.\n\nLinea mezitím zadala na počítači adresu a spustila autodestrukční zařízení. V řídící místnosti se generál Hammond, SG-1 a technici snaží zabránit aktivaci brány. Linea stojí na rampě před bránou. Počítače nereagují na povely a je spuštěno odpočítávání autodestrukce. Linea odchází bránou. Odpočítávání skončí, avšak k autodestrukci nedojde. O'Neill nařizuje, aby byly zadány souřadnice planety, na kterou Linea odešla, ale místo toho se systém zhroutí a na monitoru počítače se objeví text: \"Děkuji za laskavost. Všechny dluhy jsou nyní splaceny.\" SG-1 si uvědomí, že osvobodili psychopatického masového vraha, kterému dali přístup ke stovkám světů.\n"}
{"id": "734737", "url": "https://cs.wikipedia.org/wiki?curid=734737", "title": "Hermann Krehan", "text": "Hermann Krehan\n\nHermann Krehan (24. prosince 1896 Podbořany – 10. října 1944 Sachsenhausen) byl československý politik německé národnosti, meziválečný poslanec Národního shromáždění za Komunistickou stranu Československa.\n\nPodle údajů k roku 1934 byl profesí kancelářskou silou v Chomutově.\n\nV parlamentních volbách v roce 1929 získal za Komunistickou stranu Československa poslanecké křeslo v Národním shromáždění. Mandátu ale nabyl až dodatečně, v roce 1934, jako náhradník poté, co poslankyně Elvira Kuhn ztratila mandát.\n\nV roce 1939 byl zatčen a do roku 1944 byl vězněn v koncentračním táboře Sachsenhausen, kde také zemřel.\n\n"}
{"id": "734745", "url": "https://cs.wikipedia.org/wiki?curid=734745", "title": "Dobra (okres Bolesławiec)", "text": "Dobra (okres Bolesławiec)\n\nDobra (německy \"Dobrau\") je ves v jihozápadním Polsku, v Dolnoslezském vojvodství, v okresie Bolesławiec. Leží přibližně 4 kilometry západně od Bolesławiec. V roce 2009 měla Dobra více než 359 obyvatel.\n"}
{"id": "734746", "url": "https://cs.wikipedia.org/wiki?curid=734746", "title": "The Grateful Dead Movie", "text": "The Grateful Dead Movie\n\nThe Grateful Dead Movie je koncertní film z roku 1977. Ve filmu je zaznamenáno pět koncertů skupiny Grateful Dead. Koncerty byly nahrány ve Winterland Ballroom v San Franciscu v říjnu 1974.\n"}
{"id": "734750", "url": "https://cs.wikipedia.org/wiki?curid=734750", "title": "Ochota (řeka)", "text": "Ochota (řeka)\n\nOchota ( ) je řeka v Chabarovském kraji v Rusku. Je dlouhá 393 km. Plocha povodí měří 19 100 km². Na horním toku se nazývá Levá Ochota ( )\n\nPramení na horském hřbetu Suntar-Chajata a teče na jih v široké dolině mezi Judomským a Kuchtujským hřbetem. Ústí do Ochotského moře. Ve vzdálenosti 32 km od ústí odbočuje vlevo z řeky rameno, které teče do řeky Chajbas, jež je přítokem Kuchtuje.\n\nZdrojem vody jsou sněhové a dešťové srážky. Průměrný průtok vody činí přibližně 200 m³/s. Zamrzá na konci října až na začátku listopadu a rozmrzá v květnu.\n\nJe splavná pro vodáky. Vodní doprava je možná na dolním toku. Je místem tření lososů. Nedaleko ústí se nachází přístav Ochotsk.\n"}
{"id": "734754", "url": "https://cs.wikipedia.org/wiki?curid=734754", "title": "Seznam hor a kopců na Faerských ostrovech", "text": "Seznam hor a kopců na Faerských ostrovech\n\nToto je seznam hor a kopců na Faerských ostrovech.\n"}
{"id": "734755", "url": "https://cs.wikipedia.org/wiki?curid=734755", "title": "The Sims 3: Po setmění", "text": "The Sims 3: Po setmění\n\nThe Sims 3: Po setmění (anglicky The Sims 3: Late night) je třetí datadisk do simulátoru života The Sims 3. Datadisk je velice podobný datadiskům do předešlých sérií Sims, v The Sims to je datadisk a v The Sims 2 to je datadisk . Nicméně obsahuje i nějaké prvky z datadisků a ze Sims 1 a z The Sims 2 to je .\n\nDo sousedství nově přibyly nové typy veřejných pozemků. Můžete zvolit mezi bary, nálevnami a diskotékami až po upíří kluby a exklusivní salonky. Některé stavby na ně musíte postavit klasickým způsobem (budovat tak, jako dům) a jiné musíte koupit v sekci budovy v režimu stavění (anglicky rabbitholes). Každý určitý typ pozemku má různou otevírací a zavírací dobu, některé mají dokonce Happy Hours. Nově můžete koupit na jakýkoliv pozemek metro. Tato budova vás může přenášet po celém městě, ale pouze na pozemky, na kterých je tato stavba také umístěna. Dále jako budovu můžete koupit mrakodrap. Tato budova vám poskytuje možnost bydlet v bytě. V různých klubech může hrát vámi založená kapela.\n\nNové sousedství v The Sims 3: Po setmění se jmenuje \"Bridgeport\". Je založeno na reálných městech San Francisco a Los Angeles. V porovnání s městem Twinbrook, město ve druhém datadisku do The Sims 3, , je Bridgeport třikrát větší než Twinbrook. Bridgeport je metropole s mrakodrapy , obklopující z jedné strany moře a ze strany druhé kopce. Do moře se vlévá řeka a ta rozděluje město na dvě části. Jedna část je centrum města plné mrakodrapů, věžáků a bytových domů, parků, dále zde uvidíte nemocnici, policejní stanici, radnici, školu, knihovnu a další podobné stavby. Za městem stojí filmové studio. Z centra města vede most, který končí na druhé straně řeky, kde je druhá část města. Ta se pyšní zejména luxusními stavbami. Zde potkáte mnoho celebrit.\n\nPokud se podíváte pořádně do okolí města, uvidíte město Twinbrook. V Twinbrooku uvidíte taky město – Bridgeport. Na různých diskuzích se vedli spory o to, co to je za město, nakonec po vydání Po Setmění se zjistilo, že to je skutečně Bridgeport.\n\nNově se simík může stát upírem. Dříve tato možnost byla v The Sims 2: Noční život a mohli jste potkat upíry i v . Upírem se můžete stát tak, že se spřátelíte s upírem a požádáte ho o kousnutí. Po určité době se stanete upírem, ubudou vám některé potřeby a naopak nové přibudou. Upír má místo hladu žízeň, musí být s někým v kontaktu, musí chodit na záchod, musí dodržovat hygienu, musí spát a musí se bavit. Žízeň upíři doplňují pomocí plazmových výrobků:\nUpír nemůže přes den chodit na slunci. Může vyjít z domu pouze večer. Pokud už nechcete, aby byl simík upírem, ve vědeckém centru ho můžete proměnit zpět na Simíka. Vampirismus je dědičný.\n\nV datadisku je nová pouze jedna kariéra, a to kariéra v oblasti filmu. Jakmile dosáhnete levelu kariéry 5, můžete si vybrat, jestli bude simík slavným režisérem, nebo slavným hercem. Je to rychlý způsob toho, jak se stát rychle celebritou. Simík má možnost, tak jako tomu bylo například u kariéry doktora, plnit příležitostné úkoly, které mu pomohou s rychlým vzestupem. Platy se pohybují podle pozice v zaměstnání. Začínáte u platu 20§/h – 1803§/h (režisér) a 2310§/h (herec).\n\nVáš simík se může stát nově celebritou. Dříve to bylo možné pouze v . Simík má nad jménem hvězdičky v počtu 1 – 5, z toho 5 znamená nejslavnější. Pokud chcete být celebritou, nemusíte nutně pracovat jako herec či režisér. Stačí vám k tomu pouze chodit pravidelně po barech, seznamovat se s celebritama, založit kapelu a hrát a časem se z vás může stát 5hvězdičková celebrita. Přibyla i nová NPC postava: paparazzi. Toho můžete znát z . Paparazzi fotí vaše úkony a simík má podle toho náladu. Pokud bude mít například \"malou nehodu\", tak nebude zrovna nadšený. Ovšem být celebritou má své výhody. Simíci se s vámi rychleji spřátelí, v místních knihkupectvích máte obrovské slevy na knížky, v barech dostáváte slevy na drinky a následně můžete do různých VIP sekcí, můžete navštěvovat \"exklusivní salonky\", mohou si přivydělat tím, že potvrdí pozvání na nějakou párty a nebo se nechají nafotit, mohou dostávat dárky od svých fanoušků nebo nějakých firem, mohou dostat slevu v potravinách a mohou chodit zdarma do lázní. Celebritou zůstanete i po smrti simíka. O tom, jak se chováte se vedou statistiky. Tam máte například, kolikrát jste navštívili bary, kolik máte trapasů, rozdaných autogramů apod.\n\nSimík může se svými přáteli založit nově také kapelu nebo se můžete stát DJ. Pokud budete mít různá vystoupení a koncerty, můžete se vy a celá kapela stát celebritami.\n\nDo hry byly přidány následující soundtracky:\n"}
{"id": "734756", "url": "https://cs.wikipedia.org/wiki?curid=734756", "title": "Dusičnan olovnatý", "text": "Dusičnan olovnatý\n\nDusičnan olovnatý je ve vodě dobře rozpustná olovnatá sůl kyseliny dusičné, se vzorcem Pb(NO), kde oxidační číslo olova +II. Je to značně jedovatá chemická látka. Tato látka se v 19. století se tato látka vyráběla v Evropě a USA za účelem výroby olovnatých pigmentů. Postupně však byly nahrazovány netoxickými barvivy, zejména oxidem titaničitým, tzv. titanovou bělobou.\n\nRoku 1597 německý alchymista Andreas Libavius popsal látku, kterou nazval \"calx plumb dulcis\", „sladké olovo“ díky chuti této látky.\nNásledně se tato látka využívala na výrobů různých pigmantů, zejména chromová žluť (chroman olovnatý PbCrO). Z dusičnanu olovnatého se taky připravoval azid olovnatý Pb(N).\nTato látka se používala na výrobu tetraethylolova, látky, která se přidávala do olovnatých benzínů na zvýšení oktanového čísla. Na jiné účely se tato látka moc nepoužívala, kupříkladu ve spojených státech byla spotřeba této látky, roku 1974 se ročně průmyslově spotřebovávalo jen 642 tun na jiné účely, než na výrobu barviv a olovnatých benzínů.\n\nVýroba je velice jednoduchá, výdoba probíhá reakcí kovového olova s kyselinou dusičnou. Záleží na koncentraci kyseliny dusičné. Při použití velice koncentrované kyseliny dusičné vzniká jako vedlejší produkt oxid dusičitý a voda, při použití zředěnější vzniká oxid dusnatý a voda, a při použití velice zředěného roztoku kyseliny dusičné vzniká jako vedlejší produkt dusičnan amonný. Následující reakce platí pro koncentrovanou kyselinu dusičnou:<br>\nPopřípadě lze využít uhličitan, sulfid či oxid, ale průmyslově se však využívá nejčastěji kovové olovo. Reakce by probíhaly takto:\n\nPři zahřívání nad 470 °C (nad 743 K) dochází k rozpadu na oxid dusičitý, oxid olovnatý a kyslík, proto je společně jako ostatní dusičnany dobrým oxidačním činidlem.\nS vodným roztokem dusičnanu olovnatého se provádí pokus zvaný „zlatý déšť“. Dusičnan olovnatý reaguje s vodným roztokem jodidu draselného, přičemž vznikají žluté krystalky jodidu olovnatého. Vzniklý dusičnan draselný není vidět, jelikož zůstane rozpuštěný ve vodě.\nV případě požití může nastat akutní otrava olovem. Dusičnan olovnatý je považován za pravděpodobný karcinogen (karcinogen 2A), a je spojován s rakovinou ledvin, mozku, plic a rakoviny prsu. Olovo je neurotoxické, reaguje s enzymy obsahujícími cystein, a taky reaguje s enzymy obsahující zinek, sráží bílkoviny a u těhotných žen může poškodit plod. Únik látky do přírody představuje vážný problém, avšak existují výzkumy, které zkoumají, jak zachytit sloučeniny olova. Nejefektivnější se zatím zdá být aktivní uhlí.\n"}
{"id": "734760", "url": "https://cs.wikipedia.org/wiki?curid=734760", "title": "Crasnîi Vinogradari", "text": "Crasnîi Vinogradari\n\nCrasnîi Vinogradari (moldavskou cyrilicí Красный Виноградарь, rusky Красный Виноградарь \"Krasnyj Vinogradar\", ukrajinsky Красний Виноградар \"Krasnyj Vynogradar\") je vinařská obec v levobřežním Moldavsku, součást Dubossarského rajonu mezinárodně neuznané Podněsterské moldavské republiky. Místní selsovět \"(obecní rada)\" spravuje osady Afanasjevka, Kalinovka, Novaja Lunga a Novaja Alexandrovka. Žije zde 1 135 obyvatel ruské, moldavské a ukrajinské národnosti. V obci se nachází základní škola vyučující v ruském i moldavském jazyce.\n\nCrasnîi Vinogradari založili roku 1927 němečtí kolonisté, kteří zde vysázeli první vinohrady. Obyvatelé německé národnosti během druhé světové války zvětšiny uprchli, po jejím skončení přišli noví obyvatelé, především Rusové, Ukrajinci a Moldavané. Všechny osady, které pod Crasnîi Vinogradari spadají, vznikly ve 20. letech 20. století v důsledku sovětské politiky rozdávání půdy bezzemkům. Na rozdíl od Crasnîi Vinogradari je založili osadníci ruské a ukrajinské národnosti.\n\n"}
{"id": "734761", "url": "https://cs.wikipedia.org/wiki?curid=734761", "title": "Triózy", "text": "Triózy\n\nTrióza je monosacharid obsahující tři atomy uhlíku . Existují pouze tři možné triózy: dva enantiomery glyceraldehydu (glyceraldehyd a glyceraldehyd), což jsou aldotriózy, protože karbonylová skupina je na konci řetězce, a dihydroxyaceton (jediná ketotrióza), která je symetrická a proto neobsahuje žádné enantiomery. \n\nTriózy jsou důležité při buněčném dýchání . Během glykolýzy se fruktóza-1,6-bisfosfát rozkládá na glyceraldehyd-3-fosfát a dihydroxyaceton fosfát. Z těchto molekul se později odvozují kyselina mléčná a kyselina pyrohroznová.\n\n\n"}
{"id": "734762", "url": "https://cs.wikipedia.org/wiki?curid=734762", "title": "Australská ragbyová reprezentace", "text": "Australská ragbyová reprezentace\n\nAustralská ragbyová reprezentace reprezentuje Austrálii na turnajích v ragby union. Národní tým přezdívaný \"Wallabies\" se každoročně účastní soutěže The Rugby Championship, který v průběhu historie vyhrál čtyřikrát, naposledy v roce 2015. Australský tým je též pravidelným účastníkem mistrovství světa v ragby, které se koná každé čtyři roky a které vyhrál dvakrát v letech 1991 a 1999. K 11. listopadu 2019 se australská reprezentace nacházela na 6. místě žebříčku Mezinárodní ragbyové federace.\n\nPrvní mezinárodní utkání sehrála australská reprezentace v roce 1899, kdy tým Nového Jižního Walesu pod hlavičkou celé Austrálie zvítězil 13:3 nad společným britským týmem s označením British Isles. Hostitelem světového šampionátu byla Austrálie v letech 1987 (společně s Novým Zélandem) a 2003.\n\nŘídícím orgánem je Australská ragbová unie (Australian Rugby Union; ARU), která byla založena roku 1949. Sedm bývalých australských ragbistů bylo uvedeno do International Rugby Hall of Fame, šest bývalých reprezentantů bylo uvedeno do IRB Hall of Fame.\n"}
{"id": "734772", "url": "https://cs.wikipedia.org/wiki?curid=734772", "title": "Rodný byt Bedřicha Smetany", "text": "Rodný byt Bedřicha Smetany\n\nRodný byt Bedřicha Smetany v Litomyšli je pobočkou Regionálního muzea v Litomyšli. Nachází se v přízemních prostorách zámeckého pivovaru, kde se v roce 1824 Bedřich Smetana narodil. Interiérová expozice, zaměřená zejména na dětství a rodinný život skladatele, je doplněna hudebními ukázkami ze Smetanova díla, např. cyklu \"Má vlast\".\nVětšina exponátů je zapůjčena Českým muzeem hudby v Praze.\nVýstava je veřejnosti přístupná od dubna do října. \n\n"}
{"id": "734775", "url": "https://cs.wikipedia.org/wiki?curid=734775", "title": "Dušan Dragosavac", "text": "Dušan Dragosavac\n\nDušan Dragosavac (1. prosince 1919, Vrebac – 21. prosince 2014) byl právník, v dobách druhé světové války partyzán a v polovině 80. let působil jako politik svazu komunistů Chorvatska. Od 20. října 1981 do 20. června 1982 zastával funkci předsedy předsednictva Svazu komunistů Jugoslávie. Byl jedním z organizátorů partyzánského povstání proti fašistické moci v Lice. Během prvních let války se připojil svazu komunistické mládeže a později i straně, ve které po válce zastával celou řadu politických funkcí. V řadě z nich skončil během obměny vedoucích osob v Chorvatsku v roce 1986, po 13. sjezdu SKJ. Ke konci života byl k politickému systému v Chorvatsku kritický a považoval jej za kontrarevoluci.\n"}
{"id": "734779", "url": "https://cs.wikipedia.org/wiki?curid=734779", "title": "Třída Endurance", "text": "Třída Endurance\n\nTřída Endurance je třída tankových výsadkových lodí singapurského námořnictva. Jedná se o víceúčelová plavidla pro velení, zásobování, výsadkové operace. Skládá se ze čtyř jednotek postavených pro Singapur a jedné pro Thajsko. Ve službě je tato třída od roku 2000.\n\nPlavidla navrhla domácí loděnice Singapore Technologies Marine (ST Marine). Stavba probíhala v letech 1997–2001, přičemž čtveřice postavených lodí, pojmenovaných \"Endurance\" (207), \"Resolution\" (208), \"Persistence\" (209) a \"Endeavour\" (210), byla do služby zařazena v letech 2000–2001.\n\nV roce 2008 si jednu loď této třídy objednalo Thajsko. Výsadková loď HTMS \"Angthong\" (LPD-791) byla dokončena roku 2012.\n\nJednotky třídy \"Endurance\":\n\nJedna loď může přepravit 20 tanků, 18 dalších vozidel, náklad a 350 vojáků. K jejich výsadku slouží čtyři 13m a dva 25m vyloďovací čluny. Vozidla na palubu najíždí příďovou rampou a během vylodění je mohou přepravovat i čluny, vyplouvajících z palubního doku na zádi.\n\nV dělové věži na přídi je umístěn 76mm kanón OTO Melara Super Rapid o délce hlavně 62 ráží. Hlavňovou výzbroj doplňuje pět 12,7mm kulometů. K bodové protivzdušné obraně slouží dva dvojnásobné protiletadlové raketové komplety SIMBAD pro střely Mistral. Na zádi je přistávací plošina a hangár pro dva transportní vrtulníky.\n\nPohonný systém tvoří dva dieselové motory Ruston 16RK 270. Nejvyšší rychlost přesahuje 15 uzlů.\n\nSingapurská plavidla byla nasazena v rámci humanitární pomoci po zemětřesení v roce 2004. Nasazeny byly též v Adenské zálivu v rámci protipirátských operací.\n\n"}
{"id": "734780", "url": "https://cs.wikipedia.org/wiki?curid=734780", "title": "William Travis", "text": "William Travis\n\nWlliam Travis, plný jménem Wiliam Barret Travis, byl americký právník a voják 19. století. Ve věku 26 let byl plukovníkem texaské armády v období Texaské revoluce. Zemřel v bitvě o Alamo v roce 1836.\n\nTravis byl angloamerického původu a narodil se v Saluda County v Jižní Karolíně. Ve věku 9 let se rodiče přestěhovali do Alabamy, kde získal vzdělání. Později si otevřel právnickou praxi, začal publikovat místní noviny a vstoupil do alabamské domobrany.\nV roce 1831 koupil v Texasu půdu a začal právnickou praxi v Anahuacu, později byl členem strany, která odmítala mexickou nadvládu nad Texasem.\n\nTexaská revoluce začala v říjnu 1835. V listopadu Travis sehrál menší úlohu ve vítězství u Bexar. 19. prosince byl povýšen na plukovníka jezdectva. Texaský guvernér Henry Smith nařídil Travisovi získat další rekruty z řad texaských dobrovolníků, ale Travis váhal se splněním rozkazu, který ale nakonec splnil i když získal menší počet mužů, než původně plánoval. 23. února mexická armáda pod vedením Santa Anny začala útok na pevnost Alamo. Po 13 dnech bojů byla pevnost dobyta, padli velitelé William Travis, Davy Crockett a Jim Bowie spolu se všemi obránci pevnosti.\n\n"}
{"id": "734782", "url": "https://cs.wikipedia.org/wiki?curid=734782", "title": "Vološin", "text": "Vološin\n\nPříjmení Vološin má více nositelů:\n\n"}
{"id": "734790", "url": "https://cs.wikipedia.org/wiki?curid=734790", "title": "Emil Hegle Svendsen", "text": "Emil Hegle Svendsen\n\nEmil Hegle Svendsen (* 12. července 1985, Trondheim, Norsko) je norský biatlonista, čtyřnásobný olympijský vítěz, dvanáctinásobný mistr světa a vítěz světového poháru.\n\nSvou první medaili na mistrovství světa získal v roce 2007 v Anterselvě, kde obsadil ve smíšené štafetě třetí místo. Na mistrovství světa 2008 v Östersundu se stal poprvé mistrem světa, když vyhrál vytrvalostní závod a závod s hromadným startem, navíc dopomohl mužské štafetě k druhému místu. Se štafetou triumfoval o rok později na mistrovství světa 2009 v Pchjongčchangu. V roce 2010 na mistrovství světa 2010 v Chanty-Mansijsku, kde byla na programu pouze smíšená štafeta, obsadil v tomto závodě druhé místo. Na světovém šampionátu 2011 v Chanty-Mansijsku se stal znova dvojnásobným mistrem světa, když dokázal vyhrát závod s hromadným startem a byl členem vítězné mužské štafety, k tomu přidal druhé místo z vytrvalostního závodu. O rok později, na mistrovství světa 2012 v Ruhpoldingu, vybojoval v obou štafetových závodech titul mistra světa a obsadil druhé místo ve sprintu. Nejvíce medaili vybojoval v roce 2013 na mistrovství světa v Novém Městě na Moravě, kde se stal čtyřnásobným mistrem světa a v jednom závodě získal bronzovou medaili.\n\nNa olympijských hrách startoval poprvé v roce 2006, kde se medailově neprosadil. Na olympijských hrách 2010 ve Vancouveru se stal olympijským vítězem ve vytrvalostním závodě a ve štafetovém závodě, navíc obsadil druhé místo ve sprintu.\n\nVe světovém poháru dokázal v celkovém hodnocení v sezóně 2009/10 vybojovat první místo, v následujících třech sezónách skončil na druhé příčce. V celkovém hodnocení obsadil dvakrát také třetí místo.\n\nPo skončení sezony 2017/18 oznámil, že ukončuje závodní kariéru.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\nSezóna 2005/06\nSezóna 2006/07\nSezóna 2007/08\nSezóna 2008/09\nSezóna 2009/10\nSezóna 2010/11\nSezóna 2012/13\nSezóna 2012/13\nSezóna 2013/14\nSezóna 2014/15\nSezóna 2015/16\nSezóna 2016/17\nSezóna 2017/18\n\nVítězství v závodech světového poháru.\n\n"}
{"id": "734795", "url": "https://cs.wikipedia.org/wiki?curid=734795", "title": "Michal Šmarda (fotbalista)", "text": "Michal Šmarda (fotbalista)\n\nMichal Šmarda (* 31. ledna 1971) je bývalý český fotbalista, záložník. Jeho otcem je fotbalový trenér Milan Šmarda.\n\nV mládežnických kategoriích hrál za Spartak Hradec Králové, kde i začal svou ligovou kariéru. V roce 1996 přestoupil do SK Sigma Olomouc a odtud v roce 1998 do AC Sparta Praha. V lize dále pokračoval v Blšanech, Viktorii Žižkov a vrátil se do FC Hradec Králové. Kariéru ukončil v Bohemians 1905. V lize odehrál 341 utkání a dal 19 gólů. Se Spartou získal v sezóně 1998–1999 ligový titul, s Viktorií Žižkov byl dvakrát v lize třetí – v sezónách 2001–2002 a 2002–2003. V evropských pohárech nastoupil v dresu Viktorie Žižkov do 6 utkání. Po skončení aktivní kariéry působil jako asistent v FC Hradec Králové a v sezoně 2012–2013 byl asistentem v Jablonci. Nyní se stal hrajícím asistentem mužstva krajského přeboru Jiskra Hořice. Aktuálně působí Michal Šmarda jako asistent hlavního trenéra AC Sparta Praha Václava Kotala.\n\n"}
{"id": "734807", "url": "https://cs.wikipedia.org/wiki?curid=734807", "title": "Dead Ringers: The Making of Touch of Grey", "text": "Dead Ringers: The Making of Touch of Grey\n\nDead Ringers: The Making of Touch of Grey je americký dokumentární hudební film o skupině Grateful Dead. Film režíroval Justin Kreutzmann, syn Billa Kreutzmanna, bubeníka skupiny Grateful Dead. Film vyšel na VHS v roce 1987.\n"}
{"id": "734816", "url": "https://cs.wikipedia.org/wiki?curid=734816", "title": "Polaron", "text": "Polaron\n\nPolaron je kvazičástice, která je tvořena vázaným stavem elektronu a oblaku fononů. Vzniká při interakci elektronu s ionty nebo atomy krystalové mříže a šíří se krystalem. Spolu s elektronem se přesouvá i deformace krystalové mříže. Kladný polaron vzniká jako vázaný stav díry a fononů.\n\n"}
{"id": "734817", "url": "https://cs.wikipedia.org/wiki?curid=734817", "title": "VU (album)", "text": "VU (album)\n\nVU je kompilační album skupiny The Velvet Underground. Album vyšlo v únoru 1985 u Verve Records. Album obsahuje i nové, dříve nevydané skladby. Některé skladby vydal Lou Reed na svých sólových albech, jedná se o skladby: „I Can't Stand It“, „Lisa Says“ a „Ocean“ (\"Lou Reed\", 1972), „Andy's Chest“ (\"Transformer\", 1972), „Stephanie Says“ (pod názvem „Caroline Says II“, \"Berlin\", 1973) a „She's My Best Friend“ (\"Coney Island Baby\", 1976).\n\n\n"}
{"id": "734818", "url": "https://cs.wikipedia.org/wiki?curid=734818", "title": "Exciton", "text": "Exciton\n\nExciton je vázaný stav elektronu a kladně nabité díry. Většinou se vyskytuje v polovodičích, může se ale vytvořit i v izolantech a některých kapalinách. Již delší dobu je známo, že stlačením excitonové tekutiny může vzniknout supratekutá kapalina. Odborníci z Univerzity Christiana Alberta v německém Kielu ale nyní z kvantového chování excitonů spočetli pro některé typy látek fázový diagram. Dalším stlačováním supratekutiny složené z excitonů by mělo dojít ke vzniku krystalové mříže a přeměně na pevnou látku. To ale není vše. Pokud budeme ve stlačování pokračovat, změní se pevná látka opět v supratekutinu. Autoři výpočtů dokonce navrhují, které látky by se takto podivně měly chovat. Další krok je proto na experimentátorech.\n\nTato kvazičástice přenáší energii a hybnost, nepřenáší elektrický náboj.\n\n"}
{"id": "734820", "url": "https://cs.wikipedia.org/wiki?curid=734820", "title": "Joey Baron", "text": "Joey Baron\n\nJoey Baron (* 26. června 1955, Richmond, Virginia, USA) je americký jazzový bubeník. Podílel se na mnoha hudebních albech mnoha interpretů, mezi které patří například John Zorn, Bill Frisell, Stan Getz, Laurie Anderson nebo David Bowie.\n"}
{"id": "734821", "url": "https://cs.wikipedia.org/wiki?curid=734821", "title": "Ebarter.cz", "text": "Ebarter.cz\n\nebarter.cz byla česká internetová databáze barterů (směnného obchodu), tedy portál pro zprostředkování obchodu a služeb bez použití peněz. Z uskutečněných obchodů si zprostředkovatel nebere žádné provize a v uskutečněných barterech nefiguruje jako třetí strana.\n\nUmožňuje také obchodování tzv. částečným barterem (countertrade), tedy dvě nebo více protichůdných plnění v barteru, částečné započtení hodnoty zboží nebo služby jiným zbožím nebo službou. Např. 20 % z barteru se zaplatí finančními prostředky a zbytek je uhrazen směnou zboží nebo služeb.\n\nPortál také slouží jako databáze firem.\n\n"}
{"id": "734822", "url": "https://cs.wikipedia.org/wiki?curid=734822", "title": "Tomáš Norbert Koutník", "text": "Tomáš Norbert Koutník\n\nTomáš Norbert Koutník, starším pravopisem Kautník, (19. prosince 1698 Choceň – 16. ledna 1775 tamtéž) byl český kantor, varhaník a hudební skladatel.\n\nByl synem tkalce v Chocni. V letech 1716–1719 studoval na piaristickém gymnáziu v Litomyšli. Tam byl zřejmě rozpoznán jeho hudební talent, takže v roce 1719 byl převeden do hudebního piaristického gymnázia v Kroměříži. Studoval rétoriku a aritmetiku a byl znám jako výborný varhaník a houslista.\n\nPo absolvování gymnázia se stal učitelem v Chroustovicích a poté v Kostelci nad Orlicí. V Kostelci byl biřmován a přijal jméno Norbert. V roce 1729 se vrátil do Chocně a zastával zde místo varhaníka a kantora až do své smrti. \n\nV Chocni působilo \"literátské bratrstvo\". Byla to laická společnost dobrovolníků, která se starala o vzdělání, sociální péči a náboženský život členů, ale také vykonávala funkci kostelního pěveckého sboru. Koutník se stal v Chocni starším tohoto bratrstva.\n\nV roce 1734 se oženil s Františkou Matějovskou. Z jejich manželství se narodilo celkem 6 dětí. Zemřel 16. ledna 1775. Podle místní legendy se tak stalo v kostele u varhan. Po jeho smrti převzal školu i kostel jeho zeť Jan František Matějka.\n\nZ dnešního pohledu je jeho dílo zajímavé tím, že ač je zakotveno v hudbě pozdního baroka, objevují se v něm klacistní prvky a je patrný vliv lidové hudby. Svým způsobem je tak předchůdcem Jana Jakuba Ryby. Nejčastějším obsazením Koutníkových skladeb jsou 4 vokální hlasy, dvojice houslí a basso continuo. \n\nDochovalo se na 50 skladeb, některé v originálním rukopise, převážně však v opisech. Přesto jde patrně pouze o zlomek skladatelova díla. Nejznámější skladbou, která se stala trvalou součástí vánočního repertoáru, je pastorela: \"Hej, hej, jeden i druhej\".\n\nNa uchování a obnovení zájmu o skladatelovo dílo mají velkou zásluhu choceňský skladatel Adolf Kramenič (1889–1953) a historik Jaroslav Vaniš (1923–1993). Kramenič v letech 1943–1950 shromáždil a spartoval skladby z různých kůrů a archivů. Celá Krameničova hudební sbírka je dnes uložena v \"Muzeu A. V. Šembery\" ve Vysokém Mýtě. O znovuoživení Koutníkova díla se dnes stará hudební soubor \"Ensemble Damian\".\n\n\n\nKromě toho se dochovalo několik fragmentů dalších skladeb.\n\n\n"}
{"id": "734823", "url": "https://cs.wikipedia.org/wiki?curid=734823", "title": "BMW F650GS", "text": "BMW F650GS\n\nBMW F650GS je motocykl německé automobilky BMW, kategorie cestovní enduro.\n\nVýroba modelu BMW F650 byla zahájena v roce 1993. I když postrádá pro BMW typické znaky - dvojválcový motor typu boxer, sekundární převod kloubovým hřídelem, letmo uložené zadní kolo a systém odpružení Telelever a Paralever - stal se velmi oblíbeným. Je vybaven jednoválcovým motorem Rotax a montoval se v Itálii na výrobních linkách firmy Aprilia, kde se vyráběly i modely Aprilia Pegaso.\n\nV roce 2000 byl uveden model BMW F650GS, který se už nevyrábí v Itálii, ale v Berlíně, je vybaven novým motorem Rotax o objemu 650 cm³, který byl vyvinut speciálně pro tento model. Palivová nádrž je umístěna pod sedlem. Varianta Dakar je určena pro ty, kteří mají terénní ambice.\n\n\n\n"}
{"id": "734824", "url": "https://cs.wikipedia.org/wiki?curid=734824", "title": "Kostel Zmrtvýchvstání Páně (Český Těšín)", "text": "Kostel Zmrtvýchvstání Páně (Český Těšín)\n\nEvangelický kostel Zmrtvýchvstání Páně v Českém Těšíně vznikl v letech 2010 až 2011 adaptací bývalého hřbitovního (předpohřebního) domu židovské obce, který byl postaven v roce 1928. Nachází se ve Hřbitovní ulici v přední části areálu hřbitova. Objekt, který ještě nedávno sloužil jako sklad rakví, od města odkoupil sbor Luterské evangelické církve a. v. V interiéru byl umístěn velký krucifix, jehož korpus vytvořil Artur Szoldra z Ustroně. Evangelickým bohoslužbám začal kostel sloužit 31. října 2010. Vysvěcení proběhlo 1. května 2011. Budova kostela je kulturní památkou.\n\n\n"}
{"id": "734827", "url": "https://cs.wikipedia.org/wiki?curid=734827", "title": "Východoafrická federace", "text": "Východoafrická federace\n\nVýchodoafrická federace je plánovaný státní útvar, který chtěly od roku 2015 vytvořit členské země Východoafrického společenství: Keňa, Uganda, Tanzanie, Rwanda a Burundi.\n\nNa summitu EAC v roce 2010 bylo dohodnuto přijetí východoafrického šilinku jako společné měny v roce 2012 a tři roky nato sjednocení pětice zemí do jednotného federativního státu. Termíny zavedení společné měny a vytvoření federace však budou pozdější, než bylo v roce 2010 předpokládáno. Jeho rozloha by byla 1 820 664 km² a počet obyvatel se odhaduje kolem 130 milionů. Hlavním městem se má stát Arusha, úředními jazyky angličtina a svahilština.\n\nNabídku na výhledové členství ve federaci obdržel také Jižní Súdán.\n\n"}
{"id": "734828", "url": "https://cs.wikipedia.org/wiki?curid=734828", "title": "Fritz Leiber", "text": "Fritz Leiber\n\nFritz Reuter Leiber Jr. (24. prosince 1910, Chicago – 5. září 1992, San Francisco) byl americký spisovatel děl z žánru fantasy, hororu a sci-fi. Patří mezi autory tzv. Zlatého věku science fiction a je považován za jednoho ze zakladatelů žánru meč a magie.\nNarodil se do herecké rodiny, matka byla divadelní herečka a otec filmový a divadelní herec, potomek německých přistěhovalců. Vystudoval psychologii a fyziologii na Chicagské univerzitě, kterou absolvoval roku 1932. Dále získal vzdělání v oblasti teologie. K psaní ho přivedl kamarád na univerzitě. Roku 1939 vydal v magazínu \"Unknown\" svou první povídku \"Two Sought Adventure\" (Dva hledali dobrodružství), která je zároveň první povídkou z fantasy série \"Fafhrd and the Gray Mouser\" (Fafhrd a Šedý Myšilov). Před válkou přispíval do magazínu \"Weird Tales\", v padesátých letech patřil ke kmenovým autorům časopisu \"Galaxy Science Fiction\".\n\nNež se stal roku 1956 spisovatelem na plný úvazek vystřídal několik povolání. Byl divadelním i filmovým hercem, redaktorem, instruktorem letecké společnosti i vyučujícím na dramatické škole. K jeho zálibám patřily dějiny, poezie, kočky, sportovní šerm, šachy a backgammon. Oženil se celkem dvakrát. Poprvé si roku 1936 vzal Jonquil Stephensovou, se kterou měl syna Justina. Po smrti první ženy roku 1969 žil dlouho sám, až se těsně před smrtí oženil dne 15. května roku 1992 podruhé s Margo Skinnerovou.\n\nPatrně nejznámější je díky již zmíněné sérii o \"Fafhrdovi a Šedém Myšilovovi\", která spadá do žánru meče a magie, mezi jehož zakladatele je řazen. Za své dílo obdržel šest cen Hugo, tři ceny Nebula a další ceny v oblasti fantasy. Roku 1981 se stal velmistrem sci-fi a roku 2001 byl uveden do Síně slávy science-fiction. Kromě toho psal i básně a je autorem celé řady esejů.\n\nFantasy série žánru meče a magie \"Fafhrd and the Gray Mouser\" (Fafhrd a Šedý Myšilov) vypráví příhody seveřana Fafhrda, mohutného a poctivého skalda, a Šedého Myšilova, zloděje a bývalého čarodějova učně. Narazí na sebe v Lankhmaru, největším a nejzkaženějším městě fiktivního světa Ydkin (Nikdy), anglicky Nehwon (No When). Oba hrdinové se pak potýkají s mnoha nebezpečnými situacemi uvnitř města i vně jeho hradeb, na pevnině i na moři. Pomocí magie se dokáží propojit i s naším světem. První povídka byla vydána roku 1939, poslední roku 1988. První knižní vydání sedmi povídek vyšlo roku 1957 pod názvemv \"\"Two Sought Adventure\". Souborné vydání všech příběhů pochází z let 1969 až 1988 a obsahuje těchto sedm svazků:\nDále vyšlo roku 2001 dvoudílné souborné vydání:\nVolně navazující román \"Swords Against the Shadowland\" napsal roku 1998 Robin Wayne Bailey.\nZa své dílo získal Fritz Leiber celou řadu cen:\n\n\n"}
{"id": "734830", "url": "https://cs.wikipedia.org/wiki?curid=734830", "title": "Heinrich Kremser", "text": "Heinrich Kremser\n\nHeinrich Kremser (14. června 1878 Ebersbach nebo Česká Lípa – 5. dubna 1947 Vídeň) byl československý politik německé národnosti a meziválečný poslanec Národního shromáždění za Německou sociálně demokratickou stranu dělnickou v ČSR.\n\nNarodil se v Ebersbachu nebo České Lípě. Podle jiného zdroje pocházel ze Saska.\n\nV parlamentních volbách v roce 1929 získal za Německou sociálně demokratickou stranu dělnickou v ČSR poslanecké křeslo v Národním shromáždění.\n\nPodle údajů k roku 1930 byl profesí redaktorem v Teplicích-Šanově. V roce 1938 byl členem předsednictva DSAP.\n\n"}
{"id": "734832", "url": "https://cs.wikipedia.org/wiki?curid=734832", "title": "Chyť mě, když to dokážeš", "text": "Chyť mě, když to dokážeš\n\nChyť mě, když to dokážeš (v anglickém originále Catch Me If You Can) je americký životopisný kriminální film z roku 2002 režiséra Stevena Spielberga. Snímek byl natočen na motivy stejnojmenné autobiografie Franka Abagnalea mladšího, který v 60. letech 20. století, ještě před svými 19. narozeninami, úspěšně falšoval peněžní šeky a odcizil miliony dolarů tím, že předstíral, že je pilotem Pan American World Airways, lékařem a právníkem z Louisiany. Jeho první zločiny byly zpočátku nenápadné, stal se ale tak obratným, že se na něj nakonec obrátila FBI, aby jim pomohl odhalovat jiné padělatele. V hlavních rolích se objevili Leonardo DiCaprio jako Abagnale, Tom Hanks jako agent Hanratty, dále Christopher Walken, Amy Adams, Martin Sheen a Nathalie Baye.\n\nPříprava filmu začala už v roce 1980, ale do roku 1997 nijak nepokročila. Tehdy zakoupila práva na Abagnaleovu knihu Spielbergova společnost DreamWorks. Předtím, než se režie ujal Spielberg, patřili mezi možné kandidáty na režisérský post David Fincher, Gore Verbinski, Lasse Hallström, Miloš Forman a Cameron Crowe. Natáčení proběhlo od února do května 2002. Film měl úspěch jak finanční, tak u kritiků i u skutečného Abagnalea.\n\nFrank Abagnale mladší (Leonardo DiCaprio) je šestnáctiletý chlapec, který v roce 1963 žije v New Rochelle v New Yorku se svým otcem Frankem Abagnalem starším (Christopher Walken) a matkou Paulou (Nathalie Baye), která je francouzského původu. Podnikatelský úvěr Franka staršího v Chase Manhattan Bank odmítnou kvůli neznámým potížím s IRS, proto je jeho rodina donucena odstěhovat se z velkého domu do malého bytu. Paula pokračuje v románku s Jackem (James Brolin), kamarádem svého manžela. Mezitím Frank mladší v nové škole věrohodně zastoupí v hodině francouzštiny jako suplující učitel svého kantora. Frankovi rodiče podají žádost o rozvod a Frank od nich uteče. Když mu dojdou peníze, začne se spoléhat na skutečnost, že mu jdou malé podvody s penězi. Zanedlouho se stane mnohem smělejším a dokonce předstírá, že je pilot aerolinek. Začíná vytvářet falešné šeky společnosti Pan Am a úspěšně odcizí přes 2,8 milionů dolarů.\n\nMezitím začne Carl Hanratty (Tom Hanks), agent FBI se specializací na bankovní podvody, po Frankovi pátrat. Společně se potkají v hotelu v Kalifornii, kde Frank přesvědčí Hanrattyho, že je Barry Allen z Tajné služby a že také jde po podvodníkovi. Když Frank odchází, zmate Hanrattyho, který se posléze rozzlobí, protože si uvědomí svou chybu. O něco později je na Vánoce Carl stále v práci, když mu zavolá Frank a snaží se mu omluvit. Hanratty jeho omluvu odmítne a řekne mu, že ho brzy chytí. Začne se smát, protože si uvědomí, že mu Frank zavolal vlastně proto, že nemohl s nikým jiným mluvit. Frank zavěsí a Carl pokračuje ve vyšetřování. Díky číšníkovi zjistí, že jméno „Barry Allen“ je převzaté z komiksů o Flashovi, takže Frank bude ve skutečnosti mladistvý.\n\nFrank následně začne v Louisianě uvádět, že je lékařem a právníkem a zamiluje se do Brendy (Amy Adams). Té nakonec o sobě prozradí pravdu a požádá ji, aby s ním utekla. Hanratty ho vystupuje na jejich zásnubním večírku, kde Frank Brendu opustí a řekne jí, aby se s ním o dva dny později sešla na letišti v Miami, aby mohli spolu utéct. V daný čas na ni Frank čeká, ale na letišti uvidí agenty v přestrojení, takže si uvědomí, že byl prozrazen, a odletí do Evropy.\n\nO sedm měsíců později ukáže Carl svému nadřízenému, že Frank rozšiřuje padělané šeky po celé západní Evropě a požádá ho o povolení, aby mohl svého protivníka za oceánem najít. Když tento návrh jeho šéf odmítne, Hanratty přinese Frankovy šeky profesionálním tiskařům, kteří zjistí, že byly vytištěny ve Francii. Carl si vzpomene na rozhovor s Frankovou matkou, která mu řekla, že sama pochází z francouzského městečka Montrichard. Právě tam taky agent Franka skutečně najde. Poví mu, že ho francouzská policie zabije, pokud s ním v klidu nepůjde. Frank nejdříve předpokládá, že mu Hanratty lže, ale ten mu slíbí, že by mu nikdy nelhal a odvede ho ven z budovy, odkud ho francouzská policie odveze do vězení.\n\nCarl Hanratty zajistí vydání Franka, coby amerického občana, zpět do USA. V letadle mu oznámí, že jeho otec zemřel. Žalem zasažený Frank při přistání v New Yorku z letadla uteče a vrátí se do jejich starého domu, kde najde svou matku s mužem, kvůli kterému opustila jeho otce, a také dívku, o které si Frank uvědomí, že je jeho polorodá sestra. Poté se sám vzdá a je poslán na 12 let do vězení, kde ho občas navštěvuje Hanratty. Když Frank jednoho dne poukáže na to, že šek, který agent drží v ruce, je falešný, Carl přesvědčí FBI, aby Frankovi nabídli dohodu a po zbývající dobu svého trestu by pracoval v FBI v oddělení bankovních podvodů, což Frank přijme. Během svého působení v FBI chybí Frankovi vzrušení z pronásledování a dokonce se znovu pokusí vydávat se za pilota. Hanratty však trvá na tom, aby se Frank vrátil do FBI, neboť ho nikdo pronásledovat nebude. Další pondělí je Carl nervózní, protože se po jeho kázání Frank v práci neobjevil. Nakonec ale dorazí a začnou spolu probírat nový případ.\n\nText před závěrečnými titulky odhalí, že Frank je 26 let šťastně ženatý, má tři syny, žije na Středozápadě a s Carlem Hanrattym jsou stále dobří přátelé. Společně také chytili mnoho světově nepolapitelných padělatelů peněz a každý rok vydělává miliony dolarů, protože navrhl nepadělatelné šeky.\n\n\nNancy Lenehan se představila v roli Carol Strongové, Brendiny matky. Ve filmu mají cameo Jennifer Garner a Amy Acker. Ellen Pompeo a Elizabeth Banks se objevily v menších rolích. Skutečný Frank Abagnale ztvárnil francouzského policistu, který ve filmu zatýká právě Abagnalea ztvárněného DiCapriem.\n\nFrank Abagnale prodal filmová práva ke své autobiografii \"Catch Me If You Can\" v roce 1980. Producent Michel Shane je koupil v roce 1990 pro společnost Paramount Pictures. V prosinci 1997 koupil Barry Kemp práva od Shanea a přinesl projekt společnosti DreamWorks, kde Jeff Nathanson napsal scénář. V dubnu 2000 byl s filmem \"Chyť mě, když to dokážeš\" spojován coby možný režisér David Fincher, ten ale dal přednost svému filmu \"Úkryt\". V červenci 2000 byl pro hlavní roli osloven Leonardo DiCaprio. Samotný snímek měl režírovat Gore Verbinski a produkovat Steven Spielberg. Natáčení mělo začít v březnu 2001.\n\nVerbinski obsadil do role Carla Hanrattyho Jamese Gandolfiniho, Ed Harris získal roli Franka Abagnalea staršího a Chloë Sevigny měla hrát Brendu Strongovou. Kvůli závazku DiCapria ve filmu \"Gangy New Yorku\" a zdržení produkce ale nakonec Verbinski práce zanechal. Od května do července 2001 byl v jednání na post režiséra Lasse Hallström. V létě toho roku odstoupili od projektu Harris a Sevigny, Gandolfini však měl dále zájem. Producent Spielberg, jeden ze zakladatelů DreamWorks, nabídl režii Miloši Formanovi a zvažoval i Camerona Crowa. Nakonec začal uvažovat o místě režiséra sám, takže musel zanechat plánovaných filmů \"Velká ryba\" a \"Gejša\". Oficiálně převzal režii filmu v srpnu 2001.\n\nHledání představitelky Brendy Strongová trvalo dlouho, nakonec byla obsazena Amy Adams, jejíž zkušební vystoupení se Spielbergovi zalíbilo. Na doporučení producenta Waltera F. Parkese byl do role Franka Abagnalea staršího obsazen Christopher Walken. Roli Rogera Stronga získal Martin Sheen. Pro ztvárnění Pauly Abagnaleové chtěl Spielberg skutečnou francouzskou herečku, až našel Nathalie Baye. Jennifer Garner naopak viděl v právě vysílaném seriálu \"Alias\" a vzhledem k jejímu obsazenému pracovnímu rozvrhu ji v připravovaném filmu poskytl alespoň malou roli.\n\nNatáčení bylo zahájeno 7. února 2002 v Los Angeles. K dalším využitým lokacím patří Burbank, Downey, New York, Ontario International Airport (které představovalo miamské letiště), Québec a Montréal. Celkem jich bylo 147 různých v pouhých 52 dnech. DiCaprio uvedl: „Scény, u kterých jsme si mysleli, že budou trvat tři dny, zabraly jedno odpoledne.“ Od 25. do 30. dubna se filmovalo v newyorské Park Avenue před hotelem Waldorf Astoria. Poté se natáčení přesunulo do New Jersey a kvůli scénám v bance a u soudu se následně vrátilo se do Brooklynu. Filmaři využili i terminál TWA Flight Center na mezinárodním letišti Johna F. Kennedyho. Québec byl vybrán pro svůj evropský charakter a francouzskou atmosféru. Část jeho historického centra města byla upravena, aby představovala Montrichard. Natáčení filmu \"Chyť mě, když to dokážeš\" skončilo 12. května 2002 v Montréalu, celkový rozpočet činil 52 milionů dolarů.\n\nSlavnostní světová premiéra filmu se konala 18. prosince 2002 ve Westwoodu v Los Angeles. Do kin v USA a Kanadě byl snímek uveden 25. prosince 2002. V Česku se v kinech objevil od 13. února 2003.\n\nBěhem prvního víkendu utržil film ve 3156 kinech v USA a Kanadě 30 milionů dolarů. Celkové tržby v Severní Americe činily 164 615 351 dolarů, ve světě dalších 187 498 961 dolarů, takže celosvětově utržil 352 114 312 dolarů. Společné česko-slovenské tržby dosáhly výše 632 996 dolarů. Snímek \"Chyť mě, když to dokážeš\" se v celosvětovém žebříčku tržeb filmů z roku 2002 umístil na 11. místě.\n\nCelkem 96 % ze 195 recenzí na serveru \"Rotten Tomatoes\" bylo pozitivních, průměrné hodnocení bylo 7,9/10. Od serveru \"Metacritic\" získal film, podle 38 recenzí, celkem 76 ze 100 bodů.\n\nKritik Roger Ebert silně chválil výkon DiCapria a přidal: „Toto není hlavní Spielbergův film, ale přesto je to asi ten, který stojí nejvíce za vidění“. Mick LaSalle uvedl, že film „nebyl Spielbergovým nejlepším filmem, ale jedním z jeho nejjemnějších a možná i nejpřátelštějších. Barevná kamera, elegantní výkony a svěží tempo naznačují, že filmař podřídil každý další impuls tak, aby vytvořil snímek, který potěší“. Stephen Hunter si myslel, že DiCaprio ukázal „ten rozsah, lehkost a šikovnost, která Martinu Scorsesemu ve filmu \"Gangy New Yorku\" tak chyběla“.\n\nChristopher Walken byl za svůj výkon nominován na Oscara v kategorii Nejlepší herec ve vedlejší roli, John Williams byl nominován v kategorii Nejlepší hudba. Na Filmových cenách Britské akademie Walken ve své kategorii vyhrál, navíc zde získali nominace skladatel Williams, kostýmní návrhářka Mary Zophes a scenárista Jeff Nathanson. Leonardo DiCaprio byl nominován na Zlatý glóbus v kategorii Nejlepší herec v hlavní roli v dramatu.\n\nÚvodní animovaná titulková sekvence byla v roce 2004 zparodována v díle „Chyť je, když to dokážeš“ seriálu \"Simpsonovi\".\n\nMuzikálová adaptace \"Catch Me If You Can\" měla premiéru v červenci 2009 v divadle 5th Avenue Theatre v Seattlu. Na Broadwayi začaly ukázky představení 11. března 2011 v Neil Simon Theatre, oficiální premiéra proběhla 10. dubna 2011 tamtéž. Muzikál byl nominován na čtyři ceny Tony, včetně kategorie Nejlepší muzikál.\n\n"}
{"id": "734834", "url": "https://cs.wikipedia.org/wiki?curid=734834", "title": "Hans Krumpe", "text": "Hans Krumpe\n\nHans Krumpe (7. října 1885 Království u Šluknova nebo Libouchec – 19. května 1943 Bílina) byl československý politik německé národnosti, meziválečný poslanec Národního shromáždění za Německou křesťansko sociální stranou lidovou.\n\nJeho otec byl chudým domácím přadlákem. Hans vychodil gymnázium v Jablonci nad Nisou a studoval práva na německé univerzitě v Praze. Od roku 1907 se živil jako vychovatel a soukromý učitel v rodině hraběte Hartiga v Mimoni. Po začátku první světové války odešel ze studií jako jednoroční dobrovolník na frontu. Byl dvakrát raněn a vyznamenán. V roce 1916 byl z armády propuštěn. Byl pak učitelem v rodině Thun-Hohensteinů, kde měl na starosti výchovu dětí zavražděného Františka Ferdinanda d'Este. Pobýval na zámku v Kvasicích a na Konopišti. Roku 1918 se se svými svěřenci přestěhoval na zámek v Děčíně, kde měl později na starosti i výchovu hraběte Ernsta Thun-Hohensteina. Podle údajů k roku 1929 byl profesí soukromým úředníkem z Děčína.\n\nByl aktivní i politicky. Po vzniku Československa se stal členem Německé křesťansko sociální strany lidové. Od roku 1919 za ni zasedal v obecním zastupitelstvu v Děčíně a byl i členem městské rady. Neúspěšně kandidoval v parlamentních volbách v roce 1920.\n\nV parlamentních volbách v roce 1925 získal za Německou křesťansko sociální stranou lidovou poslanecké křeslo v Národním shromáždění. Mandát obhájil v parlamentních volbách v roce 1929. Po zvolení poslancem rezignoval na post městského radního v Děčíně.\n\nPo neúspěchu strany v parlamentních volbách v roce 1935 se stáhl z politického života. Odstěhoval se z Děčína do rodného domu své ženy v Bílině. Působil zde coby samostatný daňový poradce.\n\n"}
{"id": "734838", "url": "https://cs.wikipedia.org/wiki?curid=734838", "title": "František Kubač", "text": "František Kubač\n\nFrantišek Kubač (2. prosince 1887 Sereď – 15. června 1958 Bratislava) byl československý meziválečný i poválečný politik Komunistické strany Československa, poslanec Národního shromáždění a poslanec a předseda Slovenské národní rady.\n\nVe Vídni se vyučil obuvníkem. Pracoval jako zemědělský a stavební dělník a obuvník v Seredi.\n\nOd svých osmnácti let byl aktivní v dělnickém hnutí a v roce 1905 vstoupil do sociálně demokratické strany v Uhersku.\n\nV parlamentních volbách v roce 1929 získal za KSČ poslanecké křeslo v Národním shromáždění. Podle údajů k roku 1930 byl profesí zemědělským tajemníkem v Seredi nad Váhem. Ve 30. letech 20. století už patřil mezi hlavní funkcionáře KSČ na Slovensku.\n\nV parlamentních volbách v roce 1935 získal senátorské křeslo v Národním shromáždění. V senátu setrval jen do roku 1936, kdy byl zbaven mandátu a místo něj nastoupil jako náhradník Michal Králka. Po zbavení mandátu byl vězněn.\n\nZa druhé světové války působil v komunistickém odboji. Za slovenského národního povstání zasedal v povstaleckém Sboru pověřenců. V 1. Sboru pověřenců a 2. Sboru pověřenců byl pověřencem pro sociální péči (v 1. Sboru pověřenců společně s Fedorem Thurzem). V březnu 1945 se mu podařilo proniknout přes frontovou linii do Košic, odkud byl posléze vyslán komunistickou stranou na západ Slovenska s cílem organizovat zakládání národních výborů. Po roce 1945 zastával funkci předsedy ONV.\n\nDo československého parlamentu se vrátil krátce po válce, kdy byl v letech 1945-1946 poslancem Prozatímního Národního shromáždění za komunisty.\n\nNa základě výsledků parlamentních voleb roku 1946 byl zvolen do Slovenské národní rady. Mandát nabyl až dodatečně, slib složil v listopadu 1946. Opětovně byl do SNR zvolen ve volbách roku 1948 a volbách roku 1954.\n\nV období let 1950-1958 byl i předsedou Slovenské národní rady, předtím v letech 1948-1950 jejím místopředsedou. Éra jeho předsednictví je příznačná nízkou aktivitou SNR, malou frekvencí jejích zasedání a podružnou agendou, kterou se zabývala. Historik Jan Rychlík v tom spatřuje obavy Kubače, aby nebyl v době vrcholících politických procesů obviněn z buržoazního nacionalismu. Když se v roce 1956 začalo v souvislosti s odhalením kultu osobnosti Stalina v KSČ dočasně uvažovat o novém vymezení pravomocí slovenských orgánů, vyjadřoval se k možným změnám velmi opatrně. Nakonec došlo k mírné korekci pravomocí, kdy Sbor pověřenců nejmenovala centrální vláda ale SNR. SNR vzala změny za předsednictví Kubače na vědomí bez rozpravy.\n\nV roce 1957 mu byl udělen Řád Klementa Gottwalda. Zemřel po dlouhé a těžké nemoci v červnu 1958.\n"}
{"id": "734840", "url": "https://cs.wikipedia.org/wiki?curid=734840", "title": "Elvira Kuhn", "text": "Elvira Kuhn\n\nElvira Kuhn nebo Elvira Kuhnová (6. července 1895 Jáchymov – 1974) byla československá politička německé národnosti a meziválečná poslankyně Národního shromáždění za Komunistickou stranu Československa.\n\nPocházela z dělnické rodiny. Otec zemřel, když jí bylo šest let. Matka se pak musela starat o tři děti sama. Elvira vychodila osmiletou základní školu a pracovala jako služka. Podle údajů k roku 1930 byla profesí dělnicí tabákové továrny v Jáchymově.\n\nV parlamentních volbách v roce 1929 získala za Komunistickou stranu Československa poslanecké křeslo v Národním shromáždění. Mandát ale pozbyla v roce 1934 rozhodnutím volebního soudu. Jako náhradník pak za ni nastoupil Hermann Krehan.\n\nPo ztrátě mandátu žila do roku 1937 v Moskvě. Před druhou světovou válkou emigrovala do Velké Británie. Od roku 1946 žila na území pozdější Německé demokratické republiky.\n\n"}
{"id": "734842", "url": "https://cs.wikipedia.org/wiki?curid=734842", "title": "Anna Magdalena Schwarzová", "text": "Anna Magdalena Schwarzová\n\nAnna Magdalena Schwarzová (14. března 1921 Praha – 2. ledna 2017 Krakov) byla česká bosá karmelitánka, někdejší náboženská aktivistka a vězeňkyně nacistického i komunistického režimu. V roce 2010 jí byl udělen Řád Tomáše Garrigua Masaryka a Cena Václava Bendy a v roce 2011 Cena Paměti národa.\n\nNarodila se ve středostavovské rodině v Praze, později měla dva bratry. Rodina měla židovské kořeny, ale k židovské identitě se nijak nehlásila. Děti však byly pokřtěny a vychovány katolicky, navštěvovaly skaut. Anna dívčí oddíl skautu v roce 1938 opustila, protože v něm působila komunisticky indoktrinovaná vedoucí.\n\nJejí otec Gustav Schwarz byl ředitelem koncernu Juta, matka byla v domácnosti a zabývala se čtením, vyšíváním a pletením. Zaměstnávali dvě služebné (kuchařku a chůvu), avšak například auto nikdy nevlastnila. Rodiče se společensky ani politicky příliš neangažovali, ale byli vášniví sportovci, zejména horolezci, od dubna do října pobývala rodina pravidelně v Alpách a otec za ní dojížděl, jak mu pracovní vytížení umožňovalo.\n\nNejprve žili na Smíchově na Arbesově náměstí, v jejích asi 16 letech se přestěhovali na Nové Město na roh Resslovy a Gorazdovy ulice, poslední bydliště před deportací bylo v Podskalské ulici. Nejprve chodila do školy ve Smetanově ulici, poté absolvovala Drtinovo gymnázium. Ještě jako dospívající dívka pod vlivem vzdálené příbuzné konvertovala ke katolickému křesťanství a v roce 1939 se přihlásila do kláštera, ale kvůli židovskému původu byl její vstup odložen na neurčito.\n\nDne 7. prosince 1941 byla kvůli židovskému původu spolu s rodiči deportována do Terezína v rámci prvního civilního transportu (předcházely jen dva pracovní transporty), otec a další příbuzní byli později zabiti v Osvětimi (otec v říjnu 1944), Anna s matkou přežily. Anna využila oslabené ostrahy ghetta a několik dní před osvobozením z ghetta odešla zpět do Prahy. Z matčiných 4 bratrů přežil jediný, otec Petra Ebena. Annin mladší bratr Jiří (*1923) byl ještě před mobilizací v 15 letech poslán do Anglie, kde se ihned přihlásil do armády a v 17 letech se stal příslušníkem RAF, působil jako palubní mechanik u 311. perutě a válku rovněž přežil, později po okupaci 1968 emigroval do USA.\n\nPo skončení války nebyl přeživším členům rodiny vrácen žádný majetek. Anna žila s matkou nejprve na matracích u příbuzných, poté získaly náhradní bydlení špatné kvality. Ve volbách v roce 1946 volila Národní socialisty. Stala se postulantkou karmelitánského kláštera. Její duchovní vůdce jí radil, aby se především starala o maminku, a proto odložila vstup do kláštera a studovala angličtinu a francouzštinu na Filosofické fakultě UK v Praze (zvažovala též studium medicíny). Působila též v Ústředí katolického studentstva a Katolické lize akademické.\n\nTeprve v roce 1948 byla do kláštera přijata, ale po únorovém převratu řád všechny novicky propustil z řádu kvůli lsti kněze tajně spolupracujícího s režimem, který tvrdil, že si to přeje arcibiskup. Rovněž byla v rámci prověrek vyloučena ze studia. Poté pracovala jako cizojazyčná korespondentka v podniku Juta a referentka pro nákup hodinek v podniku Kovo. Od konce roku 1949 se stýkala s křesťanským společenstvím Rodina, založeným Tomislavem Kolakovičem, a s přáteli, mezi něž patřili Oto Mádr, Josef Zvěřina, Václav Vaško či Zdeněk Bonaventura Bouše. Dopravovala potraviny, informace i pokyny kněžím do internačních táborů. Dne 12. února 1953 byla zatčena Státní bezpečností a obviněna nechvalně známým prokurátorem Karlem Čížkem z páchání protistátní činnosti ve spojení „s již odsouzeným špionem Vatikánu“ Mádrem. V březnu 1954 byla souzena se skupinou Hošek a spol. a odsouzena v inscenovaném procesu za velezradu k 11 letům odnětí svobody a ke ztrátě občanských práv a majetku. Trest si odpykávala ve věznicích v Praze-Ruzyni a v Pardubicích až do amnestie v roce 1960. Ve vězení se spřátelila mimo jiné s komunistickou političkou Marií Švermovou, s níž se pak stýkala i po propuštění. S Růženou Vackovou vedla etický spor, zda se má šířit optimismus i za cenu lži – zastávala názor, že nikoliv.\n\nPo propuštění dělala dělnickou práci v káblovně, kterou se naučila během výkonu trestu. V 60. letech žila v Českém Krumlově, jako trestaná osoba měla problém sehnat práci, od přelomu let 1961/1962 pracovala jako samostatná dělnice na noční směně v papírně, od roku 1965 ji směnový inženýr neoficiálně přeřadil na práci tlumočnice poté, co u ní objevil anglicky psanou detektivku. Do veřejného dění se v té době nezapojovala a ani s klášterem nebyla v kontaktu. Koncem roku 1968 se vrátila do Prahy, v konkursu získala místo jako překladatelka na Vysoké škole zemědělské v Praze. Současně ji vytěžovali Josef Zvěřina a Oto Mádr, pro které překládala samizdatovou literaturu, blízce spolupracovala s Františkem Líznou.\n\nRoku 1976 odešla do důchodu. Roku 1977 z nevysvětlených důvodů dostala devizový příslib a setkala se ve Vídni s provinciálem řádu a v Římě od generála řádu dostala potvrzení, že řád uznává její nedokončený noviciát a může složit řeholní sliby, kdy přijímá řádové jméno Magdalena. Chartu 77 nepodepsala, protože jí to zakázala převorka řádu, avšak s chartisty, s disentem a s Výborem na obranu nespravedlivě stíhaných spolupracovala a i řád jí to dovolil. V konspiračním prostředí disentu se za ni zaručili komunisté: František Kriegel, Gertruda Sekaninová-Čakrtová a Marie Švermová, Kriegel i Švermová se jí za zločiny komunismu mnohokrát omlouvali.\n\nTajná policie na ni od roku 1980 znovu zavedla svazek pod jménem „Sára“ a v něm ji označovala jako řeholnici židovského původu. Komunistickým režimem byla opakovaně zatýkána, sledována, odposlouchávána, podrobována domovním prohlídkám, roku 1982 jí byl odebrán pas. Klášteru v Jiřetíně, pod který patřila, Státní bezpečnost telefonicky oznámila, že její návštěvy jsou nežádoucí. Klášter tento požadavek režimu akceptoval a Anna Magdalena Schwarzová od přelomu 70. a 80. let začala jezdit do Polska, kde pobývala v Krakovském klášteře. Státní bezpečnost ji podezírala ze špionáže či z přípravy útěku z republiky, jejím hlavním zájmem však byl řád karmelitánek, při cestách vozila církevní dopisy a zprávy pro Amnesty International i duchovní literaturu.\n\nV srpnu 1980 složila věčné sliby do kláštera bosých karmelitánek v Krakově. V roce 1985 jí československé úřady po dlouhém vyjednávání církevních a státních institucí vyhověly a povolily jí vystěhování do Polska. Dostala vystěhovalecký pas s podmínkou, že se vzdá československého občanství. Dne 19. ledna 1985 opustila Československo, 25. ledna téhož roku ji čs. úřady zařadily na seznam nežádoucích osob. V klauzurním klášteře bosých karmelitánek v Krakově žila až do své smrti.\n\nV roce 1989 jí provinciálka povolila návštěvu Prahy, aby si podala žádost o vrácení československého občanství, které také dostala, a poté měla několik let povoleno žít mimo klášter, aby si mohla vyřizovat odškodnění za persekuci.\n\nDne 16. listopadu 2010 jí Ústav pro studium totalitních režimů udělil Cenu Václava Bendy s pamětní medailí Za svobodu a demokracii.\nDne 28. října 2011 jí prezident Václav Klaus udělil Řád Tomáše Garrigua Masaryka za vynikající zásluhy o rozvoj demokracie, humanity a lidská práva.\nDne 17. listopadu 2011 obdržela Cenu Paměti národa od občanského sdružení Post Bellum.\n\n\n"}
{"id": "734845", "url": "https://cs.wikipedia.org/wiki?curid=734845", "title": "Alois Kunz", "text": "Alois Kunz\n\nAlois Kunz (14. srpna 1877 Cukmantl – 11. července 1950) byl československý politik německé národnosti a meziválečný poslanec Národního shromáždění za Německou křesťansko sociální stranou lidovou.\n\nPodle údajů k roku 1929 byl profesí obchodníkem s kůžemi a bývalým starostou Cukmantlu. Starostou tohoto města byl v letech 1919–1927.\n\nV parlamentních volbách v roce 1925 získal za Německou křesťansko sociální stranou lidovou poslanecké křeslo v Národním shromáždění. Mandát obhájil v parlamentních volbách v roce 1929.\n\n"}
{"id": "734846", "url": "https://cs.wikipedia.org/wiki?curid=734846", "title": "Bondarcevka horská", "text": "Bondarcevka horská\n\nBondarcevka horská (Bondarzewia montana) je nejedlá houba z čeledi Bondarzewiaceae. Plodnice vyrůstají ze společné hlízovité báze a tvoří mohutné, až 0,5 m široké trsy. Jednotlivé klobouky jsou 10-20 cm široké srůtající, růžicovitě uspořádané, na povrchu hrbolkaté a paprsčitě vrásčité, jemně plstnaté, pak lysé, matné, okrové až žlutavě hnědé. Ústí rourek na spodní straně klobouku jsou hranatá, ve stáří roztrhaná, místy labyrintická, krémová až naokrovělá.\n"}
{"id": "734848", "url": "https://cs.wikipedia.org/wiki?curid=734848", "title": "Premio Tenco", "text": "Premio Tenco\n\nPremio Tenco je každoročně udělovaná italská hudební cena. Pojmenována byla podle italského zpěváka jménem Luigi Tenco a poprvé byla udělena v roce 1974. Uděluje se během festivalu autorských písní v San Remu. Během její historie ji získalo mnoho hudebníků z mnoha světových zemí. V roce 2011 ji získal Jaromír Nohavica, který tak byl historicky prvním oceněným Čechem. O tři roky později cenu získala česká skupina The Plastic People of the Universe.\n\n\n\n"}
{"id": "734850", "url": "https://cs.wikipedia.org/wiki?curid=734850", "title": "Ivan Kurťak", "text": "Ivan Kurťak\n\nIvan Kurťak, též Ivan Kurtyák nebo Ivan Kurtjak, ukrajinsky Иван Куртяк (21. února 1888 Chust – 2. ledna 1933), byl československý politik rusínské národnosti a poslanec Národního shromáždění za Autonomní zemědělský sojuz.\n\nPočátkem 20. let 20. století se angažoval při vzniku Karpatoruského zemědělského svazu. Ten ale postupně splýval s celostátní Republikánskou stranou zemědělského a malorolnického lidu (agrárníky), což část podkarpatoruských politiků odmítala. Kurťak se pak v lednu 1924 podílel na založení Autonomního zemědělského sojuzu, který podporoval autonomii Podkarpatské Rusi.\n\nPo doplňovacích parlamentních volbách na Podkarpatské Rusi v roce 1924 se stal poslancem Národního shromáždění. V parlamentních volbách v roce 1925 mandát obhájil, stejně jako v parlamentních volbách v roce 1929. Kandidoval za Autonomní zemědělský sojuz, který do voleb šel v koalici s Československou národní demokracií. V roce 1930 předložil Kurťak spolu se zástupci stran německé, maďarské a polské menšiny v parlamentu návrh na zřízení menšinový výbor, který by se zabýval stížnostmi menšin na nerovné postavení v rámci ČSR. Po jeho smrti roku 1933 zaujal jeho poslanecké místo Andrej Bródy.\n\nPodle údajů k roku 1929 byl profesí zemědělcem z Chustu.\n\n"}
{"id": "734851", "url": "https://cs.wikipedia.org/wiki?curid=734851", "title": "Juta (rozcestník)", "text": "Juta (rozcestník)\n\nJuta je slovo s více významy: \n"}
{"id": "734853", "url": "https://cs.wikipedia.org/wiki?curid=734853", "title": "Valerij Michajlovič Dembickij", "text": "Valerij Michajlovič Dembickij\n\nValerij Michajlovič Dembickij ( , * 4. prosince 1949) je ruský vědec, akademik Ruské Akademie přírodních věd (RAPV).\n\nJe autorem více jak 350 publikací, včetně 4 monografií, 28 kapitol v knihách, 76 teoretických a přehledných prací v předních mezinárodních a ruských časopisech. Práce v oblasti biochemie, chemie přírodních látek, lipidů, lékařské chemie, katalýzy komplexů kovů a organické syntézy. Jednou z jeho hlavních specializací je chemie organických sloučenin bóru, jejich dynamika a použití v organické syntéze a v lékařství. Roku 2009 získal první cenu vlády Ruské federace v oboru nanotechnologie. Přizvaný vědecký vedoucí kolektivu Institutu organické chemie N. D. Zelinského Ruské akademie věd v Moskvě. V roce 1992 americké vydavatelství \"Marquis Who's Who\" (1899) uvedlo biografii V. M. Dembického jako předního ruského vědce. Dlouhá léta spolupracuje a publikuje odborné práce s českým vědcem Tomášem Řezankou z Laboratoře genetiky, fyziologie a bioinženýrství hub Mikrobiologického ústavu Akademie věd České republiky.\n\n\n"}
{"id": "734858", "url": "https://cs.wikipedia.org/wiki?curid=734858", "title": "The Sims 3: Povolání snů", "text": "The Sims 3: Povolání snů\n\nThe Sims 3: Povolání snů (anglicky The Sims 3: Ambitions) je druhý datadisk do simulátoru The Sims 3. Je to datadisk vytvořený na základě datadisků do The Sims 2 a .\n\nNikdy předtím nebylo možné ovládat simíka, když byl v práci. V Povolání snů to už možné je. Tyto pracovní příležitosti se nazývají profese. Můžete se stát lovcem duchů, můžete být architektem a designérem, můžete se stát hasičem, můžete být detektivem a můžete se stát i stylistou. Můžete zastávat pouze jednu profesi nebo kariéru v jednom okamžiku.\n\nV Povolání snů hasič hasí požáry, zachraňuje životy při zemětřesení, zabraňuje invazi trpaslíků a pomáhá u nehod ve výzkumném středisku, nemocnici nebo ve zlodějském doupěti. Hasič potřebuje mít dobrou fyzičku a zručnost. Když má simík pracovní dobu, musí v té době být buď na hasičské stanici, nebo v terénu. Pokud zůstane doma, ztrácí pracovní hodnocení a může být propuštěn. Zručný hasič může upravit hasičské auto na různé stupně rychlosti, může upravit požární alarm a upravit hasičské přístroje. Hasič může hasit dva typy požárů:\nPlat: 276 §/týden – 2480 §/týden\n\nDesignér má za úkol na základě objednávek navštěvovat různé pozemky a předělávat je tak, jak si přejí majitelé. Designéři se musí vejít do určitého rozpočtu simoleonů. Těmito úkony můžete měnit vzhled pozemků, aniž byste přecházeli do režimu úpravy města.\n\nTato profese se zabývá lovením a následným zneutralizováním různých paranormálních jevů a duchů. Lovec loví malé duchy, kteří jsou různě zbarvení a každé zbarvení symbolizuje různé vlastnosti malého ducha:\nTi jsou dále přeměněny na klasické duchy s náhrobkem nebo urnou. Simík tyto duchy sbírá a dělá si kolekce. Dále lovec duchů zabraňuje invazím duchů.\n\nDetektiv je simík, který řeší různé záhady, sleduje lidi apod. Může zabavovat podezřelé věci jako normální simík s vlastností kleptoman. Detektiv sleduje simíky, vyslýchá simíky a prohledává jejich odpadky.\n\nStylista mění vzhled ostatních simíků. Potřebuje být kreativní.\nSimíci takto zaměstnaní se registrují na radnici a mohou si vybrat mezi prací spisovatele, malíře, sochaře, fotografa, vinaře, zahradníka a rybáře. Takto zaměstnaní simíci nemají žádnou pracovní dobu a pracují tak, jak potřebují.\n\nNovou kariérou tak, jak ji známe z předešlých dílů, je kariéra učitele.\n\nNově můžete nastavit komunitní pozemky typu:\nSimíci si mohou koupit různé komunitní pozemky a nechat je vydělávat. Novým sousedstvím ve hře je město Twinbrook.\n"}
{"id": "734862", "url": "https://cs.wikipedia.org/wiki?curid=734862", "title": "Josep Francesc Ràfols", "text": "Josep Francesc Ràfols\n\nJosep Francesc Ràfols i Fontanals (1889, Vilanova i la Geltrú - 1965, Barcelona) byl katalánský architekt, malíř a historik umění. Člen uměleckého spolku Saint Luc, založil spolu s Artigasem uměleckou skupinu Courbet. Zabýval se hlavně teorií architektury, mezi jeho nepočetné realizace patří dům Mendiz (1925, Vilanova i la Geltrú) a spolupráce na výstavbě Sagrada Familia.\n\nByl prvním biografem Gaudího v roce 1928 a prvním, kdo popsal modernistické hnutí v dílech \"El arte modernista catalán\" (1943) a \"Modernismo y modernistas\" (1949).\n\n"}
{"id": "734870", "url": "https://cs.wikipedia.org/wiki?curid=734870", "title": "Plochingen", "text": "Plochingen\n\nPlochingen je město v Německu. Nachází se ve spolkové zemi Bádensko-Württembersko, 20 km jihovýchodně od Stuttgartu.\n\nV roce 2012 zde žilo 13 543 obyvatel. Udržuje přátelské vztahy s českým městem Svitavy.\n\n\n"}
{"id": "734872", "url": "https://cs.wikipedia.org/wiki?curid=734872", "title": "Ľudovít Labaj", "text": "Ľudovít Labaj\n\nĽudovít Labaj, též Ludevít Labaj nebo Ľudovít Labay (11. dubna 1886 Ružomberok – 12. dubna 1937 Ružomberok), byl československý politik, meziválečný ministr, poslanec a senátor Národního shromáždění za Hlinkovu slovenskou ľudovou stranu.\n\nUž počátkem 20. let patřil mezi významné představitele Hlinkovy strany, tehdy ještě formálně nazývané Slovenská ľudová strana (SĽS). V roce 1921 publikoval v listu \"Slovák\" návrh autonomie Slovenska. Tento návrh pak roku 1922 prezentoval v poslanecké sněmovně. Předpokládal svrchovanost slovenského národa, který dobrovolně deleguje některé taxativně vymezené pravomoci na česko-slovenské společné orgány. Počítal se slovenským zákonodárným a vládním orgánem. Předpokládal i samostatné celní území Slovenska. Díky právnímu vzdělání byl jeho návrh formálně propracovanější než podobné návrhy autonomie, se kterými v téže době přišli jeho straničtí kolegové Ferdinand Juriga a Vojtech Tuka. 25. ledna 1922 byl proto právě Labajův návrh prezentován jako společná pozice SĽS. Většina pročeskoslovenských stran ho ale odmítla a nedostal se vůbec k projednání v plénu sněmovny.\n\nV parlamentních volbách v roce 1920 získal poslanecké křeslo v Národním shromáždění, tehdy ještě za společnou kandidátní listinu Československé strany lidové a slovenských ľudáků, kteří ovšem v listopadu 1921 ze společného klubu odešli a vystupovali pak jako zcela samostatná formace. Mandát za SĽS obhájil v parlamentních volbách v roce 1925 i parlamentních volbách v roce 1929.\n\nPodle údajů k roku 1929 byl profesí ministrem, bytem v Ružomberku. Zastával i vládní posty. V první vládě Františka Udržala byl v roce 1929 Ministrem pro sjednocení zákonů a organisaci správy Československa. Šlo o výraz politického posunu, kdy se Hlinkova strana dočasně stala součástí vládního tábora.\n\nPozději zasedal v horní komoře parlamentu. V parlamentních volbách v roce 1935 získal senátorské křeslo v Národním shromáždění za Hlinkovu slovenskou ľudovou stranu, respektive za širší alianci Autonomistický blok. V senátu setrval do své smrti roku 1937. Pak ho nahradil Ján Juriga.\n\nV roce 1933, když už Hlinkova strana byla opět v opozici, se podílel na organizování demonstrace autonomistů v průběhu \"Pribinovských oslav\" v Nitře, na kterých dav skandoval hesla o autonomii.\n\n"}
{"id": "734876", "url": "https://cs.wikipedia.org/wiki?curid=734876", "title": "Slavibor z Drnovic", "text": "Slavibor z Drnovic\n\nSlavibor z Drnovic (počátek 13. století – po 1256) byl moravský šlechtic z rodu pánů ze Švábenic.\n\nNarodil se na počátku 13. století jako nejmladší syn Milíče I. ze Švábenic. Spolu se staršími bratry Milíčem a Idíkem se objevoval ve 30. a 40. letech jako svědek na řadě listin. Z této bratrské trojice byl Slavibor nejméně významným. Poprvé je zmiňován v roce 1234 v okruhu moravského markraběte Přemysla, ovšem na rozdíl od bratrů nikdy nezastával na jeho dvoře žádnou funkci. Přesto pravděpodobně jednu významnou funkci zastával, byl komorníkem zemského soudu v Olomouci. Jméno jeho manželky není jisté (snad Svatona z Drnovic), víme však, že pocházela z rodu Hrabišiců a Slavibor sňatkem získal Drnovice. \n\nPoslední zmínka o Slaviborovi je z roku 1256, kdy je poprvé zmiňován jeho syn Vilém, jenž později získal Náměšť na Hané. Druhým synem byl Kojata.\n\n"}
{"id": "734879", "url": "https://cs.wikipedia.org/wiki?curid=734879", "title": "Petr Přikryl", "text": "Petr Přikryl\n\nPetr Přikryl (* 17. února 1978, Litoměřice, Československo) je bývalý český hokejový brankář. Dříve hrál v Kladně, Karlových Varech, Mladé Boleslavi, Liberci a Znojmě. Od sezóny 2010/2011 působil v klubu \"indiánů\" z HC Plzeň 1929 , když se po předešlé sezoně domluvil s Plzní na dvouletém kontraktu s následnou roční opcí. Téměř celou sezonu 2011-2012 však formou hostování působil v HC Stadion Litoměřice, kam po sezoně přestoupil.\n\n\n"}
{"id": "734881", "url": "https://cs.wikipedia.org/wiki?curid=734881", "title": "Dominik Leibl", "text": "Dominik Leibl\n\nDominik Leibl (1. dubna 1869 Sennfeld – 25. prosince 1949 Hradec) byl československý politik německé národností a meziválečný poslanec Národního shromáždění.\n\nNarodil se v Sennfeldu u Badenu v Německu. Jako stolařský učeň se přestěhoval do Vídně a zde začal být aktivní v dělnickém hnutí. Založil spolek stolařů. Později žil jako stolař a malorolník v Hradci u Stoda. Obhajoval práva malorolníků a domkařů v západních Čechách. V roce 1909 založil v Kozolupech u Plzně spolek německých malorolníků a domkářů. Spolek vydával list \"Warheit\", později \"Kleiner Bauer\". Leibl vedl redakci. Za první světové války byl povolán do armády a vydávání listu bylo přerušeno. Spolek obnovil činnost roku 1920 a téhož roku se Leibl stal jeho předsedou. Podle údajů k roku 1929 byl profesí rolníkem v Hradci u Stoda.\n\nV parlamentních volbách v roce 1920 získal za Německou sociálně demokratickou stranu dělnickou v ČSR poslanecké křeslo v Národním shromáždění. Mandát obhájil v parlamentních volbách v roce 1925 i parlamentních volbách v roce 1929. V parlamentu se podílel na debatách o zákonech o půdní reformě a začlenění majetku. Ve svém domě v Hradci měl zřízenou bezplatnou právní poradnu. Zasadil se o postavení silničního betonového mostu přes Radbuzu směrem na Střelice.\n\nPo okupaci Sudet žil ve svém domě fakticky v domácím vězení. Zemřel v Hradci a zde byl pochován do rodinné hrobky.\n"}
{"id": "734884", "url": "https://cs.wikipedia.org/wiki?curid=734884", "title": "František Lukavský", "text": "František Lukavský\n\nFrantišek Lukavský (10. října 1874 Solnice – 4. dubna 1937 Plzeň) byl český politik a menšinový aktivista na Plzeňsku, po roce 1918 poslanec Národního shromáždění republiky Československé za Československou národní demokracii.\n\nPocházel z rodiny tkalce ze Solnice pod Orlickými horami. I přes relativní nezámožnost rodiny byl František Lukavský poslán na studia, musel si ovšem přivydělávat soukromým doučováním. Roku 1893 maturoval na gymnáziu v Rychnově nad Kněžnou. Už na gymnáziu se zapojil do studentského pokrokového hnutí společně s bratry Aloisem a Antonínem Hajnovými. Potom studoval matematiku, fyziku a filozofiii na Univerzitě Karlově v Praze, kde později roku 1908 získal titul doktora filozofie. Po jeden rok učil na gymnáziu v Českých Budějovicích, po čtyři roky na reálce v Rakovníku a od roku 1903 dlouhodobě na gymnáziu v Plzni. Plzeň se následně stala centrem jeho veřejných aktivit. Zapojil se do regionální spolkové a politické činnosti. Založil zde \"Osvětový svaz\". Zasedal ve vedení Národní jednoty pošumavské a Ústřední matice školské, které podporovaly české menšiny v pohraničí. Podílel se na založení \"Stavebního družstva pro Plzeňsko a Stříbrsko\". Napsal knihu \"Menšinové školství na Plzeňsku\" a \"Národní vývoj Plzně od r. 1898\".\n\nRoku 1908 se stal členem mladočeské strany a stal se místopředsedou Českého národního klubu v Plzni. Od roku 1909 zasedal v obecním zastupitelstvu, později i v okresním zastupitelstvu.\n\nVe volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Čechy 14 (nahradil v tomto obvodu zemřelého poslance Josefa Čiperu, který tu zasedal v předchozím volebním období). Usedl do poslanecké frakce Český klub. Ve vídeňském parlamentu setrval do zániku monarchie. Na Říšské radě působil v školském a menšinovém referátu. Byl v této době také inspektorem českých škol ve Vídni. Pro svůj volební obvod zajistil některé významné investice jako zřízení reálného gymnázia v Plzni nebo regulaci Radbuzy. Hájil práva českých zaměstnanců státních drah na Plzeňsku.\n\nV říjnu 1918 se podílel na průběhu převratu a přebírání moci v Plzni.\n\nV letech 1918-1920 zasedal v československém Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929. Po odchodu poslance Antonína Kaliny usedl rovněž na post předsedy poslaneckého klubu strany. Podle údajů k roku 1929 byl povoláním profesorem v Plzni.\n\nPatřil k tradičním stranickým špičkám národních demokratů. V roce 1937 se podílel na vypuzení Jiřího Stříbrného z Národního sjednocení, do kterého národní demokraté vplynuli.\n\nV září 1932 poprvé vážněji onemocněl, ale chorobu překonal a dočasně se ještě na několik let vrátil do politického a veřejného života. Zemřel v roce 1937 v Plzni.\n\n"}
{"id": "734887", "url": "https://cs.wikipedia.org/wiki?curid=734887", "title": "Pavol Macháček", "text": "Pavol Macháček\n\nPavol Macháček, též Pavel Macháček (25. března 1887 Holíč – 2. ledna 1969 Holíč), byl slovenský římskokatolický kněz, československý politik a poslanec Národního shromáždění za Hlinkovu slovenskou ľudovou stranu, za druhé světové války člen zahraničního československého odboje.\n\nPatřil mezi významné představitele Hlinkovy strany. Stál v čele Generálního sekretariátu strany. Podle údajů k roku 1929 byl římskokatolickým knězem v Bratislavě.\n\nV parlamentních volbách v roce 1925 získal za Hlinkovu slovenskou ľudovou stranu poslanecké křeslo v Národním shromáždění. Mandát obhájil v parlamentních volbách v roce 1929. Mandátu se ale vzdal krátce po volbách, v prosinci 1929. Na jeho místo nastoupil Jozef Galovič.\n\nPozději se politicky angažoval v celostátní Československé straně lidové. Roku 1939 odešel do exilu do Paříže, od roku 1940 do Londýna. Zde se pohyboval v blízkosti Edvarda Beneše. V letech 1940–1945 zasedal v exilovém parlamentu (Státní rada Československá), v letech 1940–1942 jako místopředseda. V roce 1941 byl v nepřítomnosti odsouzen režimem slovenského štátu na doživotí. Po osvobození se vrátil do Československa. Po roce 1945 byl předsedou \"Ústřední správy církevních majetků\" v Bratislavě. Působil pak jako farář v Bratislavě, později v Svätém Juru a Holíči. Patřil mezi část katolického duchovenstva, která byla loajální vůči komunistickému režimu.\n\n"}
{"id": "734888", "url": "https://cs.wikipedia.org/wiki?curid=734888", "title": "Pazderna (rozcestník)", "text": "Pazderna (rozcestník)\n\nPazderna může mít vícero významu:\n\n\n\n"}
{"id": "734889", "url": "https://cs.wikipedia.org/wiki?curid=734889", "title": "Akta X: Chci uvěřit", "text": "Akta X: Chci uvěřit\n\nAkta X: Chci uvěřit (anglicky The X-Files: I Want to Believe) je kanadsko-americký mysteriózní dramatický sci-fi thriller z roku 2008, který režíroval Chris Carter.\n\nAgenti FBI Fox Mulder a Dana Scullyová se znova vydávají za dalším případem. Opět se dostávají do světa paranormálních jevů a zazraků, které popírají vědecké poznatky a realitu.\n\n\n"}
{"id": "734891", "url": "https://cs.wikipedia.org/wiki?curid=734891", "title": "Akta X (film)", "text": "Akta X (film)\n\nAkta X: Film je americký film, volně navazující na seriál Akta X, který režíroval Rob Bowman v roce 1998. První celovečerní film o Mulderovi a Scullyové má stopáž 117 minut.\n\n"}
{"id": "734893", "url": "https://cs.wikipedia.org/wiki?curid=734893", "title": "Západoruská dobrovolnická armáda", "text": "Západoruská dobrovolnická armáda\n\nZápadoruská dobrovolnická armáda, jinak nazývaná podle svého generála Pavla Bermondt-Avalova Bermontovci, byla bělogvardějská armáda působící v Pobaltí v během Ruské občanské války v roce 1919.\n\nPřed první světovou válkou bylo celé území Pobaltí součástí carského Ruska. Civilní moc drželi v rukou převážně Rusové a vrchní třídou byli baltští Němci. Byly to převážně šlechtici s velkými majetky, jejichž předkové přišli do Pobaltí za existence státu Německých rytířů v průběhu 12. - 15. století. Místní obyvatelstvo, které tvořili převážně Litevci, Lotyši a Estonci bylo pod silným vlivem rusifikace a nepodílelo se na spravování své země. Reakcí na to bylo vytvoření mnoha národnostních osvobozeneckých hnutí po celém Pobaltí.\n\nNa začátku první světové války se podařilo Němcům obsadit území celé Litvy a polovinu Lotyšska. Po říjnové revoluci v roce 1918 uzavřeli bolševici s Německem Brestlitevský mír. Na jeho základě připadl Německu zbytek Pobaltí. Němci vytvořili v Pobaltí svůj loutkový stát tzv. Spojené baltské vévodství, kde moc v rukou držela místní německá šlechta.\n\nKonec války přinesl porážku Německa. Dohodové státy souhlasily se setrváním německých jednotek v Pobaltí za účelem boje se sovětským Ruskem. K těmto jednotkám patřila i později vytvořená Západoruská dobrovolnická armáda. Němce od začátku více zajímalo udržení své mocenské základny v pobaltských státech než boj s bolševiky, a tak vznikla pod vedením generála Rüdigera von der Goltz oficiální armáda pobaltských Němců. Z počátku byla armáda generála von der Goltz spojenec s místními vládami v boji proti bolševikům. Však jak bylo nebezpečí zažehnáno a Rusové vytlačeni z Pobaltí, hned se obrátili proti svým spojencům. Armádě se dokonce podařilo svrhnout prozatímní vládu v Lotyšsku, instalovat svoji vlastní a dobýt Rigu. Však zanedlouho poté byla německá armáda poražena spojeným estonským a lotyšským vojskem v bitvě o Cesis v červnu 1919.\n\n8. února 1919 vzniká v Salzwedelu v Německu armáda o 5000 vojácích. Vojáci jsou většinou rekrutováni z bývalých německých vojáků padlých do zajetí v na východní frontě a v Pobaltí se k ní přidávají jednotky baltských Němců. Velitelem armády se stává kozácký náčelník Pavel Bermondt-Avalov. Západoruská dobrovolnická armáda vyhlásí, že se přidává k armádám bělogvardějců pod velení admirála Kolčaka v boji proti bolševikům. Však vojsko, jež je z 75% tvořeno Němci, se zaobírá především problémem, jak udržet německou moc v Pobaltí. Přihlášení k bělogvardějcům je tak spíše divadlo, aby armáda zakryla svůj skutečný cíl před státy Dohody.\n\nZ Německa byla armáda dopravena do Lotyšska vlakem a zapojila se po boku baltských Němců generála von der Goltz do bojů proti nově vznikajícím pobaltským státům. Podílela se na i dobytí Rigy. Po porážce vojska baltských Němců v bitvě o Cesis se do Západoruské dobrovolnické armády začlenil i zbytek armády generála von der Goltz. Armáda tak dosáhla počtu přes 50 000 mužů. V říjnu podnikla armáda útok na území Litvy a Lotyšska. Podařilo se jí obsadit sever Litvy a dokonce opět dobyla Rigu. Lotyši v nastalé situaci požádali o pomoc sousední Litvu a Estonsko. Kladně odpověděla na prosbu estonská armáda. Litva, která v té době měla úzký vztah s Německem, prosbu o pomoc odmítla. Za přislíbení odstoupení ostrova Ruhnu Estonsku poslala estonská vláda do Lotyšska dva obrněné vlaky.\n\nV listopadu začala spojenecká armáda Lotyšska a Estonska postupně vytlačovat dobrovolnickou armádu z území Lotyšska. Riga byla opět bezpečně v rukou Lotyšů. Velkou měrou se na úspěšném tažení podílelo britské námořnictvo, které podporovalo spojence dělostřeleckou podporou z bitevních lodí. Nakonec musela armáda generála Bermont-Avalova ustoupit až na území Litvy. Koncentrovala se u významného železničního uzlu Radviliškis. Zde byla napadena litevskou armádou a utržila rozhodující porážku.\n\nDo situace se následně diplomaticky vložily státy Dohody a zprostředkovaly klid zbraní. Francouzský generál Henri Niessel zprostředkoval evakuaci zbývajících německých vojáků do Německa. Poslední německý voják opustil Litvu 15. prosince 1919.\n"}
{"id": "734899", "url": "https://cs.wikipedia.org/wiki?curid=734899", "title": "Štefan Major", "text": "Štefan Major\n\nŠtefan Major, též István Major (13. prosince 1887 Vráble – 19. září 1963 Bratislava), byl československý politik maďarské národnosti, meziválečný poslanec Národního shromáždění za Komunistickou stranu Československa, poválečný funkcionář KSČ.\n\nPocházel z maďarské dělnické rodiny. Absolvoval učitelský ústav, později působil jako učitel a novinář socialisticky orientovaných maďarských novin na Slovensku. V roce 1920 se podílel na organizování generální stávky na jižním Slovensku. Byl zakládajícím členem KSČ. V letech 1933-35 absolvoval Mezinárodní leninskou školu v Moskvě.\n\nV parlamentních volbách v roce 1925 získal za Komunistickou stranu Československa poslanecké křeslo v Národním shromáždění. Mandát obhájil v parlamentních volbách v roce 1929. Mandátu byl zbaven roku 1932 rozhodnutím volebního soudu. Jeho křeslo zaujal Štefan Bazala.\n\nPodle údajů k roku 1930 byl profesí učitelem v Nitře.\n\nVe 30. letech 20. století už patřil mezi hlavní funkcionáře KSČ na Slovensku. Za druhé světové války působil v komunistickém exilu v Moskvě., kde působil v aparátu Komunistické internacionály a současně i ve slovenském vysílání moskevského rozhlasu.\n\nV letech 1950-1963 zasedal v Ústředním výboru Komunistické strany Slovenska. IX. sjezd KSČ ho zvolil za člena Ústředního výboru Komunistické strany Československa. Po válce byl v letech 1945-1951 ředitelem tiskového podniku Pravda v Bratislavě a v letech 1951-1957 československým velvyslancem v Maďarsku, kde prožil maďarské povstání, v jehož průběhu poskytoval na zastupitelském úřadě útočiště některým maďarským komunistickým politikům. Po návratu do vlasti byl penzionován, ale členem bratislavského ÚV KSS zůstal až do své smrti. V roce 1955 mu byl udělen Řád republiky, roku 1957 Řád práce a Řád Klementa Gottwalda.\n\nKdyž byl v roce 1956 propuštěn komunistický funkcionář Laco Novomeský z vězení, kam se dostal v rámci zmanipulovaných soudních procesů v 50. letech, vyjádřil se ke svému osudu s tím, že jeho uvěznění bylo účelovým krokem, aby mohli vyniknout jistí funkcionáři. Mezi nimi zmínil i Štefana Majora. Historik Jan Rychlík se ale domnívá, že v případě Majora se Novomeský mýlil, protože Štefan Major byl v inkriminované době velvyslancem v Budapešti, což nebyl kariérní vzestup, a roku 1957 byl poslán do penze.\n\nZemřel v září 1963 po těžké a dlouhé chorobě.\n\n"}
{"id": "734901", "url": "https://cs.wikipedia.org/wiki?curid=734901", "title": "The Sims: Livin' Large", "text": "The Sims: Livin' Large\n\nThe Sims: Livin' Large je první datadisk hry The Sims a zároveň je prvním datadiskem celé série The Sims. Byl vydán 27. srpna 2000. Datadisk rozšiřuje původní hru o nové kariéry, objekty, skiny a osoby.\n\nDo hry po instalaci datadisku přibude spoustu nových NPC postav. Například přibude smrtka. Pokud simík zemře, přijde si pro něj smrtka a odvede ho. Nicméně pokud vám na pozemku zbyl nějaký živý simík, může si se smrtkou zahrát kámen, nůžky, papír a když vyhraje, simík nezemře, ale stane se z něj zombie. S kombinací s může jistá siminka za 200§ zombíka proměnit zpět na simíka. Pokud si koupíte do domu obraz \"Tragic clown\" (česky Smutný klaun) a budete mít velmi špatnou náladu, přijde vás rozradostnit klaun, který je namalován na tom obrazu. Pokud si koupíte sušenky, krb a vánoční stromeček, můžete v době vidět Santa Clause, který vám většinou nechá pod stromečkem nějaký dáreček.\nDo hry byly přidány následující styly umění:\n\nV LL máte přidány nové kariéry v oborech hudba, počítače, žurnalistika, paranormální jevy a flákárny. Ve všech kariérách máte maximálný možný level 10.\n\nDo hry přibude nově přes 100 objektů, včetně:\n\nNově můžete vytvořit maximálně 99 různých sousedství, sousedství zůstane stejné, avšak pozemky budou prázdné.\n"}
{"id": "734903", "url": "https://cs.wikipedia.org/wiki?curid=734903", "title": "Teemu Eronen", "text": "Teemu Eronen\n\nTeemu Eronen (* 22. listopadu 1990, Vantaa, Finsko) je finský hokejový obránce hrající za tým Jokerit Helsinky.\n\nV roce 2011 byl draftován týmem NHL St. Louis Blues.\n\n"}
{"id": "734914", "url": "https://cs.wikipedia.org/wiki?curid=734914", "title": "Chilli Willi and the Red Hot Peppers", "text": "Chilli Willi and the Red Hot Peppers\n\nChilli Willi and the Red Hot Peppers byla britská pub rocková skupina, existující v letech 1971–1975. Po rozpadu skupiny začali členové skupiny postupně přecházet do jiných skupin. Pete Thomas začal hrál se skupinou Elvise Costella The Attractions, Paul Riley hrál s Grahamem Parkerem, Martin Stone hrál s Pink Fairies a Phil Lithman spolupracoval s The Residents.\n\n"}
{"id": "734916", "url": "https://cs.wikipedia.org/wiki?curid=734916", "title": "The Sims: House Party", "text": "The Sims: House Party\n\nThe Sims: House Party je druhý datadisk do simulátoru The Sims. Datadisky vyšel 28. března 2001. Hlavní novinkou bylo přidání možnosti uspořádat oslavu nebo tematickou párty. Do hry byla přidána hudba s následujícími žánry: Rap, Techno, Country, Beach, a Disco.\n\nDo hry byly přidány následující NPC postavy:\n\n"}
{"id": "734920", "url": "https://cs.wikipedia.org/wiki?curid=734920", "title": "Martin Stone", "text": "Martin Stone\n\nMartin Stone (11. prosince 1946 Wokingham – 9. listopadu 2016 Versailles) byl anglický kytarista. Byl členem skupin Chilli Willi and the Red Hot Peppers, Savoy Brown Blues Band, Mighty Baby, Pink Fairies a dalších.\n"}
{"id": "734923", "url": "https://cs.wikipedia.org/wiki?curid=734923", "title": "Pete Thomas", "text": "Pete Thomas\n\nPete Thomas (* 9. srpna 1954, Hillsborough, Sheffield, Anglie) je britský bubeník, nejvíce známý jako člen doprovodné skupiny Elvise Costella. Tom Waits o něm v jednom rozhovoru řekl, že je „jeden z nejlepších žijících rockových bubeníků“. Před zahájením spolupráce s Costellem hrál se skupinou Chilli Willi and the Red Hot Peppers. Spolupracoval s mnoha dalšími hudebníky, mezi které patří například John Paul Jones ze skupiny Led Zeppelin, se kterým nahrál album \"The Sporting Life\".\n\n"}
{"id": "734926", "url": "https://cs.wikipedia.org/wiki?curid=734926", "title": "Josef Kuška", "text": "Josef Kuška\n\nJosef Kuška (24. února 1873, Zdice – 25. ledna 1953, Liberec) byl český římskokatolický kněz, generální vikář české části litoměřické diecéze v období druhé světové války a oběť komunistického režimu.\n\nKněžské svěcení přijal v roce 1895 a poté působil jako kaplan ve Vejprtech (1895-1897), ve farnosti u kostela Nejsvětější Trojice v pražské Spálené ulici (1897-1899) a v Kladně (1899-1909). Od roku 1909 byl farářem v Kováni, kde se angažoval také politicky – několik desetiletí byl členem mladoboleslavského okresního zastupitelstva a v roce 1920 kandidoval za Československou stranu lidovou do Poslanecké sněmovny Národního shromáždění ČSR. Byl také jmenován čestným kanovníkem Katedrální kapituly u sv. Štěpána v Litoměřicích, papežským prelátem a osobním arciděkanem.\n\nV průběhu druhé světové války se stal generálním vikářem české části diecéze litoměřická se sídlem v Kováni. Po válce působil ještě krátce jako litoměřický generální vikář a následně byl ustanoven administrátorem arciděkanství v Mladé Boleslavi. V roce 1944 byl jmenován čestným kanovníkem katedrální kapituly sv. Štěpána v Litoměřicích. K 1. lednu 1944 rezignoval na funkci generálního vikáře a přestěhoval se zpět do Kováně. V lednu 1944 byl jmenován vikářem boleslavským.\n\nPo únoru 1948 jej biskup Štěpán Trochta zapojil do skryté organizační struktury litoměřické diecéze, kterou vytvořil v obavě před znemožněním kontaktu kněží s biskupem z důvodu internace biskupa. Biskup Trochta jmenoval Mons. Kušku tajným oblastním vikářem. Dostával informace o vývoji vztahů mezi církví a státem a tlumočil je pak kněžím v diecézi. Po odhalení těchto struktur v litoměřické diecézi a uvěznění biskupa Trochty byl P. Kuška ve svých téměř 80 letech zatčen dne 16. ledna 1953 na své faře a převezen do vazby do Liberce.\n\nZde prodělal 22. ledna výslech trvající asi jeden a půl hodiny. Dle vyšetřovacího protokolu měl přiznat své kontakty s biskupem Trochtou, jeho sekretáři Šmídlem a Krutílkem a tlumočení jejich instrukcí kněžím v severních Čechách. Rovněž mu vyšetřovatelé předhazovali jeho čtení pastýřských listů v roce 1949. Od svého zatčení musel být P. Kuška třikrát předveden k lékaři, který konstatoval, že je dosti sešlý stářím, vysílený, a doporučil, aby mohl stále ležet.\n\nDne 25. ledna 1953 ve 21.15 hod. P. Kuška ve vazbě na cele zemřel. Zemřel jako oběť pronásledování katolické církve v Československu ze strany komunistického režimu.\n\n\n\n"}
{"id": "734927", "url": "https://cs.wikipedia.org/wiki?curid=734927", "title": "Scottsdale", "text": "Scottsdale\n\nScottsdale je město v okrese Maricopa County poblíž Phoenixu v Arizoně ve Spojených státech amerických.\n\nV roce 2010 mělo Scottsdale celkem 217 385 obyvatel. Díky svým výstavným domům, „high-end“ obchodům a vysokým příjmům domácností má město přezdívku „Beverly Hills Arizony“. Scottsdale se rozkládá na ploše 477,7 km² a je rozděleno do čtyř oblastí: South Scottsdale, Old Town, Central Scottsdale a North Scottsdale.\n\nPočet obyvatel města se v průběhu 20. století mnohonásobně zvýšil. Původně ve městě žilo cca 1000 obyvatel, dnes je jich přes 200 000.\nPodle údajů z roku 2007 byl průměrný příjem rodiny ve městě 92 289 dolarů za rok. Celkem 5,8 % populace města žilo pod hranicí chudoby.\n\nZhruba 39 % pracovních sil je zaměstnáno v oblasti cestovního ruchu. Region má po celý rok teplé počasí a v roce 2005 město Scottsdale přilákalo více než 7,5 mil. návštěvníků, což z ekonomického hlediska znamenalo příjem více než 3,1 mld. dolarů.\n\nVe městě Scottsdale se nachází přes 70 ubytovacích středisek a hotelů a více než 15 000 hotelových pokojů. Hotely jsou zaměřeny na vyšší příjmovou skupinu. Město Scottsdale je třetí, po New Yorku a Las Vegas, které má nejvíce hotelů a letovisek v USA, označených jako \"AAA Five-Diamond\".\n\nNěkolik desítek tisíc lidí je zaměstnáno v oblasti \"Airpark\" v bezprostředním okolí letiště, a to zejména ve finančnictví, maloobchodu, službách a v technické, konstrukční a výrobní oblasti. \"Airpark\" zahrnuje v současné době téměř 2500 budov a ekonomický dopad je větší než 3 mld. dolarů ročně.\n\nVelkým zaměstnavatelem je  Klinika Mayo, nezisková organizace a mezinárodně uznávané prestižní americké lékařské nemocniční výzkumné a vzdělávací centrum. V roce 2006 klinika oznámila vstup do České republiky.\n\nVe městě působí také společnost General Dynamics, zabývající se vojenskou výrobou a výzkumem. Je to čtvrtá největší zbrojní společnost na světě. Jejím nejznámějším výrobkem je stíhací letoun F-16 Fighting Falcon (od roku 1993 převzal výrobu tohoto letounu jiný výrobce, Lockheed).\n\nVe Scottsdale má sídlo \"ASU SkySong\", což je jedno z největších univerzitních výzkumných center v USA. Je to inovační centrum Arizona State University, které mj. pomáhá zahraničním firmám vstoupit na americký trh.\n\nRoku 1986 ve městě zemřel americký astronom, ufolog a univerzitní profesor českého původu J. Allen Hynek. V roce 1990 zde zemřel Tom Fogerty – hudebník, sólový kytarista skupiny Creedence Clearwater Revival.\n\nV kryonickém centru nadace \"Alcor\" ve Scottsdale je uloženo tělo americko-íránského transhumanistického filozofa a futurologa FM-2030, u něhož byla jako u první osoby zmíněnou nadací použita nová metoda vitrifikace.\n\nVe Scottsdale absolvoval výcvik Hani Hanjour, což byl jeden z pěti mužů, které FBI označila jako únosce letu American Airlines 77 v teroristických útocích z 11. září 2001. Podle FBI řídil letadlo a narazil s ním do budovy Pentagonu.\n\nV roce 2006 byl ve Scottsdale zatčen Mike Tyson pro podezření z trestných činů řízení pod vlivem alkoholu a držení omamných látek poté, co málem narazil do policejního automobilu.\n\nVe Scottsdale dne 22. října 2009 společnost Microsoft otevřela svůj značkový obchod, což byl její vůbec první značkový obchod na světě po oznámení záměru otevřít řetězec značkových maloobchodních prodejen Microsoftu.\n\nScottsdale má suché klima. Zimy jsou mírné a léta jsou velmi horká. Nejnižší teplota naměřená ve městě je -7,2 °C (1955) a nejvyšší naměřená teplota je 48 °C (1972).\n\n\n"}
{"id": "734929", "url": "https://cs.wikipedia.org/wiki?curid=734929", "title": "The Sims: Hot Date", "text": "The Sims: Hot Date\n\nThe Sims: Hot Date je třetím datadiskem do simulátoru The Sims. Tento datadisk vyšel 14. listopadu 2001. Hlavní změnou je přidání nového města Downtownu a možností seznámení se.\n\n\nVe hře přibylo více než čtyřicet nových interakcí, které pomáhají vést váš vztah jedním směrem. Přibyl nový pruh ke vztahům (pruh opravdového přátelství), simík má určité záliby a o nich mluví s ostatními simíky, nový hudební styl jazz, světla v domě se automaticky zapínají a vypínají a jsou roztříděny na kategorie jednotlivé položky v režimu nákupu.\n\nNově přibylo do hry nové město \"Downtown\". V tomto městě jsou pouze komunitní pozemky a nelze zde postavit dům. Budovy na nich postavené jsou různé. Jsou tu obchůdky, restaurace, butiky, parky, pláže, bary a fast-foody. Do města se lze dostat zavoláním taxíka, který tam hráče za 50 § odveze. Doma se zastaví čas. Po návratu domů čas pokračuje od chvíle odjezdu, ovšem potřeby a nálada pokračují ve stavu docíleném v Downtownu.\n"}
{"id": "734930", "url": "https://cs.wikipedia.org/wiki?curid=734930", "title": "Snakefinger", "text": "Snakefinger\n\nPhilip Lithman, známý jako Snakefinger (* jako Philip Charles Lithman; 17. června 1949, Tooting, Londýn, Anglie – 1. července 1987, Linz, Rakousko), byl britský hudebník a multiinstrumentalista. Nejvíce proslul svojí spoluprací s avantgardní skupinou The Residents. Byl také členem skupiny Chilli Willi and the Red Hot Peppers.\n"}
{"id": "734933", "url": "https://cs.wikipedia.org/wiki?curid=734933", "title": "Památník Oskara Schindlera", "text": "Památník Oskara Schindlera\n\nPamátník Oskara Schindlera se nachází ve městě Svitavy. Pomník byl odhalen proti rodnému domu Oskara Schindlera v Poličské ulici, v parku Jana Palacha. Město pomník odhalilo při příležitosti slavnostní předpremiéry filmu \"Schindlerův seznam\" v roce 1994.\n\n"}
{"id": "734938", "url": "https://cs.wikipedia.org/wiki?curid=734938", "title": "Jü-lin (Šen-si)", "text": "Jü-lin (Šen-si)\n\nJü-lin ( , pchin-jinem \"Yúlín\") je městská prefektura v\nČínské lidové republice. Patří k provincii Šen-si.\n\nCelá prefektura má rozlohu 43 578 čtverečních kilometrů a žije v ní přes tři miliony obyvatel.\n\nJü-lin je nejsevernější prefekturou provincie Šen-si. Na jihu hraničí s Jen-anem, na východě s provincií Šan-si, na severu s Vnitřním Mongolskem a na západě s autonomní oblastí Ning-sia.\n\nNa sever a severozápad od Jü-linu leží poušť Ordos.\n\nV říši Ming (konec 14. – polovina 17. století) byl Jü-lin důležitým centrem pohraniční obrany – sídlem početné posádky a vojenského obvodu Jen-suej. Z té doby se zachovalo městské opevnění, mezi jiným strážní věž Čen-pej-tchaj.\n\n"}
{"id": "734942", "url": "https://cs.wikipedia.org/wiki?curid=734942", "title": "Dům U Mouřenína (Svitavy)", "text": "Dům U Mouřenína (Svitavy)\n\nDům U Mouřenína je nejstarší dochovaný měšťanský dům ve Svitavách s původním právem vaření piva. Byl postaven v roce 1554 v renesanční dispozici a je jeden z mála ve městě, u něhož je znám rok výstavby. Jméno nese podle busty mouřenína na nároží domu.\n\nDům původně sloužil jako obydlí purkmistrů, proto byl také propojen se sousední radnicí. Později v něm byl zřízen zájezdní hostinec, ve sklepení byl trezor městské spořitelny. Přestože má dům zachovalý vnější historický vzhled, interiéry byly necitlivě upraveny v 50. letech 20. století, kdy byl dům využíván ke komerčním účelům. Nyní zde sídlí Informační centrum města Svitavy.\n\nK domu se váže pověst týkající se návštěvy císaře Josefa II. v roce 1776, který v tehdejším hostinci nocoval. Podle pověsti se obsluha hostince tuze starala, aby se císař měl u nich jako v bavlnce, ovšem ač se snažili sebevíce, schody vrzaly a rušily Josefa ze spaní. Ráno prý vstal a při placení za pobyt přidal hostinskému 50 tolarů na pořízení nových schodů.\n\n"}
{"id": "734946", "url": "https://cs.wikipedia.org/wiki?curid=734946", "title": "Menšiny (Glee)", "text": "Menšiny (Glee)\n\nMenšiny (v anglickém originále \"Throwdown\") je sedmá epizoda amerického seriálu \"Glee\". Epizoda se poprvé vysílala na televizním kanálu Fox 14. října 2009. Režisérem se stal Ryan Murphy a scénář k ní napsal Brad Falchuk. V této epizodě jsme svědky konfliktu mezi vedoucím sboru Willem Schuesterem (Matthew Morrison) a trenérkou roztleskávaček Sue Sylvester (Jane Lynch), která byla jmenována spoluvedoucím sboru. Tak jako se Sue snaží zničit sbor, když se obrací studenty proti Willovi, jeho žena Terri (Jessalyn Gilsig) vydírá svého gynekologa do tajné dohody, aby ji pomohl z předstíráním jejího falešného těhotenství.\n\nV epizodě zazní cover verze pěti písní. Studiové nahrávky čtyř písní byly vydány jako singly, jsou dostupné ke stažení a také se objevily na albu \"Glee: The Music, Volume 1\". Epizodu sledovalo 7,65 milionů amerických diváků a získala smíšené reakce od kritiků. Zápletka s těhotenstvím byla kritizována od Kena Tuckera z \"Entertainment Weekly\" a Shawny Malcom z \"Los Angeles Times\". Raymund Flandez z Wall Street Journal byl nezaujatý sólovým pojetím Quinn písně \"You Keep Me Hangin' On\" od The Supremes, ale vystopoupení celého sboru na píseň \"Keep Holding On\" bylo lépe hodnocené od kritiků. Lynch jako Sue byla především široce chválena; Flandez a Liz Pardue ze Zap2it napsali, že v této epizodě předvedla výkon hodný ceny Emmy.\n\nKdyž je trenérka roztleskávaček Sue Sylvester jmenována spoluvedoucím školního sboru, rozdělí sbor na dvě skupiny a doufá, že je poštve proti vedoucímu Willovi Schuesterovi. Sue si vezme menšinové studenty- Santanu (Naya Rivera), Artieho (Kevin McHale), Kurta (Chris Colfer), Tinu (Jenna Ushkowitz), Mika (Harry Shum mladší), Mercedes (Amber Riley) a Matta (Dijon Talton)— pro svou skupinu a nechává Willovi pouze Finna (Cory Monteith), Rachel (Lea Michele), Quinn (Dianna Agron), Pucka (Mark Salling) a Brittany (Heather Morris) do jeho skupiny. Sue svoji skupinu pojmenuje „Suiny děti“ a snaží se je přesvědčit, že Will je diskriminuje a proto je nechává zpívat pouze doprovodný zpěv. Will se jí pomstí tím, že nechá všechny roztleskávačky propadnout ze španělštiny, což prohlubuje jejich nepřátelství.\n\nFinn a Quinn navštíví ultrazvukové vyšetření a zjistí, že Quinn čeká holčičku. Finn, který se snaží být povzbudivý, navrhuje, že by se měla jmenovat Drizzle, ale Quinn je stále přesvědčena, že ji chce dát k adopci a zlobí se za jeho nepochopení. Will, který je unaven z Teriina odmítání, aby se mohl zúčastnit jejího těhotenství a zřizuje si schůzku s Teriiným gynekologem, aby se na své dítě mohl podívat na ultrazvuku. Terri s pomocí své sestry Kendry (Jennifer Aspen) vydírá lékaře a ten nakonec zfalšuje Terrin ultrazvuk, když místo něj pustí Quinnin nahraný na DVD a pustí ho Willovi. Terri tak nadále skrývá své falešné těhotenství.\n\nŠkolní reportér Jacob Ben Israel (Josh Sussman) zjistí novinky o Quinnině těhotenství. Rachel proto, aby ochránila Finna a zajistila, aby Jacob nepublikoval příběh, je mu nucena Rachel věnovat své spodní prádlo. Když se sbor pokouší napravit hádky mezi Sue a Willem, Sue překvapivě odstoupí z funkce spoluvedoucího sboru. Nicméně zmiňuje, že ji Jacob o Quinnině těhotenství řekl a že se to brzy dozví celá škola. Quinn se zhroutí v slzách na chodbě. Epizoda končí, když ji celý sbor podporuje písní \"Keep Holding On\" od Avril Lavigne.\n\nEpizodu napsal Brad Falchuk a režíroval Ryan Murphy. Vedlejší role, které se v epizodě objeví jsou ředitel Figgins (Iqbal Theba), Terriina sestra Kendra Giardi (Jennifer Aspen), její gynekolog Dr. Wu (Ken Choi), školní reportér Jacob Ben Israel (Josh Sussman) a členové klubu- Santana Lopez (Naya Rivera), Brittany Pierce (Heather Morris), Matt Rutherford (Dijon Talton) a Mike Chang (Harry Shum mladší). Amy Hill v epizodě hostuje jako rivalka dr. Wu, doktorka Chin.\n\nV epizodě zazní cover verze písní \" Hate on Me\" od Jill Scott, \"No Air\" od Jordin Sparks, \"You Keep Me Hangin' On\" od The Supremes, \"Keep Holding On\" od Avril Lavigne a \"Ride wit Me\" od Nellyho. Studiové nahrávky \"Hate on Me\", \"No Air\", \"You Keep Me Hangin' On\" a \"Keep Holding On\" byly vydány jako singly, jsou dostupné ke stažení a objevily se na albu \"Glee: The Music, Volume 1\". Singl \"No Air\" skončil v hitparádách na 52. místě v Austrálii a na 65. místě v Americe a Kanadě, zatímco \"Keep Holding On\" se umístilo na 56. místě v Austrálii a Americe a na 58. místě v Kanadě. Píseň \"Ride with Me\" byla nahraná přímo při natáčení epizody.\nEpizodu sledovalo 7,65 milionů amerických diváků. Epizoda získala smíšené recenze od kritiků. Mike Hale z New York Times cítil, že epizoda \"zdůrazňovala dvojí charakter pořadu“, kde „studenti jsou v celkem dobrém muzikále a dospělí jsou v podprůměrném dramatu“. Wendy Mitchell z Entertainment Weekly komentoval epizodu jako „vítej, odlehčení“, zatímco Shawma Malcom z Los Angeles Times ji nazval jako „možná zatím nejprudší epizoda \"Glee\"“ a popisovala ji jako „přeplněná stojícími scénami“. Eric Goldman z IGN ohodnotil epizodu známkou 8,8/10, kritizoval ji za „příliš vážné, sladkobolné okamžiky“, ale komentoval, že to byl „dobrý příklad“ Glee, kdy je „jen zatraceně legrační“.\n\nLynchin výkon jako Sue přitáhl chválu; Raymund Flandez z Wall Street Journal a Liz Pardue z Zap2it její výkon popsali jako hodný ceny Emmy. Redaktor Entertainment Weekly, Ken Tucker ji nazval „největším zloduchem Broadwayských muzikálů, který kdy hostoval v televizním seriálu“ a označil tuto epizodu „jako zatím nejlepší, kde se představí Jane Lynch“, zatímco Malcolm chválil interakci mezi Lynch a Morrisonem a napsal, že jejich scény „praskaly s elektrickým důvtipem“. Zápletka s těhotenstvím si vysloužila kritiku, když Tucker řekl že tato zápletka „téměř vykolejila jina vynikající epizodu“.\n\nHudební vystoupení získaly smíšené recenze. Flandez označil cover verzi „Keep Holding On“ jako „emocionálně uspokojící triumf, ale byl velmi kritický ke Quinnině coveru „You Keep Me Hangin On“, který nazval „tenký a nepříjemný“. Mitchel si uřil duet „No Air“, ale cítil, že by se duetů mohly ujmout také jiné postavy než Finn a Rachel. Denise Martin z Los Angeles Times hodnotila „Hate On Me“ jako do té doby čtvrté nejlepší hudební vystoupení seriálu a napsala že ji Riley „odfoukla pryč“. Aly Semigran z MTV zjistila, že Quinnino spontánní praskání do zpěvu přináší Glee „nebezpečně do území High School Musical.“\n"}
{"id": "734948", "url": "https://cs.wikipedia.org/wiki?curid=734948", "title": "Dominik Halmoši", "text": "Dominik Halmoši\n\nDominik Halmoši (3. listopadu 1987, Písek, Československo) je český hokejový brankář.\n"}
{"id": "734949", "url": "https://cs.wikipedia.org/wiki?curid=734949", "title": "Cyril Malý", "text": "Cyril Malý\n\nCyril Malý (5. července 1880 – 1. srpna 1947) byl československý politik a meziválečný poslanec Národního shromáždění za Československou stranu národně socialistickou.\n\nPodle údajů k roku 1930 byl povoláním železničním zřízencem ve výslužbě v Brně.\n\nV parlamentních volbách v roce 1929 získal za Československou stranu národně socialistickou poslanecké křeslo v Národním shromáždění.\n\nZemřel po dlouhé a těžké chorobě 1. srpna 1947. Pohřeb se konal 5. srpna.\n\n"}
{"id": "734953", "url": "https://cs.wikipedia.org/wiki?curid=734953", "title": "Josef Matoušek starší", "text": "Josef Matoušek starší\n\nJosef Matoušek (25. května 1876 Železný Brod – 4. června 1945 Praha) byl československý politik, ministr a poslanec Národního shromáždění za Československou národní demokracii, pak senátor za Národní sjednocení.\n\nUž počátkem 20. století se politicky angažoval v České straně pokrokové.\n\nV letech 1918-1920 zasedal v Revolučním národním shromáždění za Českou státoprávní demokracii, později za Československou národní demokracii.\n\nV parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929. Podle údajů k roku 1929 byl povoláním vrchním soudním radou v Praze.\n\nPozději přešel do horní komory parlamentu. V parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nKoncem 20. let 20. století patřil k pragmatickému průmyslovému křídlu národní demokracie, které mírnilo protibenešovské a protiněmecké postoje radikálů. Vlivným představitelem v rámci strany zůstal i po sjezdu v roce 1933. Matoušek se podílel na vládě jako ministr. V druhé vládě Františka Udržala a první vládě Jana Malypetra v letech 1929-1934 zastával post ministra průmyslu, obchodu a živností. V roce 1934 ale vládu opustil stejně jako celá národní demokracie kvůli nesouhlasu s devalvací koruny. V roce 1937 patřil Matoušek k odpůrcům vypuzení Jiřího Stříbrného z Národního sjednocení, do kterého národní demokraté mezitím vplynuli.\n\nJeho synem byl historik a pedagog Josef Matoušek, popravený nacisty roku 1939.\n\n"}
{"id": "734955", "url": "https://cs.wikipedia.org/wiki?curid=734955", "title": "Jan Dresler", "text": "Jan Dresler\n\nJan Dresler (* 12. března 1983, Nový Jičín, Československo) je český lední hokejista. Hokej započal hrát v rodné Ostravě v klubu Vítkovic, kde také strávil podstatnou část své kariéry. Mezi jeho další působiště patří: HC Slezan Opava, Sareza Ostrava, HC Berounští Medvědi, Orli Znojmo, HC Plzeň 1929 či HC Slavia Praha, kde hostoval nejdříve z Plzně a poté do klubu přestoupil.\n\n\n"}
{"id": "734956", "url": "https://cs.wikipedia.org/wiki?curid=734956", "title": "Franz Matzner", "text": "Franz Matzner\n\nFranz Matzner (21. května 1869 Čaková – 11. února 1943 Bruntál) byl československý politik německé národnosti a meziválečný poslanec Národního shromáždění za Německou nacionální stranu.\n\nByl římskokatolického vyznání. Byl synem zemědělce. Vystudoval osmiletou národní školu v rodné obci. Pak převzal oba zemědělské statky s výměrou 61 hektarů po otcovi (v rodovém držení od 30. let 16. století). Před válkou nebyl členem žádné politické strany, měl ale blízko k názorům Georga von Schönerera.\n\nPodle údajů k roku 1930 byl povoláním rolníkem v Čakové ve Slezsku. Působil jako statkář a politik.\n\nV parlamentních volbách v roce 1920 získal za Německou nacionální stranu poslanecké křeslo v Národním shromáždění za Německou nacionální stranu. Mandát obhájil v parlamentních volbách v roce 1925 i parlamentních volbách v roce 1929. Po zrušení Německé nacionální strany přešel koncem roku 1933 do nově zřízeného poslaneckého klubu \"Klub deutsch-völkischer Abgeordneten\". Patřil k předním funkcionářům strany na Moravě a ve Slezsku.\n\nOd roku 1933 byl aktivní v SHF a její nástupkyni Sudetoněmecké straně. V kampani před parlamentními volbami roku 1935 silně propagoval SdP. V roce 1938 nastoupil jako místopředseda dozorčí rady spořitelny v Opavě. Podílel se na prvním krajském rolnickém sjezdu Říšského vyživovacího ústavu v Bruntále. Byl povolán do zemské rolnické rady. Zemřel roku 1943.\n\n"}
{"id": "734961", "url": "https://cs.wikipedia.org/wiki?curid=734961", "title": "Karol Mederly", "text": "Karol Mederly\n\nKarol Mederly, též Karol Mederlý (6. června 1887 Ružomberok – 4. října 1949 Bratislava), byl slovenský a československý politik, meziválečný poslanec a senátor Národního shromáždění za Hlinkovu slovenskou ľudovou stranu.\n\nPodle údajů k roku 1930 byl radou politické správy v Bratislavě.\n\nV parlamentních volbách v roce 1929 získal za HSĽS poslanecké křeslo v Národním shromáždění.\n\nV roce 1930 v parlamentu předložil návrh autonomie Slovenska. Ve srovnání s návrhem z roku 1922 od Ľudovíta Labaje byl skromnější. Předpokládal pouze ústavou stanovené autonomie Podkapatské Rusi i na Slovensko při zachování stanovených kompetencí (pouze se předpokládalo rozšíření pravomocí o oblast spravedlnosti). Návrh nepočítal se zákazem majorizace ani se slovenskou vládou jako kolektivním orgánem. Historik Ladislav Lipscher návrh Mederlyho hodnotil jako pokus mírnými prostředky dosáhnout zmezinárodnění slovenské otázky, tedy postavit ji na roveň statutu Podkarpatské Rusi. Historik Jan Rychlík se ovšem domnívá, že důvodem podání relativně skromného návrhu byla snaha HSĽS dosáhnout po odchodu z vlády nějakého konkrétního úspěchu a získat pro něj podporu některých československých stran. Mederlyho návrh autonomie nicméně vládní koalice odmítla.\n\nTéhož roku se Mederly na sjezdu strany v Ružomberku stal jejím místopředsedou. V 2. polovině 30. let vedl spolu s Jozefem Tisem jednání s vládní koalicí o opětovném vstupu Hlinkovy strany do kabinetu. Jednání ale selhala, protože vláda nebyla ochotna výměnou za vstup Hlinkovy strany nabídnout autonomii Slovenska.\n\nPozději přešel do horní komory parlamentu. V parlamentních volbách v roce 1935 získal senátorské křeslo v Národním shromáždění za HSĽS, respektive za alianci Autonomistický blok. V senátu setrval do jeho zrušení v roce 1939.\n\nPo Mnichovu se v říjnu 1938 podílel za HSĽS na dojednávání Žilinské dohody coby společné platformy slovenských stran ve prospěch autonomie a byl jedním ze signatářů její finální verze. V prosinci 1938 byl zvolen ve volbách do Sněmu Slovenskej krajiny. Politicky se angažoval i během tzv. slovenského štátu.\n\n"}
{"id": "734964", "url": "https://cs.wikipedia.org/wiki?curid=734964", "title": "František Mojto", "text": "František Mojto\n\nFrantišek Mojto (10. října 1885 Pruské – 11. ledna 1971 Nitra) byl slovenský a československý politik, meziválečný poslanec Národního shromáždění za Hlinkovu slovenskou ľudovou stranu a starosta Nitry.\n\nVychodil národní školu v rodné obci, pak gymnázium v Trnavě a Nitře. Studoval na vysoké škole teologii v Budapešti, ale školu ukončil po druhém ročníku. Působil potom jako pedagog. Posledních padesát let svého života prožil v Nitře. Od počátku 20. let se podílel na vzniku prvních slovenských učebnic. Od roku 1935 byl ředitelem školy v Zoboru v Nitře. Setrval v této funkci po deset let, až do konce své pedagogické dráhy. Podle údajů k roku 1930 byl učitelem v Nitře.\n\nV parlamentních volbách v roce 1929 získal za Hlinkovu slovenskou ľudovou stranu poslanecké křeslo v Národním shromáždění.\n\nV rámci strany patřil k umírněnějšími křídlu, které odmítalo využít \"Pribinovské oslavy\" v Nitře roku 1933 k politické manifestaci slovenského autonomismu, jak se potom stalo, a chtěli je pojmout apoliticky a nábožensky.\n\nOd roku 1932 byl rovněž starostou Nitry. S krátkou přestávkou tuto funkci zastával až do roku 1945. \n\nZa jeho éry pokračovala regulace řeky Nitry, proběhla výstavba školy, elektrifikace, rozvoj kanalizační sítě, zavedení městského rozhlasu atd.\n\n31.8.1941 bol vládnym komisárom vymenovaný do funkcie veliteľa civilnej protileteckej obrany (CPO) v Nitre. Zotrval v tejto funkcii až do konca vojny.\n\n"}
{"id": "734967", "url": "https://cs.wikipedia.org/wiki?curid=734967", "title": "Taliesin West", "text": "Taliesin West\n\nTaliesin West je komplex budov s několika funkcemi, který navrhl a postavil americký architekt Frank Lloyd Wright. V současnosti je sídlem nadace \"The Frank Lloyd Wright Foundation\" a sídlem společnosti architektů \"Taliesin Associated Architects\". Nachází se ve Scottsdale v Arizoně. Taliesin West byl ateliérem a zimním sídlem architekta od roku 1937 až do roku 1959.\n\nV roce 1937 architekt Wright koupil pozemek v poušti nedaleko města Scottsdale na jižním svahu s výhledem na blízké údolí. Zaplatil 3 dolary a 50 centů za akr půdy.\n\nArchitekt Wright byl přesvědčen, že je to dobré místo na stavbu budov pro bydlení, podnikání a výuku. Protože v poušti nebyla k dispozici voda, musel investovat přes deset tisíc dolarů na vykopání dostatečně hluboké studny, aby bylo k dispozici dostatečné množství vody pro celý areál.\n\nTaliesin West je architektonicky řešen v duchu funkčnosti, užitečnosti a přirozeného začlenění do Sonorské pouště.\nArchitekt Wright chtěl, aby celý komplex přirozeně zapadal do pouště. Typický vzhled Sonorské pouště, skládající se z jílovité, červené půdy s velmi malým obsahem humusu, ale s velkým množstvím různých kamenů a s vegetací typickou pro tuto oblast, skládající se z nízkých keřů, trávy a různých druhů kaktusů, byly inspirací pro celkové řešení.\n\nMísto, kde se nachází komplex Taliesin West, je na mírném svahu hory \"McDowell Mountain\". Wright použil při stavbě budov materiál, který se tu běžně vyskytuje – písek, štěrk a kameny. Vzhledem k celkovému klimatu a mírným zimám v Sonorské poušti byla stavba navržena s velkými průsvitnými či průhlednými plochami, což umožňuje maximální využití přirozeného světla.\n\nBěhem celého svého pobytu v komplexu Taliesin West, což bylo déle než 30 let, zde Frank Lloyd Wright prováděl různé změny. Vznikly další části komplexu, které byly dílem jeho studentů.\n\nPři pobytu v komplexu Taliesin West Wright navrhl mnoho známých staveb, mezi jinými Guggenheimovo muzeum v New Yorku a Grady Gammage Memorial Auditorium v Tempe v Arizoně.\n\nTaliesin West je dnes provozován Wrightovou nadací \"Frank Lloyd Wright Foundation\" a hostí školu architektury (\"School of Architecture\"). Návštěva areálu je povolena v určitou dobu během určeného období. Celý komplex se stal v roce 1982 národní kulturní památkou.\n\nTaliesin West slouží jako místo pro část akce jednoho z dílů science fiction románu Dana Simmonse Kantos Hyperionu.\n\n"}
{"id": "734969", "url": "https://cs.wikipedia.org/wiki?curid=734969", "title": "Jaroslav Motyčka", "text": "Jaroslav Motyčka\n\nJaroslav Motyčka (16. března 1886 Roudnice nad Labem – 3. srpna 1960 Praha) byl československý politik a meziválečný poslanec Národního shromáždění za Československou stranu národně socialistickou.\n\nPodle údajů k roku 1935 byl povoláním redaktorem v Praze-Nuslích. Publikoval ateistické knihy.\n\nPo parlamentních volbách v roce 1929 získal za Československou stranu národně socialistickou poslanecké křeslo v Národním shromáždění. Mandát ale získal až dodatečně, v březnu 1935, poté, co rezignoval poslanec Jan Slavíček.\n\n"}
{"id": "734970", "url": "https://cs.wikipedia.org/wiki?curid=734970", "title": "Boží soud", "text": "Boží soud\n\nBoží soud může znamenat:\n\n"}
{"id": "734972", "url": "https://cs.wikipedia.org/wiki?curid=734972", "title": "Ján Mravec", "text": "Ján Mravec\n\nJán Mravec (23. prosince 1889 – 2. března 1961), byl československý politik a poslanec Národního shromáždění za Československou sociálně demokratickou stranu dělnickou.\n\nPodle údajů k roku 1932 byl profesí kovodělníkem v Horní Lehotě.\n\nPo parlamentních volbách v roce 1929 získal za Československou sociálně demokratickou stranu dělnickou mandát v Národním shromáždění. Mandát ale získal až dodatečně, v roce 1932, poté, co zemřel poslanec Andrej Rjevaj.\n\n"}
{"id": "734974", "url": "https://cs.wikipedia.org/wiki?curid=734974", "title": "Nové Zákupy", "text": "Nové Zákupy\n\nNové Zákupy jsou odloučenou částí města Zákupy, s ním spojená stejnojmennou ulicí \"Nové Zákupy\". Je z převážné části tvořená panelovými domy po sovětské vojenské posádce. Kapacita sídliště je až 600 osob. Ve středověku zde existoval dvůr Prorub, z něhož se nic nezachovalo. Byla zde továrna Leitenbergerů, cukrovar, železniční vlečka, lesnická škola, kasárna, to vše zaniklo, budovy jsou v rozvalinách. V zdejší průmyslové zóně za sídlištěm působí dvě firmy, pobočka IAC a daleko menší Lesoprakt. Součástí sídliště je Domov důchodců a dům s pečovatelskou službou, velké zahrádkářské kolonie, park, dva malé obchody a restaurace. Je snaha zde obnovit arboretum. Funguje zde místní výbor.\n\nHospodářský dvůr Prorub zde existoval podle zachovalých záznamů jistě již roku 1320. Další jsou z let 1554, 1555, 1594, poslední záznam je z roku 1612. V urbáři panství Zákupy je v roce 1560 záznam o Kasperovi z Geršdorfu, zákupském hejtmanu z statku Prorubí. Jemu (manovi) tehdy patřila i nedaleká ves Kamenice. O rok později uvedl farář Valentin Frumald z Dobranova existenci Kašpara Görschdorffera z Prorub jakožto zákupského hejtmana. Z 9. září 1594 pochází záznam o koupi dvora Prorubí za 5000 kop. Kupoval jej Václav Berka z Dubé od zemana Caspera Girschdorfa, zřejmě potomka Kašpara.\nKdyž majitel zákupského panství Václav Berka z Dubé zemřel, byl 25. října 1608 pořízen inventář celého panství. V něm je uveden \"přerubský dvůr\" s podrobnostmi, např. ratejna se nábytkem i zvířectvem. O tři roky později bylo panství prodáno Janu Novohradskému z Kolovrat trhovou smlouvou, zapsanou 31. července 1612. Její součástí byl i dvůr v Prorubech.\n\nAreál několika propojených staveb vznikl zásluhou bohaté rodiny Leitenbergů, který zdejší dvůr koupili a přestavěli jej na velkou textilní manufakturu, kde v roce 1788 zahájili výrobu. Pracovalo zde v roce 1791 na 24 tiskařských stolech 400 dělníků a dalších 5000 domácích tkalců a přadláků z širokého okolí dostávalo domácí práci. Součástí továrního komplexu byla barvírna, tkalcovna a kartounka. Po smrti zakladatele továrny Josefa Leitenbergera ji převzal jeho syn Ignác a rozšířil ji na moderní provoz s řadou strojů, kde práci našlo 650 dělníků. Dokázal získat velká ocenění na průmyslové výstavě v Praze roku 1831. Vnuk Josefův Edward však továrnu v rostoucí konkurenci neudržel, v roce 1853 továrnu prodal a ta nedlouho poté zanikla. O práci přišlo 700 lidí.\n\nObjekty pak měnily majitele, kteří své podnikatelské záměry (1854 výroba cigár, poté lustrů) nedokázali realizovat.\n\nV letech 1860 až 1862 zde fungovalo bělidlo, pak budovy koupila roku 1872 akciová společnost. Až po osmi letech zde zřídila cukrovar a ten získal císař František Josef I. Roku 1883 byla do cukrovaru vybudována železniční vlečka (již neexistuje) od zákupského nádraží. Cukrovar roku 1889 zanikl. Následovala řada pokusů budovy využít, bylo zde krátce umělecké řezbářství, kamenictví, brusírna diamantů a opět barvírna.\n\nNakonec se do řadu let opuštěných budov v Nových Zákupech (tehdy Neureichstadt) připomínajících zámek (autobusová zastávka měla pojmenování \"Zámek Nové Zákupy\" do roku 2011) přestěhovala v roce 1904 lesnická škola z Bělé pod Bezdězem, kde jí tamní prostory přestaly vyhovovat. V sousedství svého areálu vybudovala velké arboretum, v němž bylo přes 3000 druhů stromů a keřů. V období I. světové války byl v budovách lesnické školy zřízen lazaret. Roku 1929 stav porostů parku a arboreta zdecimovaly velké mrazy, ovšem daleko horší bylo působení vojenských posádek po roce 1938 a zrušení školy. Vyšší lesnická škola ukončila svou činnost školním rokem 1939 - 1940 nedostatkem žáků, povolaných do armády. Až v roce 2009 započalo město s úpravou areálu, který se mezitím stal neprostupnou houštinou z náletů. Budovy školy se obnovit nepodařilo, jsou v havarijním stavu. Úpravy parku na místě někdejšího arboreta pokračovaly II. etapou od konce roku 2013., o rok později etapou třetí. Cílem snažení města je arboretum v Nových Zákupech obnovit.\n\nVojáci využívali zdejší budovy během obou světových válek pro raněné. V roce 1946 se v Zákupech usídlilo československé vojsko.\n\nDne 1. října 1947 byl v místní vojenské posádce utvořen historicky první výsadkový útvar čs. armády s názvem Pěší prapor 71 (výsadkový). Dne 3. března 1948 bylo praporu prezidentem Benešem uděleno pojmenování \"Československých parašutistů\". Koncem roku 1950 se otevřený název útvaru změnil na 71. výsadkový prapor. Na podzim 1952 prapor přešel do složení nově zřízené výsadkové brigády a současně se přemístil ze Zákup do Prešova. Na náměstí Svobody v centru Zákup je na jeho počest pamětní deska a v Nových Zákupech malý pomníček.\n\nV roce 1968 část Zákup okupovalo na 23 let sovětské vojsko z Střední skupiny vojsk. Byl zde dislokován 278. gardový motostřelecký pluk, náležející k 18. gardové motostřelecké divizi s velitelstvím v Mladé Boleslavi. Sověti zabrali také budovy bývalé továrny a školy v Nových Zákupech, postavili si zde řadu panelových domů pro důstojníky, kino, nemocnici, školu, na levém břehu Svitávky si postavili řadu pomocných objektů, cesty a zákopy. Zůstaly po nich domy a také v okolí množství munice, které je nacházeno např. rybáři na březích Svitávky ještě v letech 2011 a 2012.\n\nByty všech zdejších obyvatel jsou součástí panelové výstavby z 70. let 20. století, která zde a v okolí byla vybudována pro početnou vojenskou posádku SSSR. Po jejich odchodu sídliště převzalo město Zákupy, do postupně renovovaných 4-5 patrových domů se nastěhovaly jednak rodiny Volyňských Čechů, později i starousedlíci ze Zákup. Opuštěné nebytové prostory bývalého kina a polikliniky pronajalo ke komerčním účelům, případně využilo pro jiné potřeby. Jiné ze severní strany lokality byly základem malé průmyslové zóny, kde dnes existuje areál firmy IAC (dříve Vest-Izol). Působila zde také firma Ladeo. Zdejší pobočka firmy IAC Group Czech je největším zaměstnavatelem celých Zákup, v roce 2014 zde pracovalo zhruba 900 lidí. Tato firma si dodatečně koupila, pronajala a oplotila i zdevastované objekty někdejší školy a továrny, celý areál je nyní velice rozsáhlý. V některých přilehlých objektech (ruiny) přespávali bezdomovci.\n\nV roce 2015 byla zahájena stavba dalších hal nového logistického centra v areálu I.A.C firmou CTP Invest. Po dostavbě má být v továrně zaměstnáno 1200 lidí. V průběhu stavby parkující auta dříve uvnitř zatarasila ulice sídliště. Doba stavba se prodloužila, kontrolní orgány zjistily nedostatky ve stavebních povoleních.\n\nV sousedství IAC byl areál firmy Ladeo, zabývající se likvidací nebezpečných odpadů. Dne 24. dubna 2012 v jejím areálu vypukl požár hromad plastů, který zlikvidovalo šest požárních sborů. Firma Ladeo se na jaře 2013 odstěhovala do Srní u České Lípy, její areál převzala zmíněná IAC. Další zdejší větší firmou je Lesoprakt (pila).\n\nV prostoru mezi Zákupy a odloučeným sídlištěm vznikly dvě velké zahrádkářské kolonie a statek s mnoha stájemi dobytka. U zahrádek jsou i rybníky, z nichž menší je s poškozenou hrází bez vody.\n\nPřes Nové Zákupy projíždí několik pravidelných autobusových linek provozovaných ČSAD Česká Lípa a od května 2012 i firmou Compaq z Mimoně. Nově od května 2012 vedené linky odtud odjíždí 4x denně včetně víkendů zejména kvůli dopravě zaměstnanců firmy IAC. Zajíždí sem i podniková doprava českolipských firem provozovaná českolipskou firmou Mirobus. Dvě zdejší autobusové zastávky byly pojmenované v jízdním řádu \"Zákupy, Nové Zákupy zámek\" (což byla do roku 2010 jediná zdejší zastávka), druhou krytou zastávkou je \"Zákupy, Nové Zákupy sídliště\". První ze zastávek je od roku 2012 zcela zrušená.\n\nNejbližší vlakové spojení je v Zákupech, obě tamní zastávky (Zákupy, Božíkov) na trati z České Lípy do Liberce jsou zhruba 2,5 km daleko. Před 100 lety existovala vlečka ze Zákup k cukrovaru v Nových Zákupech, koleje i pražce jsou sneseny, násep slouží z větší části jako cesta pro pěší.\n\nMěsto se rozhodlo v roce 2012 jeden z prázdných objektů (bývalá vojenská nemocnice) kompletně zrekonstruovat a vyřešit tak absenci služeb sídliště. K tomu byla využita slíbená dotace 9 milionů z ministerského programu úpravy někdejších vojenských objektů po sovětských posádkách. Náklady byly plánovány 12,5 milionů Kč, povinná spoluúčast města je 25%. Přestavba byla v létě 2013 před dokončením.\n\nV listopadu 2013 byla rekonstrukce objektu ukončena a vzápětí poté zde byla otevřena malá prodejna potravin. V prosinci zde byla otevřena Novozákupská pivnice a restaurace, v pondělí 6. ledna 2014 bylo v objektu otevřeno odloučené pracoviště mateřské školky s kapacitou 25 míst.\n\nMístní výbor Nové Zákupy založen 1. června 2009 jako sedmičlenný, postupně se jeho složení i počet členů měnil. Prvním předsedou jmenovaným zastupitelstvem města byl Petr Starý, kterého v roce 2011 vystřídal Milan Prokop. Ke dni 1. února 2014 byl Petr Starý zastupitelstvem znovu jmenován předsedou a došlo k výměně většiny členů výboru.\n\nV pátek 17. dubna 2015 po poledni uprostřed sídliště vedle vietnamského obchodu došlo k loupežnému přepadení automobilu velkoobchodu JAS s cigaretami a vyšší částkou peněz. Pachatelé unikli jiným autem. V srpnu 2015 policie oznámila, že pachatelé byli dopadeni.\n\n\n"}
{"id": "734975", "url": "https://cs.wikipedia.org/wiki?curid=734975", "title": "Heinrich Müller (politik)", "text": "Heinrich Müller (politik)\n\nHeinrich Müller (20. srpna 1880 Ústí nad Labem – 18. srpna 1943 Guildford) byl československý politik německé národnosti, meziválečný poslanec a senátor Národního shromáždění za Německou sociálně demokratickou stranu dělnickou v ČSR.\n\nPůvodně byl malířem porcelánu. Byl aktivní v dělnické tělovýchově. Byl předsedou německého \"Dělnického tělovýchovného a sportovního svazu v ČSR\". Od roku 1919 rovněž zasedal v obecním zastupitelstvu v Ústí nad Labem. Podle údajů k roku 1930 byl profesí redaktor v Ústí nad Labem.\n\nV parlamentních volbách v roce 1929 získal za Německou sociálně demokratickou stranu dělnickou v ČSR poslanecké křeslo v Národním shromáždění.\n\nPak se přesunul do horní komory parlamentu. Po parlamentních volbách v roce 1935 získal senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic ČSR.\n\nV říjnu 1938 emigroval do Velké Británie.\n\n"}
{"id": "734976", "url": "https://cs.wikipedia.org/wiki?curid=734976", "title": "Heinrich Müller", "text": "Heinrich Müller\n\nJméno a příjmení Heinrich Müller má více nositelů:\n\n"}
{"id": "734981", "url": "https://cs.wikipedia.org/wiki?curid=734981", "title": "WTA Tour Championships 2011 – ženská čtyřhra", "text": "WTA Tour Championships 2011 – ženská čtyřhra\n\nObhájcem titulu byl třetí nasazený argentinsko-italský pár Gisela Dulková a Flavia Pennettaová.\n\nVítězem se stal druhý nasazený pár Liezel Huberová a Lisa Raymondová.\n\n\n"}
{"id": "734983", "url": "https://cs.wikipedia.org/wiki?curid=734983", "title": "Yana Gupta", "text": "Yana Gupta\n\nYana Gupta (* 23. dubna 1979, Brno jako Jana Synková) je indická herečka českého původu.\n\nVystudovala zahradní architekturu, v roce 1996 odcestovala do Indie kvůli meditacím a díky pro Indy exotickému vzhledu se stala úspěšnou modelkou. Provdala se roku 2001 za malíře Satja Guptu, s nímž se rozvedla v roce 2005. Bydlela v Puné a Bombaji, fotila pro časopisy Elle a Cosmopolitan, hrála v desítce bollywoodských filmů, zúčastnila se indické verze soutěží \"Faktor strachu\" a \"Když hvězdy tančí\". Je vegetariánkou, hovoří kromě češtiny anglicky, hindsky a japonsky, jejími zálibami jsou tanec a hra na klavír.\n\n"}
{"id": "734984", "url": "https://cs.wikipedia.org/wiki?curid=734984", "title": "Dělat lva", "text": "Dělat lva\n\nDělat lva (v anglickém originále „Lionizing“) je krátká satirická povídka amerického spisovatele a literárního teoretika Edgara Allana Poea z roku 1835.\n\nPovídka ironizuje vyšší společnost a její etiketu.\n\nV úvodu povídky je zmíněn úryvek ze satir biskupa Halla:\nVypravěč příběhu, Robert Jones se cítil býti velkým mužem. Narodil se ve městě Frky-Plky a prvním činem, který spáchal na tomto světě bylo, že se chytil za nos, čímž způsobil všeobecný úžas. Otec jej obdaroval pojednáním o nosologii. Tuto nauku Robert velmi záhy ovládl. Pochopil, že s dostatečně velkým nosem se může vypracovat v celebritu, zkrátka – stát se lvem.\n\nJakmile Robert dosáhl zletilosti, otec jej podrobil několika otázkám ohledně nosologie a následně (jsa spokojen s odpověďmi) jej skopne ze schodů a vyrazí dveřmi. Syn se může vydat rovnou za nosem hledat štěstí.\n\nNapíše pamflet o nosologii a celé rodné město je vzhůru nohama. Pochvaly se hrnou ze všech směrů. Robert Jones vstupuje do malířovy dílny, kde ohromí přítomnou společnost svým grandiózním nosem. Mistr malíř nabízí 1000 liber za naskicování. Robert souhlasí. Poté si pronajme byt a pošle Jejímu Veličenstvu jedno vydání Nosologie. Je pozván na banket.\n\nNa banketu je to samý lev a celebrita. Sir Positiv Paradox. Aestheticus Ethix s jeho jednotou, atomy, předbytné duši, primitivní inteligencí a homoömerií. Theologos Bohoslov a jeho dvojjedinost a trojjedinost. Ragout z Fricasée de Cancale. Bibulus O´Piley líčí rozdíl mezi vermutem a sherry. Mocný Turek z Istanbulu. Delfínus Polyglot. Ferdinand Fitz-Fosilius Flyš.\n\nRobert Jones mluví o sobě, o sobě, pak o sobě, o svém pamfletu, o nosologii a o sobě. Ohrne nos a mluví dál. Publikum žasne nad jeho jedinečností.\nJejí Milost drahá vévodkyně jej pozve na dvorní ples. I s nosem.\n\nNa dvorním plese jej urazí kurfiřt von Bluddennuff výrokem „\"Tausend Teufel!\"“. Robert jej nazve paviánem. Při následném pistolním soubojí ustřelí Robert kurfiřtovi nos. Když jde pak navštívit své přátele, ti jej odmítají. Otec mu vysvětlí, že je vyřízený a kurfiřt je hrdinou dne. Robert přestřelil, se lvem bez rypáku se soutěžit nedá.\nČesky vyšla povídka v následujících sbírkách nebo antologiích:\n\n"}
{"id": "734987", "url": "https://cs.wikipedia.org/wiki?curid=734987", "title": "Antonio López de Santa Anna", "text": "Antonio López de Santa Anna\n\nAntonio López de Santa Anna, celým jménem Antonio de Padua María Severino López de Santa Anna y Pérez de Lebrón, známý López de Santa Anna, nebo Santa Anna (21. února 1794 Xalapa – 21. června 1876 Ciudad de México), byl mexický politický vůdce, prezident, generál a státník, který významnou měrou ovlivňoval španělskou a mexickou politiku 19. století. Zpočátku nesouhlasil s mexickou nezávislostí na Španělsku, ale později za nezávislost bojoval. Byl jedním z prvních caudillů (vojenských velitelů Mexika). Měl hodnost generála a v turbulentním období počátku mexické nezávislosti byl v průběhu dvaceti let jedenáctkrát prezidentem Mexické republiky.\n\nV roce 1810 jako kadet vstoupil do španělské armády v Mexiku, kde v roce 1812 dosáhl hodnosti plukovníka. V roce 1821 přešel na stranu mexických rebelů Agustína de Itúrbide. Ve válce měl zpočátku hodnost plukovníka. Jeho pověst a renomé stouplo, když se mu podařilo vyhnat španělské síly z Veracruzu. Od Augustina de Itúrbide obdržel hodnost generála a titul guvernér Veracruzu. V roce 1829 podniklo Španělsko poslední pokus udržet si svoji bývalou kolonii Mexiko pod kontrolou. V Tampicu se vylodilo 2600 vojáků, Santa Annovi se podařilo Španěly porazit a tím získal titul \"Otec vlasti\".\n\nV roce 1838 zaútočily na Mexiko francouzské síly poté, co mexická vláda odmítla nahradit škody, které utrpěli francouzští občané. Při francouzském dělostřeleckém útoku byl raněn do nohy, kterou mu museli amputovat. Ačkoliv Mexiko po krátké \"Velikonoční válce\" požadavkům Francouzů posléze ustoupilo, Santa Anna posílil svou pověst národního hrdiny.\n\nByl vedoucím představitelem konzervativně-liberální politické frakce a účastnil se mnoha vojenských převratů a rebelií, které byly pro Mexiko první poloviny 19. století typické.\n\nStejně jako ostatní státy Mexika v roce 1836 rebeloval i Texas. Santa Anna jako velitel mexických sil odjel do Texasu. Po masakru v Alamu a zabíjení zajatců v Goliadu byl poražen armádou Sama Houstona v bitvě u San Jacinta, kde texaští vojáci útočili s heslem \"Pamatujte Alamo!\" a \"Pamatujte Goliad!\". Den po bitvě skupina texaských vojáků zajala Santa Annu, ukrývajícího se v uniformě dragouna v močálu. Následně Santa Anna a prezident Texaské republiky David G. Burnet podepsali Smlouvu z Velasco, kde se Santa Anna zavázal: \"Ve svém úředním postavení představitele mexického státu uznávám úplnou a naprostou nezávislost Texaské republiky\". Po návratu do Mexika však nová vláda prohlásila, že Santa Anna již není prezidentem a tím je smlouva z Velasco neplatná.\n\nJako velitel mexických sil se zúčastnil také mexicko-americké války, v níž bylo Mexiko rovněž poraženo.\nSanta Anna byl pětkrát poslán do \"doživotního exilu\", po prohraných válkách s Texaskou republikou, USA a korupčních aférách. Část exilu strávil na Kubě a na Jamajce. Pozdní léta svého života strávil v exilu v USA. Jako první v roce 1874 přivezl z Mexika chicle, materiál, z kterého se vyrábí žvýkačky.\n"}
{"id": "734988", "url": "https://cs.wikipedia.org/wiki?curid=734988", "title": "Evropský výbor pro normalizaci", "text": "Evropský výbor pro normalizaci\n\nEvropský výbor pro normalizaci ( European Committee for Standardization – ECS, Comité Européen de Normalisation – CEN) je nezisková organizace, jejímž posláním je podpora evropské ekonomiky v globálním obchodu, prosperity obyvatel Evropy a životního prostředí, tím že poskytuje efektivní základnu pro zainteresované strany při rozvoji, údržbě a šíření ucelených souborů norem a specifikací.\n\nOd založení CENu v roce 1961, třicet národních organizací spolupracuje na vývoji evropských norem (EN) v různých odvětvích za účelem vybudování jednotného trhu pro zboží a služby pro zajištění postavení Evropy v globální ekonomice. Některé z těchto norem nejsou závazné, zatímco jiné, jako tzv. harmonizované normy, jsou závazné podle práva EU.\nCEN je oficiálně uznáván jako evropský normalizační orgán. Další oficiální evropské normalizační orgány jsou CENELEC (Evropský výbor pro normalizaci v elektrotechnice) a ETSI (Evropský ústav pro telekomunikační normy).\n\nVíce než 60 000 technických expertů, obchodních sdružení, spotřebitelských a dalších sociálních zájmových organizací jsou zapojeny do sítě CEN, který zasahuje více než 460 milionů lidí. Cen je oficiální normalizační orgán pro jiná odvětví než elektrotechniku a telekomunikace. V usnesení Evropského parlamentu z 12. února 1999 je uvedeno, že sloučení CEN, CENELEC a ETS nepřináší jasné výhody a že tyto orgány budou spolu úzce spolupracovat.\n\nNormalizační orgány třiceti národních členů representují 27 států Evropské unie, tři země Evropského sdružení volného obchodu (EFTA) a země, které uvažují o vstupu do EU nebo EFTA. CEN přispívá k řešení úkolů Evropské unie a Evropského hospodářského prostoru technickými normami (tzv. normy EN), které podporují volný obchod, bezpečnost práce a spotřebitelů, interoperabilitu sítí, ochranu životního prostředí, využití výzkumných a vývojových programů a zadávání veřejných zakázek.\n\nPříkladem závazných norem jsou normy pro materiály a výrobky používané ve stavebnictví a které jsou vyjmenovány v směrnici o stavebních výrobcích (89/106/EEC), či normy pro návrh nosných konstrukcí, tzv. Eurokódy.\nZnačka CE je prohlášení výrobce, že výrobek je v souladu s příslušnou směrnicí EU a příslušnou harmonizovanou normou.\n\nCEN (společně s CENELEC) vlastní značku Keymark, která je nepovinnou značkou kvality pro výrobky a služby. Takové označení výrobků prokazuje jejich shodu s evropskými normami.\n\nV členské základě CENu se nachází Island, Norsko, Švýcarsko a státy EU: Belgie, Bulharsko, Česko, Dánsko, Estonsko, Finsko, Francie, Itálie, Irsko, Kypr, Litva, Lotyšsko, Lucembursko, Maďarsko, Malta, Německo, Nizozemsko, Rakousko, Polsko, Portugalsko, Rumunsko, Řecko, Slovensko, Slovinsko, Spojené království, Španělsko a Švédsko.\nPřidružení členové jsou Albánie, Chorvatsko, Severní Makedonie a Turecko.\nPartnerské normalizační organizace mají Austrálie, Bosna a Hercegovina, Egypt, Moldávie, Rusko, Srbsko, Tunisko a Ukrajina.\n\nVídeňská smlouva byla podepsána mezi CEN a ISO v roce 1991 s počátkem platnosti v polovině 90. let. Její primární cíl je zabránit duplicitám (eventuálně konfliktům) mezi normami CEN a ISO. V posledním desetiletí CEN přebírá normy ISO, kterými nahrazuje vlastní CEN normy.\n\n\n"}
{"id": "734991", "url": "https://cs.wikipedia.org/wiki?curid=734991", "title": "Francouzská ragbyová reprezentace", "text": "Francouzská ragbyová reprezentace\n\nFrancouzská ragbyová reprezentace (vzhledem k barvám dresů často označovaná jako \"les tricolores\" či \"les bleus\") reprezentuje Francii na turnajích v rugby union. Každý rok se účastní Poháru šesti národů, který v průběhu historie vyhrála celkem 17krát, naposledy v roce 2010. Francie je též pravidelným účastníkem mistrovství světa v ragby, které se koná každé čtyři roky. K 11. listopadu 2019 se francouzská reprezentace nacházela na 7. místě žebříčku Mezinárodní ragbyové federace.\n\nRagby bylo ve Francii poprvé předvedeno Brity v roce 1872. První zápas sehrála francouzská reprezentace v Paříži proti Novému Zélandu v roce 1906, prohrála jej 8:38. Národní tým se poté příležitostně utkával s reprezentacemi zemí britských ostrovů, v roce 1910 se připojil k Poháru domácích národů, který byl přejmenován na Pohár pěti národů (nyní Pohár šesti národů). Francie se na začátku 20. století třikrát zúčastnila turnajů v ragby na olympijských hrách, z nichž jeden vyhrála. Kvalita francouzské reprezentace se postupně zvedala a v roce 1959 poprvé samostatně vyhrála Pohár pěti národů, roku 1968 získala svůj první grand slam. Od prvního mistrovství světa v roce 1987 je pravidelným účastníkem světových šampionátů, největším úspěchem jsou tři druhá místa. Samotná Francie hostila mistrovství světa v roce 2007.\n\nNejčastějším místem domácích zápasů je Stade de France na pařížském předměstí Saint-Denis.\n\nŘídící orgán, Francouzská ragbyová federace, byla založena v roce 1919. Šest bývalých francouzských ragbistů bylo uvedeno do International Rugby Hall of Fame, šest bývalých hráčů do IRB Hall of Fame.\n"}
{"id": "734996", "url": "https://cs.wikipedia.org/wiki?curid=734996", "title": "Kurt Diemberger", "text": "Kurt Diemberger\n\nKurt Diemberger (* 16. března 1932) je rakouský horolezec. Jde o jednoho ze dvou horolezců (a jediného žijícího, druhým je Hermann Buhl), kteří mají na kontě dva prvovýstupy na osmitisícovky. Celkem za svou kariéru vystoupil na šest osmitisícovek. Stal se také filmařem – filmoval na K2, Mount Everestu nebo Nanga Parbatu.\n\nDiemberger vystudoval univerzitu ve Vídni.\n\nV roce 1957 uskutečnil s Hermannem Buhlem prvovýstup na Broad Peak a o tři roky později vystoupil jako první se skupinou pěti dalších horolezců na Dhaulágirí. V roce 1957 byl rovněž jediným svědkem smrtelné nehody Hermanna Buhla na Čogolise.\n\nV roce 1986 dokázal ve věku 54 let vystoupit na K2 a spolu s Rakušanem Willim Bauerem se vrátit do základního tábora, ale jeho spolulezkyně Julie Tullis a čtyři další horolezci při sestupu zahynuli. V předchozích týdnech přitom na K2 zahynulo osm horolezců, a za rok si tak hora vyžádala 13 obětí.\n\nDne 4. srpna na konci dne dosáhli Diemberger a Tullis vrcholu K2. Záhy po zahájení sestupu však Tullis postihl pád a strhla s sebou Diembergera. Podařilo se jim však zachytit a nezraněni přečkali noc v bivaku ve výšce přes 8000 m. Následující den sestoupili do tábora 4 ve výšce kolem 8000 m, kde je zastihla bouře, kvůli níž byli nuceni opustit svůj nespolehlivý stan a rozdělit se do dvou stanů, v nichž přebývalo dalších pět horolezců. Bouře trvala několik dní, během kterých jim došly zásoby jídla i plynu na rozehřívání sněhu. V noci z 6. na 7. srpna zemřela Julie Tullis, pravděpodobně na vysokohorský otok plic nebo mozku. Sněžit přestalo 10. srpna a navzdory vyčerpání a neustávajícímu větru a mrazu pokračovala trojice Diemberger, Bauer a Polka Dobroslawa Miodowicz-Wolf v sestupu, zatímco Rakušané Alfred Imitzer a Hannes Wieser se zhroutili po několika stech metrech sestupu a Brit Alan Rouse se nacházel v agonii. Večer 10. srpna se Diemberger a Bauer dostali s omrzlinami do tábora 2 a posléze do základního tábora, Wolf zahynula v průběhu sestupu a její tělo bylo nalezeno o rok později.\n\n\n"}
{"id": "734999", "url": "https://cs.wikipedia.org/wiki?curid=734999", "title": "Mario Panzeri", "text": "Mario Panzeri\n\nMario Panzeri (* 10. května 1964) je italský horolezec. Vysokorohským horolezectvím se začal zabývat v roce 1987 a o rok později dokázal vystoupit na svou první osmitisícovku Čo Oju. V následujících čtyřech letech zaznamenal neúspěšné pokusy na Makalu a Mount Everestu. V roce 1992 konečně dokázal na třetí pokus na nejvyšší horu světa vystoupit. Roku 1996 zdolal druhou nejvyšší horu K2 a krátce poté i Lhoce. Na další úspěch však musel čekat až do roku 2005 kdy úspěšně vystoupil na Annapurnu. Během následujících sedmi let stál na vrcholu vyšším než 8 tisíc metrů hned desetkrát. Výstupem na Dhaulágirí se stal 33. člověkem a šestým Italem, který vystoupil na všech 14 osmitisícovek. Současně je patnáctým, kterému se to podařilo bez použití umělého kyslíku. \n\n"}
{"id": "735001", "url": "https://cs.wikipedia.org/wiki?curid=735001", "title": "Carlos Pauner", "text": "Carlos Pauner\n\nCarlos Pauner (* 9. června 1964) je španělský horolezec. Narodil se ve městě Jaca na severu Španělska v provincii Aragonie. S výškovým horolezectvím začal roku 1995 v Indii. O šest let později dokázal vylézt na svou první osmitisícovku a to hned na druhou nejvyšší K2. Během deseti let do roku 2011 dokázal vystoupit na dvanáct osmitisícovek, v roce 2013 přidat i Mount Everest. Ve svém projektu 8000 si dal za úkol vystoupit na všechny hory vyšší než osm tisíc metrů. K dosažení všech čtrnácti mu chybí pouze Šiša Pangma, o kterou se již jednou neúspěšně pokoušel. O svých výpravách natočil deset dokumentárních filmů. \n\n\n"}
{"id": "735002", "url": "https://cs.wikipedia.org/wiki?curid=735002", "title": "The 'US' Tour", "text": "The 'US' Tour\n\nThe 'US' Tour bylo severoamerické turné Paula McCartneyho, které probíhalo na podzim roku 2005 jako jeden z prostředků k propagování alba \"Chaos and Creation in the Back Yard\".\n\nCelé turné Paula doprovázela jeho obvyklá kapela, kterou tvořili: Rusty Anderson, Brian Ray, Paul \"Wix\" Wickens a Abe Laboriel Jr.. Na každém vystoupení byl doprovázen také svojí ex-manželkou Heather Mills, která s dcerou Beatrice McCartney stála pokaždé v publiku.\n\nAčkoli nebyl vydán žádný živý záznam z turné, několik koncertů se nahrávalo pro televizi A&E Network a později byly vydány na DVD \"The Space Within US\".\n\nPřed každým vystoupením DJ Freelance Hellraiser pouštěl zremixované písně z alba \"Twin Freaks\" a poté se ještě promítal krátký desetiminutový film ze života Paula McCartneyho.\n\n\n\n"}
{"id": "735005", "url": "https://cs.wikipedia.org/wiki?curid=735005", "title": "Jean-Christophe Lafaille", "text": "Jean-Christophe Lafaille\n\nJean-Christophe Lafaille (31. března 1965, Gap – 27. ledna 2006, Makalu, Nepál) byl francouzský horolezec. Proslavil se množstvím těžkých výstupů v Alpách a Himálaji. Vystoupil na jedenáct osmitisícovek. Mnoho z těchto výstupů podnikl sólově nebo novými cestami. V roce 2006 při sólovém pokusu o první zimní výstup na pátou nejvyšší horu světa Makalu zmizel beze stopy.\n\nLafaille se už v roce 1990 stal horolezeckým instruktorem. Uskutečnil několik obtížných výstupů na Mont Blanc. Jeho první osmitisícovkou se tak stala v roce 1993 Čo Oju. O rok později vystoupil sólově a novou cestou na prostřední vrchol Šiša Pangmy. V roce 1996 dokázal sólově vystoupit na Gašerbrum I a Gašerbrum II během čtyř dnů a roku 2001 sólově na Manáslu. V roce 2003 prohlásil, že by se rád pokusil o výstup na všech čtrnáct osmitisícovek, ale na rozdíl od některých dalších horolezců chtěl všechny výstupy uskutečnit bez použití přídavného kyslíku, sólově, novými cestami nebo v zimě. Ve stejném roce vystoupil během dvou měsíců na Nanga Parbat, Dhaulágirí a Broad Peak. Na Broad Peaku však málem zahynul, když dostal výškovou nemoc a spadl do trhliny. Byl ale zachráněn Děnisem Urubkem a Edem Viestursem. V roce 2004 vystoupil sólově na Šiša Pangmu. Tento výstup uskutečnil na začátku prosince, jednalo se tak možná o první zimní výstup na tuto horu, ale tento výkon nebyl uznán, kvůli tomu, že k němu nedošlo v pravé zimní sezoně.\n\nLafaille se do povědomí veřejnosti dostal především díky své nehodě při pokusu o zdolání Annapurny v roce 1992. Na expedici lehkým stylem bez pomoci šerpů ho pozval starší a zkušenější horolezec Pierre Béghin, který tehdy patřil k francouzské alpinistické špičce. Během výstupu jižní stěnou dvojici zastihla v 7400 metrech silná bouře. Následně za pomoci jediného lana a s nedostatkem materiálu začali sestupovat téměř kolmou stěnou. V jednu chvíli zůstal Béghin zavěšený pouze na jediném vklíněnci. Lafaillemu podal svůj cepín a potom se na lano zavěsil celou svou vahou. Tím však došlo k uvolnění vklíněnce ze skalní pukliny a Béghin se zřítil. S ním zmizel i veškerý lezecký materiál a lano, které měl v batohu. Lafaillemu tak zbyly pouze dva cepíny a bivakovací stan. Po překonání prvotního šoku se mu bez jištění podařilo sestoupit až k místu na bivak, které si vytvořili o něco dříve. Tam nalezl i 20 m dlouhý fragment lana, který použil k dalšímu sestupu. K jištění musel používat tyče ze stanu a lahev zakopanou do sněhu. Tímto způsobem se dostal až na horní konec fixních lan. Zde ho však zasáhl padající kámen, který mu způsobil dvojitou otevřenou zlomeninu ruky. Lafaille si ránu ošetřil a jelikož z místa, kde se nacházel, uviděl pod sebou tábor slovinské výpravy, rozhodl se počkat na záchranu. Ta však nepřišla a proto se rozhodl i přes své zranění sestoupit sám. Nakonec se do tábora Slovinců po pěti dnech skutečně dostal. Tou dobou už byla jeho tehdejší žena informována výpravou o jeho smrti. Svou biografii nazval \"Vězněm na Annapurně\".\n\nV lednu roku 2006 se snažil o první zimní výstup na Makalu. Během závěrečného pokusu o vrchol ale zmizel a jeho tělo nebylo nikdy nalezeno. Zanechal po sobě ženu a dvě děti.\n\n\n\n"}
{"id": "735020", "url": "https://cs.wikipedia.org/wiki?curid=735020", "title": "Rue des Degrés", "text": "Rue des Degrés\n\nRue des Degrés (\"Schodová ulice\") je ulice v Paříži. Nachází se ve 2. obvodu. Se svými 5,75 metry délky je nejkratší ulicí v Paříži.\n\nJedná se o schodiště se 14 schody doplněné kovovým zábradlím, které spojuje ulice \"Rue de Cléry\" u č. 87 a \"Rue Beauregard\" u č. 50.\n\nRue des Degrés je jednou z ulic, které spojovaly silnici podél městských hradeb Karla V. (dnešní \"Rue de Cléry\") a šest bašt. Do ulice nevedou z okolních domů žádná okna ani dveře (byly zazděny). Mezi dvěma vysokými zdmi vede schodiště, které dalo ulici název již v polovině 17. století.\n\n"}
{"id": "735023", "url": "https://cs.wikipedia.org/wiki?curid=735023", "title": "Sady Svatopluka Čecha (Praha)", "text": "Sady Svatopluka Čecha (Praha)\n\nSady Svatopluka Čecha je park s dětským hřištěm v oblasti pražských Vinohrad (městský obvod Praha 2) lemovaný ulicemi Vinohradská, Šumavská, Slezská a U Vodárny. Plocha sadů je 2,3 hektaru.\n\nV jeho těsné blízkosti leží stanice metra a tramvají Jiřího z Poděbrad a Náměstí Míru (ta je vzdálena asi 450 m).\n\nSady byly založeny roku 1893 v západní části tehdejšího dvora usedlosti \"Nigrinka\". Půdorys parku téměř stejný, jako je dnes, byl poprvé zaznamenán již roku 1890 na plánu města Prahy pod názvem \"Růžové sady\". Vznikly zřejmě podle návrhu architekta Františka Josefa Thomayera, nikde ale není skutečného záznamu o tom, kdo park skutečně vybudoval.\n\nJméno po Svatopluku Čechovi dostaly ještě za jeho života v roce 1903, od roku 1924 je v nich umístěn jeho bronzový pomník s kamenným podstavcem od Jana Štursy.\n\nZa druhé světové války zde byla vyhloubena protipožární nádrž, ze které později vznikl zahradní bazén. Po válce byla oplocena terasa na východní straně. Roku 1980 byla při stavbě metra zbudována v západní části parku větrací šachta. Vlivem této šachty došlo dle některých odborných studií ke stržení podzemních vod, čímž postupně docházelo k rychlému rozpadu stromoví a keřoví v celé nadmořské výšce 250 až 265 metrů.\n\n"}
{"id": "735024", "url": "https://cs.wikipedia.org/wiki?curid=735024", "title": "Sarmizegetusa", "text": "Sarmizegetusa\n\nSarmizegetusa Regia bylo opevněné hradiště sloužící od dob krále Burebisty jako vojenské, politické a náboženské středisko Dáků. Město, rozkládající se na ploše více než 30 000 metrů čtverečních se nacházelo se na vrcholu téměř 1200 metrů vysoké hory a představovalo jádro obranného systému v Orăștijských horách. Někdy bývá označováno jako rumunské Machu Picchu. Sarmizegetusa zůstala dáckým hlavním městem až do roku 106, kdy ji za druhé dácké války dobyli a zpustošili Římané. Výjevy z pádu města lze naleznout na Trajánově sloupě v Římě. Poslední dácký král Decebalus uprchl do hor, kde spáchal sebevraždu. Sarmizegetusa poté zůstala opuštěná.\n\nVítězové založili nedlouho poté na strategickém místě vzdáleném přibližně 40 kilometrů od královské rezidence kolonii nazvanou Ulpia Traiana Sarmizegetusa. Město, zalidněné veterány válek s Dáky, čítalo asi 20 až 25 000 obyvatel, disponovalo mohutnými hradbami a fungovalo jako kulturní a administrativní centrum římské Dácie. Dodnes jsou zde patrné ruiny fóra, amfiteátru a četných chrámů.\n\nV lesích pohoří Sureanu zůstaly zachovány zbytky opevnění. Řady kamenných bloků archeologové označují termínem „murus dacicus“, dácká zeď. Uvnitř opevněné metropole jsou zbytky chrámů, zasvěcených dáckým bohům Zalmoxisovi, Gebeleizisovi a Benais. S hlavní městskou branou je spojuje 2000 let stará cesta, vydlážděná obrovskými kamennými deskami. \n\n"}
{"id": "735025", "url": "https://cs.wikipedia.org/wiki?curid=735025", "title": "Burebista", "text": "Burebista\n\nBurebista († 44 př. n. l.) byl první král Dácie a sjednotitel dáckých a getských kmenů. Během své vlády vedl řadu tažení, při nichž porazil Kelty na západě, podrobil si sousední řecké obce na březích Černého moře a ohrožoval Římany na Balkáně. Původně sídlil v opevněném hradišti Argedava, později vybudoval svoji rezidenci v královské Sarmizegetuse, nacházející se v Orăștijských horách. Po jeho zavraždění šlechtou se dácké království rozpadlo do několika menších politických celků.\n"}
{"id": "735026", "url": "https://cs.wikipedia.org/wiki?curid=735026", "title": "Dácké války", "text": "Dácké války\n\nDácké války je označení vojenských střetnutí svedených na přelomu 1. a 2. století n. l. mezi Dáky, vedenými králem Decebalem, a Římany. Konflikt vyprovokovaný dáckými nájezdy do římských provincií na Balkáně se rozhořel za vlády císaře Domitiana v letech 87 až 89. Římané tehdy utrpěli porážku v první bitvě u Tapae a posléze s Dáky sjednali příměří. O několik let později obnovil císař Traianus dvěma rozsáhlými vojenskými akcemi nepřátelství s Dáky. První akcí byla druhá bitva u Tapae v letech 101 až 102 a další následovala v letech 105 až 106, během nichž si podrobil jejich hlavní město Sarmizegetusu a po smrti Decebala začlenil Dácii do římského impéria.\n"}
{"id": "735027", "url": "https://cs.wikipedia.org/wiki?curid=735027", "title": "Olténie", "text": "Olténie\n\nOlténie (rumunsky \"Oltenia\"), označovaná též jako Malé Valašsko (\"Mica Valahie\"), je rumunské historické území nalézající se na západě Valašska. Region získal své jméno podle řeky Olt, jež ho na východě odděluje od Munténie – Velkého Valašska (\"Marea Valahie\"). Na jihu a západě sahá Olténie až k Dunaji, zatímco na severu ji ohraničuje pohoří Karpaty, za nímž leží Banát a Transylvánie (\"Transilvania\").\n\nNa historickém území Olténie leží nynější župy Gorj a Dolj, velká část župy Mehedinți a západní části žup Olt a Vâlcea. Největším městem oblasti je Krajova.\n"}
{"id": "735028", "url": "https://cs.wikipedia.org/wiki?curid=735028", "title": "Dácké pevnosti v Orăștijských horách", "text": "Dácké pevnosti v Orăștijských horách\n\nDácké pevnosti v Orăștijských horách je soustava šesti opevněných hradišť vystavěných v 1. století př. n. l. a 1. století n. l., nacházející se v Jižních Karpatech v dnešním Rumunsku (župy Hunedoara a Alba). Pevnosti Sarmizegetusa Regia, Blidaru, Costești (poblíž Orăștioara de Sus), Piatra Roșie, Căpâlna a Bănița byly vybudovány za použití stavební techniky zvané \"murus Dacicus\", přičemž chránily jádro dáckého království až do počátku 2. století, kdy je za dáckých válek s Decebalem dobyli a zpustošili Římané. V roce 1999 byly vřazeny na seznam světového dědictví UNESCO. V regionu se nachází mnoho dalších dáckých pevností, které však nejsou součástí světového dědictví.\n"}
{"id": "735029", "url": "https://cs.wikipedia.org/wiki?curid=735029", "title": "Bitva u Tapae", "text": "Bitva u Tapae\n\nBitva u Tapae může být\n\n"}
{"id": "735030", "url": "https://cs.wikipedia.org/wiki?curid=735030", "title": "Munténie", "text": "Munténie\n\nMunténie (rumunsky \"Muntenia\"), případně Velké Valašsko, je rumunské historické území zahrnující střední a východní část Valašska. Region je na jihu a východě ohraničován Dunajem, na severu řekou Milcov a pohořím Karpaty a na západě řekou Olt, oddělující Munténii od Olténie.\n"}
{"id": "735031", "url": "https://cs.wikipedia.org/wiki?curid=735031", "title": "Tropaeum Traiani", "text": "Tropaeum Traiani\n\nTropaeum Traiani je římský vítězný monument nacházející se poblíž obce Adamklisi v dnešním Rumunsku. Tropaeum, zasvěcené Martovi Ultorovi, římskému bohovi války, bylo vztyčeno za vlády císaře Traiana v roce 109 na památku válečných střetnutí svedených zde mezi Římany a Dáky.\n\n"}
{"id": "735035", "url": "https://cs.wikipedia.org/wiki?curid=735035", "title": "Václav Myslivec", "text": "Václav Myslivec\n\nVáclav Myslivec (10. listopadu 1875 Doksany – 29. května 1934 Praha) byl český novinář, politik katolických politických stran a meziválečný československý poslanec Národního shromáždění za Československou stranu lidovou.\n\nNarodil se v chudé dělnické rodině, a proto absolvoval pouze základní školu. V roce 1892 se v Litoměřicích vyučil obuvníkem a roku 1893 se usadil v Praze. Politicky aktivní byl již za Rakouska-Uherska. Už koncem 19. století byl činný v prvních katolických stranách a politických spolcích v Čechách. Mezi členy Jednoty katolických tovaryšů se seznámil s ideami křesťanského socialismu, kterým zůstal věrný po celý život. V rámci tohoto politického tábora patřil k představitelům mladého, radikálního a levicově orientovaného křídla. Jako devatenáctiletý mladík řečnil na ustavujícím sjezdu Křesťansko-sociální strany v Čechách (1894). Roku 1899 spoluzakládal Křesťansko-sociální stranu lidovou (existující v letech 1899-1906). Později se snažil o sjednocení roztříštěných katolických stran a vytvoření Strany katolického lidu (1906-1910). Na půdě této strany se snažil o posílení pozic Sdružení českých katolických zemědělců, což vyústilo v rozklad strany a vznik České strany křesťansko-sociální v království Českém, kde působil ve vedení. Došlo však k dalším neshodám, které přinesly odtrhnutí Myslivcovy frakce a vytvoření Křesťansko-sociální strany lidové, existující v letech 1912-1913, jež ale byla jen dočasným projektem. V politice působil i jeho bratr Josef Myslivec.\n\nVe volbách do Říšské rady roku 1907 se stal, jako jeden ze sedmi katolických kandidátů zvolených v Čechách, poslancem Říšské rady (celostátní parlament), kam byl zvolen za okrsek Čechy 065. Usedl do poslanecké frakce Český katolicko-národní klub. Ve vídeňském parlamentu setrval do konce funkčního období sněmovny, tedy do roku 1911.\n\nPodobně jako mnoho dalších křesťansko-sociálních publicistů a politiků zastával Myslivec silně antisemitské názory a přičítal údajnému světovému židovskému spiknutí rozložení křesťanské morálky, vysávání křesťanského lidu, šíření liberalismu a socialismu atd. Zejména jeho deník \"XX. věk\" (1912-1913) byl výrazně antisemitský.\n\nZa 1. světové války bojoval na srbské frontě a roku 1919 vstoupil do ČSL, kde patřil k jejím významným členům. Jestliže byl v mládí na levém pólu křesťanské politiky, tak později patřil ke konzervativnímu křídlu, odmítajícího uznat SSSR \"de iure\".\n\nV letech 1918-1920 zasedal v československém Revolučním národním shromáždění. V parlamentních volbách v roce 1920 se stal poslancem Národního shromáždění a mandát obhájil v následujících volbách, tedy v parlamentních volbách v roce 1925 i parlamentních volbách v roce 1929. Koncem 20. let 20. století patřil ve straně ke konzervativnímu křídlu, které kritizovalo předsedu Jana Šrámka a nebránilo se spolupráci s konzervativními proudy.\n\nPo jeho smrti zaujal jeho poslanecké křeslo jako náhradník Augustin Čižek.\n\nPodle údajů k roku 1929 byl profesí redaktorem v Praze. Po celý život byl také naruživým žurnalistou. Působil v redakcích novin \"Lidový list\", \"Křesťanský demokrat\", \"Meč\", \"Nový věk\", \"20. věk\", \"Mír\" a nejdéle v \"Čechu\", kde působil i jako šéfredaktor a vydavatel. Je pochován na pražském Vyšehradě.\n\n"}
{"id": "735036", "url": "https://cs.wikipedia.org/wiki?curid=735036", "title": "Čistec německý", "text": "Čistec německý\n\nČistec německý (\"Stachys germanica\") je dvouletá rostlina z čeledi hluchavkovitých, která se vyskytuje na území velké části Evropy. Roste na slunných stráních, pastvinách, v lesních lemech či na okrajích cest. Kvete od června do srpna dvoupyskatými růžovofialovými květy na kratičkých stopkách, uspořádaných v lichopřeslenech, plodem jsou tvrdky. Chudě větvená nebo jednoduchá přímá lodyha dosahuje výšky 30–100 cm. Celá rostlina je hustě plstnatě chlupatá.\n\nV ČR se vyskytuje vzácně v teplejších oblastech, jako je Český kras, Polabí nebo jižní Morava, je řazen mezi silně ohrožené druhy kategorie C2b.\n"}
{"id": "735038", "url": "https://cs.wikipedia.org/wiki?curid=735038", "title": "Barry Melton", "text": "Barry Melton\n\nBarry „The Fish“ Melton (* 14. června 1947, Brooklyn, New York City, New York, USA) je americký kytarista a zpěvák. V roce 1965 byl jedním ze zakládajících členů skupiny Country Joe and the Fish. V osmdesátých letech byl členem superskupiny The Dinosaurs.\n"}
{"id": "735040", "url": "https://cs.wikipedia.org/wiki?curid=735040", "title": "Otakar Nájemník", "text": "Otakar Nájemník\n\nOtakar Nájemník (3. dubna 1872 – 26. ledna 1939 Praha) byl československý politik a meziválečný poslanec Národního shromáždění za Ligu proti vázaným kandidátním listinám.\n\nNarodil se 3. dubna 1872. Zpočátku pracoval jako písař v advokátní kanceláři, vypomáhal v redakcích a soukromě doučoval. Roku 1895 získal zaměstnání u pražské obce — zprvu jako písař ve spisovně, později úředník a v letech 1920-32 ředitel městského zádušního úřadu (resp. ústředního hřbitovního úřadu). Počátkem května 1932 odešel do důchodu.\n\nAngažoval se ve spolkovém životě. Byl čelným funkcionářem odborových a nájemnických organizací, stal se předsedou Spolku čsl. nájemníků. Ve 20. letech se angažoval v úsilí o řešení bytové otázky.\n\nPo parlamentních volbách v roce 1929 se stal za Ligu proti vázaným kandidátním listinám. poslancem Národního shromáždění. Kandidoval na druhém místě jako nestraník, zástupce nájemnické skupiny. Mandát získal až dodatečně, v roce 1932, jako náhradník poté, co poslanec Karel Pergler nezískal osvědčení svého mandátu.\n\nPodle údajů k roku 1932 byl profesí vrchním účetním ředitelem hlavního města Prahy.\n\nV září 1931 byl zvolen ve volbách do zastupitelstva Hlavního města Prahy, kdy kandidoval jako lídr za Nepolitickou hospodářskou skupinu nájemníků a neodvislýchvoličů, jež získala dva mandáty. V květnu 1938 byl opět v čele téže kandidátní listiny pro pražské komunální volby, nebyl však zvolen.\n\nZemřel 26. ledna 1939, pohřben byl na Olšanech.\n\n"}
{"id": "735044", "url": "https://cs.wikipedia.org/wiki?curid=735044", "title": "The Sims: Vacation", "text": "The Sims: Vacation\n\nThe Sims: Vacation je čtvrtý datadisk do simulátoru The Sims. Datadisk vyšel 25. března 2002 a hlavní novinkou bylo přidání prázdninového městečka.\n\nDo hry bylo nově přidáno již druhé město, kde nelze nastavit pozemky jako obytné. Telefonem lze zavolat speciální džíp, který tam simíka odveze za 500 §. V tomto městě existuje výběr ze tří různých destinací:\nCelý Vacation Island má na všech pozemcích zajištěné veřejné toalety, zajištěnou hygienu a potravu. Simíci se oblečou automaticky podle toho, kam jedou. Jedou-li na hory, oblečou si zimní bundy, jedou-li na pláž, oblečou si plavky.\n\n"}
{"id": "735046", "url": "https://cs.wikipedia.org/wiki?curid=735046", "title": "Josef Náprstek", "text": "Josef Náprstek\n\nJosef Náprstek (8. listopadu 1881 Slaný – 9. září 1931 Slaný) byl československý politik a meziválečný poslanec Národního shromáždění.\n\nPodle údajů k roku 1929 byl profesí truhlářem a redaktorem v Slaném. Byl redaktorem a vydavatelem týdeníku \"Náš směr\". Zasedal v obecním zastupitelstvu ve Slaném, byl předsedou ředitelství městské spořitelny a starostou hasičské župy Vrabčíkovy. Vykonával funkci místopředsedy okresní nemocenské pojišťovny a starosty společenstva stavebních živností.\n\nV parlamentních volbách v roce 1925 získal za Československou živnostensko-obchodnickou stranu středostavovskou poslanecké křeslo v Národním shromáždění. Mandát obhájil v parlamentních volbách v roce 1929. Po jeho smrti na jeho poslanecké křeslo usedl Emanuel Kejmar.\n\n"}
{"id": "735052", "url": "https://cs.wikipedia.org/wiki?curid=735052", "title": "František Navrátil (politik)", "text": "František Navrátil (politik)\n\nFrantišek Navrátil (4. ledna 1878 Ludéřov – 3. února 1954 Olomouc), byl československý politik a meziválečný poslanec Národního shromáždění za Československou stranu lidovou.\n\nPo absolvování základní školní docházky pomáhal rodičům na hospodářství. Po vojenské službě vstoupil k četnictvu - do roku 1901 sloužil u 2. zemského četnického velitelství v Praze. Roku 1902 se oženil a usadil se jako rolník v Laškově. Roku 1920 se odstěhoval do Olomouce. Politicky aktivní byl již za Rakouska-Uherska, od svého mládí. Už počátkem 20. století se angažoval v katolickém politickém táboře na Moravě. V roce 1902 byl zvolen do obecního zastupitelstva a od roku 1907 působil jako starosta obce Laškov. Byl dlouholetým členem Ústředního výkonného výboru ČSL a místopředsedou Svazu lidových zemědělců.\n\nVe volbách do Říšské rady roku 1911 se stal poslancem Říšské rady (celostátní parlament) jako jeden ze sedmi českých katolických poslanců zvolených na Moravě. Byl zvolen za český okrsek Morava 22. Usedl do poslanecké frakce Katolická národní strana. Ve vídeňském parlamentu setrval do zániku monarchie.\n\nV zemských volbách roku 1913 byl zvolen na Moravský zemský sněm za českou všeobecnou kurii, obvod Boskovice, Mohelnice, Šumperk atd. Podle jiného zdroje byl zemským poslancem již od roku 1906.\n\nV letech 1918-1920 zasedal v československém Revolučním národním shromáždění. V parlamentních volbách v roce 1920 se stal poslancem Národního shromáždění a mandát obhájil v následujících volbách, tedy v parlamentních volbách v roce 1925 i parlamentních volbách v roce 1929.\n\nPodle údajů k roku 1929 byl profesí rolníkem v Laškově. V parlamentních volbách v roce 1935 neuspěl a po nich se zcela stáhl z politiky.\n\n"}
{"id": "735053", "url": "https://cs.wikipedia.org/wiki?curid=735053", "title": "František Navrátil", "text": "František Navrátil\n\nJméno a příjmení František Navrátil má více nositelů:\n\n"}
{"id": "735054", "url": "https://cs.wikipedia.org/wiki?curid=735054", "title": "Správce (Hvězdná brána)", "text": "Správce (Hvězdná brána)\n\nSprávce je 4. epizoda 2. řady sci-fi seriálu Hvězdná brána.\n\nSG-1 se vydává prozkoumat planetu P7J-989, kde naleznou nádhernou kvetoucí zahradu. Při průzkumu objeví záhadná zařízení podobná svisle stojícím lehátkům. Když je chtějí prozkoumat, jsou zařízeními chyceni a ocitají se ve virtuálním světě, který čerpá scénáře ze zážitků Jacka O’Neilla a Daniela Jacksona. O'Neill s Teal'cem se opakovaně ocitají v roce 1982, kdy se O'Neill zúčastnil mise ve východním Německu, která měla za cíl propašovat na Západ jednoho agenta a skončila smrtí jeho velitele, plukovníka Johna Michaelse. Jacksonovi a Carterové se stále přehrává okamžik tragické smrti Jacksonových rodičů v Muzeu umění v New Yorku, kdy se na ně při přípravě výstavy zřítila kamenná deska.\n\nV O'Neillové a Teal'cově simulaci se náhle objeví podivný muž jménem \"Správce\", který jim řekne, že jim umožní změnit minulost - i když jen v simulaci. Poté také navštíví Jacksona a Carterovou a řekne jim to samé. Nicméně všichni členové SG-1 se rozhodnou, že se nebudou účastnit této simulace a odmítají udělat cokoliv dalšího. Správce jim sděluje, že před více než 1000 lety došlo k chemické katastrofě, která zničila tento svět. Proto je celá civilizace uložena do stáze a nyní chtějí více scénářů pro svůj virtuální svět. Vzhledem k tomu, že vzpomínky Teal'ca a Carterové nelze použít (Jaffové jsou vůči procesu imunní a mysl Carterové byla změněna Jolinar z Malkshuru), Správce jim umožňuje podílet se na simulaci svých přátel.\n\nBěhem rozhovoru jsou sledováni mnoha lidími (ostatními obyvateli virtuálního světa), a když ti slyší, že vnější svět je obnoven, reagují. Nicméně Správce je posílá pryč a nakonec SG-1 propustí. Tým se pak vrátí na Zemi, kde jsou kontrolováni na ošetřovně a potom podávají zprávu generálu Hammondovi. Nicméně generál jim řekne, aby zjistili více informací o tomto virtuálním světě, což by znamenalo opětovné napojení na stroje. Generál Hammond jim nařídí, aby tak učinili. Kvůli jeho neobvyklému chování, dojde SG-1 k závěru, že jsou stále ve virtuálním světě a O'Neill napadne generála, který nechá SG-1 uvěznit.\n\nV cele je navštíví Kawalsky, který jim řekne, že prostě musí zůstat ve virtuálním světě. Nicméně SG-1 z vězení unikne a setkávají se s obyvateli virtuálního světa, kteří žádají tým o informace o vnějším světě. SG-1 jim řekne o krásné zahradě. Nakonec začne SG-1 pronásledovat Správce komplexem až se jim podaří dostat se z moci přístrojů, které je udržovaly ve virtuálním světě. Potom vyvádějí ven z komplexu obyvatele planety, aby mohli žít v reálném světě. Správce tak nad nimi ztratil veškerou moc.\n"}
{"id": "735055", "url": "https://cs.wikipedia.org/wiki?curid=735055", "title": "Dominik Nejezchleb-Marcha", "text": "Dominik Nejezchleb-Marcha\n\nDominik Nejezchleb-Marcha, \"též jen\" Dominik Nejezchleb (26. května 1880 Babice nad Svitavou – 29. prosince 1961 Brno), byl československý spisovatel a politik, meziválečný poslanec a senátor Národního shromáždění za Republikánskou stranu zemědělského a malorolnického lidu (agrárníky).\n\nNarodil se jako Dominik Nejezchleb. Od roku 1905 používal pseudonym Jaroslav Marcha. 16. června 1925 mu Zemská správa politická na Moravě povolila změnu příjmení na Nejezchleb-Marcha. Získal jen základní vzdělání. Literárně i politicky byl samoukem. V letech 1907–1910 byl členem redakcí \"Rolnických listů\", \"Selských listů\" a \"Moravského venkova\". Už tehdy byl i politicky aktivní. V roce 1910 se stal tajemníkem agrární strany pro Moravu a Slezsko.\n\nV letech 1918–1920 zasedal v Revolučním národním shromáždění. V parlamentních volbách v roce 1920 se stal poslancem Národního shromáždění a mandát obhájil v následujících volbách, tedy v parlamentních volbách v roce 1925 i parlamentních volbách v roce 1929. Podle údajů k roku 1929 byl profesí členem Ústřední Domoviny v Brně.\n\nPozději ještě přešel do horní komory parlamentu. Po parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nByl literárně činný. Zprvu přispíval do regionálního tisku verši, později psal kratší prózy z venkovského prostředí. V letech 1936–1941 zastával funkci předsedy Moravského kola spisovatelů. Později byl čestným předsedou. Zároveň byl předsedou Sdružení poslanců-novinářů v Praze, místopředsedou dozorčí rady spořitelny a správní rady pojišťovny. Rovněž vykonával funkci člena správní rady firmy Novák a Jahn. Zemřel v prosinci 1961 v Brně. Pohřben byl na Ústředním brněnském hřbitově.\n\nV roce 1990 mu byla na rodném domě v Babicích nad Svitavou odhalena pamětní deska od Františka Pokorného. V téže obci byla v prosinci 2011 odhalena i jeho pamětní deska na Alexandrově rozhledně.\n\n"}
{"id": "735058", "url": "https://cs.wikipedia.org/wiki?curid=735058", "title": "McGuinness Flint", "text": "McGuinness Flint\n\nMcGuinness Flint byla britská rocková skupina, založená v roce 1970. Největší úspěch měla skupina s písní „When I'm Dead and Gone“, kterou později předělali skupiny jako Def Leppard a Status Quo.\n\n"}
{"id": "735063", "url": "https://cs.wikipedia.org/wiki?curid=735063", "title": "František Nosek", "text": "František Nosek\n\nFrantišek Nosek (26. dubna 1886 Chrudim – 17. dubna 1935 Praha) byl československý právník, politik, meziválečný ministr a poslanec Národního shromáždění za Československou stranu lidovou.\n\nPo maturitě na chrudimském gymnáziu (roku 1905) vystudoval práva na české univerzitě v Praze, kde získal roku 1910 doktorát. Téhož roku začal pracovat ve službách Zemského finančního ředitelství v Čechách, odkud po vzniku ČSR přešel na ministerstvo financí. Od mládí byl činný v českém katolickém politickém hnutí. Roku 1919 spoluzakladatel ČSL a poté byl jejím místopředsedou. Patřil k jejím nejvýznamnějším politikům.\n\nV roce 1920 zasedal v Revolučním národním shromáždění za Československou stranu lidovou. Mandát získal až na 103. schůzi v lednu 1920. V parlamentních volbách v roce 1920 se pak stal poslancem Národního shromáždění a mandát obhájil v následujících volbách, tedy v parlamentních volbách v roce 1925 i parlamentních volbách v roce 1929. Podle údajů k roku 1929 byl profesí ministrem pošt a telegrafů, bytem v Praze-Karlíně.\n\nVládní posty zastával v letech 1925–1929. Působil jako Ministr vnitra Československa v druhé vládě Antonína Švehly v letech 1925–1926. V třetí vládě Antonína Švehly a první vládě Františka Udržala v letech 1926–1929 byl ministrem pošt a telegrafů. Ve 30. letech 20. století byl Nosek poražen Bohumilem Staškem v boji o vliv na stranický lidovecký tisk.\n\nJeho jméno je spojeno s prosazením kongruového zákona (1926), kterým se zvyšovaly platy duchovních. Byl rovněž činný ve \"Svazu hospodářských družstev\" a \"Ústřední lidové záložně\". Jeho aktivita zasahovala i do církevní oblasti. Koupil několik pozemků pro výstavbu kostelů v Praze. Jeho zásluhou byl vybudován kostel sv. Anežky a českých patronů v Praze-Spořilově. Byl činný jako františkánský terciář.\n\nJe pohřben v Poříčí nad Sázavou.\n\n"}
{"id": "735067", "url": "https://cs.wikipedia.org/wiki?curid=735067", "title": "Mystifikace (povídka)", "text": "Mystifikace (povídka)\n\nMystifikace (v angličtině „Mystification“) je krátká humorná povídka s prvky satiry amerického spisovatele a literárního teoretika Edgara Allana Poea z roku 1837.\n\nPovídka odhaluje způsob, jak lze pomocí mystifikace obratně manipulovat s míněním lidí, díky čemuž může klamající osoba relativně snadno dosáhnout svých záměrů. Příběh dokazuje, že lze takto pomýlit člověka, jemuž chybí širší nadhled a je pevně přesvědčen o správnosti svých názorů vycházejících ze sice početných znalostí, avšak v rámci nemnoha či dokonce jednoho oboru.\n\nVypravěč příběhu se seznámí s potomkem uherské šlechtické rodiny baronem Ritznerem von Jungem. Záhy sezná, že von Jung je nadobyčejně zdatný mystifikátor se značně vyvinutým smyslem pro grotesknost. Přesvědčí se o tom zejména na půdě univerzity, kde se baronu podaří vytvořit nepostižitelnou atmosféru despocie. Zdá se, že vládne všemu.\n\nBěhem této prapodivné éry neodhalil ani jediný student záhadnost, kterou baron vytvářel. Kromě vypravěče (jenž von Junga znal lépe) by nikdo neřekl, že je baron schopen vymyslet taškařici či spáchat povedený žert. Vždy totiž dokázal vzbudit dojem, že k jím inscenovanému uličnictví došlo pouze a jen proto, že vynaložil snahu tomuto uličnictví zabránit a udržet v sídle vzdělanosti pořádek a kázeň. Nepůsobilo mu žádné potíže uniknout důsledkům svých pletich s čistým štítem.\n\nZa jeho pobytu se na univerzitě rozšířila mlha sladké zahálky. Studentské pokoje se proměnily v nálevny, přičemž nejproslulejší a nejnavštěvovanější putykou byla ta baronova.\n\nBěhem jednoho sezení ve von Jungově pokoji ve společnosti sedmi či osmi kolegů se řeč stočí na etiketu soubojů. Tímto tématem je zejména zaujat jistý pán, pojmenovaný vypravěčem jako Johan Hermann. Tento svérázný člověk je také zároveň nesmírný pošetilec. Na univerzitě má však pověst zdatného duelanta a pyšní se zevrubnými znalostmi soubojové etikety a smyslem pro čest. Přítomnému vypravěči neujde baronův zájem o tohoto muže.\n\nPři konverzaci dojde k náznaku urážky pana Hermanna, jenž spolkne vějičku a ohradí se.\nRitzner von Jung zbledne a předstírá vztek, avšak jeho příteli neunikne na moment rozpustilý výraz ve tváři - baron docílil svého. Velmi rafinovaně odvrátí pohanu své osoby tím, že mrští karafu s vínem do zrcadla, kde zasáhne obraz pana Hermanna. Po tomto incidentu se všichni přítomní zvednou a opustí místnost. Baronův přítel je vyslán za panem Hermannem, aby nabídl roli prostředníka.\n\nPan Hermann si s baronem vymění několik dopisních nót, přičemž s poslední von Jungovou odpovědí je Johan Hermann nadmíru spokojen. Baron v ní totiž zmínil úryvek z pojednání francouzského autora Hedelina s názvem „Duelli Lex Scripta, et non; aliterque“ a právě na tento úryvek se pan Hermann odvolával při obhajobě svých postojů.\n\nVon Jung se tváří zcela samozřejmě, zdá se, že tuto reakci očekával. Vysvětlí svému příteli, jenž dělal zprostředkovatele, že kniha „Duelli Lex Scripta, et non; aliterque“ je napsána zvláštním způsobem. Slova jsou důmyslně sestavena tak, aby budila zdání naprosté srozumitelnosti, aniž by obsahovala byť zrnko hlubšího smyslu. Rozkódování spočívá v metodě čtení, pokud se vynechá střídavě každé druhé a třetí slovo, z kontextu hned vzejde sled vtipných šlehů na souboje. Baron prozradí, že knihu Hermannovi nastražil do cesty a ten ji přijal jako dílo vzácné hodnoty. Hermann by nikdy nepřiznal, že nerozumí něčemu, co kdy bylo napsáno o soubojích a za svou pravdu by se byl ochoten vášnivě přít.\nČesky vyšla povídka v následujících sbírkách nebo antologiích:\n\nV povídce je zmínka o anglickém romantickém básníkovi a kritikovi Samuelu Taylorovi Coleridgeovi.\n\n"}
{"id": "735070", "url": "https://cs.wikipedia.org/wiki?curid=735070", "title": "Ladislav Novák (politik)", "text": "Ladislav Novák (politik)\n\nLadislav Novák (5. dubna 1872 Praha – 29. srpna 1946 Praha) byl československý politik, meziválečný ministr a poslanec Národního shromáždění za Československou národní demokracii.\n\nLadislav Novák byl synem význačného mecenáše a průmyslníka Josefa Vincence Nováka.\n\nVystudoval střední školu a vysokou školu technickou v Praze. V roce 1899 se oženil s dcerou rytíře Bedřicha Klenky Olgou. Po delší dobu pak pobýval v zahraničí. Po návratu se stal ředitelem továrny Novák a Jahn v Praze. Podílel se na organizování a koncentraci strojírenského průmyslu.\nV roce 1920 zasedal v Revolučním národním shromáždění za Českou státoprávní demokracii, respektive za z ní vzniklou Československou národní demokracii. Nastoupil sem na 109. schůzi v lednu 1920. Po parlamentních volbách v roce 1920 se stal poslancem Národního shromáždění. Mandát ale získal až dodatečně v prosinci roku 1920 jako náhradník poté, co rezignoval poslanec František Sís. Poslanecké křeslo obhájil v následujících volbách, tedy v parlamentních volbách v roce 1925 i parlamentních volbách v roce 1929.\n\nVe straně se profiloval jako odborník na hospodářské otázky. Podle údajů k roku 1929 byl profesí ministrem obchodu, bytem v Praze.\n\nVládní posty držel po dlouhou dobu. Ve vládě Edvarda Beneše a první vládě Antonína Švehly zastával v letech 1921-1925 post ministra průmyslu, obchodu a živností. V druhé vládě Antonína Švehly nebyl přítomen, ale pak od roku 1928 zaujal stejný resort v třetí vládě Antonína Švehly. Setrval na něm do roku 1929 i v první vládě Františka Udržala. Ve vládě Edvarda Beneše v letech 1921-1922 kromě toho zastával funkci ministra zahraničního obchodu. Tento rezort byl poté zcela zrušen. Ve straně patřil Ladislav Novák k pragmatickému, průmyslovému křídlu. V roce 1929 vyvinul tlak na předsedu Karla Kramáře a docílil tak zastavení protibenešovské kampaně.\n\nLadislav Novák je také znám jako autor řady libret k operám a baletům:\n\n\nNapsal také řadu vzpomínkových knih, např. \"Opera a balet staré gardy Národního divadla\", \"Oskar Nedbal v mých vzpomínkách\", \"O těch, kteří odešli\", \"Stará garda Národního divadla\", \"Dva čeští muzikanti\" (o K. Weisovi a K. Kovařovicovi) a \"Rodina vynálezců\" (o Josefu, Františku a Romualdu Božkovi).\n\n"}
{"id": "735073", "url": "https://cs.wikipedia.org/wiki?curid=735073", "title": "Linas Kleiza", "text": "Linas Kleiza\n\nLinas Kleiza (* 3. ledna 1985, Kaunas) je litevský profesionální basketbalista. Naposledy hrál v roce 2015 za tým Olimpia Milano v Italské basketbalové lize.\n\nS reprezentací Litvy získal bronzové medaile na MS 2010 a ME 2007. Prošel také týmy NBA Denver Nuggets a Toronto Raptors.\n\n\n"}
{"id": "735074", "url": "https://cs.wikipedia.org/wiki?curid=735074", "title": "Josef Novotný (poslanec KSČ)", "text": "Josef Novotný (poslanec KSČ)\n\nJosef Novotný (8. března 1883 Skutíčko – 2. prosince 1952 Polička) byl československý politik a meziválečný poslanec Národního shromáždění za Komunistickou stranu Československa.\n\nNarodil se v rodině chalupníka. Byl synem Josefa a Františky roz. Pondělníčkové, příslušný obce Skutíčko, čp. 45. Podle údajů k roku 1930 byl profesí malorolníkem v Skutíčku u Skutče. Do dělnického hnutí se zapojil nejprve ve Vídni. Byl funkcionářem sociální demokracie, pak KSČ.\n\nV parlamentních volbách v roce 1929 získal za Komunistickou stranu Československa poslanecké křeslo v Národním shromáždění.\n\nZapojil se do dění okolo stávky kameníků ve Skutči a Hlinsku roku 1932. Přispíval články a satirickými básněmi do komunistického listu \"Rudý východ\" v Pardubicích a též do listu \"Pochodeň\". Za okupace byl krátce vězněn. Po osvobození neobnovil své členství v KSČ kvůli neshodám s některými funkcionáři.\n\nZúčastil se jako člen československé delegace mírového kongresu v Bruselu.\n\n"}
{"id": "735078", "url": "https://cs.wikipedia.org/wiki?curid=735078", "title": "Fritz Oehlinger", "text": "Fritz Oehlinger\n\nFritz Oehlinger, uváděn též jako Friedrich Öhlinger (23. srpna 1878 Andorf – 8. října 1957 Vöcklabruck), byl československý politik německé národnosti a meziválečný poslanec Národního shromáždění za Německou křesťansko sociální stranou lidovou.\n\nVystudoval lékařství a ekonomii na Universität Innsbruck. Už počátkem 20. století se angažoval v rakouské Křesťansko sociální straně . Od roku 1911 působil ve Varnsdorfu, později v Trutnově. Po vzniku ČSR byl krajským stranickým tajemníkem Německé křesťansko sociální strany lidové pro východní Čechy. V rámci strany patřil k aktivistickému křídlu, nakloněnému spolupráci s československým státem.\n\nV parlamentních volbách v roce 1925 získal poslanecké křeslo v Národním shromáždění. Mandát obhájil v parlamentních volbách v roce 1929.\n\nPodle údajů k roku 1929 byl profesí soukromým úředníkem z Teplic-Šanova. Po válce byl vysídlen. Usadil se v Rakousku.\n\n"}
{"id": "735079", "url": "https://cs.wikipedia.org/wiki?curid=735079", "title": "Johann Patzak", "text": "Johann Patzak\n\nJohann Patzak (15. července 1888 Staré Město p. Landštejnem – ???) byl československý politik německé národnosti, meziválečný poslanec Národního shromáždění za Německou sociálně demokratickou stranu dělnickou v ČSR.\n\nPo parlamentních volbách v roce 1929 získal za Německou sociálně demokratickou stranu dělnickou v ČSR poslanecké křeslo v Národním shromáždění. Poslanecký post získal až v roce 1934 jako náhradník poté, co rezignoval poslanec Anton Dietl.\n\nPodle údajů k roku 1934 byl profesí řídícím učitelem v obci Klášter.\n\n"}
{"id": "735083", "url": "https://cs.wikipedia.org/wiki?curid=735083", "title": "František Pecháček (politik)", "text": "František Pecháček (politik)\n\nFrantišek Pecháček (24. září 1891 – ???) byl československý politik a meziválečný poslanec Národního shromáždění za Komunistickou stranu Československa.\n\nPodle údajů k roku 1933 byl profesí úředníkem v Bílovci.\n\nPo parlamentních volbách v roce 1929 získal za Komunistickou stranu Československa poslanecké křeslo v Národním shromáždění. Mandát ale získal až dodatečně, v roce 1933, poté, co poslanec Čeněk Hruška byl mandátu zbaven. Ve funkci setrval do roku 1934, kdy se vzdal poslaneckého mandátu a nastoupil po něm František Bílek.\n\n"}
{"id": "735085", "url": "https://cs.wikipedia.org/wiki?curid=735085", "title": "František Pecháček", "text": "František Pecháček\n\nJméno a příjmení František Pecháček má více nositelů:\n\n"}
{"id": "735086", "url": "https://cs.wikipedia.org/wiki?curid=735086", "title": "Balady", "text": "Balady\n\nBalady (v angl. originále Ballad) je desátá epizoda amerického seriálu \"Glee\". Epizoda měla premiéru na televizním kanálu Fox 18. listopadu 2009. Scenáristou a režisérem pro tuto epizodu se stal Brad Falchuk. V této epizodě se lidé ve sboru rozdělí do dvojic a zpívají sobě navzájem balady. Rachel (Lea Michele) je v páru s vedoucím sboru Willem Schuesterem (Matthew Morrison) a zamiluje se do něj. Quinniny (Dianna Agron) rodiče se dozví, že je Quinn těhotná a tak se nastěhuje k Finnovi (Cory Monteith) a jeho matcem, když ji její vlastní rodiče vyhodí z domu. Gregg Henry a Charlotte Ross v epizodě hostují jako Quinniny rodiče Russel a Judy Fabray a Sarah Drew se v epizodě objeví jako Suzy Papričková (v ang. Suzzy Pepper), studentka, která je zamilovaná do Willa. Romy Rosemont se vrací jako Carol Hudson, Finnova matka.\n\nV epizodě zazní cover verze sedmi písní včetně mashupu \"Don't Stand So Close to Me\" od The Police a „Young Girl“ od Garryho Pucketta a The Union Gap. Studiové nahrávky všech písní, které zazněly v epizodě byly vydány jako singly a jsou dostupné ke stažení. Epizodu v den vysílaní sledovalo 7,29 milionů amerických diváků a získala smíšené reakce od kritiků. Elizabeth Holmes z The Wall Street Journal a Liz Pardue z Zap2it byly znepokojeny, že se v této epizodě neobjevila Jane Lynch jako Sue Sylvester, ačkoliv Mikovi Halovi z New York Times její absence nevadila. Bobby Hankinson z Houston Chronicle označil epizodu zatím jako jednu z nejlepších epizod \"Glee\". Dan Snierson z Entertainment Weekly si ji neužil tak, jako předešlou epizodu „Na vozíku“, ale celkově epizodu zhodnotil pozitivně, zatímco Eric Zorn z Chicago Tribune ji označil jako „bláznivou, lahodně špatnou“.\n\nZa svou roli v této epizodě měla být Dianna Agron nominovaná na cenu Emmy v kategorii \"Nejlepší herečka v komediálním seriálu\", ale ve finální verzi nominaci nedostala.\n\nVedoucí sboru Will Schuester (Matthew Morrison) rozdělí sbor na dvojice, aby si navzájem zpívali balady. Protože Matt Rutherford (Dijon Talton) chybí, je Will donucen vzít si jeho místo a zpívat s Rachel (Lea Michele), která se do něj zamiluje. Will je zděšen, protože si vzpomene na Suzy Papričkovou (Sarah Drew), poslední studentka, která se do něj zamilovala: roztomilá, ale podivínská dívka, která dávala najevo své emoce ve třídě, kupovala mu dárky a volala k němu domů. Když zjistila, že její city nejsou opětovány, byla tak rozrušená, že snědla extrémně pálivou papriku z Mexika a poté byla hospitalizována v nemocnici a musela jít na transplantaci jícnu. Rachel navštíví Willa doma, kde jí jeho žena Terri (Jessalyn Gilsig) svěří vaření a uklízení domu. Poté co se Rachel setká se Suzy a ta jí řekne, že jsou si velmi podobné a že honění se za Willem nezvýší Rachelino sebevědomí, Rachel se mu omluví za své chování. Poté ji Will ujistí, že brzy najde muže svých snů, který ji bude milovat takovou, jaká je.\n\nFinn je v páru s Kurtem (Chris Colfer), který mu poradí, aby zpíval baladu své nenarozené dceři. Když ho jeho matka Carol (Romy Rosemont) uvidí, jak zpívá ultrazvukovému videu, vydedukuje, že jeho přítelkyně Quinn (Dianna Agron) je těhotná. Finn jde na večeři s Quinn a jejími rodiči Russelem a Judy (Gregg Henry a Charlotte Rosse), a ti se dozví o Quinnině těhotenství pomocí Finnovy písně. Russel řekne, že se ve své dceři velice zklamal a vyhodí Quinn z domu; ta se pak nastěhuje k Finnovi a jeho matce. Kurt se snaží Finna podpořit a říct mu pravdu, a když se ho Finn zeptá, jakou baladu mu chtěl zpívat, Kurt řekne že „I Honestly Love You“ (česky Upřímně Tě Miluju).\n\nMezitím Puck (Mark Salling) řekne Mercedes (Amber Riley), že je otcem Quinnina dítěte a Mercedes Puckovi poradí, ať se od Quinn drží dál. Epizoda končí, když se celý sbor dá dohromady a zpívají píseň „Lean on Me“, aby podpořili Quinn a Finna.\n\n\nEpizodu napsal a režíroval Brad Falchuk. Vedlejší postavy, které se v epizodě objeví jsou členové sboru Brittany (Heather Morris), Santana Lopez (Naya Rivera) a Mike Chang (Harry Shum mladší). Romy Rosemont hraje Finnovu matku Carole Hudson a je to její druhé objevení se v seriálu, po druhé epizodě. Gregg Henry a Charllotte Ross v epizodě hostují jako Quinniny rodiče, Russel a Judy Fabray. Sarah Drew je Suzy Papričková, studentka, která je „absurdně, šíleně a psychoticky“ zamilovaná do pana Schuestera. Drew popsala chování Suzy jako „druh stalkingu a šílené“, ale nakonec se zachová duchapřítomně.\n\nV epizodě zazní cover verze písní \"Endless Love\" od Diany Ross a Lionela Richieho, \"I'll Stand by You\" od The Pretenders, \"Crush\" od Jennifer Paige, \"(You're) Having My Baby\" od Paula Anky a Odie Coates, \"Lean on Me\" od Billa Witherse, a mashup písní \"Don't Stand So Close to Me\" od The Police a \"Young Girl\" od Garyho Pucketta a The Union Gap. Studiové nahrávky všech písní, které zazněly v epizodě byly vydány jako singly a jsou dostupné ke stažení a objevily se na albu \"\". \"Endless Love\" skončila v hitparádách na 87. místě v Kanadě a na 78. místě v Americe. \"I'll Stand by You\" se umístilo na 65. místě v Kanadě a na 73. místě v Americe, zatímco \"Don't Stand So Close to Me / Young Girl“ se umístilo na 67. místě v Kanadě a na 64. místě v Americe.\n\nPředstavitelům Finna a Quinn, Corymu Monteithovi a Dianně Agron nebylo dovoleno zúčastnit se zkoušek na finálové číslo „Lean on Me“, protože Falchuk chtěl, aby jejich reakce byly autentické. Oba výkon přivedl k slzám a jejich kolegyně Jenna Ushkowitz to okomentovala: „Je zvláštní mít takové druhy dotýkajících se okamžiků, kde můžete na obrazovce dostat skutečné emoce.\n\nEpizodu sledovalo v den vysílání 7,29 milionů amerických diváků a získala smíšené reakce od kritiků. Elizabeth Holmes z The Wall Street Journal byla znepokojena, že se v epizodě neobjevila Sue Sylvester, ačkoliv je ráda, že se zápletka s těhotenstvím pomalu chýlí ke konci. Bobby Hankinson z Houston Chronicle by byl také rád, kdyby se zápletka s těhotenstvím pohnula k závěru a nazval epizodu jako zatím jednu z nejlepších epizod Glee a komentoval to: „Je stále jasnější, že epizody, kde se neodehrává chaotické dospělé drama jsou ty nejsilnější“. Liz Pardue ze Zap2it cítila absenci Lynch, ale chválila výkon Chrise Colfera jako Kurta. Mike Hale z New York Times napsal, že mu absence Sue nevadila. Dan Snierson z Entertainment Weekly poznamenal, že „Balada“ nebyla tak dobrá jako předešlá epizoda „Na vozíku“, ale celkově: „nabídla několik zajímavých a zábavných momentů, které současně postupují v jeden velký příběh“.\n"}
{"id": "735091", "url": "https://cs.wikipedia.org/wiki?curid=735091", "title": "František Pechman", "text": "František Pechman\n\nFrantišek Pechman (17. listopadu 1873 Doubravka – 23. března 1947) byl československý politik, meziválečný poslanec a senátor Národního shromáždění.\n\nByl synem hostinského a rolníka. Vystudoval reálné gymnázium a vyšší obchodní školu v Plzni. Byl podnikatelem, později továrníkem. V letech 1904-1919 byl starostou Doubravky (tehdy ještě samostatná obec nezačleněná do Plzně). Kromě politické činnosti byl aktivní i v živnostenských spolcích. Byl starostou župy obchodních grémií v Plzni a zasedal v Zemské radě živnostenské pro Čechy se sídlem v Praze. Od roku 1914 byl rovněž členem obchodní komory v Plzni, od roku 1936 jako její prezident a předseda její správní komise.\n\nV parlamentních volbách v roce 1925 získal za Československou živnostensko-obchodnickou stranu středostavovskou poslanecké křeslo v Národním shromáždění. Mandát obhájil v parlamentních volbách v roce 1929. Podle údajů k roku 1929 byl profesí viceprezidentem obchodní komory v Plzni.\n\nPozději přešel do horní parlamentní komory. V parlamentních volbách v roce 1935 získal senátorské křeslo v Národním shromáždění za živnostenskou stranu. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\n"}
{"id": "735092", "url": "https://cs.wikipedia.org/wiki?curid=735092", "title": "Ludmila Pechmanová-Klosová", "text": "Ludmila Pechmanová-Klosová\n\nLudmila Pechmanová-Klosová, též Luďka Pechmanová (13. července 1885 Královské Vinohrady – ???), byla československá politička a meziválečná poslankyně Národního shromáždění za Československou stranu národně socialistickou.\n\nPodle údajů k roku 1929 byla profesí poštovní úřednicí v Praze.\n\nV parlamentních volbách v roce 1920 se stala za Československou stranu (národně) socialistickou poslankyní Národního shromáždění a mandát obhájila v následujících volbách, tedy v parlamentních volbách v roce 1925 i parlamentních volbách v roce 1929.\n\n"}
{"id": "735097", "url": "https://cs.wikipedia.org/wiki?curid=735097", "title": "Jan Pelnář (poslanec 1934)", "text": "Jan Pelnář (poslanec 1934)\n\nJan Pelnář (26. ledna 1885 Domažlice – ???) byl československý politik a meziválečný poslanec Národního shromáždění za Československou živnostensko-obchodnickou stranu středostavovskou.\n\nPocházel z rodiny Jakuba Pelnáře, písaře v domažlické advokátní kanceláři. Podle údajů k roku 1934 byl profesí fotografem v Soběslavi.\n\nMěl značné zásluhy o budování živnostenské strany v jižních Čechách. V zemských volbách roku 1935 byl zvolen do Českého zemského zastupitelstva.\n\nPo parlamentních volbách v roce 1929 získal za Československou živnostensko-obchodnickou stranu středostavovskou poslanecké křeslo v Národním shromáždění. Mandát ale nabyl až dodatečně, v roce 1934, jako náhradník poté, co zemřel poslanec František Horák.\n\nV dubnu 1939 se uvádí jako okresní vedoucí Národního souručenství.\n\n"}
{"id": "735098", "url": "https://cs.wikipedia.org/wiki?curid=735098", "title": "Jan Pelnář", "text": "Jan Pelnář\n\nJméno a příjmení Jan Pelnář má více nositelů:\n\n"}
{"id": "735099", "url": "https://cs.wikipedia.org/wiki?curid=735099", "title": "Třída Takanami", "text": "Třída Takanami\n\nTřída Takanami je třída univerzálních raketových torpédoborců Japonských námořních sil sebeobrany, postavená jako vylepšení torpédoborců třídy \"Murasame\". Jejich hlavním úkolem je protiponorková a protiletadlová obrana námořních svazů. Třída se skládá z celkem pěti jednotek. Všechny jsou stále v aktivní službě.\n\nCelkem bylo v letech 2000–2006 postaveno pět jednotek této třídy pojmenovaných \"Takanami\" (DD-110), \"Ónami\" (DD-111), \"Makinami\" (DD-112), \"Sazanami\" (DD-113) a \"Suzunami\" (DD-114). Do služby byly zařazeny v letech 2003-2006.\n\nJednotky třídy \"Takanami\":\n\nHlavňovou výzbroj torpédoborců tvoří jeden 127mm kanón Otobreda umístěný v příďové dělové věži. Kanón má dostřel 30 km a rychlost palby 40 ran za minutu. Další výzbroj je umístěna ve 32násobném vertikálním vypouštěcím silu Mk 41 - ukládají se do něj protiletadlové řízené střely ESSM a raketová torpéda VL-ASROC. Blízkou obranu proti letadlům a protilodním střelám zajišťují dva systémy Phalanx CIWS. Protilodní výzbroj představují dva čtyřnásobné kontejnery protilodních střel SSM-1B s doletem 200 km. Protiponorkovou výzbroj doplňují dva tříhlavňové 324mm protiponorkové torpédomety typu 68 pro lehká protiponorková torpéda Mk 46. Torpédoborce rovněž nesou jeden protiponorkový vrtulník SH-60J, pro jehož uskladnění se na palubě nachází hangár.\n\nPohonný systém je koncepce COGAG. Pro plavbu ekonomickou rychlostí slouží dvě plynové turbíny Kawasaki-Rolls-Royce Spey SM-1C, přičemž v bojové situaci se připojí další dvě plynové turbíny General Electric LM2500. Lodní šrouby jsou dva. Nejvyšší rychlost přesahuje 30 uzlů.\n\n"}
{"id": "735103", "url": "https://cs.wikipedia.org/wiki?curid=735103", "title": "Tomáš Frolo", "text": "Tomáš Frolo\n\nTomáš Frolo (* 26. ledna 1982, Považská Bystrica, Československo) je slovenský hokejový obránce. Aktuálně hraje za VHK ROBE Vsetín.\n"}
{"id": "735104", "url": "https://cs.wikipedia.org/wiki?curid=735104", "title": "Karel Pergler", "text": "Karel Pergler\n\nKarel Pergler (6. března 1882 Liblín – 14. srpna 1954 Washington) byl československý politik, meziválečný diplomat a poslanec Národního shromáždění za Ligu proti vázaným kandidátním listinám.\n\nNarodil se v Liblíně, ale v mládí se s rodiči přestěhoval do USA. Když mu zemřel otec, vrátil se v roce 1898 zbytek rodiny zpět do Čech. V mládí byl sociálním demokratem. V roce 1903 emigroval zpět do USA, aby se vyhnul vojenské službě. Studoval právo dálkově na Chicago-Kent College of Law a Washington College of Law a působil jako šéfredaktor tý/deníku \"Spravedlnost\". Od roku 1908 působil jako advokát ve městě Cresco ve státě Iowa, kde pracoval až do roku 1917.\n\nZa světové války se zapojil do aktivit československého exilu. Vítal T. G. Masaryka při jeho příjezdu do Ameriky v dubnu a květnu 1918 a stal se jedním z jeho tajemníků. Byl signatářem Pittsburské dohody, která spojovala české a slovenské krajanské hnutí v USA. Po vzniku Československa působil jako diplomat. Byl velvyslancem v USA i Japonsku. Během 20. let 20. století se postupně názorově rozcházel s představiteli Hradu a dostával se do výrazné opozice vůči československé vládě, kdy se z amerických novin na dovolené, kam byl ministerstvem odeslán, dozvěděl bez toho, že by jej ministerstvo informovalo o jeho odvolání, že na jeho místo velvyslance v Japonsku byl jmenován František Chvalkovský.\n\nV roce 1929 byl na sjezdu formace Národní liga, kterou vedl Jiří Stříbrný, zvolen jejím místopředsedou. V té době byl ještě děkanem právnické fakulty v americkém Washingtonu. Podílel se na založení Ligy proti vázaným kandidátním listinám, která se ale roku 1930 rozpadla, když ji opustil Jiří Stříbrný. V parlamentních volbách v roce 1929 se stal poslancem Národního shromáždění za Ligu proti vázaným kandidátním listinám. Jeho mandát ale nebyl ověřen a po vleklých přezkumech byl mandátu v roce 1932 zbaven, schůzí parlamentu se nemohl účastnit již více jak rok předtím. Jako náhradník pak za něj nastoupil poslanec Otakar Nájemník. Platnost jeho mandátu byla zpochybňována poukazem na údajnou absenci československého státního občanství. Po zbavení mandátu odešel do USA, kde trvale kritizoval politiku Hradu.\n\nPodle údajů k roku 1931 byl profesí mimořádným vyslancem a zplnomocněným ministrem ve výslužbě v Praze. V témže roce byl coby lídr kandidátky Národní ligy zvolen ve volbách do zastupitelstva Hlavního města Prahy, kde byl na začátku ledna 1932 rovněž zbaven mandátu. Po konci své politické kariéry v Československu se vrátil do USA. Učil na různých univerzitách. Později napsal, že \"\"všechno zlo, které bylo mi prožít, přišlo vždy z českých rukou, zatímco z rukou Američanů dostalo se mi jen toho nejlepšího\".\" \n\n"}
{"id": "735106", "url": "https://cs.wikipedia.org/wiki?curid=735106", "title": "Karl Petersilka", "text": "Karl Petersilka\n\nKarl Petersilka (18. prosince 1877 České Budějovice – 20. září 1942 České Budějovice) byl český římskokatolický kněz německé národnosti, profesor církevních dějin, meziválečný poslanec Národního shromáždění republiky a dramatik.\n\nPocházel z rodiny předčasně zesnulého malíře pokojů. Po maturitě na budějovickém gymnáziu v roce 1897 odešel na bohoslovecká studia do Říma, kde roku 1902 získal doktorát teologie. Po návratu do vlasti byl nejprve katechetou na jedné z německých škol v Českých Budějovicích, později se stal vicerektorem tamějšího kněžského semináře, kde rovněž vyučoval církevní dějiny. Napsal několik divadelních her s historickými náměty a nevydaný rukopis knihy o dějinách církve. Politicky se začal angažovat po vzniku Československa.\n\nV parlamentních volbách v roce 1920 získal za Německou křesťansko sociální stranou lidovou poslanecké křeslo v Národním shromáždění. Mandát obhájil v parlamentních volbách v roce 1925 i parlamentních volbách v roce 1929. Podle údajů k roku 1929 byl povoláním profesorem teologie z Českých Budějovic.\n\nV rámci strany patřil k aktivistickému křídlu, nakloněnému spolupráci s československým státem. V roce 1933 se vyslovil proti nacionálnímu socialismu.\n\nV roce 1942 byl penzionován a krátce nato zemřel. Byl pohřben na českobudějovickém hřbitově u sv. Otýlie.\n\n"}
{"id": "735109", "url": "https://cs.wikipedia.org/wiki?curid=735109", "title": "František Petrovický", "text": "František Petrovický\n\nFrantišek Petrovický (9. března 1874 Lovčice – 28. září 1943 Praha) byl československý politik, meziválečný poslanec Národního shromáždění za Československou národní demokracii.\n\nNarodil se v Lovčicích u Nového Bydžova. Vychodil bydžovské gymnázium. Matka ho chtěla vyslat na dráhu kněze. František se zapsal bohosloveckou fakultu v Praze. Studia ale ukončil po pěti semestrech a nastoupil jako úředník k Zemské finanční správě. Profesně ho ovlivnil jeho otec, který byl hostinským. František se věnoval po celý život organizační práci pro živnostenský stav a profesi hostinských. Od roku 1902 byl členem pražské Obchodní a živnostenské komory. Ve 20. letech se uvádí jako předseda \"Ústřední jednoty československého hostinství\". Zastával funkci ředitele Obchodní a živnostenské komory v Praze.\n\nPo vzniku republiky zasedal v letech 1919-1920 v Revolučním národním shromáždění. Nastoupil sem v červnu 1919 jako náhradník poté, co poslanec Antonín Kalina odešel na diplomatický post.\n\nV parlamentních volbách v roce 1920 se stal poslancem Národního shromáždění a mandát obhájil v následujících volbách, tedy v parlamentních volbách v roce 1925 i parlamentních volbách v roce 1929. V parlamentu se zaměřoval na otázky rozvoje podnikání. Byl stálým členem výboru obchodně-živnostenského.\n\nPodle údajů k roku 1929 byl profesí generálním tajemníkem, bytem v Praze. Byl generálním tajemníkem ústředí organizací českých hostinských, členem státní a zemské živnostenské rady a jednatelem klubu poslanců národní demokracie.\n\nZemřel 28. září 1943 v Praze.\n\n"}
{"id": "735111", "url": "https://cs.wikipedia.org/wiki?curid=735111", "title": "Johann Platzer", "text": "Johann Platzer\n\nJohann Platzer (1. března 1880 Studnice u Jindřichova Hradce – 19. července 1946 Velký Ratmírov) byl československý politik německé národnosti a meziválečný poslanec Národního shromáždění za Německý svaz zemědělců (BdL - němečtí agrárníci).\n\nPodle údajů k roku 1929 byl povoláním rolníkem ve Velkém Ratmírově.\n\nPo parlamentních volbách v roce 1920 získal za Německý svaz zemědělců (BdL - němečtí agrárníci) poslanecké křeslo v Národním shromáždění. Křeslo ovšem získal až dodatečně, roku 1925, jako náhradník poté, co rezignoval poslanec Leonhard Kaiser. Mandát obhájil v parlamentních volbách v roce 1925 i parlamentních volbách v roce 1929. Ve volbách roku 1929 kandidoval za koalici Německé volební společenství, do níž vstoupil jeho domovský Německý svaz zemědělců a dvě menší strany: Karpatoněmecká strana a Německé pracovní a volební společenství.\n\n"}
{"id": "735112", "url": "https://cs.wikipedia.org/wiki?curid=735112", "title": "Výbušná atmosféra", "text": "Výbušná atmosféra\n\nVýbušná atmosféra je směs hořlavých látek se vzduchem, v níž se hoření může šířit do nespotřebované směsi. Vzniká za určitých podmínek při zpracovávání hořlavých materiálů.\n\nProstory s nebezpečím výbuchu rozdělujeme do tří skupin:\nTyto prostory se označují předepsaným piktogramem (žlutým trojúhelníkem s písmeny EX).\n\nProstory s nebezpečnou výbušnou atmosférou rozdělujeme do zón podle látky, zdroje úniku, koncentrace a doby přetrvání v závislosti na větrání. Výbuch je možný v rozmezí dolní (LEL) a horní (UEL) meze výbušnosti. Pod LEL nebo nad UEL již není atmosféra výbušná. Při „vhodné“ konstelaci pak stačí iniciační jiskra a dochází k výbuchu. Při navrhování technologií pro tyto prostory jsou speciálně navržena zařízení (elektrická i neelektrická). Tato zařízení při samotné poruše nevytvoří iniciaci. Prostředí s výbušnou atmosférou je stanoveno v protokolu o určení vnějších vlivů (PoUVV).\n\nProstory s nebezpečím výbuchu jsou zařazeny podle hořlavé látky: hořlavé prachy BE3N1 – Zóna20, Zóna21, Zóna22 nebo hořlavé plyny a páry BE3N2 – Zóna0, Zóna1, Zóna2. Nejnebezpečnější prostor je s nejnižším kódem, čím více se kód zvyšuje, je prostor méně nebezpečný až nakonec přechází v prostor bez nebezpečí výbuchu (BNV).\n\nVýběr elektrického zařízení do prostoru s nebezpečím výbuchu je odvislý od vlastností samotné látky. U každé látky je známa teplota vznícení, teplotní třída a skupina. Tyto vlastnosti určují, jaké zařízení muže být v dané zóně.\n\nVýbušné prachy BE3N1 ve vznosu vytváří cukr, pšenice, uhlí, káva, tabák, hliník nebo bavlna. Elektrická zařízení (motory, ovladače, senzory) v prostoru s nebezpečím výbuchu (prach=D) musí být v nevýbušném provedení a podle v jaké jsou instalovány zóně (Zóna20, Zóna21, Zóna22) jsou označeny (např. ExII2D IP65 EExeIIT6).\n\nVýbušné páry BE3N2 vytvářejí benzín, etanol, propan atd., výbušné plyny jsou metan, zemní plyn, vodík atd. Elektrická zařízení (motory, ovladače, senzory) v prostoru s nebezpečím výbuchu hořlavých plynů a par (páry=G) musí být v nevýbušném provedení a podle toho, v jaké zóně jsou instalovány (Zóna0, Zóna1, Zóna2), jsou označeny (např. ExII2G IP65 EExdeIIAT3).\n"}
{"id": "735114", "url": "https://cs.wikipedia.org/wiki?curid=735114", "title": "Na Stráži (rozcestník)", "text": "Na Stráži (rozcestník)\n\nMístní název Na Stráži je často použit k pojmenování ulic a náměstí v českých obcích. Je také použit jako název:částí obcí:\n\nkopců:\n\ni delších objektů:\n\ns pravopisem Na stráži:\n\na ve tvaru plurálu – Na Strážích:\n\n"}
{"id": "735115", "url": "https://cs.wikipedia.org/wiki?curid=735115", "title": "Adolf Pohl", "text": "Adolf Pohl\n\nAdolf Pohl (11. března 1875 Nové Hamry – 30. dubna 1933 Proboštov) byl československý politik německé národnosti, meziválečný poslanec Národního shromáždění za Německou sociálně demokratickou stranu dělnickou v ČSR.\n\nNarodil se v dnešních Nových Hamrech v Krušných horách. V letech 1890–1908 pracoval jako horník. Později byl sociálně demokratickým stranickým tajemníkem ve Falknově. V této funkci působil do vypuknutí světové války, v níž bojoval na ruské frontě, kde přišel o nohu. Když se vrátil z armády, stal se roku 1916 vedoucím tajemníkem Svazu horníků a tuto funkci zastával až do své smrti. Podle údajů k roku 1929 byl tajemníkem horníků v Trnovanech.\n\nV parlamentních volbách v roce 1920 získal za Německou sociálně demokratickou stranu dělnickou v ČSR poslanecké křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929. Byl místopředsedou poslaneckého klubu německé sociální demokracie. V roce 1931 vyvolal kontroverzi svými výroky ve sněmovně, v nichž reagoval na zprávy o německo-rakouské celní unii tím, že mírové smlouvy nejsou nedotknutelné a mohou být revidovány.\n\nZemřel na zánět pohrudnice v dubnu 1933. Smuteční obřad se konal v hornickém domě ve Falknově. Tělo pak mělo být převezeno do krematoria v Mostu. Po jeho smrti získal jeho poslanecký mandát jako náhradník Johann Baumgartl.\n\n"}
{"id": "735117", "url": "https://cs.wikipedia.org/wiki?curid=735117", "title": "Štefan Polyák", "text": "Štefan Polyák\n\nŠtefan Polyák (2. července 1882 Budapešť – 6. května 1946 Baden-Baden nebo 1947 Švýcarsko) byl slovenský a československý politik a meziválečný poslanec Národního shromáždění za Hlinkovu slovenskou ľudovou stranu, za tzv. slovenského štátu státní tajemník v slovenském ministerstvu zahraničního věcí.\n\nPodle údajů k roku 1930 byl rolníkem v Záblatie u Trenčína.\n\nV parlamentních volbách v roce 1925 získal za Hlinkovu slovenskou ľudovou stranu poslanecké křeslo v Národním shromáždění. Mandát obhájil v parlamentních volbách v roce 1929.\n\nPozději přešel do horní parlamentní komory. V parlamentních volbách v roce 1935 získal za Hlinkovu slovenskou ľudovou stranu (respektive za širší opoziční alianci Autonomistický blok) senátorské křeslo v Národním shromáždění. V senátu setrval do jeho zrušení v roce 1939. V prosinci 1938 byl rovněž zvolen ve volbách do Sněmu Slovenskej krajiny.\n\nPoliticky se angažoval i za tzv. slovenského štátu. Pracoval jako státní tajemník v slovenském ministerstvu zahraničního věcí. Když v roce 1942 poklesl politický vliv Vojtecha Tuky na slovenskou politiku (z důvodů zdravotních i kvůli takzvané Sznackého aféře, v níž byl Tukův spolupracovník odhalen jako maďarský občan a agent), stal se Polyák místo Tuky faktickým šéfem ministerstva zahraničních věcí (formálně ovšem ministerstvo stejně jako vládu řídil Tuka).\n\nPo válce emigroval do Švýcarska. Zemřel v roce 1946 v německém Baden-Badenu, nebo roku 1947 ve Švýcarsku.\n\n"}
{"id": "735122", "url": "https://cs.wikipedia.org/wiki?curid=735122", "title": "Kuej-jang", "text": "Kuej-jang\n\nKuej-jang (znaky zjednodušené 贵阳, pchin-jinem \"Guìyáng\") je městská prefektura v Čínské lidové republice, hlavní město provincie Kuej-čou. Prefektura má rozlohu 8 034 km a žije zde přes 4 milióny obyvatel.\n\nV Čchien-lingské chovné stanici v současnosti v zajetí přežívá necelých 100 jedinců tygra jihočínského, kde byl jeho umělý chov zahájen v roce 1963.\n\nKuej-jang leží uprostřed provincie Kuej-čou na východě Jünnansko-kuejčouské vysočiny, na severním břehu řeky Nan-ming, přítoku Wu-ťiang.\n\nNa severu sousedí Kuej-jang s Cun-i, na východě a jihu s Čchien-nanem, na jihozápadě s An-šunem a na západě s Pi-ťie.\n\nMezinárodní letiště Kuej-jang Lung-tung-pao leží zhruba dvanáct kilometrů jihovýchodně od centra města v obvodě Nan-ming,\n\n"}
{"id": "735126", "url": "https://cs.wikipedia.org/wiki?curid=735126", "title": "Geoff Kinrade", "text": "Geoff Kinrade\n\nGeoff Kinrade (29. červenec 1985, Kanada) je kanadský lední hokejista.\n\n"}
{"id": "735130", "url": "https://cs.wikipedia.org/wiki?curid=735130", "title": "Telč (hrad)", "text": "Telč (hrad)\n\nHrad Telč stával na vyvýšenině v jižní části města Telč.\n\nPrvní písemná zmínka o Telči pochází z roku 1315 a pravděpodobně v té době zde stál také hrad. Jeho existenci můžeme s jistotou datovat do roku 1334, kdy je zmiňován v knize \"Vita Caroli\", životopise Karla IV. Roku 1339 se novým majitelem stal Oldřich III. z Hradce, jenž hrad získal od Jana Lucemburského výměnou za hrad Bánov. Jindřich z Hradce, syn Oldřicha, se postavil proti Karlovi IV. a královské vojsko hrad dobylo. Přesný rok dobytí není znám. Roku 1366 jsou v zápise v zemských deskách jako součást telčského panství uvedeny kromě městečka Telč také vsi Sedlejov, Mysliboř, Dyjice, Slaviboř, Zvolenovice, Černíč, Krahulčí, Hostětice, Vaneč, Volevčice a zaniklá ves Šiškov. Hrad tedy v té době pravděpodobně již nestál. S jistotou můžeme za nejpozdější datum jeho zániku označit rok 1387, kdy Telč zničil požár. Nahrazen byl novým hradem na západě města.\n\nHradiště hradu mělo nepravidelný půdorys s osami přibližně 70 a 50 metrů. Od města jej odděloval příkop. Dominantou byla pozdně románská věž, dnes zakomponovaná do kostela sv. Ducha. Jedná se o jediný pozůstatek hradu. Věž s palácem patrně spojovala dřevěná lávka. Bližší podoba hradu je neznámá.\n\n"}
{"id": "735134", "url": "https://cs.wikipedia.org/wiki?curid=735134", "title": "Nicolas St. Pierre", "text": "Nicolas St. Pierre\n\nNick St. Pierre (* 7. března 1985, Kanada) je kanadský lední hokejista.\n\n"}
{"id": "735135", "url": "https://cs.wikipedia.org/wiki?curid=735135", "title": "Kocour v botách", "text": "Kocour v botách\n\nKocour v botách je francouzská pohádka spisovatele Charlese Perraulta.\n\nChudý mlynář má tři syny. Jednoho dne cítí že už leží na smrtelné posteli a tak se rozhodne rozdat svůj chudý majetek synům. První si vybírá nejstarší, který zvolí samozřejmě mlýn. Druhý osla a na nejmladšího zbude kocour. Prvnímu a druhému synovi se daří, nejstaršímu mlýn prosperuje tak že se stává bohatým a váženým občanem a prostřední si také rozhodně nežije v bídě. Jen nejmladšímu se neustále nedaří, inu co taky s kocourem? Potkává ho stále větší bída a tak se rozhodne kocoura prodat. Tu kocour promluvil lidským hlasem: \"Neprodávej mě, můžu ti být k užitku a pomoct ti ke slávě a bohatství. Stačí když mi koupíš boty a oblek\". Mlynářův syn tedy svolí a čeká co se bude dít.\n\nKocour na poli uloví dva zajíce, strčí je do pytle a pospíchá ke královskému dvoru. Tam je ukáže králi. Král se podiví nad tak vzácným darem a zeptá se od koho je. No přece od mého pána. Další den uloví dvě koroptve, jindy zas zajíce, a pokaždé s tím pospíchá ke královskému dvoru. Asi za týden se rozhodl král vyjet si na malou projížďku. Najednou je zastaví kocour v botách a naléhavě je prosí aby zastavili protože se jeho pán topí. Vojáci zatím nic netušícího mlynářova syna vytáhli z vody. Kocour začal okamžitě naříkat: Ach ne, mému pánovi ukradli šaty, nemáte nějaké náhradní? Vojáci okamžitě přispěchali s novými šaty, přitom mu stačil ještě kocour pošeptat, aby se hlavně ničemu nedivil. Cestou potkávali rolníky kteří hráli mlynářovy poddané protože jim tak kocour přikázal.\n\nMezitím kocour dorazil k hradu, ve kterém bydlel zlý černokněžník, který zrovna obědval. Kocour ho pozdravil a přitom se ho zeptal jestli je pravda, že se umí proměnit v jakékoli zvíře na světě. Černokněžník se jen zachechtal a proměnil se ve lva. A kocour se ho zeptal jestli se dokáže proměnit i v myš, černokněžník se v ní proměnil a kocour ho spolkl. Poté si vzal mlynářův syn královu dceru.\n"}
{"id": "735142", "url": "https://cs.wikipedia.org/wiki?curid=735142", "title": "Čimický háj", "text": "Čimický háj\n\nČimický háj je parkově upravený smíšený les, který se rozkládá v Praze mezi městskými čtvrtěmi Bohnice, Kobylisy a Dolní Chabry. Severovýchodně od Čimického háje leží přírodní památka Ládví, jihozápadně pak přírodní památka Velká skála.\n\nČimický háj je nástupcem původního dubohabrového lesa zvaného \"Temeliště\". Ten původně spadal pod velkostatek v Libni, později patřil k zemědělskému velkostatku v Bohnicích. Současná podoba je zčásti dána výsadbami z přelomu 19. a 20. století. Ze stromů jsou zastoupeny především duby, lípy a modříny.\n\nV současnosti je areál doplněn mimo jiné řadou objektů určených k rekreaci a odpočinku. Nechybí dřevěný přístřešek (altán), lavičky, dětské hřiště a mobilní WC. Hájem procházejí asfaltové i přírodní cesty, u významných objektů jsou umístěné informační tabule.\n\nZe zajímavých míst lze jmenovat \"Čimickou hájovnu\" a dva památné stromy – dub u hájovny (nejstarší ze stromů v areálu) a dub za hájovnou (druhý nejstarší).\n\nV oblasti Čimického háje aktivně působí spolek Vědomý dotek. Jeho vůdčí osobností je PhDr. Martin Rezek, autor knížky \"Pohádky z Čimického háje\", kterou spolek vydal vlastním nákladem v roce 2016. 22. října 2017 byla za účasti představitelů městské části Praha 8 otevřena naučná stezka Čimický háj, kterou tento spolek vybudoval, a 23. září 2017 byla v rámci akce dobrovolného úklidu pořádané spolkem odhalena dřevěná socha skřítka Čimíska od autorky Kristýny Kužvartové. \n"}
{"id": "735143", "url": "https://cs.wikipedia.org/wiki?curid=735143", "title": "František Bedřich Kott", "text": "František Bedřich Kott\n\nFrantišek Bedřich Kott, v matrice zapsán jako Franz Friedrich Goth (15. dubna 1808 Zběšičky – 29. dubna 1884 Brno) byl český hudební skladatel, varhaník a zpěvák.\n\nStudoval na Pražské konzervatoři u Bedřicha Diviše Webra. Po absolvování školy odešel do Brna, kde se stal učitelem hudby, varhaníkem v chrámu sv. Petra a Pavla, tenoristou a členem orchestru brněnského divadla (dnešní Divadlo Reduta).\n\nAktivně se účastnil hnutí za národní obrození. Jeho skladby se vyznačují volbou vlasteneckých témat. Napsal českou operu \"Žižkův dub\". Pozoruhodné je, že osoby Jana Žižky se prakticky netýká. Byla to pohádková komedie s loupežnickou zápletkou. Byla provedena i německy pod názvem \"Žižka´s Eiche\".\n\nByl autorem mnoha chrámových skladeb a kantát. Psal i skladby pro klavír a ouvertury pro orchestr. Jeho dílo se nese v romantickém duchu a ve své době bylo dosti oblíbené.\n\nZkomponoval tři opery:\nZ jeho sborů byly často uváděny mužské sbory:\n\n\n"}
{"id": "735146", "url": "https://cs.wikipedia.org/wiki?curid=735146", "title": "Ramon Nomar", "text": "Ramon Nomar\n\nRamon Nomar (* 9. ledna 1974, Caracas, Venezuela) je venezuelský pornoherec. Svou kariéru zahájil zhruba ve věku 23 let a pracuje s pornografickými producenty jako Reality Kings a Brazzers.\n\n"}
{"id": "735149", "url": "https://cs.wikipedia.org/wiki?curid=735149", "title": "Jan Heřman (lední hokejista)", "text": "Jan Heřman (lední hokejista)\n\nJan Heřman (16. února 1984, Plzeň, Československo) je český lední hokejista. \n\n"}
{"id": "735152", "url": "https://cs.wikipedia.org/wiki?curid=735152", "title": "Bright Midnight: Live in America", "text": "Bright Midnight: Live in America\n\nBright Midnight: Live in America je koncertní album skupiny The Doors, vydané 2. října 2001. Skladby pocházejí z července 1969 - srpna 1970 ve městech: Detroit, Philadelphia, Detroit, Pittsburgh, Hollywood, New York City, Boston a Bakersfield.\n\n"}
{"id": "735153", "url": "https://cs.wikipedia.org/wiki?curid=735153", "title": "Nives Meroi", "text": "Nives Meroi\n\nNives Meroi (* 17. září 1961) je italská horolezkyně. Jejím manželem a spolulezcem je další italský horolezec Romano Benet se kterým do roku 2008 vystoupili na jedenáct osmitisícovek. Začali spolu lézt po svatbě v roce 1989. První osmitisícovku Nanga Parbat zdolali v roce 1998. O rok později vystoupili během deseti dnů na Šiša Pangmu a Čo Oju. Roku 2003 se stala první ženou, která dokázala během jednoho roku vystoupit na Gašerbrum I, Gašerbrum II a Broad Peak - jí a jejímu manželovi k tomu stačilo 20 dnů. O tři roky později se stala první italskou ženou, které se podařilo vystoupit na druhou nejvyšší horu světa K2 a následující rok vystoupila jako první italská žena na nejvyšší horu světa Mount Everest bez použití láhve s kyslíkem. Ona a Benet uskutečnili všechny výstupy alpským stylem, tedy bez použití umělého kyslíku a bez podpory šerpů.\n\n\n"}
{"id": "735154", "url": "https://cs.wikipedia.org/wiki?curid=735154", "title": "Regesta diplomatica nec non epistolaria Bohemiae et Moraviae", "text": "Regesta diplomatica nec non epistolaria Bohemiae et Moraviae\n\nRegesta diplomatica nec non epistolaria Bohemiae et Moraviae (RBM, též prostě českomoravská regesta) je edice pramenů české provenience v podobě regestů, které by mělo pokrývat období od roku 600 (první listina regestovaná v prvním dílu) až do konce vlády Karla IV. Projekt započal Karel Jaromír Erben, který vydal v roce 1855 první díl, na ten navázal Josef Emler, který vydal další tři díly, další díly již byly vydány rozdělené na sešity s většími prodlevami.\n\n\n\n\n"}
{"id": "735157", "url": "https://cs.wikipedia.org/wiki?curid=735157", "title": "A Scarcity of Miracles", "text": "A Scarcity of Miracles\n\nA Scarcity of Miracles (s podtitulem „A King Crimson ProjeKct“) je studiové album britské skupiny Jakszyk, Fripp and Collins, jednoho z vedlejších projektů skupiny King Crimson; vydáno bylo v červnu 2011. Desku nahrála sestava obsahující různé hudebníky, jejichž společným prvkem je právě skupina King Crimson. Jedná se o její současné (Fripp, Levin, Harrison) i bývalé (Collins) členy, Jakko Jakszyk působil na začátku 21. století ve skupině 21st Century Schizoid Band složené z dalších bývalých členů King Crimson, která hrála jejich skladby z přelomu 60. a 70. let 20. století.\n\n"}
{"id": "735168", "url": "https://cs.wikipedia.org/wiki?curid=735168", "title": "Ricky Rubio", "text": "Ricky Rubio\n\nRicard \"Ricky\" Rubio Vives (* 21. října 1990, El Masnou, Španělsko) je španělský profesionální basketbalista. Se španělskou reprezentací je držitelem stříbrné olympijské medaile z LOH 2008 a dvojnásobným mistrem Evropy. Jako hráč FC Barcelona v roce 2010 zvítězil v Eurolize.\n\nDraftován do NBA byl v roce 2009 týmem Minnesota Timberwolves. Do NBA se rozhodl odejít až v roce 2011.\n\n"}
{"id": "735171", "url": "https://cs.wikipedia.org/wiki?curid=735171", "title": "Veracocha", "text": "Veracocha\n\nVeracocha je přezdívka, kterou používají při spolupráci nizozemští trancoví producenti a DJové Vincent de Moor a Ferry Corsten. Oba mají vlastní úspěšnou hudební sólovou kariéru pod vlastními jmény, a také používají mnoho různých pseudonymů.\n\nJediná skladba, která byla vydána pod pseudonymem Veracocha, je \"Carte Blanche\". Skladba vyšla u hudebního vydavatelství Positiva v roce 1999 a a dosáhla 22. pozice v UK Singles Chart. Od svého vydání byla skladba remixována a znovu vydávána při různých příležitostech. Evropská CD verze navíc obsahovala bonusovou skladbu \"Drafting\".\n\nVeracocha také zremixovala skladbu \"Ayla\" od Ayla (německý DJ a producent Ingo Kunzi).\n\nV roce 2008, byla skladba \"Carte Blanche\" znovu vydána s novými verzemi od Cosmic Gate a Manuel de la Mare.\n\n"}
{"id": "735172", "url": "https://cs.wikipedia.org/wiki?curid=735172", "title": "Skuhrov (hrad)", "text": "Skuhrov (hrad)\n\nHrad Skuhrov stával nad říčkou Bělou u obce Skuhrov nad Bělou.\n\nHrad je poprvé uváděn v Dalimilově kronice v době po bitvě na Moravském poli okolo roku 1280, kdy jej vlastnil odpůrce Braniborů Mutina Skuhrovský z rodu Drslaviců. Není jisté, zda na hradě sídlil, ale pravděpodobně jej založil. Brzy poté jej získali páni z Meziříčí; roku 1303 se po něm psal Tas z Meziříčí. Roku 1387 Jan z Meziříčí prodal panství Skuhrov s hradem Rychmberkem Půtovi II. z Častolovic a Bočkovi z Kunštátu a Poděbrad. V 90. letech se Půta stal jediným držitelem Skuhrova. Ve vlastnictví pánů z Častolovic zůstal do roku 1440. V roce 1454 se novým majitelem stal Zdeněk Konopišťský ze Šternberka, jenž jej získal od krále Ladislava Pohrobka jako odúmrť. Ten ovšem roku 1455 hrad převádí na Jiřího z Poděbrad. V průběhu 15. století hrad zpustl a v roce 1495 při prodeji Vilémovi II. z Pernštejna se uvádí jen městečko Skuhrov. Roku 1558 je hrad uváděn jako pustý.\n\nHrad byl postaven na ostrohu nad říčkou Bělou. Na severu místo od návrší s kostelem odděluje příkop, jenž spolu s valem vedl také pří západní straně a končil na jihovýchodě. Na severu se za příkopem nacházelo obdélné předhradí, do jehož severovýchodní části bývá umisťována věžovitá brána. Obdélná budova se nacházela také za čelní hradbou. Jádro hradu na půdorysu lichoběžníka, vymezené hradbou, se nacházelo v jižní části ostrožny a od předhradí jej odděloval šíjový příkop. Uspořádání zástavby jádra je nejasné, budovy se pravděpodobně nacházely na jižní a východní straně. Na severovýchodě jádra se pravděpodobně nacházel bergfrit.\n\n"}
{"id": "735187", "url": "https://cs.wikipedia.org/wiki?curid=735187", "title": "Johann Prause", "text": "Johann Prause\n\nJohann Prause, uváděn též jako Johann Preusse (26. června 1877 Oskava – 3. listopadu 1949 Korbach) byl československý politik, meziválečný poslanec a senátor Národního shromáždění za Německou živnostenskou stranu.\n\nPodle údajů k roku 1930 byl profesí instalatérem a komorním radou v Německé Libině. Byl členem obchodní a živnostenské komory v Olomouci. Zastával funkci náměstka předsedy Ústředního svazu německých živnostenských společenstev na Moravě. V Libině byl náčelníkem hasičského sboru a v letech 1903–1938 byl v této obci i starostou.\n\nV parlamentních volbách v roce 1925 získal za Německou živnostenskou stranu senátorské křeslo v Národním shromáždění. V senátu setrval do roku 1929. I v parlamentních volbách v roce 1929 získal křeslo v Národním shromáždění, nyní ovšem jako člen dolní komory, tedy poslanecké sněmovny.\n\nV lednu 1939 se stal, se zpětnou účinnosti od prosince 1938, členem NSDAP (místní skupina Libina). Zemřel v roce 1949 v Korbachu v Hesensku.\n\n"}
{"id": "735190", "url": "https://cs.wikipedia.org/wiki?curid=735190", "title": "Proč ten malý Francous nosí ruku v pásce", "text": "Proč ten malý Francous nosí ruku v pásce\n\nProč ten malý Francous nosí ruku v pásce (v angličtině „Why the Little Frenchman Wears His Hand in a Sling“) je krátká humorná povídka amerického spisovatele a literárního teoretika Edgara Allana Poea z roku 1840.\n\nV češtině vyšla např. v knize \"Krajina stínů\" (Aurora, 1998).\n\nV angličtině vyšla poprvé v povídkové sbírce E. A. Poea \"Grotesky a arabesky\" (\"Tales of the Grotesque and Arabesque\").\n\nV názvu povídky je skutečně písmeno s ve slově Francous, neboť celý příběh vypráví jistý „sér Pathrick O´Grandison“, jenž se přestěhoval z Irska do Londýna a zůstal mu dialekt.\n\nNářečním stylem je psána celá povídka (a také přeložena).\n\nPovídka vypráví o námluvách baronetta „séra Pathricka O´Grandisona“ vdově paní Traclové. Té se však současně dvoří i „malý Francous Monsér Hrábě Au Gúst Lůj z Metru-di-dams...“.\n\nCtěný gentleman „sér Pathrick O´Grandison“ – „ten lef celostnýho města Lontýna“ – jenž přestal trčet v irském bahně a vzal si baronessu – si žije jako král a dostává se mu samých požehnání. Zamilovávají se do něj všemožné dámy. On se momentálně zahleděl do fešné vdovy paní Traclové, sousedky odvedle. Ale aby to nebylo tak jednoduché, tak se na ni usmívá i ten „zaprclý starý cizácký Francous“, který bydlí nedaleko. Jak k tomu přišlo, že ten malý darebák teď má levou ruku v pásce? No to je náramně jednoduchá historka.\n\nO´Grandison se jednoho rána rozhoduje, zdali by bylo vhodné poslat paničce milostné psaníčko,když mu sluha doručí navštívenku „Monséra Hrábě Au Gústa Lůje z Metru-di-dams...“, což je dlouhé jméno toho malého francouzského ničemy, jenž se právě uráčil vkročit do pokoje a vyseknout poklonu. Otevřel ústa a vychrlil ze sebe hotový vodopád slov, kterým „sér Pathrick“ ani za mák nerozumí. Jedno však pochopí rychle: ten francouzský skrček se přiznal, že je zamilovaný do paní Traclové a chlubí se, že madam má pro něj slabost. Taková nehoráznost!\n\nPathricka jímá vztek, ale jako pravý gentleman jej dokáže spolknout. „Monsér Au Gúst Lůj“ se nabídne, že milostivé dámě „séra Pathricka“ představí. Skvělá příležitost, vskutku.\n\nNa návštěvě u madam Traclové se oba gentlemani předhánějí v lichocení. Přisednou si k ní každý z jedné strany a snaží se trumfnout jeden druhého.\n\n„Vulé-vu, parlé-vu, silva plést“ opakuje stále Francouz. Sir Pathrick O´Grandison se pokusí chytit paní Traclovou za malíček, ta se nenechá a schová ruku za záda. Sir Pathrick se osmělí a vklouzne rukou mezi opěradlo sofa a záda milostivé a nahmatá tam její něžnou ručku. Milostné námluvy pokračují, oba pánové pomrkávají po dámě a sir Pathrick má dojem, že mu lady Traclová dává rukou znamení, aby se pustil do toho „ničemnýho darebáka“ za jeho neomalené pomrkávání. O´Grandison zakleje: „Ty mrňavej žabožroute z nějakýho močálu, ty zatrolenej spratku!“\n\nPaní Traclová se lekne a uteče a oba pánové zjistí, že si drží navzájem ruku. Ještě než je sluha srazí ze schodů, stihne „sér Pathrick“ „Monséru Hrábě Au Gústu Lůjovi z Metru-di-dams...“ končetinu pořádně stisknout. Ten se nezmůže na víc než „Vulé-vu, parlé-vu, safraporte!“\n\n"}
{"id": "735192", "url": "https://cs.wikipedia.org/wiki?curid=735192", "title": "Bohuslav Procházka", "text": "Bohuslav Procházka\n\nBohuslav Procházka (13. prosince 1874 Olešná u Rakovníka – 22. února 1934 Praha) byl československý politik a meziválečný poslanec Národního shromáždění za Československou stranu národně socialistickou.\n\nProfesí byl starostou Jednoty zaměstnanců Československých drah. Podle údajů z roku 1929 bydlel v Praze.\n\nVe parlamentních volbách v roce 1925 získal za Československou stranu národně socialistickou poslanecké křeslo v Národním shromáždění. Mandát obhájil v parlamentních volbách v roce 1929.\n\nZemřel v únoru 1934 v nemocnici na Bulovce v Praze. Po jeho smrti získal jeho mandát poslanec Josef Kraus.\n\n"}
{"id": "735193", "url": "https://cs.wikipedia.org/wiki?curid=735193", "title": "Dub u Čimické hájovny", "text": "Dub u Čimické hájovny\n\nDub u Čimické hájovny, také zvaný Dub letní u hájovny v Čimickém háji, je staletý památný strom, nejstarší v Čimickém háji. Roste před budovou hájovny u lesního rozcestí.\n\n\nV současnosti zůstala stromu jen vysoko nasazená koruna tvořená posledními živými větvemi na vrcholu kmene. Ten je dutý a výšce 6 metrů jej obývá puštík obecný, níže pak včely. Rovněž funguje jako útočiště xylofágních druhů hmyzu.\n\nDub je pozůstatkem původního lesa \"Temeliště\", který se zde v minulosti rozkládal. Současná podoba Čimického lesa je z valné části dána výsadbami na přelomu 19. a 20. století.\n\nDub ve svém díle roku 1969 zachytil akademický malíř Jaroslav Turek. Historická fotografie ze 30. let 20. století je vyobrazena na informační tabuli u dubu.\n\n\n"}
{"id": "735200", "url": "https://cs.wikipedia.org/wiki?curid=735200", "title": "Romano Benet", "text": "Romano Benet\n\nRomano Benet (* 20. dubna 1962) je italský horolezec. Jeho manželkou a spolulezkyní je italská horolezkyně Nives Meroi se kterou do roku 2008 vystoupili na jedenáct osmitisícovek. Jejich společná horolezecká kariéra začala po svatbě v roce 1989. O pět let později si připsali neúspěch na K2 a v roce 1998 vystoupili na svou první osmitisícovku Nanga Parbat. Roku 1999 vystoupili během deseti dnů na Šiša Pangmu a Čo Oju. V roce 2003 dokázal se svou manželkou během dvaceti dnů vystoupit na Gašerbrum I, Gašerbrum II a Broad Peak. Později vystoupil také na zbylé nejvyšší vrcholy planety, a sice Makalu, Kančendžengu a Annapurnu. \n\n"}
{"id": "735201", "url": "https://cs.wikipedia.org/wiki?curid=735201", "title": "Pársové", "text": "Pársové\n\nPársové jsou členové indické komunity vyznavačů zoroastrismu, kteří podle tradice emigrovali v 10. století v důsledku muslimské perzekuce z Persie do Indie. Pársové jsou jednou z nejvzdělanějších a nejbohatších etnických skupin v Indii, trpí ale nízkou porodností, v důsledku čehož se jejich počet snižuje v průměru o 9 % každých 10 let. Osoby nad 60 let tvoří 31 % populace, zatímco děti pod 6 let pouze 4,7 % populace. V okolí Bombaje, kde je hustota Pársů nejvyšší, se 10 % žen a 20 % mužů nikdy neožení/nevdá.\n\nZ řad Pársů pochází velký počet významných osobností Indie, zvláště přihlédneme-li k jejich malému počtu. Mezinárodně známým Pársem byl zpěvák Freddie Mercury. Světově známým hudebníkem v oblasti vážné hudby je dirigent Zubin Mehta.\n\n\n"}
{"id": "735208", "url": "https://cs.wikipedia.org/wiki?curid=735208", "title": "Nicholas Johnson", "text": "Nicholas Johnson\n\nNicholas Johnson (* 25. srpna 1986, USA) je americký lední hokejista.\n\n"}
{"id": "735210", "url": "https://cs.wikipedia.org/wiki?curid=735210", "title": "Kiril Prokop", "text": "Kiril Prokop\n\nKiril Prokop (8. března 1883 Kriva – ???) byl československý politik rusínské národnosti a meziválečný poslanec Národního shromáždění za trudovou stranu, později za Republikánskou stranu zemědělského a malorolnického lidu (agrárníky) na Podkarpatské Rusi.\n\nPo parlamentních volbách v roce 1925 se stal poslancem Národního shromáždění. Poslanecké křeslo ale získal až roku 1928 jako náhradník poté, co rezignoval poslanec Andrej Gagatko (hlavní postava Karpatoruské strany práce malorolníků a bezzemků (tzv. trudová strana), která po většinu 20. let spolupracovala s Československou stranou národně socialistickou). Prokop nastoupil jako nezařazený poslanec a od roku 1929 byl hospitantem v klubu Československé strany národně socialistické. Mandát obhájil v následujících volbách, tedy v parlamentních volbách v roce 1929. Tentokrát již kandidoval za agrárníky.\n\nPodle údajů k roku 1930 byl profesí rolníkem v Krivě.\n\n"}
{"id": "735211", "url": "https://cs.wikipedia.org/wiki?curid=735211", "title": "Jan Kovář", "text": "Jan Kovář\n\nJan Kovář (* 20. března 1990, Písek) je český lední hokejista momentálně hrající ve Švýcarské nejvyšší soutěži National League A za tým EV Zug. Má o 2 roky staršího bratra Jakuba Kováře, který je hokejovým brankářem.\n\nV dorosteneckém věku hrával Jan Kovář za IHC Písek, odkud ve 15 letech přestoupil do Plzně, kde pokračoval v dorostu, dále juniorech a následně mezi dospělými v české extralize. V sezóně 2013 získal s týmem HC Škoda Plzeň svůj první extraligový titul, stal se nejlepším hráčem play-off české hokejové extraligy 2012/2013 a také hokejistou sézony 2012/2013. Posléze hrál za českou reprezentaci na Českých hokejových hrách a na Mistrovství světa v ledním hokeji 2013.\n\nV roce 2013 podepsal tříletou smlouvu s Metallurgem Magnitogorsk. Hned ve své první sezóně vyhrál pod vedením kanadského trenéra Mike Keenena ruskou KHL a získal Gagarinův pohár. Po celou sezónu nastupoval v elitním útoku s ruskými esy Sergejem Mozjakinem a Danisem Zaripovem, se kterými byli vyhodnoceni jako nejlepší útok sezóny 2013/14. Současně byl vyhodnocen nejužitečnějším hráčem KHL sezóny 2013/14. Poté byl nominován do českého reprezentačního týmu na nadcházející Mistrovství světa v ledním hokeji 2014 v Minsku. V sezóně 2014/2015 dosáhl v základní části KHL v dresu Metallurg Magnitogorsk shodného počtu 68 kanadských bodů (24+44) jako v předchozí sezóně. Na Mistrovství světa v ledním hokeji 2015 v Praze byl, společně s Jaromírem Jágrem a Jakubem Voráčkem, nejlepším hráčem ČR v kanadském bodování a s Jakubem Voráčkem také nejlepším nahrávačem české reprezentace. V sezoně 2018/2019 se pokusil zabojovat o NHL, uzavřel tak zkušební kontrakt s Boston Bruins. V AHL se mu vcelku vedlo ale i tak nezaujal a zbytek sezony se tak rozhodl dohrát v Česku, konkrétně v dresu HC Škoda Plzeň.\n\n\n\n"}
{"id": "735213", "url": "https://cs.wikipedia.org/wiki?curid=735213", "title": "Martin Heřman", "text": "Martin Heřman\n\nMartin Heřman (* 23. června 1987, Plzeň) je český hokejový útočník.\n\n\n"}
{"id": "735221", "url": "https://cs.wikipedia.org/wiki?curid=735221", "title": "Adolf Prokůpek", "text": "Adolf Prokůpek\n\nAdolf Prokůpek (11. ledna 1868 Kutlíře – 16. října 1934 Brodce) ,byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nVychodil gymnázium v Kolíně. Studoval na Právnické fakultě Univerzity Karlovy. Na přání otce ale po smrti svého staršího bratra převzal správu rodinného zemědělského hospodářství. Studoval pak na vysoké zemědělské škole v Halle. Byl veřejně i politicky aktivní. Působil jako starosta rodných Kutlířů a byl členem okresního zastupitelstva a okresního výboru v Kolíně. Angažoval se v agrární straně. Roku 1908 se stal předsedou české sekce Zemské zemědělské rady. Od roku 1911 zasedal na Českém zemském sněmu. Byl sem zvolen v doplňovacích volbách poté, co zemřel poslanec František Máša. Zastupoval kurii venkovských obcí, obvod Benešov, Neveklov, Vlašim. Kvůli česko-německým obstrukcím se ale sněm ve svém plénu nescházel a byl následně roku 1913 rozpuštěn.\n\nOd 24. října roku 1917 byl předsedou českého pomocného výboru České srdce. V roce 1918 se stal předsedou Národní rady československé, kde působil až do své smrti v roce 1934. V letech 1918-1920 zasedal v Revolučním národním shromáždění. Byl v něm předsedou výboru pro vnitřní kolonisaci, předsedou výboru pro pozemkovou reformu a místopředsedou výboru zemědělského. Působil též v Zemědělské radě a Zemědělské jednotě.V parlamentních volbách v roce 1920 se stal poslancem Národního shromáždění a mandát obhájil v následujících volbách, tedy v parlamentních volbách v roce 1925 i parlamentních volbách v roce 1929.\n\nPodle údajů k roku 1929 byl profesí rolníkem v Kutlířích. Roku 1924 se zmiňuje coby předseda československé Národní rady a prezident českého odboru zemědělské rady. Byl dlouholetým předsedou organizace Zemědělská jednota Československé republiky, která řešila odborné otázky zemědělství. Koncem roku 1927 se stal předsedou Zemské zemědělské rady pro Čechy.\n\nZemřel v říjnu 1934 u svého bratra v Brodcích na srdeční chorobu.\n\nJeho otcem byl Jan Antonín Prokůpek (1832-1915), jeden z prvních organizátorů rolnického stavu v českých zemích.\n\n\n"}
{"id": "735227", "url": "https://cs.wikipedia.org/wiki?curid=735227", "title": "Viktor Ravasz", "text": "Viktor Ravasz\n\nViktor Ravasz (5. května 1887 Kunov – 12. září 1957 Petrova Ves) byl slovenský a československý politik, meziválečný poslanec a senátor Národního shromáždění za Hlinkovu slovenskou ľudovou stranu.\n\nV parlamentních volbách v roce 1925 získal poslanecké křeslo v Národním shromáždění. Mandát obhájil v parlamentních volbách v roce 1929. Podle údajů k roku 1929 byl veřejným notářem v Levicích.\n\nRoku 1923 byl jedním ze čtyř místopředsedů strany a v roce 1926 byl zastoupen v pětičlenném direktoriu, které řídilo Hlinkovu stranu po dobu, kdy byl Andrej Hlinka na zahraniční cestě.\n\nPozději přešel do horní parlamentní komory. V parlamentních volbách v roce 1935 získal za Hlinkovu slovenskou ľudovou stranu (respektive za širší opoziční alianci Autonomistický blok) senátorské křeslo v Národním shromáždění. V senátu setrval do jeho zrušení v roce 1939. V roce 1935 se objevily spekulace, že byl součástí frakce, která se postavila proti Andreji Hlinkovi. V září 1935 byl vyloučen ze strany a kvůli praxi vázaného mandátu mu hrozilo zbavení senátorského křesla. Ravasz se od své frakční činnosti distancoval a mandát mu byl zachován. Do opozice proti Hlinkovi byl zapojen i jeho bratr Štefan Ravasz.\n\nZa tzv. slovenského štátu byl zvolen za předsedu poradního sboru Státní rada Slovenské republiky. Po válce byl československými úřady zatčen ale pak bez soudu propuštěn na svobodu.\n\n"}
{"id": "735231", "url": "https://cs.wikipedia.org/wiki?curid=735231", "title": "Klášter Valdsasy", "text": "Klášter Valdsasy\n\nKlášter Valdsasy je cisterciácký klášter v bavorském městě Waldsassen. Ve středověku patřil k tzv. Chebsku a tato poloha předznamenala jeho další osudy. Během svého působení místní konvent založil tři filiace, z nichž dvě ležely v sousedním Českém království a během předhusitského období s nimi udržoval četné styky.\n\nByl založen jako mužský klášter roku 1133 markrabětem Děpoltem III. z Vohburgu v tehdy řídce obydlené krajině v údolí řeky Odravy a prvotní konvent byl povolán z durynského kláštera Volkenroda. Již v roce 1143 byl z Valdsas vyslán zakládající konvent do českého Sedlce a roku 1194 do Oseka.\n\nPo smrti fundátora převzal patronaci nad klášterem Konrád III. Štaufský, prohlásil jej říšským klášterem a v jeho šlépějích pokračovali další vládnoucí příslušníci štaufského rodu, kteří klášter nadali četnými výhodami v podobě soudní imunity a osvobození od platby daní. Tehdy prožívalo opatství dobu největšího rozkvětu. Po Štaufech převzali patronaci nad klášterem čeští králové, kteří se od poloviny 13. století snažili o získání Chebska. Roku 1411 se klášter rozhodl přijmout ochranu od Jana Falckého.\n\nRoku 1571 byl klášter zrušen, k obnově došlo roku 1669, kdy zde bylo ustanoveno převorství a ke statutu opatství se Valdsasy vrátily roku 1690. Roku 1803 byl mužský klášter zrušen a od roku 1863 jsou zde cisterciačky. Na barokní výzdobě interiéru klášterního kostela se podílel pražský malíř Jan Jakub Stevens ze Steinfelsu.\n\n"}
{"id": "735236", "url": "https://cs.wikipedia.org/wiki?curid=735236", "title": "Maya Mountains", "text": "Maya Mountains\n\nMaya Mountains ( \"Montes Maya\", \"Mayské pohoří\") je pohoří ve Střední Americe, které se rozprostírá na území Guatemaly a Belize. V Guatemale zasahuje do departementu El Petén, v Belize do distriktu Cayo. Nejvyšší bod pohoří Doyle's Delight (1 124 m n. m.) je zároveň nejvyšším bodem celého Belize. V pohoří pramení nejvýznamnější belizská řeka Belize. Nachází se zde mnoho archeologických lokalit s pozůstatky mayských staveb.\n"}
{"id": "735239", "url": "https://cs.wikipedia.org/wiki?curid=735239", "title": "Andrej Rjevaj", "text": "Andrej Rjevaj\n\nAndrej Rjevaj, též Ondrej Rjevaj (22. nebo 23. října 1899 Pliešovce – 15. prosince 1931 Pliešovce), byl československý politik a meziválečný poslanec Národního shromáždění za Komunistickou stranu Československa.\n\nPodle údajů k roku 1930 byl profesí malorolníkem v Sáse.\n\nV parlamentních volbách v roce 1929 získal poslanecké křeslo v Národním shromáždění. V době nástupu do sněmovny byl jejím nejmladším poslancem, právě na hranici věku volitelnosti. Byl oblastním sekretářem KSČ a v obci Pliešovce členem obecního zastupitelstva a náměstkem starosty.\n\nZemřel na vážnou nemoc v prosinci 1931. Po jeho smrti jeho mandát v poslanecké sněmovně zaujal Ján Mravec.\n\n"}
{"id": "735241", "url": "https://cs.wikipedia.org/wiki?curid=735241", "title": "Třída Round Table", "text": "Třída Round Table\n\nTřída Round Table je třída tankových výsadkových lodí postavených v 60. letech pro Royal Fleet Auxiliary, podpůrnou složku britského královského námořnictva. Celkem bylo pro britské námořnictvo postaveno sedm jednotek této třídy. Britové je ze služby vyřadili po dokončení nové třídy \"Bay\". Pro australské námořnictvo byla postavena ještě osmá jednotka – výsadková loď HMAS \"Tobruk\" (L 50).\n\nStavba probíhala v letech 1962-1966. Všech šest postavených lodí bylo pojmenováno podle rytířů kulatého stolu krále Artuše – \"Sir Lancelot\" (L 3029), \"Sir Bedivere\" (L 3004), \"Sir Geraint\" (L 3027), \"Sir Galahad\" (L 3005), \"Sir Percivale\" (L 3036) a \"Sir Tristram\" (L 3505). V letech 1985-1987 byla postavena druhá jednotka \"Sir Galahad\", náhradou za původní plavidlo potopené ve falklandské válce. Konstrukce této lodi však byla modernizována.\n\nJednotky třídy \"Round Table\":\nPlavidla jsou koncepce Ro-Ro s rampou na přídi i zádi. Vozidla mohla být vysazena pomocí rampy na přídi přímo na břeh. Další materiál mohl být na vyloďovací čluny nakládán trojicí jeřábů a na zádi byla rovněž přistávací plocha pro vrtulníky. Pouze dvě jednotky nesly jeden 40mm kanón, ostatní byly bez výzbroje. Pohonný systém tvoří dva diesely. Nejvyšší rychlost je 17 uzlů.\n\nTřída byla v roce 1982 nasazena ve falklandské válce. \"Sir Galahad\" byl 8. června 1982 těžce poškozen argentinským letectvem a 24. června raději potopen britskou ponorkou. Ve stejný den jako \"Sir Galahad\" byl vážně poškozen i \"Sir Tristram\", podařilo se ho však zachránit a opravit.\n\nBrazilské námořnictvo zakoupilo v roce 2007 jednotku \"Sir Galahad\", kterou do služby zařadilo jako \"Garcia D'Avila\" (G29) a o dva roky později získalo ještě vyřazený \"Sir Bedivere\", dnes pojmenovaný \"Almirante Sabóia\" (G25).\n"}
{"id": "735242", "url": "https://cs.wikipedia.org/wiki?curid=735242", "title": "Dějiny Iráku", "text": "Dějiny Iráku\n\nDějiny Iráku sahají do doby starověké Mezopotámie, jedné z prvních civilizací na světě, která začala vznikat na přelomu 4. a 3. tisíciletí př. n. l. s příchodem Sumerů. Území dnešního Iráku, které tvoří velkou část bývalé Mezopotámie, bylo centrem několika starověkých civilizací, v polovině 7. století ho dobyli Arabové a od té doby byl součástí chalífátu. Tehdy se v Irák stal islámskou zemí a tou je dodnes. Po třísetleté nadvládě Mongolů a Turkménů se země stala součástí Osmanské říše, čemuž tak bylo až do první světové války, kdy připadla Spojenému království jako mandátní území. Roku 1932 bylo vyhlášeno Irácké království a v roce 1958 Irácká republika. V roce 1968 provedla socialistická strana Baas státní převrat a ujala se vlády. Od roku 1979 byl prezidentem Iráku Saddám Husajn, jeho vláda skončila v roce 2003, kdy mezinárodní koalice vedená Spojenými státy provedla invazi do Iráku. Tím začala americká okupace území a válka v Iráku, s níž byly spojeny bezpečnostní problémy v zemi, emigrace několika milionů obyvatel a snahy nové demokraticky zvolené vlády o rekonstrukci státu, který Saddám Husajn zanechal ve špatném stavu. Válka byla ukončena v prosinci 2011, 18. prosince zemi opustili poslední američtí vojáci.\n\nOblast mezi řekami Eufrat a Tigris byla jedním z míst, kde se zrodily první civilizace. Nejstarší známé vesnické osídlení v Mezopotámii se datuje do 6. tisíciletí př. n. l. Severní část Mezopotámie nesla název Asýrie a jižní Babylonie.\n\nDo jižní části Babylonie se na přelomu 4. a 3. tis. př. n. l. dostalo první sumerské obyvatelstvo a založilo tam sumerskou civilizaci; jejich hlavní centrum bylo v Uruku. První písemné doklady psané klínovým písmem na hliněné tabulky se objevily na počátku 3. tis. př. n. l. Okolo roku 2310 př. n. l. založil Sargon Akkadský v Babylonii první velkou mezopotámskou říši s centrem ve městě Akkad. Asi o dvě století později nahradil Akkadskou říši stát 3. dynastie urské s centrem v Uru. Nejvíce pramenů pochází z následujícího starobabylonského období, jehož centrem byl Babylón, konkrétně z doby vlády Chammurapiho v 18. stol. př. n. l. Z této doby pochází Chammurapiho zákoník. Okolo roku 1630 př. n. l. nastalo temné období Babylonie – Babylonu se zmocnili Chetité a asi o sto let později Kassité, kteří mu vládli až do 12. stol. př. n. l. V tomto období se stále výrazněji projevovala severní Asýrie.\n\nOd vlády Nebukadnesara I. na konci 12. stol. př. n. l. stoupal Babylon opět k moci. Tento vývoj vyvrcholil v období vlády chaldejského krále Nabopolasara na konci 7. stol. př. n. l., prvního vládce novobabylonské říše. Jeho nástupce Nebukadnesar II. nechal vybudovat Visuté zahrady Semiramidiny, jeden ze sedmi divů světa. Období babylonské samostatnosti skončilo s jeho dobytím Kýrosem II. z perské dynastie Achaimenovců v polovině 6. stol. př. n. l.\n\nDějiny Asýrie začaly s obdobím 3. dynastie z Uru (22. stol. př. n. l.), jejíž sídlo bylo v Aššúru. Asýrie brzy významně rozvinula dálkový i vnitřní obchod. Nejvýznamnějším panovníkem tzv. staroasyrského období byl Šamši-Adad I. (přelom 19./18. stol. př. n. l.), který sjednotil severní Mezopotámii. Po jeho smrti se stát ale rychle rozpadl a Asýrie se na několik století dostala pod nadvládu nejprve Babylonie a později Mitannů, z níž se vymanila ve 14. stol. př. n. l., čímž začalo tzv. středoasyrské období. Toto období a následující období novoasyrské (do konce 7. stol. př. n. l.) byly typické rozmachem Asýrie směrem na západ a konflikty s jižní Babylonií a obyvateli sousedních pohoří. V roce 614 př. n. l. dobyli Médové s pomocí Babyloňanů hlavní asyrské město Aššúr a o dva roky později i Ninive, čímž skončila politická nezávislost Asýrie.\n\nV roce 331 př. n. l. dobyl Babylonii Alexandr Veliký a Mezopotámie se po jeho smrti stala součástí Seleukovské říše. Okolo roku 150 př. n. l. se území zmocnili Parthové. Ve 3. století podlehli Parthové Peršanům z dynastie Sásánovců, kteří Babylonii připojili ke své říši.\n\nV roce 637 se vlády nad Mezopotámií ujali muslimští Arabové. Od té doby se Mezopotámii říkalo \"El Irák el'Arabi\", jak ji Arabové nazvali. Poté se do Iráku začali stěhovat Arabové z východního Arabského poloostrova. Ti založili města Kúfa a Basra, významnou metropolí na severu se stal Mosul. Irák se dostal pod vládu chalífátu, který se rozkládal od severní Afriky (a později Španělska) až po dnešní jižní Pákistán. Původně bylo hlavní město chalífátu Medína, ale po vraždě Uthmána ibn Affána si nový vládce Alí jako své sídlo určil Irák. Po jeho smrti se vlády nad chalífátem ujala rodina Umajjovců ze Sýrie a Irák se stal podřízeným územím.\n\nProtože Irák byl jedním z nejbohatších států islámského světa a žila v něm velká část muslimského obyvatelstva, začala se mezi obyvateli projevovat nespokojenost s nadvládou Sýrie. V roce 680 Mohamedův vnuk Husajn ibn Alí dorazil z Medíny do Iráku a zpochybnil autoritu Jazída I., tehdejšího chalífa. Husajn byl spolu se skupinou lidí okolo něho povražděn v bitvě u Karbalá a toto město se později stalo jedním z nejsvatějších měst ší'itského islámu.\n\nOd roku 750 vládli chalífátu Abbásovci, kteří si za sídlo zvolili opět Irák. V roce 762 založil al-Mansúr nové hlavní město Bagdád, který brzy poté počtem obyvatel předčil všechna města na Blízkém východě a v Evropě a pravděpodobně byl i největším městem na celém světě. Svou velikostí zastínil předchozí centra Kúfu a Ktésifón. Během vlády al-Ma'múna mezi lety 813–833 se stal centrem kultury a vzdělanosti islámského světa. Kvůli nepokojům v Bagdádu vyvolaným mamlúky přesunul al-Mu'tasim hlavní město do Samarry, v roce 892 bylo ale přesunuto zpět.\n\nBěhem 10. století začala politická celistvost Iráku oslabovat a jeho ekonomika upadala. V tomto období existovaly dvě oblasti, kterým se říkalo Irák – pojmem „arabský Irák“ se označovala zhruba oblast Mezopotámie a pojmem „cizí (perský) Irák“ území dnešního severozápadního Íránu. Arabský Irák byl navíc rozdělen do tří politických sfér – vrchní, střední a spodní. V polovině 10. století začalo období nadvlády íránské dynastie Bújovců. Měli pod kontrolou Bagdád a jihovýchodní Irák, ale nikdy ne celé jeho území. Bújovci silně prosazovali ší'itský islám a kvůli tomu se dostávali do sporů se sunnity, kterých byla v Iráku většina. Např. Bagdád se začal štěpit na menší celky oddělené zdí, které byly rozdělené podle náboženství.\n\nMezi lety 1037 a 1043 se perský Irák dostal pod kontrolu nově založené turecké seldžucké říše a Bújovská říše zanikla v roce 1055, kdy Seldžukovci obsadili Bagdád. Na konci 11. století říše sahala na východě k Číně a na západě do Turecka a Izraele. Seldžukovci podporovali řemesla a obchod, stavby silnic a kulturní rozvoj a zakládali vysoké školy (převážně teologického zaměření). Vyznávali sunnitský islám a snažili se zbavit irácké území ší'itského vlivu. Na začátku 12. století nastal politický úpadek seldžucké říše a ta se postupně rozpadala na samostatná panství, mezi které patřilo i to irácké.\n\nVe 13. století se o ovládnutí Iráku začali pokoušet Mongolové, což se jim v roce 1258 po obléhání a následném zdevastování Bagdádu podařilo a Irák se stal součástí ílchanátu. Při tomto tažení v městě vyvraždili 200 000–1 000 000 obyvatel. V době jejich nadvlády Irák ekonomicky upadal. Po rozpadu ílchanátu v roce 1335 nad Irákem vládla nástupnická dynastie Džálárijovců a na přelomu 14./15. století se stal součástí říše turkického vojevůdce Tamerlána. V 15. století se vlády nad Irákem ujali Turkméni, nejprve byl součástí Karakojunluské říše a poté Akkojunluské říše. Na počátku 16. století se dostal pod vládu Safíovců. V roce 1514 porazil osmanský sultán Selim I. safíovského vládce Ismá‘íla I. v bitvě u Čaldiránu a připojil severní Irák ke své říši, zatímco jižní Irák zůstal pod kontrolou Safíovců. V roce 1534 jeho syn Sulejman I. dobyl Bagdád a do poloviny 16. století připojil k Osmanské říši i zbytek Iráku, který byl jeho součástí až do roku 1918 (kromě období mezi lety 1622–1638, kdy mu znova vládli Safíovci). Osmané jmenovali guvernéry a soudce a umisťovali do měst janičáře. Nadvláda Osmanů pro arabský Irák znamenala oddělení od perského Iráku.\n\nIrák fungoval hlavně jako nárazníkový stát mezi zbytkem Osmanské říše a Íránem. Zpočátku v něm byla moc Osmanů kolísavá, v 17. století se kvůli slábnutí centrální osmanské moci začaly v provinciích Iráku vlády ujímat místní kmeny. V roce 1747 se k moci dostali mamlúci gruzijského původu. Jejich režim úspěšně potlačoval povstání, omezoval moc janičářů a částečně Iráku navrátil jeho dřívější prosperitu. Mamlúci podporovali zahraniční obchod a v roce 1763 povolili zřízení pobočky britské Východoindické společnosti v Basře. Evropa a hlavně pak Spojené království postupně zvyšovaly svůj vliv v Iráku. V roce 1831 se Osmanům podařilo svrhnout mamlúckou vládu, postupně začali prosazovat přímou kontrolu nad zbytkem území Iráku a sesazovali místní vládnoucí kmeny. Do konce 19. století se z Iráku stala vysoce sekulární země s významnou židovskou komunitou a se silnou armádou. Výrazným rozvojem prošel za guvernérství Midhata Paši (1869–72), který v Bagdádu založil např. nemocnici, spořitelnu, veřejný park a nové školy a celkově zlepšil ekonomiku území.\n\nKvůli otevření Suezského průplavu v roce 1869 a postupnému zavádění paroplavby na Eufratu a Tigridu Irák mnohonásobně zvýšil vývoz obilí. S tím souviselo i výrazné rozšiřování plochy obdělávané půdy a snižování počtu obyvatel žijících nomádským způsobem života. Na počátku 20. století se v souvislosti se vzestupem hnutí Mladoturků začala v arabských zemích pod osmanskou nadvládou rozvíjet myšlenka arabského nacionalismu, resp. v tomto případě názor, že pro arabské země by bylo nejlepší, kdyby se od Osmanské říše oddělili. Tato myšlenka se konkrétně v případě Iráku zamlouvala Spojenému království, které stále zvyšovalo objem zahraničního obchodu s touto zemí ať už to byly obilí a ropa z Iráku do Británie nebo textil opačným směrem.\n\nPoté, co se na začátku první světové války Osmanská říše přidala na stranu Německa, zahájila Británie Mezopotámské tažení kvůli obraně svých zájmů na tomto území. V Iráku se 6. listopadu 1914 vylodila britská Indická armáda a během několika dnů získala Basru. V březnu 1917 Britové získali Bagdád a další rok pak Kirkúk a Mosul. Po válce připadla oblast Iráku Velké Británii jako mandátní území pod názvem Britský mandát Mezopotámie. V roce 1920 začalo povstání proti britské vládě, které se rozšířilo po celém Iráku kromě Mosulu, Bagdádu a Basry, kde měla Británie armádu. Kvůli veřejnému mínění ve Spojeném království, které se vyjadřovalo souhlasně s iráckými nacionalisty, nabídla Británie bývalému králi Velké Sýrie Fajsalovi I., aby se stal králem Iráku. Po celostátním referendu se tak v roce 1921 stalo. Irák tím ale nedosáhl úplné nezávislosti, což se nelíbilo iráckým nacionalistům. Hranice moderního Iráku byly vytyčeny v roce 1926.\n\nNa jejich naléhání nakonec Británie souhlasila s vyhlášením nezávislosti Iráckého království, které proběhlo 3. října 1932 v souvislosti se vstupem Iráku do Společnosti národů. Británie si ale v Iráku zachovala část svého vlivu. V roce 1933 zemřel Fajsal I. a na jeho místo nastoupil jeho nezkušený syn Ghazi I., za jehož panování se vystřídalo několik vlád. Mezi lety 1936 a 1941 ovládala domácí politiku armáda. Po smrti Ghaziho I. krátce před začátkem druhé světové války v roce 1939 se králem stal jeho tehdy čtyřletý syn Fajsal II., za kterého do dovršení dospělosti vládl jako regent jeho strýc Abd al-Iláh. Po začátku druhé světové války se k moci v Iráku dostali panarabisté, kteří začali vyjednávat se zeměmi Osy, a proto do země v roce 1941 vnikli Britové a začali zemi opět okupovat; odešli v roce 1947. V roce 1953 dosáhl Fajsal II. plnoletosti, ale Abd al-Iláh pořád ovlivňoval vládu nad zemí ze zákulisí. Irák se v roce 1955 stal součástí Bagdádského paktu.\n\nOd 20. let se v Iráku začala rozmáhat nová vlna národního vědomí, kdy se v programech politických stran objevovala kromě idejí arabského nacionalismu i myšlenka iráckého vlastenectví s odkazem na starověkou Mezopotámii. Kvůli vlastenectví byly pořádány protibritské (potažmo protivládní) stávky a demonstrace, a to hlavně v roce 1941 a po roce 1945. Jejich organizátorem byla často Irácká komunistická strana. V první polovině 20. století pokračovalo rozšiřování plochy obdělávané půdy, která se navíc přesouvala ze společného do soukromého vlastnictví. Tato půda nejčastěji připadala významným kmenovým šajchům. Do roku 1958 vlastnilo 1 % majitelů půdy přes 55 % celkové rozlohy půdy v soukromém vlastnictví. Na konci 20. let začala migrace z venkova do měst a během 50. let Irák zaznamenal velký hospodářský rozvoj kvůli prudkému nárůstu vývozu ropy.\n\nV roce 1958 byla vytvořena tzv. Arabská federace mezi Irákem a Jordánskem. Nejdůležitější událostí tohoto roku byl vojenský převrat vedený Abdalem Karim Kásimem, při němž byli 14. července na nádvoří královského paláce zastřeleni král Fajsal II., bývalý regent Abd al-Iláh a několik žen z královské rodiny. Nová revoluční vláda v čele s Kásimem zrušila monarchii, nastolila republiku, prohlásila islám za státní náboženství, rozpustila federaci s Jordánskem, odešla z Bagdádského paktu a politicky se začala sbližovat se Sovětským svazem. Převrat a první kroky nového režimu byly vřele uvítány iráckou veřejností. Vláda byla podporována armádou, ve které se ale začaly vytvářet spory a v únoru 1963 proběhl další státní převrat v čele s arabskou socialistickou stranou Baas, po kterém se prezidentem stal Abdul Salám Árif. Ten zemřel v roce 1966 a nahradil ho jeho bratr Abdul Rahmán Árif.\n\nPoté, co se Árif v roce 1963 ujal moci, nechal pozatýkat několik vůdců strany Baas, mezi nimi i Saddáma Husajna. Ten v roce 1966 z vězení utekl a 17. července 1968 strana Baas svrhla Árifa a ujala se vlády nad zemí. V roce 1967 se Irák zúčastnil Šestidenní války. V roce 1970 byly částečně vyřešeny dlouhodobé spory s Kurdy žijícími na severu, když vláda uveřejnila manifest uznávající legitimitu kurdské národnosti a rozhodla se vymezit autonomní oblast irácký Kurdistán. Tento krok se ale nakonec ukázal jako falešný a v roce 1974 vypukly v Kurdistánu otevřené boje, které trvaly jeden rok. Vláda strany Baas zpočátku nenabyla oblibě ani v Iráku ani mimo něj – znepřátelila si většinu zemí arabského světa, a to hlavně Egypt, Sýrii a Írán. Domácí podporu si získala v roce 1972 znárodněním Irácké ropné společnosti (IPC). Zlepšení zahraničních vztahů bylo zapříčiněno postupným odvracením se od Sovětského svazu a komunismu od poloviny 70. let. Husajn, který v zemi získával stále větší moc, se v roce 1979 stal prezidentem Iráku a velitelem armády.\n\nNa začátku 70. let Irák zbohatl kvůli prudkému nárůstu příjmů z ropy, což mu umožnilo financovat finančně náročné programy např. ve školství, zdravotnictví a bytové výstavbě. Postupně se tak zvyšovala životní úroveň a režim měl širokou podporu veřejnosti. Na druhou stranu výrazně poklesla zemědělská produkce a s problémy se potýkal průmysl a služby.\n\nHusajn krátce po nástupu na post prezidenta silně poškodil vztahy se Sýrií, když kvůli podezření o její účasti v atentátu na něj vyhostil syrského velvyslance. Sýrie udělala to samé s iráckým velvyslancem a tím byly politické vztahy mezi těmito dvěma zeměmi přerušeny. Kromě toho dal Husajn jasně najevo, že v Iráku nebude trpět žádný politický odpor, když nechal popravit 22 svých odpůrců a několik dalších nechal zatknout.\n\nPo svržení starého režimu v sousedním Íránu a nástupu ší'itské diktatury se dlouhodobě špatné vztahy Íránu s Irákem ještě zhoršily. Íránská vláda nechtěla mít nic společného se sekulární stranou Baas a ší'ité v Iráku inspirovaní Rúholláhem Chomejním rozpoutali protivládní demonstrace. Husajnův režim je prudce potlačoval, nechal popravit stovky lidí a tisíce dalších uvěznil. Husajn kvůli obavám z dalších demonstrací a kvůli vidině možného zisku sporného území Chúzistánu zahájil 22. září 1980 irácko-íránskou válku invazí vojsk do Íránu. Válka skončila po osmi letech 20. srpna 1988 uzavřením příměří. Zemřelo během ní mezi 500 000–1 000 000 lidí na obou stranách a Irák finančně zruinovala. Válka urychlila expanzi soukromého hospodářství a vedla k tomu, že se Spojené státy staly spojencem Iráku. Poslední rok války začala genocida kurdského obyvatelstva ze strany irácké vlády známá pod názvem al-Anfál, která vyústila v likvidaci asi 3800 vesnic, smrt zhruba 200 000 Kurdů a úprk dalších 150 000 do Íránu a Turecka, to vše během půl roku. V tomto procesu byly použity i chemické zbraně.\n\nNa počátku roku 1990 začala západní média kritizovat porušování lidských práv v Iráku, kde se kvůli tomu spustila protiamerická kampaň. 2. srpna toho roku provedl Irák invazi do Kuvajtu. Důvodů pro tento krok bylo více, Husajn chtěl např. získat bohatá ropná ložiska a obvinil Kuvajt z podílení se na udržování nízkých cen ropy. Rada bezpečnosti OSN uvalila na zemi hospodářské embargo, zatímco Husajn prohlásil Kuvajt za další iráckou provincii. Spojené státy se ujaly vedení koalice, která měla za cíl irácká vojska z Kuvajtu vyhnat. Její operace začaly v lednu 1991, 28. února Irák kapituloval a jeho vojska opustila okupované území. Po válce byla armáda Iráku dříve čítající až 1 000 000 vojáků zničena. Porážka podnítila ší'ity a Kurdy k povstání proti režimu, které bylo násilně potlačeno. Počet mrtvých dosáhl až 300 000 lidí a až 2 500 000 Kurdů a ší'itů bylo donuceno emigrovat do Turecka a Íránu. V dubnu 1991 Spojené státy, Spojené království a Francie kvůli ochraně obyvatel vytvořily nad iráckým Kurdistánem bezletovou zónu a tak vznikla \"de facto\" kurdská autonomní oblast.\n\nV dubnu 1991 stáhla Rada bezpečnosti embargo za podmínek, že 1) Irák uzná hranice mezi ním a Kuvajtem vytyčené v dohodě z roku 1963, 2) zničí všechny zbraně hromadného ničení a nebude vytvářet nové a 3) bude Kuvajtu splácet reparace. Irák podmínky sice nesplnil, ale jeho obyvatelé potřebovali humanitární pomoc. Proto Rada bezpečnosti zřídila program ropa za potraviny, který pod dohledem OSN povoloval Iráku prodávat určité množství ropy a za utržené prostředky kupovat potraviny, léky a další humanitární potřeby pro své obyvatele. Během 90. let Spojené státy a další státy několikrát bombardovaly území Iráku, aby přinutily Husajna přijmout rezoluce OSN. Mezitím se životní situace v zemi horšila, mnoho lidí trpělo podvýživou a nedostatečnou zdravotní péčí. Mimo to se zhoršovala úroveň vzdělání a kvůli nepříznivým podmínkám opustilo Irák na tři miliony Iráčanů. Ke konci 90. let začal účinek embarga slábnout, protože OSN postupně snižovala sankce a Irák získával stále více peněz hlavně z obchodu s ropou.\n\nPo teroristických útocích 11. září 2001 americký prezident George W. Bush prohlásil, že zničení zbraní hromadného ničení v Iráku je americkou prioritou, protože útoky poukázaly na zranitelnost USA a Irák proti nim zastává nepřátelský postoj. Bush označil Irák za součást „osy zla“. 20. března 2003 provedly Spojené státy a jejich spojenci invazi do Iráku, která započala válku v Iráku. Na počátku dubna se Spojené státy zmocnily vlády v Bagdádu a brzy poté okupovaly celý Irák. 13. prosince 2003 se Saddám Husajn vzdal americkému vojsku poté, co ho našlo v Tikrítu. Koaliční síly v dubnu vytvořily Prozatímní koaliční správu jako přechodnou vládu, která byla v červnu 2004 rozpuštěna a moci se ujala irácká vláda v čele s předsedou Ajádem Alávím.\n\nV roce 2004 započala Severoatlantická aliance v Iráku výcvikovou misi (NATO Training Mission Iraq, NTM-I), která se stará o výcvik nové irácké armády. V roce 2005 byla zvolena nová vláda, proběhly volby do Iráckého národního shromáždění, byla přijata nová demokratická ústava a prezidentem byl zvolen Džalál Talabání. Mezitím se zvyšovalo násilí mezi ší'itskými a sunnitskými muslimy, kteří na sebe páchali atentáty, a tyto nepokoje vyústily v občanskou válku. Situace se v roce 2008 začala postupně uklidňovat a v lednu 2009 dosáhla bezpečnost v zemi nejlepší úrovně od invaze. Od roku 2003 zemřelo v Iráku přes 100 000 civilistů. Poslední bojové jednotky Spojených států opustily Irák 19. srpna 2010 a poslední ze zbylých asi 50 000 vojáků zemi opustili 18. prosince 2011, čímž válka v Iráku skončila. V únoru 2011 zasáhla Irák vlna protestů známá jako arabské jaro. Demonstrací ve větších městech se účastnily desetitisíce lidí, kteří požadovali snížení korupce, odstoupení některých vládních činitelů, lepší dostupnost služeb a nové pracovní nabídky. Při protestech zemřelo několik lidí na následky střelných zranění způsobených bezpečnostními složkami.\n\n"}
{"id": "735243", "url": "https://cs.wikipedia.org/wiki?curid=735243", "title": "Anton Roscher", "text": "Anton Roscher\n\nAnton Roscher (3. května 1877 Dolní Grunt u Varnsdorfu – 27. září 1946 Liberec) byl československý politik německé národnosti a meziválečný poslanec Národního shromáždění za Německou sociálně demokratickou stranu dělnickou v ČSR.\n\nByl synem tkalce. Vychodil národní školu v Rumburku a Varnsdorfu. Už od dětství musel pracovat. Byl textilním dělníkem, vyučil se též zedníkem. Od roku 1908 byl odborovým a stranickým funkcionářem rakouské sociální demokracie. Podle údajů k roku 1929 byl úředníkem v Liberci. Působil jako odborářský činovník a politik.\n\nV parlamentních volbách v roce 1920 získal za DSAP poslanecké křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929.\n\n"}
{"id": "735244", "url": "https://cs.wikipedia.org/wiki?curid=735244", "title": "Pozemní komunikace v Česku", "text": "Pozemní komunikace v Česku\n\nPozemní komunikace v České republice se podle Zákona o pozemních komunikacích (13/1997 Sb.) dělí na čtyři základní kategorie: dálnice, silnice, místní komunikace a účelové komunikace. Základ silniční sítě byl vybudován v letech 1740–1850. Snahy o výstavbu sítě dálnic sahají do 30. let 20. století, výstavba prvního dálničního úseku byla zahájena v květnu 1939 a dokončena v roce 1971 a od té doby je síť dálnic a rychlostních silnic postupně rozvíjena.\n\nMístní i dálkové cesty vznikaly přirozeně všude, kam pronikla civilizace. Stezky byly původně jen ušlapané nebo uježděné povozy, upravené pouze v nezbytných místech – odkopy na svazích, odstraněním překážek, popřípadě zpevněním močálovitých míst hatěmi nebo hrubě otesanými kmeny stromů. Vodní toky byly překonávány mělkými brody nebo přívozy. Ne vždy byly cesty pevně situovány; pokud byly v měkkém podloží vyjety příliš hluboké koleje, hledali vozkové často sjízdnější cestu okolním terénem. Zhruba v době zániku otrokářství a postupné kolonizace území koncem 12. století vzrůstal obchod a stezky se postupně živelně měnily v cesty, situování bylo stabilnější a mnohde byly zpevňovány pískem nebo oblázkovým štěrkem. Od 13. století se obchodní spoje přesměrovávaly k nově zakládaným městům a cesty začaly být systematicky budovány. Vrchnost byla oprávněna vybírat mýtné na údržbu, k níž pak bylï nuceni robotníci a byla prováděna většinou nedostatečně. Kupecké vozy se stávaly častou kořistí lapků. Z bezpečnostních důvodů měla vrchnost povinnost vysekávat lesy kolem cest na vzdálenost „co by dohodil kamenem obepjatým prsty“, ale i tuto povinnost zanedbávala. \n\nZa vlády Karla IV. došlo k podstatnému rozšíření sítě cest, cesty začaly být systematicky opravovány a na nebezpečných místech střeženy a loupežnictví bylo přísně trestáno. To usnadnilo příliv kupců a podnikatelů, zakládání nových měst a tržišť a rozvoj nových odvětví. Za první silnici (silnou cestu) na území Čech je považována cesta z Prahy do Vídně, vybudovaná za vlády Karla IV.\n\nV husitském období se stav cest zhoršil a obchod upadl. Ani v pohusitské době se o silnice nikdo příliš nestaral. V 1. polovině 17. století platilo nařízení, že tyto musí být po obou stranách vymýceny na dostřel pistole nebo na šířku, co by se volně obrátil vůz se šesti koňmi. \n\nO systematickém budování silnic v českých zemích lze hovořit od doby vlády Karla VI. Za Karla VI. vznikla také první silniční mapa. Roku 1725 byla zřízena separační komise pro řízení silničních prací, garantem výstavby a údržby silnic se stal stát. Roku 1726 byla vydána první technická norma řešící mimo jiné konstrukci vozovky. V roce 1736 byl vydán mýtný patent, který sjednotil systém vybírání mýt. Výnosy z mýt vybíraných vrchností a městy se odváděly do silničního fondu, do nějž byl odváděn též podíl z daní od kupců, mostné i finance z císařské pokladny. Díky tomuto fondu a robotní povinnosti poddaných při stavbě císařských silnic se stav silnic lepšil a silniční síť se rozšiřovala. Výstavbu silnic financoval stát za spoluúčasti vrchnosti příslušných panství. V této době také vznikly první předpisy upravující stavbu a údržbu silnic i jejich ochranu před poškozením a nadměrným opotřebením. Koncem vlády Karla VI. byla uzákoněna i povinnost vysazování a údržby silniční zeleně a povinnost zřizovat podél nových silnic na měkkých půdách úzké vedlejší silnice, kterých se užívalo za příznivého počasí. \n\nRoku 1727 schválil císař Karel VI. plán na výstavbu šesti hlavních silnic v Čechách, přesto se na stavu silnic do konce 18. století se na špatném stavu silnic v Čechách mnoho nezměnilo. \n\nKe konci vlády Karla VI. bylo v Rakousku vybudováno prvních deset kilometrů umělých cest, tzv. silnic francouzského typu, jimž jako vzor posloužily cesty ze starého Říma. Základním zpevňovacím elementem bylo štětové lože: do vyhloubené trasy byly vkládány do pyramidy otesané kameny a mezery mezi nimi byly vysypávány štětem a poté i pískem a nakonec byly tyto vrstvy důkladně zdusány. Zvláště měkké podloží bylo vyztuženo kamennými deskami a teprve na ně se ukládal štět. Říkalo se jim šoseované cesty. První taková silnice v českých zemích byla vybudována v trase Praha–Jihlava.\n\nV počátcích vlády Marie Terezie byla z důvodu válek výstavba silnic utlumena, byla zrušena robota a sníženo mýtné a další příspěvky do fondu, po válce pak byla výstavba silnic obnovena, ale na úkor údržby stávajících silnic, takže došlo k propouštění cestářů a silničních dozorců. Údržba silnic s poštovní přepravou byla předána poštmistrům, avšak toto řešení se neosvědčilo a bylo opět zrušeno. Tzv. Tereziánský patent, který vydala Marie Terezie 17. března 1778, byl prvním uceleným silničním zákonem v Rakousku a českých zemích. Přikládá velkou váhu údržbě silnic a silniční personál vybavuje velkou pravomocí k ochraně silnic. Z počátku platil patent jen na státních silnicích, ale postupně se přenesl i na zemské a okresní. O průtah obcemi a 190 m před a za obcí se staraly obce. Ustanovení se v pozměněné podobě dochovala až do dnešní doby. Za Josefa II. byla část státních silnic převedena do údržby panství a obcí a zbývající byly propachtovány. Toto opatření bylo po čase opět zrušeno, ale způsobilo na silnicích škody, protože údržba byla prováděna nekvalitně. Reformy Josefa II. v údržbě silnic jsou považovány za uspěchané, nekoncepční a v neprospěch stavu silniční sítě. Roku 1804 byla zavedena tzv. „dobrovolná konkurence“, kdy se na financování výstavby podílela z podstatné části ze ctižádosti místní vrchnost a ti nejlepší, například hrabě Valdštejn, byli císařem vyznamenáváni. Bezplatně na výstavbě pracovali robotníci. Obecně byl tento systém úspěšnější v Čechách než na Moravě. V některých případech byla dobrovolnost podpořena vojenskou asistencí. Dvorským dekretem z roku 1803 \nbyla normalizována šířka silnic. Císařským patentem z roku 1804 byla stanovena pravidla, jak budou ke stavbě silnic přispívat země, vrchnost a poddaní. Z téhož období pocházejí i ustanovení o silniční policii, silničním personálu, o právním vztahu k sousedním pozemkům a technických náležitostech stavby. \n\nPodle provozovatele byly silnice rozlišeny na erární (říšské, císařské), zemské, okresní, obecní a soukromé. Pro všechny typy byl předepsán podobný příčný profil, lišily se však jednotlivými parametry, pro obecní silnice byly pouze doporučené. Šířka koruny byla pro erární (říšské) silnice předepsaná na 9,48 m (z toho vozovka 6,32 metru a bankety po 1,58 metru), pro zemské silnice 6,50 metrů (vozovka 4,70 metru a bankety po 0,90 metru), pro okresní 6,00 metrů (vozovka 4,20 metru a bankety po 0,90 metru) a pro obecní 5,00 metrů (vozovka 3,50 metru a bankety po 0,75 metru). Okraje silniční koruny, tzv. bankety, se nazývaly též lavičky, krajnice či chodníky, zlidovělé označení pangejt postupně přešlo spíše na příkopy. Vypuklost silniční koruny byla předepsána 1:30 u erárních silnic a 1:20 u ostatních silnic. Vozovka byla tvořena na uválcované pláni vrstvou štětu (kameniny) s mezerami vysypanými drobným štěrkem, další vrstvu tvořil tvrdý štěrk a vrchní vrstva byla tvořena uválcovaným pískem. Počátkem 20. století se pro válcování státních silnic začaly používat parní válce. U erárních silnic byla předepsaná výška kameniny 55 cm a štěrku 20 cm, pro zemské silnice 35 a 15 cm, pro okresní silnice 25 a 10 cm a pro obecní silnice 20 a 10 cm. Šířka dna příkopů byla pro erární silnice 63 cm, pro zemské silnice 50 cm a pro okresní a obecní silnice 40 cm. Maximální stoupání erárních silnic bylo 4,70 %, zemských silnic 5,50 % a okresních silnic 6,25 %.\n\nVýstavba nejdůležitějších silnic byla provedena v období let 1740–1850, často přes odpor šlechty, která se bránila zabírání svých pozemků. Zemské cesty byly většinou jen vyježděné cesty různé šířky, někdy ohraničené hliněnými valy. Státní, tedy císařské silnice byly budovány podle francouzského vzoru od konce 40. let 18. století. Do konce 18. století bylo v Čechách vybudováno necelých 1 400 kilometrů silnic, na Moravě a ve Slezsku byla výstavba pomalejší. Na počátku 19. století rychlý růst objemu přepravy zboží přispěl k urychlení výstavby silnic v českých zemích. Kolem roku 1850 byla základní silniční síť v Čechách a na Moravě v zásadě dobudována; dosáhla délky přes 4 000 kilometrů.\n\nNástup a rozvoj železnice ve druhé polovině 19. století vedl k poklesu významu dálkových silnic a k většímu důrazu na dobudování sítě kvalitních místních, tzv. okresních silnic, zřizovaných a udržovaných tzv. okresní konkurencí, budovaných z daňových výnosů, většinou s příspěvkem zemí. Správa okresních silnic byla legislativně upravena v roce 1864 v Čechách, v roce 1877 na Moravě a v roce 1887 ve Slezsku. Moravský zákon č. 38 z roku 1877 dělil nestátní silnice na zemské, okresní I. a II. třídy a obecní. O stavbách a údržbě okresních silnic rozhodovaly silniční výbory v působnosti soudních okresů, silniční výbory byly řízeny zemskými výbory, a to buď přímo, anebo prostřednictvím tzv. dozorčích okresů. V roce 1928 byla činnost silničních výborů převedena na tzv. okresní výbory. Na základě tzv. inkameračního programu bylo mnoho okresních silnic převedeno do sítě státních silnic, čímž byla vyrovnána hustota státních silnic v jednotlivých regionech.\n\nRoku 1927 byl v Československu zřízen při ministerstvu veřejných prací státní silniční fond, který sloužil k získání a rozdělování finančních prostředků pro zlepšování silniční sítě, přičemž tento zákon umožňoval vyvlastnění pozemku pro výstavbu silnice, a to výlučně k účelům obrany státu a vždy za náhradu za cenu obecnou. Prováděcí vyhláška důvody vyvlastnění rozšířila. \n\nPodle zákona 147/1949 Sb. přešlo vlastnictví dosavadních zemských, okresních, vicinálních a veřejných cest na stát, vyvlastnění bez náhrady. Zároveň se zařízení a příslušenství silnic stalo jejich součástí. § 3 zákona č. 135/1961 Sb. Národního shromáždění, o pozemních komunikacích, oddělil státní správu pozemních komunikací, která zůstala národním výborům či ministerstvu dopravy (silničními správními orgány), od jejich majetkové správy, kterou byly pověřeny státní rozpočtové organizace (správci komunikací). Dozor nad provozem, vydávání řidičských oprávnění, přestupkovou agendu a evidenci řidičů i vozidel měly v působnosti dopravní inspektoráty Veřejné bezpečnosti.\n\nNa základě zákona č. 565/1990 Sb., o místních poplatcích, mohou obce zpoplatnit vjezd s motorovým vozidlem do vybraných míst a částí měst a vyhrazení trvalého parkovacího místa. Novelizační zákon 213/1993 Sb. připustil provozování některých úseků dálnic na základě koncese. Zákonem č. 134/1994 Sb. umožnil zpoplatnění provozu na dálnicích a rychlostních silnicích. Na základě zákona č. 172/1991 Sb. byla část státního majetku, například místní komunikace, převedena na obce, které znovu získaly právní subjektivitu. Nový zákon o pozemních komunikacích č. 13/1997 Sb. pak téma pozemních komunikací zásadněji rekodifikoval. Novelizačním zákonem č. 132/2000 Sb. v souvislosti se zřízením samosprávných krajů přešly silnice II. a III. třídy ke dni 1. 10. 2001 z vlastnictví státu do vlastnictví krajů. Na základě smluv mezi krajským správcem silnic a ministerstvem dopravy spravují kraje i mnoho úseků silnic I. třídy, vlastněných nadále státem. Působnost silničních správních orgánů se částečně podobá vlastnickému rozdělení veřejných komunikací, avšak není zcela shodné: silničním správním orgánem pro nerychlostní silnice I. třídy je kraj, nikoliv ministerstvo dopravy, a působnost ve vztahu k místním komunikacím (i veřejně přístupným účelovým komunikacícm) mají pouze obecní úřady obcí s rozšířenou působností, nikoliv všechny obecní úřady. Podobně je rozdělena i působnost speciálních stavebních úřadů pro pozemní komunikace.\n\nNěkdy v době těsně po rozpadu Rakousko-Uherska vyšla silniční mapa Čech, která označovala „říšské silnice“ barevně podle směru (modrá od jihu k severu, červená od západu k východu, zelená a fialová od jihovýchodu k severozápadu, žlutá a hnědá od jihozápadu k severovýchodu), přičemž podle legendy „barevné značení provedeno jest v přírodě na cestních sloupech, milnících (kilometrových kamenech), v hustě zastavených obcích pak na nárožích domů a t. p.“ Označení říšských silnic (není zřejmé, zda pouze v mapě anebo i v terénu) podle mapové legendy provedl stavební rada Bradaczok v Praze. Silnice v této mapě nejsou nijak číslované. Typem čáry jsou kromě říšských silnic rozlišeny ještě „hlavní silnice“ a „okresní silnice“.\n\nPozemní komunikace v České republice se dnes podle Zákona o pozemních komunikacích (13/1997 Sb.) dělí na čtyři základní kategorie: dálnice, silnice, místní komunikace a účelové komunikace.\n\nNázev „silnice“ jako vžité označení používá již Tereziánský patent z roku 1778. Termín dálnice se poprvé objevil ve vládním nařízení č. 372/1938 o stavbě dálnic a silnic. Termínem místní komunikace byl nahrazen dřívější pojem obecní cesta. Na síť místních komunikací původně navazovala veřejně přístupná prostranství, cesty a ulice, které dnes jsou považovány vesměs rovněž za místní komunikace. Pojem účelová komunikace byl zaveden silničním zákonem z roku 1961. Silniční zákon č. 135/1961 Sb. poprvé shrnul právní úpravu všech typů pozemních komunikací do jediného zákona, do té doby místní komunikace žádné regulaci nepodléhaly.\n\nK označení silnic se do roku 1946 používalo především názvů, ale ty nebyly zcela stabilizované. Číslování zpočátku nebylo stabilizované, ale v každém vydání úřední mapy státních silnic či úředních výnosů bylo jiné, v některých mapách se objevovalo i barevné značení. Kupříkladu do roku 1934 měla hlavní státní silnice z Prahy na Kolín číslo 4, z Prahy na Benešov číslo 6, z Prahy na Strakonice číslo 8, z Prahy na Plzeň číslo 2, z Prahy na Slaný a Karlovy Vary číslo 14, z Prahy na Velvary a Teplice číslo 44, z Prahy na Mělník číslo 37, z Prahy na Mladou Boleslav číslo 33 a z Prahy na Poděbrady a Hradec Králové číslo 29. Od roku 1934 měla hlavní státní silnice z Prahy na Kolín číslo 16, z Prahy na Benešov číslo 48, z Prahy na Strakonice číslo 45, z Prahy na Plzeň číslo 39, z Prahy na Slaný a Chomutov číslo 12, z Prahy na Velvary číslo 45, z Prahy na Mělník číslo 43, z Prahy na Mladou Boleslav číslo 24 a z Prahy na Poděbrady a Hradec Králové číslo 30. Číslování z října 1937 vycházelo z abecedního řazení silnic podle názvů, takže nejnižší číslo (1) měla silnice Benešov–Jihlava a nejvyšší číslo (62) silnice Železná Ruda–Teplice. Za protektorátu byly silnice očíslovány podle německého systému. \n\nDnešní systém číslování silnic má základ v roce 1946, kdy bylo očíslováno 60 státních silnic I. třídy v Čechách a na Moravě. Zbylé státní silnice byly zařazeny do II. třídy, ostatní zůstaly jako okresní, na Slovensku a Podkarpatské Rusi vicinální. Někdy v té době byly také očíslovány silnice I. třídy na Slovensku čísly 61–68 a silnice II. třídy na Slovensku od čísla 500 výše. Na základě zákona č. 147/1949 Sb. převzal silnice stát, o čemž se v Československu uvažovalo už od 30. let. V roce 1950 byla vydána vyhláška, která silnice roztřídila do tří tříd a očíslovala, přičemž za základ vzala číslování silnic I. třídy z roku 1946. První úseky dnešní dálnice D1 byly zpočátku značeny jako silnice I/3 (Praha – Mirošovice) a I/2 (od Brna a Bratislavy). Původní číslování silnic I. třídy začínalo pražskými výpadovkami ve směru hodinových ručiček, následovalo 11 silnic ve směru západ–východ číslovaných od severu k jihu (13–23), příčné silnice číslované postupně od západu na východ (24–34), skupina silnic č. 35–41, číslovaná postupně od severovýchodu k jihozápadu, silnice v okolí Brna (okruh č. 42, radiály 43–52) a pak doplňkové moravské skupiny 53–55 a 56–60.\n\nSilnice jsou očíslovány v rámci jednotného celostátního systému a rozděleny podle dopravního významu a stavebně-technického vybavení do tří tříd (I., II. a III.). Čísla silnic I. třídy (jednociferná a dvouciferná) a II. třídy (trojciferná) jsou vyznačena u silnic i v běžných mapách, čísla silnic III. třídy (čtyřciferná a pěticiferná) jsou uvedena jen v některých speciálních mapách, ale v terénu se zpravidla samostatně neznačí. Rychlostní komunikace jsou z hlediska evidence značeny jako silnice I. třídy (či místní komunikace I. třídy) či jejich úseky, v některých informačních materiálech se neoficiálně odlišují písmenem R přidaným před číslo silnice (na Slovensku již bylo toto odlišení oficializováno). Před číslo silnice se často přidává označení její třídy oddělené lomítkem. Číslo silnice většinou neoznačuje silnici jako stavební celek, ale jako trasu, které může vést po různých silnicích různého stáří, původu a technického provedení. Většinou patří k silnici i její průtah zastavěnými částmi měst a vesnic, pouze v Praze byly původní úseky silnic na území města překategorizovány na místní komunikace. Kilometrovníky se umisťují jen na dálnice a komunikace I. třídy.\n\nDálnice se označují písmenem D, za nímž následuje číslo dálnice (D1, D2, D3, D5, D8, D11). Čísla dálnic jsou vesměs odvozena z čísel silnic I. třídy, které jimi byly nahrazeny, ačkoliv formálně tvoří čísla dálnic samostatnou číselnou řadu.\n\nMístní komunikace se rozdělují do čtyř tříd (I., II., III., IV.), přičemž první tři třídy jsou obdobné třídám silnic, do IV. třídy patří nemotoristické komunikace (pěší, cyklistické) a komunikace se smíšeným provozem (obytné zóny apod.). Pro evidenční účely mají být očíslovány v rámci obce, přičemž pro každou třídu komunikací se používá samostatná číselná řada a třída se rozlišuje písmenem a, b, c nebo d připojeným za číslem komunikace – číslování místních komunikací se však obvykle nepoužívá pro orientaci v obci, v běžných mapách či plánech ani v úředních rozhodnutích a nebývá obecně známé.\n\nÚčelové komunikace nepodléhají systematické zákonné kategorizaci, číslování ani evidenci, technické normy však rozlišují 1. až 4. třídu lesních cest a polní cesty (základní rozlišení je na hlavní, vedlejší a doplňkové).\n\nTechnické normy používají kategorizaci, která je se zákonnou kategorizací do jisté míry analogická. Písmenem se rozlišují základní návrhové kategorie: D – dálnice, R – rychlostní komunikace, S – silnice, M – místní komunikace (MR rychlostní, MS sběrná, MO obslužná, MST nebo MOT s provozem tramvají), P – polní cesta), za nímž se uvádí kategorijní šířka v metrech a za lomítkem návrhová rychlost komunikace.\n\nFunkční třída komunikace se označuje písmeny A–D (A je nejvyšší třída) ve spojení s číslicí (např. B2, D3 atd.).\n\nVýstavbu, správu, údržbu, základní právní vztahy, zvláštní užívání komunikací sankce za poškození či znečištění komunikace atd. upravuje Zákon o pozemních komunikacích (Silniční zákon, 13/1997 Sb.), podmínky a pravidla provozu, dopravního značení a řidičských oprávnění a sankce za přestupky v provozu stanoví Zákon o provozu na pozemních komunikacích (361/2000 Sb.) a jeho prováděcí vyhlášky, technické požadavky na vozidla stanoví Zákon o podmínkách provozu vozidel na pozemních komunikacích (56/2001 Sb.) a jeho prováděcí vyhlášky, podnikání v oboru přepravních služeb v osobní a nákladní dopravě upravuje Zákon o silniční dopravě (111/1994 Sb.). Trolejbusové a tramvajové dráhy a jejich provoz upravuje též Zákon o dráhách.\n\nDálnice, silnice a místní komunikace spadají vždy do režimu obecného užívání pozemních komunikací kýmkoliv obvyklým způsobem a k obvyklému účelu a ze zákona je musí vlastnit veřejnoprávní subjekt: dálnice a silnice I. třídy stát, silnice II. a III. třídy kraj, místní komunikace obec, na jejímž území leží. Podléhají také povinné evidenci. Jízda po dálnicích a rychlostních komunikacích a parkování v některých obcích je zpoplatněno, jinak je obecné užívání ze zákona bezplatné.\n\nÚčelová komunikace může mít i soukromého vlastníka, její definice není ostrá a vyvolává výkladové spory; účelové komunikace nepodléhají povinné evidenci a tuto funkci může plnit i pozemek, jehož primární účel je jiný. Zákon o pozemních komunikacích rozlišuje veřejně přístupné účelové komunikace (ty podléhají rovně obecnému užívání) a uzavřené účelové komunikace (na nichž je veřejný provoz vyloučen) a určuje, který úřad je oprávněn rozhodovat o jejich veřejné přístupnosti, avšak správně-soudní a ústavně-právní judikatura poskytuje rozdílné pohledy na to, zda základním stavem je veřejná přístupnost (kterou lze omezit pouze ze zvláštních důvodů – je sporné, jak vykládat „nezbytnost k ochraně zájmů vlastníka“, uvedenou v zákoně) nebo naopak zájem vlastníka pozemku (jehož práva lze zatížit břemenem veřejného provozu pouze se souhlasem vlastníka nebo za náhradu) a zákon nevyjmenovává dostatečně explicitně důvody, kterými lze taková rozhodnutí odůvodnit. Zatímco Nejvyšší soud ČR v jednom judikátu konstatoval, že pokud vlastník pozemku zřídí účelovou komunikaci, vztahuje se na ni obecné užívání pozemní komunikace a vlastník pak nemůže jednostranným vyhlášením zamezit jejímu obecnému užívání bez povolení příslušného správního úřadu, Ústavní soud ČR v jiném sporu naopak zdůraznil, že jediný ústavně konformní výklad je, že s omezením vlastnického práva veřejným přístupem musí vlastník příslušného pozemku souhlasit. Je-li veřejný přístup v souladu se zákonem omezen, může vlastník například zpoplatnit vjezd (obvyklé na autobusových nádražích, placených parkovištích atd.).\n\nDopravní značení je ze zákona součástí pozemní komunikace, v praxi však zejména některé informativní dopravní značky umisťují mnohdy i jiné subjekty. V počátcích motorismu zřizovaly směrové a výstražné značky zájmové motoristické kluby, ve 30. letech 20. století byl charakter dopravního značení změněn na veřejnoprávní.\n\nObecně má vlastník komunikace povinnost o ni pečovat a zajišťovat její schůdnost či sjízdnost, byť ne všechny povinnosti stanoví zákon explicitně. Povinnost vlastníka komunikace pečovat o komunikaci je odvozována pouze nepřímo ze zákonného zmocnění ministerstva vymezit podrobnosti k péči vlastníka o komunikaci a z podmíněnosti odpovědnosti za škodu. Anomálií byla do 15. dubna 2009 povinnost zajistit schůdnost chodníku (míněno zejména ošetření vlivů sněhu a ledu), která byla dříve přímo a od roku 1997 nepřímo přenášena na majitele přilehlé nemovitosti. Podíl vlastníka komunikace, účastníka provozu a případně též původce závad na odpovědnosti za škodu způsobenou například výtluky, náledím či jinými závadami je tradičním tématem výkladových a soudních sporů.\n\nPro správu a údržbu pozemních komunikací ve svém vlastnictví si stát a kraje zřizují speciální organizace. Dálnice a státní silnice (silnice I. třídy) spravuje Ředitelství silnic a dálnic ČR, příspěvková organizace ministerstva dopravy. V krajích jsou zřízeny tyto správní organizace: \n\nMěsta a jiné větší obce většinou spravují své místní komunikace prostřednictvím příspěvkové organizace nebo podniku technických služeb, které často zajišťují též například odpadové hospodářství, péči o veřejnou zeleň, veřejná prostranství a veřejné osvětlení, správu hřbitovů, v některých městech i veřejnou dopravu a podobně. Menší obce častěji spravují své komunikace samy a údržbu provádějí buď vlastními pracovníky, nebo prostřednictvím dodavatelů.\n\nPůvodně si kupci zajišťovali dopravu vlastními prostředky. Později vznikla specializovaná formanská profese. Formani zajišťovali pravidelnou dopravu zboží i osob po dálkových trasách, po nástupu železnice se pak orientovali více na lokální povoznictví. Na kratší vzdálenosti fungoval leckde za úplatu i pěší donos v nůši. K síti silnic patřila i síť zájezdních hostinců, obvykle i s kovářským a kolářským servisem.\n\nFormální pravidla silničního provozu se objevila až s nástupem strojního pohonu: roku 1875 byla vydána vyhláška o jízdě silničními parostroji, poté zákon č. 47/1866 čes. z. z., jímž se vydává řád policie silniční pro českou zemi, zákon č. 5/1875 mor. z. z., kterým se vydává řád policie silniční pro veřejné (neerární) silnice na Moravě, zákon č. 5/1878 slez. z. z., jímž se vydává řád policie silniční pro veřejné silnice neerární ve Slezsku, vyhláška č. 54/1886 čes. z. z., kterou se prohlašuje prozatímní řád silniční policie pro říšské silnice v Čechách, vyhláška č. 29/1892 mor. z. z., kterou se prohlašuje řád policie silniční, platný pro říšské silnice na Moravě, nařízení č. 169/1890 ř. z., jak se má chovat obecenstvo u přehrad železničních zvonítkem opatřených, pak u přechodů místních drah, opatřených výstražnou tabulkou „Pozor na vlak“, roku 1900 místodržitelské nařízení se základními požadavky na vozidla a jejich označení a první jednoduchá pravidla bezpečného řízení a jízdy a řada dalších předpisů, zpravidla zemských, upravujících například jízdu těžkých vozidel přes mosty a jiné speciální případy. Hlavní města (Praha, Brno, Olomouc) měla vlastní pravidla provozu a obecné zemské předpisy se na ně nevztahovaly. V první polovině 20. století vznikaly mezinárodní smlouvy ke sjednocení pravidel (1909 Pařížská konvence, revidovaná 1926, 1928 a 1939 pokusy Ligy Spojených národů o sjednocení dopravního značení). Pod vlivem těchto snah československé vládní nařízení č. 203/1935 Sb. zavedlo prvních pět výstražných dopravních značek a zákon č. 82/1938 Sb. s vládním nařízením č. 100/1938 Sb. položily základ systému dopravního značení. Opatření stálého výboru č. 275/1938 Sb. implementovalo do českého právního řádu mezinárodní smlouvu, v níž se Československo zavázalo k zavedení pravostranného provozu.\n\n\n"}
{"id": "735245", "url": "https://cs.wikipedia.org/wiki?curid=735245", "title": "Alois Roudnický", "text": "Alois Roudnický\n\nAlois Roudnický (20. ledna 1877 Jestřabí Lhota – 17. září 1939 Praha) byl český římskokatolický kněz a politik, meziválečný poslanec a senátor Národního shromáždění ČSR za Československou stranu lidovou.\n\nNa kněze byl vysvěcen v roce 1900 a krátce působil jako kaplan v Jáchymově. V roce 1903 se stal katechetou na Žižkově, jímž zůstal prakticky po celý život. První světové války se zúčastnil jako polní kurát, po vzniku Československa se podílel na znovuvybudování Orla. Řadu let vedl lidovce na Žižkově, které od roku 1919 zastupoval v obecní radě a v okresní správní komisi.)\n\nV parlamentních volbách v roce 1920 byl zvolen poslancem Národního shromáždění za Českobudějovický kraj a svůj mandát obhájil i ve volbách v roce 1925 a 1929. Od 12. prosince 1929 byl také místopředsedou sněmovny.\n\nPři jím řízené schůzi sněmovny 29. prosince 1929 pronesl Klement Gottwald svůj první poslanecký projev, v němž mimo jiné uvedl, že se „\"od ruských bolševiků do Moskvy chodíme učit, jak vám zakroutiti krk\".“ Později přešel do horní parlamentní komory. V parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty. Zemřel v roce 1939 a byl pohřben na Olšanských hřbitovech.\n\n"}
{"id": "735246", "url": "https://cs.wikipedia.org/wiki?curid=735246", "title": "Turecká líska na Petříně", "text": "Turecká líska na Petříně\n\nTurecká líska na Petříně byl chráněný památný strom, který rostl v Praze v Petřínských sadech. V roce 2003 dosáhlo prosychání koruny 75 %, roku 2004 již byla líska bez života (zdravotní stav 5).\nStrom rostl v horní partii Petřínských sadů u Štefanikovy hvězdárny.\n\nLíska pochází z doby založení parku, tedy ze 20. let 20. století. V letech po r. 2000 byl pozorován opad listů doprovázený obvodových prosycháním, nepomohlo ani opakované ošetření fungicidy. Nakonec se líska dočkala stejného osudu, jako turecké lísky u Strahovského kláštera a u Trojského zámku, které podlehly neznámé chorobě a uschly. Roku 2007 musela být z důvodu ohrožení bezpečnosti (opad suchých větví) ukončena ochrana a větve ořezány.\n\n\n"}
{"id": "735247", "url": "https://cs.wikipedia.org/wiki?curid=735247", "title": "Klášter Grünhain", "text": "Klášter Grünhain\n\nKlášter Grünhain býval cisterciácký klášter morimondské filiační řady v saském městě Grünhain v tzv. Pliseňsku, kudy ve středověku procházela důležitá obchodní stezka. Zdejší cisterciáci se věnovali těžbě hnědého uhlí a zpracování kovů.\n\nKlášter byl založen kolem roku 1233 míšeňským purkrabím Meinherem z Werben či pány z Meineweh, kteří povolali jako prvotní konvent cisterciácké mnichy z kláštera Buch a ten byl později pro svůj nedostatečný počet doplněn mnichy z kláštera Sittichenbach. Dle tradice cisterciáci přišli na místo v září 1235 a již na jaře 1236 byl za hojné účasti světských i duchovních pánů vysvěcen konventní kostel zasvěcený Panně Marii a sv. Mikuláši.\n\nKlášter se v následujících letech díky svým četným svatým ostatkům stal cílem každoročních náboženských poutí, které plnily klášterní pokladnici. V druhé polovině 13. století se cisterciákům podařilo získat statky na území Českého království v oblasti Kadaňska a Žatecka. Roku 1296 se klášter stal místem setkání českého panovníka Václava II. a římského krále Adolfa Nasavského, kteří v jeho zdech domluvili sňatek svých dětí a Adolf znovu přislíbil přezkoumání Václavových nároků na Míšeňsko.\n\nRoku 1429 klášter vyplenili a zapálili husité, konvent se včas spasil útěkem do Zwickau a po svém návratu klášter obnovil. Roku 1533 zde došlo k zákazu katolické mše a mniši byli donuceni přijímat pod obojí. Roku 1536 klášter v souvislosti s rezignací posledního opata a předání kláštera saskému vévodovi zanikl. Opat se vrátil ke světskému životu a oženil se svou kuchařkou a zbylí řádoví bratři odešli i s klášterním archivem a cennostmi údajně do českého Oseckého kláštera.\n\n"}
{"id": "735249", "url": "https://cs.wikipedia.org/wiki?curid=735249", "title": "Mezinárodní cyklistická unie", "text": "Mezinárodní cyklistická unie\n\nMezinárodní cyklistická unie (UCI, francouzsky \"Union Cycliste Internationale\") je sportovní federace, která pořádá mistrovství světa v silniční i dráhové cyklistice, cyklokrosu, horských kolech, krasojízdě a kolové. Vítěz těchto soutěží smí celý rok jezdit v duhovém trikotu, který je symbolem UCI. Organizace také uděluje závodnické licence, vede žebříček jezdců a zemí podle důležitosti závodů a rozhoduje o trestech za doping.\n\nByla založena v roce 1900 cyklistickými svazy Francie, Belgie, Švýcarska, Itálie a USA. Nahradila Mezinárodní cyklistickou asociaci (ICA), založenou roku 1892, kde se členské země rozhádaly kvůli kontroverzním výrokům rozhodčích na mistrovství světa. V roce 1965 se rozdělila na amatérskou FIAC (jejíž členové směli startovat na olympiádě) a profesionální FICP. Obě organizace pořádaly mistrovství světa ve stejné době na stejném místě, ale s oddělenými kategoriemi. Také většina etapových závodů se jezdila zvlášť, jednou z mála výjimek byla Tour de l'Avenir. V roce 1994 se obě organizace znovu spojily; sídlem UCI je švýcarské město Aigle, unie má 172 členských zemí. Předsedou je od roku 2017 Francouz David Lappartient.\n\n\n"}
{"id": "735250", "url": "https://cs.wikipedia.org/wiki?curid=735250", "title": "Erste Bank Open 2011", "text": "Erste Bank Open 2011\n\nTenisový turnaj ATP Erste Bank Open 2011 se konal ve dnech 25.–30. října ve Vídni, hlavním městě Rakouska v hale na kurtech s tvrdým povrchem jako součást kategorie ATP World Tour 250. Odměny činily 575 250 EUR.\n\n\nHráči, kteří obdrželi divokou kartu:\n\nHráči, kteří do hlavní soutěže postoupili z kvalifikace:\n\n\n"}
{"id": "735251", "url": "https://cs.wikipedia.org/wiki?curid=735251", "title": "Emil Russ", "text": "Emil Russ\n\nEmil Russ (24. listopadu 1887 Aš – ???) byl československý politik německé národnosti a meziválečný poslanec Národního shromáždění za Komunistickou stranu Československa.\n\nPodle údajů k roku 1932 byl profesí textilním dělníkem v Aši. Působil jako krajský funkcionář KSČ. Byl členem místní školní rady v Aši.\n\nPo parlamentních volbách v roce 1929 získal za Komunistickou stranu Československa poslanecké křeslo v Národním shromáždění. Mandát ale nabyl až dodatečně roku 1932 poté, co pozbyl mandát rozhodnutím volebního soudu poslanec Karl Haiblick, místo kterého měl do poslaneckého křesla nastoupit Karel Kuplernt, který ale na mandát rezignoval.\n\n"}
{"id": "735252", "url": "https://cs.wikipedia.org/wiki?curid=735252", "title": "Seznam zahraničních hokejistů v české hokejové extralize 2011/2012", "text": "Seznam zahraničních hokejistů v české hokejové extralize 2011/2012\n\nToto se seznam zahraničních hokejistů v české hokejové extralize 2011/2012 seřazený dle klubů.\n"}
{"id": "735253", "url": "https://cs.wikipedia.org/wiki?curid=735253", "title": "Seznam osobností vyznamenaných 28. října 2011", "text": "Seznam osobností vyznamenaných 28. října 2011\n\nSeznam osobností, které prezident České republiky Václav Klaus vyznamenal státními vyznamenáními dne 28. října 2011.\n\n\nVšechna vyznamenání byla udělena za vynikající zásluhy o rozvoj demokracie, humanity a lidská práva:\n\n\n\n\n"}
{"id": "735254", "url": "https://cs.wikipedia.org/wiki?curid=735254", "title": "Jan Rýpar", "text": "Jan Rýpar\n\nJan Rýpar (14. června 1882 Velká u Hranic – 11. června 1938 Praha) byl československý politik a meziválečný poslanec a senátor Národního shromáždění za Československou stranu lidovou.\n\nPůsobil jako veřejný aktivista v Slezsku a na severní Moravě. Vystudoval gymnázium ve Valašském Meziříčí a pak teologickou fakultu v Olomouci a filozofickou fakultu Karlovy university v Praze. Působil jako katecheta na soukromých školách provozovaných Ústřední maticí školskou v Opavě a jako profesor na reálném gymnáziu v Orlové a Moravské Ostravě. Angažoval se v katolické tělovýchově (spolek Orel). V Opavě vydával list \"Naše Slezsko\" a \"Katolické noviny\". Agitoval i mezi českojazyčnými obyvateli Hlučínska.\n\nOd mládí pracoval v Opavě v Šrámkově Moravsko-slezské křesťansko-sociální straně a pak v Československé straně lidové. Zastával funkci člena krajské lidové rady v Moravské Ostravě, zemského výkonného výboru v Brně a byl starostou orelské župy Pavla Křížkovského v Opavě.\n\nV letech 1918-1920 zasedal za Československou stranu lidovou v Revolučním národním shromáždění. V parlamentních volbách v roce 1920 se stal poslancem Národního shromáždění a mandát obhájil v následujících volbách, tedy v parlamentních volbách v roce 1925 i parlamentních volbách v roce 1929. Později přešel do horní komory parlamentu. V parlamentních volbách v roce 1935 získal senátorské křeslo v Národním shromáždění. V senátu setrval do své smrti roku 1938. Pak ho v parlamentu nahradil Bedřich Brož.\n\nPodle údajů k roku 1929 byl povoláním profesorem v Opavě. Zasloužil se o výstavbu kostela v obci Vřesina. Pro svůj zájem o podporu budování nových sakrálních staveb býval nazýván stavitelem chrámů.\n\nJeho politické vystupování bylo velmi bojovné, často se střetával se svými odpůrci i fyzicky (byl mohutné postavy), protivníci ho nazývali „bojovým klerikálním kohoutem“. Rád cestoval, osobním automobilem projel Francii, Anglii, Itálii, Německo a mnoho dalších evropských zemí. Jeho pracovní aktivita se mu stala osudnou, když zemřel na srdeční infarkt ve vlaku cestou do Prahy na jednání Senátu.\n\n"}
{"id": "735261", "url": "https://cs.wikipedia.org/wiki?curid=735261", "title": "Nikolaj Sedorjak", "text": "Nikolaj Sedorjak\n\nNikolaj Sedorjak, též \"Nykolaj Sedorjak\" (2. nebo 3. října 1891 Velykyj Byčkiv – 18. září 1934 Moskva), byl československý politik a meziválečný poslanec Národního shromáždění za Komunistickou stranu Československa na Podkarpatské Rusi.\n\nOd mládí pracoval v chemické továrně. Podle údajů k roku 1929 byl profesí zemědělcem ve Velkém Bočkově.\n\nPo doplňovacích parlamentních volbách na Podkarpatské Rusi v roce 1924 se stal poslancem Národního shromáždění. Mandát obhájil v parlamentních volbách v roce 1925 i parlamentních volbách v roce 1929.\n\nNa mandát rezignoval roku 1931. V poslaneckém křesle ho vystřídal Pál Török.\n\nÚčastnil se roku 1918 vzpoury v boce Kotorské. Roku 1919 se podílel na Maďarské republice rad. Po rezignaci na poslanecký mandát odcestoval do Sovětského svazu, kde zemřel.\n\n"}
{"id": "735264", "url": "https://cs.wikipedia.org/wiki?curid=735264", "title": "Roman Janál", "text": "Roman Janál\n\nRoman Janál (* 14. července 1964 Trenčín) je český barytonista. Pravidelně vystupuje v Národním divadle v Praze, Brně i Ostravě. Vystupuje na domácích i zahraničních hudebních festivalech (Pražský podzim, Smetanova Litomyšl, Festival Pontes, Dny B. Martinů v Londýně, Festival B. Martinů v Amsterdamu, Česko-saský hudební festival, Europalie v Amsterdamu a Bruselu).\n\n\n\n"}
{"id": "735265", "url": "https://cs.wikipedia.org/wiki?curid=735265", "title": "František Seidl", "text": "František Seidl\n\nFrantišek Seidl (14. září 1875 – ???) byl československý politik a meziválečný poslanec Národního shromáždění za Československou sociálně demokratickou stranu dělnickou.\n\nPodle údajů k roku 1930 byl profesí úředníkem Svazu státních zaměstnanců v Praze-Bubenči.\n\nV parlamentních volbách v roce 1929 získal za Československou sociálně demokratickou stranu dělnickou poslanecké křeslo v Národním shromáždění.\n\n"}
{"id": "735270", "url": "https://cs.wikipedia.org/wiki?curid=735270", "title": "Sarabande", "text": "Sarabande\n\nSarabande je studiové album Jona Lorda. Album je považováno za nejlepší sólové album Jona Lorda. Mezi hudebníky, kteří na tomto albu hráli, patří Mark Nauseef z Thin Lizzy nebo Andy Summers, pozdější člen The Police.\n\n"}
{"id": "735277", "url": "https://cs.wikipedia.org/wiki?curid=735277", "title": "L. A. M. F.", "text": "L. A. M. F.\n\nL. A. M. F. je jediné studiové album americké rockové skupiny The Heartbreakers. Vydáno bylo 3. října roku 1977 společností Track Records. \"L. A. M. F.\" je akronymem pro \"\". Frontman skupiny Johnny Thunders původ názvu vysvětlil tak, že šlo o nápis, které používal newyorský gang ve svých graffiti výtvorech.\n\n"}
{"id": "735279", "url": "https://cs.wikipedia.org/wiki?curid=735279", "title": "Osamu Okamura", "text": "Osamu Okamura\n\nOsamu Okamura (* 22. srpna 1973 Tokio, Japonsko) je česko-japonský architekt, bývalý šéfredaktor architektonického časopisu \"ERA 21\", mladší bratr politika Tomia Okamury a tlumočníka Hayato Okamury. V současné době působí jako programový ředitel mezinárodního festivalu a konference pro obyvatelnější města reSITE. Je svobodný.\n\nOd února 2019 působí jako děkan Fakulty umění a architektury Technické univerzity v Liberci.\n\nVystudoval Fakultu architektury ČVUT v Praze a konceptuální tvorbu na AVU. Za návrh vinotéky v Dobřichovicích získal v roce 1999 společně s Danielem Zissem cenu v soutěži Interiér roku.\n\nV dokumentárním filmu \"Český žurnál: Bratři Okamurovi\" se veřejně přihlásil k tomu, že je gay.\n\n\n"}
{"id": "735284", "url": "https://cs.wikipedia.org/wiki?curid=735284", "title": "Red Velvet Car", "text": "Red Velvet Car\n\nRed Velvet Car je třinácté studiové album skupiny Heart, které vyšlo 31. srpna 2010. Album se umístilo na desáté pozici v americkém žebříčku Billboard 200.\n\n"}
{"id": "735289", "url": "https://cs.wikipedia.org/wiki?curid=735289", "title": "Šimečka", "text": "Šimečka\n\nPříjmení Šimečka a Šimečková má více nositelů:\n\n"}
{"id": "735291", "url": "https://cs.wikipedia.org/wiki?curid=735291", "title": "Jan Černý (chirurg)", "text": "Jan Černý (chirurg)\n\nJan Černý (* 16. února 1941, Brno, Morava) je český lékař, kardiochirurg a transplantolog, vysokoškolský pedagog a v letech 1990–2005 ředitel nezávislého Centra kardiovaskulární a transplantační chirurgie v areálu Fakultní nemocnice u sv. Anny v Brně. Je také emeritním předsedou České společnosti kardiovaskulární chirurgie České lékařské společnosti Jana Evangelisty Purkyně.\n\n28. října 2011 jej prezident republiky Václav Klaus vyznamenal Medailí Za zásluhy o stát v oblasti vědy.\n\nGymnázium ukončil již ve věku šestnácti let. Po odmaturování pokračoval na Lékařské fakultě Masarykovy univerzity, kde promoval ve dvaceti dvou letech, roku 1963. Od třetího roku vysokoškolského studia stážoval na brněnské I. chirurgické klinice profesora Podlahy, kde do ukončení studia uskutečnil 54 operací a začal se také věnovat experimentální cévní chirurgii.\n\nPo absolutoriu nastoupil na chirurgickou praxi v rumburské nemocnici. Atestaci I. stupně vykonal v roce 1967 a atestaci II. stupně z chirurgie o čtyři roky později. Od roku 1968 působil na všeobecné chirurgii II. chirurgické kliniky Fakultní nemocnice u svaté Anny. V roce 1971 poprvé odoperoval srdce. O třináct let později se stal přednostou Oddělení kardiochirurgie tamní nemocnice, které se stalo předchůdcem Centra kardiovaskulární a transplantační chirurgie založeného v roce 1990. Jan Černý byl jmenován jeho ředitelem. Od roku 1991 působí centrum jako samostatný nezávislý subjekt na nemocnici.\n\nPrvní brněnskou transplantaci srdce provedl v roce 1992. O tři roky později získal primát v rámci České republiky, když jako první transplantoval srdce u dítěte a za další tři roky pak realizoval první českou kombinovanou transplantaci srdce a ledviny. Roku 2005, kdy jeho tým uskutečnil první kombinovanou transplantaci srdce, jater a ledviny v celé Evropě, jej ministr zdravotnictví David Rath odvolal z funkce v souvislosti s Černého kritickým postojem k projektu ICRC. Nástupcem byl jmenován doktor Roman Kraus. Černý se do ředitelského postu vrátil na období 2006–2007.\n\nRoku 1980 získal vědecký titul kandidát věd (CSc.). V roce 1984 se habilitoval pro obor chirurgie (docent) a roku 1991 úspěšně podstoupil jmenovací řízení ve stejném oboru (profesor).\n\nJe ženatý, má dvě dcery.\n\n\"Přehled je neúplný.\"\n\n"}
{"id": "735292", "url": "https://cs.wikipedia.org/wiki?curid=735292", "title": "Deutsch Reichenau", "text": "Deutsch Reichenau\n\nDeutsch Reichenau je německý název českých sídel:\n"}
{"id": "735293", "url": "https://cs.wikipedia.org/wiki?curid=735293", "title": "Kylee Cochranová", "text": "Kylee Cochranová\n\nKylee Cochran (*27. prosinec 1974 Brigham City, Utah, USA) je americká herečka.\n\nNarodila se v americkém Brigham City, kde byla také vychovávána a už v útlém věku díky jejímu talentu vše směřovalo k herecké kariéře.\n\nPřed kamerou se poprvé objevila v roce 1996, konkrétně v televizním filmu \"Terror in the Family\", kde si také zahrála Hilary Swank. Poté byla obsazována spíše do menších filmových i seriálových rolí. K těm větším patří role ve filmech \"Novinová četa\", \"Gangland\" v hlavních rolích s Ice-T, Cooliem či Costasem Mandylorem, nebo horor \"\".\n\nSpatřit jsme jí mohli také v seriálech jako \"Dr. House\", \"Pohotovost\" nebo \"Drzá Jordan\".\n\n\n\n"}
{"id": "735300", "url": "https://cs.wikipedia.org/wiki?curid=735300", "title": "Mistrovství světa v házené mužů 2001", "text": "Mistrovství světa v házené mužů 2001\n\n17. mistrovství světa v házené proběhlo ve dnech 23. 1. – 4. 2. ve Francii.\n\nMistrovství se zúčastnilo 24 mužstev, rozdělených do čtyř šestičlenných skupin. První čtyři týmy postoupily do play off, kde se hrálo o medaile, mužstva na pátém a šestém místě z turnaje vypadla. Mistrem světa se stal domácí tým Francie\n\n Egypt – Maroko 28:19 (14:6)\n\n23. Ledna 2001 (14:30) - Montpellier\n\n23. Ledna 2001 (18:30) - Montpellier\n\n23. Ledna 2001 (20:30) - Montpellier\n\n24. Ledna 2001 (16:30) - Montpellier\n\n24. Ledna 2001 (18:30) - Montpellier\n\n24. Ledna 2001 (20:30) - Montpellier\n\n25. Ledna 2001 (18:30) - Montpellier\n\n25. Ledna 2001 (20:30) - Montpellier\n\n25. Ledna 2001 (20:30) - Montpellier\n\n' Česko – Maroko 40:23 (22:9)'\n\n27. Ledna 2001 (14:00) - Montpellier\n\n27. Ledna 2001 (16:00) - Montpellier\n\n27. Ledna 2001 (18:00) - Montpellier\n\n28. Ledna 2001 (14:00) - Montpellier\n\n28. Ledna 2001 (16:00) - Montpellier\n\n28. Ledna 2001 (18:00) - Montpellier\n\n Argentina – Kuvajt 22:16 (14:9)\n\n23. Ledna 2001 (14:00) - Nantes\n\n23. Ledna 2001 (18:00) - Nantes\n\n23. Ledna 2001 (20:00) - Nantes\n\n24. Ledna 2001 (16:00) - Nantes\n\n24. Ledna 2001 (18:00) - Nantes\n\n24. Ledna 2001 (20:00) - Nantes\n\n25. Ledna 2001 (16:00) - Nantes\n\n25. Ledna 2001 (18:00) - Nantes\n\n25. Ledna 2001 (20:00) - Nantes\n\n27. Ledna 2001 (14:00) - Nantes\n\n27. Ledna 2001 (16:00) - Nantes\n\n27. Ledna 2001 (18:00) - Nantes\n\n28. Ledna 2001 (14:00) - Nantes\n\n28. Ledna 2001 (16:00) - Nantes\n\n28. Ledna 2001 (18:00) - Nantes\n\n Chorvatsko – Grónsko 25:15 (12:6)\n\n23. Ledna 2001 (14:30) - Besançon\n\n23. Ledna 2001 (18:30) - Besançon\n\n23. Ledna 2001 (20:30) - Besançon\n\n24. Ledna 2001 (16:30) - Besançon\n\n24. Ledna 2001 (18:30) - Besançon\n\n24. Ledna 2001 (20:30) - Besançon\n\n25. Ledna 2001 (16:30) - Besançon\n\n25. Ledna 2001 (18:30) - Besançon\n\n25. Ledna 2001 (20:30) - Besançon\n\n27. Ledna 2001 (14:00) - Besançon\n\n27. Ledna 2001 (16:00) - Besançon\n\n27. Ledna 2001 (18:00) - Besançon\n\n28. Ledna 2001 (14:00) - Besançon\n\n28. Ledna 2001 (16:00) - Besançon\n\n28. Ledna 2001 (18:00) - Besançon\n\n Slovinsko – Ukrajina 28:24 (16:8)\n\n23. Ledna 2001 (13:30) - Dunkerque\n\n23. Ledna 2001 (17:30) - Dunkerque\n\n23. Ledna 2001 (19:30) - Dunkerque\n\n24. Ledna 2001 (15:30) - Dunkerque\n\n24. Ledna 2001 (17:30) - Dunkerque\n\n24. Ledna 2001 (19:30) - Dunkerque\n\n25. Ledna 2001 (15:30) - Dunkerque\n\n25. Ledna 2001 (17:30) - Dunkerque\n\n25. Ledna 2001 (19:30) - Dunkerque\n\n27. Ledna 2001 (14:00) - Dunkerque\n\n27. Ledna 2001 (16:00) - Dunkerque\n\n27. Ledna 2001 (18:00) - Dunkerque\n\n28. Ledna 2001 (14:00) - Dunkerque\n\n28. Ledna 2001 (16:00) - Dunkerque\n\n28. Ledna 2001 (18:00) - Dunkerque\n Francie – Portugalsko 23:18 (10:10)\n\n31. Ledna 2001 (17:00) - Albertville\n\n31. Ledna 2001 (17:30) - Amnéville\n\n31. Ledna 2001 (18:00) - Marseille\n\n31. Ledna 2001 (18:00) - Toulouse\n\n31. Ledna 2001 (19:30) - Albertville\n\n31. Ledna 2001 (20:30) - Amnéville\n\n31. Ledna 2001 (20:30) - Marseille\n\n31. Ledna 2001 (20:30) - Toulouse\n Německo – Francie 23:26pp (22:22, 8:11)\n\n1. Února 2001 (20:30) - Albertville\n\n1. Února 2001 (20:30) - Amnéville\n\n1. Února 2001 (20:30) - Marseille\n\n1. Února 2001 (20:30) - Toulouse\n Švédsko – Jugoslávie 25:24 (14:9)\n\n3. Února 2001 - Paříž\n\n3. Února 2001 - Paříž\n Švédsko – Francie 25:28pp (22:22, 10:11)\n\n4. Února 2001 (17:00) - Paříž\n Jugoslávie – Egypt 27:17 (11:8)\n\n4. Února 2001 - Paříž\n Ukrajina – Španělsko 23:24 (7:14)\n\n3. Února 2001 (09:30) - Paříž\n\n3. Února 2001 (12:00) - Paříž\n Španělsko – Rusko 40:38pp (35:35, 18:15)\n\n4. Února 2001 - Paříž\n\n Německo – Ukrajina 24:30 (8:17)\n\n4. Února 2001 - Paříž\n"}
{"id": "735302", "url": "https://cs.wikipedia.org/wiki?curid=735302", "title": "Dippoldiswalde", "text": "Dippoldiswalde\n\nDippoldiswalde (česky dříve \"Děpoltice\"), hovorově pomístně nazývané \"Dipps\") je německé velké okresní město v spolkové zemi Sasko. Leží na Červené Bystřici (povodí Labe) v severovýchodním Krušnohoří, přibližně 20 kilometrů od Drážďan a 25 kilometrů od hranice s ČR (Cínovec). Od roku 2008 spadá do zemského okresu Saské Švýcarsko-Východní Krušné hory (\"Landkreis Sächsische Schweiz-Osterzgebirge\"), jehož centrem je město Pirna. Má obyvatel.\n\nDle legendy město založil poustevník jménem Dippold, který údajně žil na Dippoldiswaldském vřesovišti. S legendou je úzce spjat fakt, že byla lokátorem blíže neznámá osoba se jménem Diepold.\n\nDippoldiswalde bylo založeno jako vesnice řadového půdorysu (lesně-lánová ves) pod vedením hradního pána z Donína okolo roku 1160/1170. První písemná zmínka pochází z června roku 1218, kdy byl v jedné listině míšeňského biskupství jmenován farář „Johannes sacerdos de Dipoldiswale“ (Pfarrer Johannes von Dippoldiswalde). K roku 1266 je doloženo, že bylo místo majetkem wettinského markraběte Jindřicha III. Míšeňského, a to v souvislosti, kdy se obyvatelé města dostali do sporu s obyvateli Freibergu ohledně zásobování dolů. V dokumentu však nelze dohledat, o které doly se jednalo a kde přesně ležely. Těžbu stříbra ve městě tak nelze k polovině 13. století potvrdit. V roce 1266 bylo město také poprvé označeno za město, a sice hornické – Bergstadt, a jeho obyvatelé za měšťany.\n\nVe 13. století vznikly v Dippoldiswalde dva reprezentativní kamenné kostely – kostel Panny Marie (okolo roku 1200) v blízkosti Trhového náměstí a kostel Sv. Mikuláše. Z kostela Panny Marie je dnes z tehdejší doby zachována jen okolo roku 1220 vystavěná raně gotická západní věž. Naproti tomu kostel Sv. Mikuláše, vystavěný okolo roku 1230/1240 jako krátká bazilika bez věží, zůstal do dnešní doby zcela zachován.\n\nPři sanačních a zabezpečovacích pracích na starých, bývalých těžebních zařízeních byly v prostoru Horní brány a Drážďanské ulice objeveny zasypané vrcholně středověké důlní jámy pro těžbu stříbra, které byly v provozu již okolo roku 1185. Nejstarší datované, nicméně druhotně používané důlní dřevo, pochází už z roku 1170, další kusy dřeva z let 1183/1184 (má se za to, že jsou zdejší doly stejně tak staré, jako ve Freibergu). Kromě toho byly nalezeny i dřevěné šachtové výztuhy, soustruhované bednění, keramické střepy a kosti z 13. století. Doposud nalezené šachty byly ale již v polovině 13. století zasypány. Druhá fáze těžby, ve které byly již zasypané šachty znovu proraženy, se dendrochronologicky datuje do doby okolo roku 1280. Teprve roku 1300 byly poprvé výslovně zmíněny stříbrné doly v Dippoldiswalde, když Fridrich Clem, nelegitimní syn Jindřicha III. Míšeňského, převedl stříbrný desátek na klášter Nimbschen.\n\nMěsto samotné bylo předtím od roku 1366 propůjčeno Wettiny pánům z Donína (Dohna). Ale již od roku 1401 vlastnil vévoda Vilém I. Míšeňský Dippoldiswalde, na konci tzv. Donínské pře (1385–1402). V této době probíhala těžba stříbra v Dippoldiswalde jen velmi omezeně, jelikož byla zdrojem už jen malého výnosu, jak je patrné z účtů mincmistrů z let 1401–1405. Teprve v 70. letech 15. století zažila těžba opětovný vzestup.\n\nRoku 1541 byla ve městě provedena luteránská reforma. Jako sídlo markraběte zaujalo Dippoldiswalde brzy funkci vládního, správního a obchodního centra širokého okolí. Za třicetileté války utrpělo město v letech 1632 a 1634 vypleněním těžké škody. Vše pak ještě zhoršila morová epidemie a v letech 1639–1645 plenění Švédů. Doly byly kompletně zatopeny a těžební činnost ochromena. Za sedmileté války v polovině 18. století bylo město opět tvrdě postiženo – muselo totiž vyživovat pruské a rakouské jednotky, díky jejichž neopatrnosti došlo okolo roku 1760 k požáru, jemuž padlo za oběť více než 80 domů.\n\nZa napoleonských válek Dippoldiswalde strádalo pobytem rakouských, pruských, švédských, ruských a francouzských jednotek, jež museli místní lidé vyživovat. V letech 1815, 1826 a 1841 bylo město opět postiženo několika dalšími požáry. Následující léta se nesla ve znamení obnovy poničené zástavby.\n\nZa druhé světové války byly v Dippoldiswalde zřízeny vojenské lazarety. Město nebylo bombardováno ani nijak jinak výrazně poškozeno.\n\n\nKoželužné, městské a oblastní muzeum se nachází v historické budově koželužny, postavené okolo roku 1750. Ve 22 výstavách je v ní kromě dějin koželužnictví posána i historie města a východního Krušnohoří. Nejoblíbenější výstavou je každoroční zvláštní vánoční expozice (od listopadu do února), která v 15 výstavních prostorách přibližuje východokrušnohorské lidové umění. Návštěvníci si zde mohou také prohlédnout různé mechanické modely.\n\nGalerie východního Krušnohoří v zámku prezentuje v šesti nejstarších prostorách zhruba 300 uměleckých děl k tématu „Lidé a krajina východního Krušnohoří.“\n\n\nDippoldiswalde leží na důležité silnici B 170, spojující přes Cínovec Drážďany se severními Čechami. Velmi frekventovaná silnice vedla dříve středem města. Roku 1977 se započalo s výstavbou objížďky, která byla ale pozastavena. K dokončení objízdné trasy došlo až v letech 1993–1995.\n\n\n\n"}
{"id": "735303", "url": "https://cs.wikipedia.org/wiki?curid=735303", "title": "Borovnice (zámek)", "text": "Borovnice (zámek)\n\nZámek Borovnice stával na okraji obce Borovnice v okresu Rychnov nad Kněžnou.\n\nZámek Borovnice (u Potštejna na Kosteleckoorlicku) představoval až do svého zániku ve 20. století typické menší venkovské sídlo s potřebným hospodářským zázemím - tj. s dvorem a zahradou. Vznikl pravděpodobně někdy mezi léty 1653-1688 naproti pobořené starší tvrzi z konce 15. století, kterou tehdy vlastnil drobný šlechtic Jan Petr Hoberk z Hennersdorfu. Tato tvrz stála na východní straně panského dvora a byla s dvorem původně chráněna vodou (vodními příkopy, potokem a rybníkem). Jako nevyhovující a jistě i v důsledku zničující třicetileté války (jako poškozená stavba) však byla v polovině 17. století opuštěna a v následujícím období zanikla. Dnes prý na jejím místě stojí dům č.p. 10.\n\nPanství Borovnice tvořilo v roce 1688 údajně šest vesnic (dříve to mělo být 10 vsí), na kterých se nacházely tři panské dvory a nesporně i další menší panské podniky (jako byly ovčíny či mlýny). Dne 30. dubna 1688 zakoupila tento statek od pana Jana Petra Hoberka z Hennersdorfu za 60 000 zlatých ovdovělá hraběnka Terezie Eleonora Alžběta z Ugarte, rozená říšská hraběnka ze Žďáru (zřejmě 1639-30. 1. 1705). Již v červenci roku 1690 rozšířila hraběnka panství o ves a tvrz Velkou Lhotu u Chocně. Touto koupí získalo borovnické panství dlouhodobou (stálejší) podobu.\n\nNová borovnická vrchnost - hraběnka Terezie Eleonora Alžběta byla velmi zbožná a podnikavá dáma. Tyto dvě vlastnosti měla doslova v genech, neboť pocházela z významné a velmi bohaté katolické rodiny hrabat ze Žďáru a po matce Alžbětě Koroně z katolicky činorodé a slavné rodiny hrabat Martiniců. (Byla mj. vnučkou defenestrovaného místodržitele Jaroslava (II.) Bořity z Martinic) Toto rodinné zázemí se velmi promítlo do její povahy a ovlivnilo i nemalou měrou borovnické panství, které se snažila pozvednout hospodářsky, nábožensky i kulturně.\nHraběnka Terezie Eleonora Alžběta se po smrti svého chotě - generála Petra (mladšího) hraběte z Ugarte (zemřel již roku 1679) - rozhodla opustit rozlehlý zámek ve Velkém Meziříčí či vídeňský dvůr, kde doposud ponejvíce pobývala. Za své nové hlavní sídlo si nakonec vybrala (jen zdánlivě) překvapivě venkovskou Borovnici. Tu nadále upravovala ke svému obrazu. Jedním z důvodů hraběnčina přesídlení byla okolnost, že zámek byl nedaleko Kostelce nad Orlicí, kde sídlila její milovaná (a jediná přeživší) dcera - hraběnka Marie Maxmiliána z Ugarte, provdaná Zárubová z Hustířan. K té ovdovělá paní velmi tíhla a často jí navštěvovala. Nakonec u dcery v Kostelci i zemřela. Dalším důvodem přesídlení byla zdejší líbezná krajina, kterou si paní z Ugarte oblíbila a v níž našla vhodné místo pro svůj záměr, kterým byla výstavba poutního místa k poctě Panny Marie. Tento její záměr byl přesně v duchu rodinných tradic hrabat ze Žďáru či spřízněných Martiniců. Jejím vybraným místem pro stavební podnik se stal vrch Homole u Borovnice. Díky této blízkosti mohla hraběnka osobně dohlížet mezi léty 1692-96 na stavbu poutního areálu, seskupeného kolem kostelíka Panny Marie Bolestné. Tento podnik byl nesporně inspirován i mnohem slavnějším obdobným poutním místem její sestry Marie Maxmiliány Evy Terezie baronky Hýzrlové z Chodů (1632 či 33-1690) v nedalekém Chlumku u Luže.\n\nHraběnka se starala i o gramotnost dětí z borovnického panství a pod nově budovanou Homolí vybudovala již v roce 1692 velkou dřevěnou školu. Její chod i učitele finančně a materiálně zaopatřovala. Do školy prý chodily děti z plných 10 vsí - tj. nejen z borovnického panství. Na milované Homoli byla v roce 1705 podle vlastního přání borovnická paní i pochována. A poněvadž se velmi zapsala do dějin Borovnice a jejího okolí, není překvapením, že vešla do legend a dodnes se o ní povídá v kraji i několik zajímavých pověstí. 1)\n\nRoku 1705 zámek zdědila panství jediná Tereziina dcera Marie Maxmiliána z Ugarte, manželka hraběte (do roku 1695 pouze barona) Františka Karla Záruby z Hustířan. Po smrti Marie Maxmiliány v roce 1711 přešlo panství na jejího syna hraběte Josefa Antonína Zárubu z Hustířan. V jeho vlastnictví zůstal zámek s panstvím do roku 1744, kdy jím rod hrabat Zárubů z Hustířan vymřel po meči. Zámek s panstvím tehdy zdědila jedna ze tří dcer Josefa Antonína Záruby z Hustířan hraběnka Marie Anna z Rogendorfu a v roce 1756 od ní celý kraj odkupuje kníže František Oldřich Kinský z Vchynic a Tetova. Od té doby bylo území v rukou tohoto významného rodu.\n\nPravděpodobně už za Zárubů z Hustířan přestal zámek sloužit jako stálé sídlo šlechty a přebýval zde především správce dvora. Důvodem snad mohl být fakt, že zámek nebyl tak výstavný ani velký, aby splňoval nároky na reprezentaci rodu Zárubů. Ti převážně pobývali v blízkém Kostelci nad Orlicí. Kostelec byl navíc k Borovnici velmi blízko, proto neměli členové rodu ani větší potřebu borovnický zámek nadále užívat. Stal se jim nadbytečným. Přesto byl zámek i nadále dobře udržován a to až do konce druhé světové války.\n\nPo druhé světové válce došlo k zestátnění objektu, sídlil zde Místní národní výbor a později zámek využívalo JZD, které se o něj již nestaralo. V roce 1972 byl proto zchátralý zámek bohužel zbořen.\n\nJednalo se o přízemní budovu v barokním slohu, se sedlovou střechou a rozměrnými štíty. Štíty byly zdobeny piniovými šiškami a kamennými koulemi. Na dochované fotografii z roku 1954 je vidět jižní průčelí zámku, kde se nacházela čtyři obdélná okna se šambránami.\n\n\n"}
{"id": "735308", "url": "https://cs.wikipedia.org/wiki?curid=735308", "title": "Turecká líska na Strahově", "text": "Turecká líska na Strahově\n\nTurecká líska na Strahově byla nejstarším památným stromem svého druhu na území Prahy. V současnosti již neexistuje, zanikla na konci 20. století.\n\n\nNejstarší a nejmohutnější turecká líska v Praze rostla na vyhlídkové terase Strahovského kláštera. Kmen se dělil na tři terminály, přičemž jeden z postranních se dále větvil. Strom zanikl před rokem 2000 na neznámou chorobu, která způsobila zánik například i Turecké lísky u Trojského zámku, která uschla rovněž, jen o pár let poté. O dalších několik roků později potkal stejný osud Tureckou lísku na Petříně. Na vnitřní straně zdi, která lemuje cestičku ze Strahovského nádvoří na Úvoz, byl po zániku stromu umístěn rozpůlený kmen.\n\nV místě byl kolem roku 2000 vysazen nový stromek.\n\nPodle pověsti byla vysazena kolem roku 1613 při založení Opatské zahrady.\n\nLísce byl věnován prostor v pořadu České televize Paměť stromů, konkrétně v dílu číslo 2, \"Pražské památné stromy\". Také ji ve svém díle zachytil akademický malíř Jaroslav Turek.\n\n\n\n"}
{"id": "735311", "url": "https://cs.wikipedia.org/wiki?curid=735311", "title": "Třída Protector (2006)", "text": "Třída Protector (2006)\n\nTřída Protector je třída oceánských hlídkových lodí novozélandského královského námořnictva. Určeny jsou především k průzkumu a námořnímu hlídkování. Loděnice Tenix Defence Systems postavila celkem dvě jednotky této třídy.\n\nOceánské hlídkové lodě třídy \"Protector\" byly objednány jako součást novozélandského modernizačního projektu Protector z roku 2002, zahrnujícího ještě čtyři pobřežní hlídkové lodě třídy \"Protector\" a HMNZS \"Canterbury\" (L421). Hlavním kontraktorem projektu Protector se stala společnost Tenix Defence (nyní BAE Systems Australia), se kterou byl roku 2004 podepsán kontrakt. Část prací na oceánských hlídkových lodí byla zadána novozélandským společnostem. Oceánské hlídkové lodě třídy \"Protector\" byly stavěny loděnicemi ve Whangarei a Williamstownu. Postaveny byly dvě jednotky pojmenované HMNZS \"Otago\" (P148) a HMNZS \"Wellington\" (P55), dodané v roce 2007.\n\nJednotky třídy \"Protector\":\nPro snížení nákladů je konstrukce navržena dle civilních standardů. Pro obranu slouží jeden 25mm kanón a dva 12,7mm kulomety. Na palubě může přistát vrtulník SH-2g Seasprite. Nejvyšší rychlost dosahuje 22 uzlů.\n"}
{"id": "735314", "url": "https://cs.wikipedia.org/wiki?curid=735314", "title": "Brandýs nad Orlicí (starý zámek)", "text": "Brandýs nad Orlicí (starý zámek)\n\nStarý brandýský zámek stával v centru města Brandýs nad Orlicí.\n\nZámek si nechal v letech 1553-1558 v podhradí hradu Brandýs nad Orlicí postavit Bohuš Kostka z Postupic. První zmínka o zámku je z roku 1558, kdy panství odkoupila vdova Libuše z Lomnice. Ta jej roku 1559 odkázala svému synovi Janovi staršímu ze Žerotína. Tomu se zde dne 15. září 1564 narodil syn a pozdější významný moravský šlechtic období renesance, Karel starší ze Žerotína. V roce 1624 zde Karel starší hostil Jana Amose Komenského, jenž tu napsal díla Labyrint světa a ráj srdce a Hlubina bezpečnosti. Smrtí Karla staršího v roce 1636 význam zámku upadl. Roku 1644 jej získala Marie Zárubová z Hustířan a roku 1652 Jan Fridrich z Trautmannsdorfu. To je zároveň poslední zmínka o zámku. Kdy, jak a proč zanikl, není známo. Dnes na jeho místě stojí měšťanské domy.\n\nPřesná podoba zámku není známa. Jediný popis se nachází v urbáři z roku 1632. Podle záznamu měla stavba 17 pokojů a 4 komory. Patřily k němu také konírny a zahrada s letohrádkem, která vedla k řece Orlici.\n\nPřes náměstí, na kterém zámek stával, vede několik značených turistických tras – červená od Pelin na Bezpráví, žlutá (tvoří okruh okolo Brandýsa), zelená od Velké Skrovnice na Oucmanice a modrá od Perné na Sudislav nad Orlicí – a trasa NS Oucmanice. Cyklisty sem přivede cyklotrasa 18 od Pelin na Bezpráví.\n\n"}
{"id": "735317", "url": "https://cs.wikipedia.org/wiki?curid=735317", "title": "Robin Thomas", "text": "Robin Thomas\n\nRobin Thomas Grossman (* 12. února 1949, Pittsfield, USA) je americký herec.\n\nNarodil se v americkém Pittsfieldu ve státě Massachusetts, kde byl také vychován.\n\nPřed kamerou se poprvé objevil v roce 1982, konkrétně v seriálu \"As the World Turns\". Větší role poté dostával právě v televizních seriálech. K těm největším patří role v seriálech jako \"Who´s The Boss?\", \"Matlock\", \"The Mommies\" nebo \"Strážkyně zákona\". V menších rolích jsme jej mohli vidět i v seriálech jako \"Dr. House\", \"Zákon a pořádek\", \"24 hodin\" nebo \"Castle na zabití\".\n\nZahrál si i v několika celovečerních filmech. K těm patří snímky \"Ohledně minulé noci\" s Jamesem Belushim a Demi Moore, \"Vítej doma, Roxy Carmichaelová\" s Winonou Ryder a Jeffem Danielsem, \"Manželství s nepřítelem\" s Bridget Fonda a Kieferm Sutherlandem, či \"Kandidáti\" s Joan Allen, Jeffem Bridgesem, Christianem Slaterem a Garym Oldmanem.\n\nThomas spolu s dalším hereckým a tvůrčím týmem filmu \"Kandidáti\"získal v roce 2001 cenu Alana J.Pakuly při udělování cen Broadcast Film Critics Association Awards.\n\n\n\n\n"}
{"id": "735323", "url": "https://cs.wikipedia.org/wiki?curid=735323", "title": "Jean Troillet", "text": "Jean Troillet\n\nJean Troillet (* 10. března 1948) je švýcarský horolezec. Kromě švýcarského má ještě kanadské občanství. V roce 1969 získal kvalifikaci na horského vůdce. Úspěšně vystoupil na deset osmitisícovek. Na všechny alpským stylem a bez použití umělého kyslíku. V roce 1986 vystoupil na nejvyšší horu světa Mount Everest. S Erhardem Loretanem vytvořili rychlostní rekord, když vystoupili ze základního tábora na vrchol a zpět za 43 hodin. Na Mount Everest se vrátil o jedenáct let později a podařilo se mu sjet z výšky 8400 metrů na snowboardu. V roce 2000 se spolu s Erhardem Loretanem neúspěšně pokoušeli vystoupit na vrchol Nanga Parbatu přes hřeben Mazeno. Roku 2009 vytvořil novou cestu k vrcholu Matterhornu. Kromě horolezectví patří k Troilletovým zálibám také lyžování a fotografování.\n\n\n"}
{"id": "735324", "url": "https://cs.wikipedia.org/wiki?curid=735324", "title": "Wendy Gazelle", "text": "Wendy Gazelle\n\nWendy Gazelle je americká herečka.\n\nS herectvím začínala na letních hereckých kempech, později pak na Broadwayi.\n\nPřed kamerou se poprvé objevila v roce 1985, konkrétně v celovečerním filmu \"Remo\". Poté byla obsazována především do menších rolí, ať už v celovečerních filmech či televizních seriálech. K seriálům, kde jsme jí mohli spatřit, patří \"Cosby Show\", \"Uprchlík\", \"Akta X\" nebo \"Dr. House\".\n\nZahrála si i v několika celovečerních filmech. Největší roli získala ve filmu \"Síť\" v hlavní roli se Sandrou Bullock, kde si zahrála Ruth Marxovou, která s dalšími kumpány sebrala hlavní hrdince snímku její identitu. Vidět jsme jí mohli i ve filmech jako \"Vítězství ducha\" s Willemem Dafoem nebo \"Dospívání v Queens\" s Kevinem Baconem a Johnem Malkovichem.\n\n\n\n"}
{"id": "735325", "url": "https://cs.wikipedia.org/wiki?curid=735325", "title": "Svatohavelský sněm", "text": "Svatohavelský sněm\n\nSvatohavelský sněm bylo jednání umírněných husitů a pražanů o spojenectví s českými katolíky, které se konalo v Praze ve dnech 16. října - 1. listopadu 1423. Cílem spojenectví mělo být zastavit postup Východočeského svazu, který vedl Jan Žižka z Trocnova, a dále také zlepšení hospodářské situace a tvrdý a nesmlouvavý postup proti zemským škůdcům, mezi které byl zahrnut i Jan Žižka a jeho spojenci. Do čela země byla zvolena dvanáctičlenná vláda, přičemž 6 členů pocházelo z řad katolických šlechticů a 6 z kališnických šlechticů. Tato aliance se rozpadla po porážce v bitvě u Malešova.\n\n"}
{"id": "735332", "url": "https://cs.wikipedia.org/wiki?curid=735332", "title": "Ernst Chladni", "text": "Ernst Chladni\n\nErnst Florens Friedrich Chladni (30. listopad 1756, Wittenberg – 3. dubna 1827, Vratislav) byl německý fyzik a hudebník. Jeho důležitá práce obsahuje výzkum vibrujících desek a kalkulaci rychlosti zvuku v rozdílných plynných prostředích. Proto se někdy taktéž nazývá „Otec akustiky“. Byl také průkopníkem při studiích meteoritů a proto bývá nazýván také „Otec meteoritiky“. Jako jeden z prvních badatelů totiž obhajoval mimozemský původ meteoritů, což nebyla v jeho době obvyklá myšlenka. Je po něm pojmenován kráter Chladni na Měsíci.\n\nChladni se narodil ve Wittenbergu v Německu. Chladniho rodina byla z části z Kremnice, z hornického města dnes na středním Slovensku a z části z Uherska. Proto byl také v různé literatuře označován jako Němec, Maďar a Slovák.\nChladni pocházel ze vzdělané rodiny akademiků a učenců. Chladniho pradědeček Georg Chladni (1637–1692) – luterán, musel z Kremnice uprchnout 19. října 1673 během protireformace. Chladniho dědeček Martin Chladni (1669–1725) byl také luterán a roku 1710 se stal profesorem na Wittenberské universitě a 1720–1721 byl děkan teologické fakulty, později jejím rektorem. Chladniho strýc Justus Georg Chladni (1701–1765) byl na této univerzitě profesorem práva.\n\nDalší strýc Johann Martin Chladni (1710–1759) byl teolog, historik a profesor na Erlangenské universitě a universitě v Lipsku.\nChladniho otec, Ernst Martin Chladni (1715–1782) byl profesor práva a rektor na Wittenberské univerzitě, kde se připojil k právnické fakultě roku 1746. Ten nesouhlasil se synovým zájmem o vědu a trval na jeho právnické kariéře.\nChladni studoval filozofii a právo ve Wittenbergu a Lipsku, kde získal roku 1782 právnický titul. Když jeho otec roku 1782 zemřel, pustil se do výzkumu fyziky.\n\nChladni zemřel roku 1827 v Vratislavi v jižním Slezsku, nynějším jihozápadním Polsku. V té době město patřilo Prusku, jež bylo členem Německé konfederace.\n\nJeden z Chladniho nejznámějších ocenění bylo znázornění různých způsobů chvění. Chladni opakoval průkopnické pokusy oxfordského profesora Roberta Hooka, který 8. července 1680 pozoroval uzlové vzory spojené s vibracemi skleněných desek. Hooke běhal smyčcem po okraji desky pokryté moukou a pozoroval vznikání uzlových vzorů.\n\nChladniho technika, publikovaná roku 1787 v jeho knize \"Entdeckungen über die Theorie des Klanges\" („Objevy v teoriích zvuku“) se skládala z tahání smyčcem přes kus kovu, jehož povrch byl lehce pokryt pískem. Desku rozechvíval dokud resonance nevytvořila vzorec ukazující uzlové oblasti. Od 20. století se stalo běžnější využívání reproduktoru řízeného elektronickým signálním generátorem nad nebo pod deskou k dosažení přesnějšího nastavení frekvence.\nVarianty této techniky jsou běžně používané při konstrukci a výrobě akustických nástrojů, jako jsou housle, kytary a violoncella.\n\n"}
{"id": "735334", "url": "https://cs.wikipedia.org/wiki?curid=735334", "title": "Ryszard Pawlowski", "text": "Ryszard Pawlowski\n\nRyszard Pawlowski (* 24. června 1950) je polský horolezec a horský vůdce. Vystudoval elektroinženýrství na univerzitě v Hlivicích. Pawlowski Je členem klubu dobrodruhů. Dokázal vystoupit na deset osmitisícovek. V roce 1989 byl spolulezcem Jerzyho Kukuczky v době, kdy se s ním utrhlo lano, zřítil se a zemřel. V roce 1992 vystoupil jako první polský horolezec na Ama Dablam a roku 1997 další polský prvovýstup na Torres del Paine. Ve stejném roce vystoupil během pěti dnů na Gašerbrum I a Gašerbrum II. Jako horský vůdce dokázal vystoupit dvacetkrát na Ama Dablam a Aconcaguu nebo devětkrát na Mount McKinley. Pawlowski má syna a dceru.\n\n\n"}
{"id": "735338", "url": "https://cs.wikipedia.org/wiki?curid=735338", "title": "Daniella Monetová", "text": "Daniella Monetová\n\nDaniella Monetová (* 1. března 1989, West Hills, Los Angeles, Kalifornie, Spojené státy americké) je americká herečka a zpěvačka, která se proslavila rolí Triny Vega seriálu \"V jako Victoria\" a rolí Rebeccy Martin v seriálu \"Zoey 101.\" Během let 2013 až 2015 moderovala pořad \"AwesomenessTV\" a během let 2016 až 2018 moderovala reality-show \"Paradise Run\".\n\n"}
{"id": "735339", "url": "https://cs.wikipedia.org/wiki?curid=735339", "title": "Ko Mi-jong", "text": "Ko Mi-jong\n\nKo Mi-jong ( , 3. března 1967 – 11. července 2009) byla jihokorejská horolezkyně. Jejím spolulezcem byl Kim Džä-su. Společně dokázali vystoupit v roce 2009 během 70 dnů na čtyři osmitisícovky: Makalu, Kančendžengu, Dhaulágirí a Nanga Parbat. Při sestupu z poslední z nich Nanga Parbatu Ko Mi-jong upadla a zabila se. Za čtyři roky dokázala vystoupit na jedenáct osmitisícovek a je dodnes jednou z nejúspěšnějších himálajských horolezkyň.\n\n"}
{"id": "735340", "url": "https://cs.wikipedia.org/wiki?curid=735340", "title": "Ivan Kusnjer", "text": "Ivan Kusnjer\n\nIvan Kusnjer (* 10. listopadu 1951 Rokycany) je český barytonista, koncertní a operní zpěvák.\n\nMá velký hlasový rozsahu do vysoké, téměř tenorové polohy. Kusnjer je vyhledávaným interpretem italských operních rolí, ale také písní, oratorií či kantát.\n\nIvan Kusnjer se narodil v Rokycanech v roce 1951. Po maturitě na průmyslové škole v Plzni studoval na Hudební fakultě pražské HAMU u Teodora Šrubaře, kde absolvoval v roce 1975. Ztvárnil operní role v Ostravě a Brně. V roce 1982 začal působit jako sólista Národního divadla v Praze. Účastnil se mistrovských kurzů Accademia Sigiana v Sieně a Accademia Santa Cecilia v Římě.\n\nÚčinkoval v operních představeních a na koncertních scénách po celém světě, včetně milánské La Scaly, newyorské Carnegie Hall, pařížských Opéra-Comique a Théâtre du Châtelet, dále v Opéra national de Lorraine v Nancy, ve vídeňské Státní opeře, v bruselské La Monnaie, či Berlínské státní opeře. Získal čestné uznání na festivalech v Cagliari, Hongkongu, Tel Avivu, Frankfurtu nad Mohanem a Göteborgu.\n\nOd roku 1988 působí jako pedagog na pražské HAMU. Ivan Kusnjer je zakladatelem nadace \"Fatum foundation\", podporující rodiny zesnulých hudebníků.\n\n\n\n\n"}
{"id": "735347", "url": "https://cs.wikipedia.org/wiki?curid=735347", "title": "Abele Blanc", "text": "Abele Blanc\n\nAbele Blanc (* 2. září 1954, Aosta, Itálie) je italský horolezec. \n\nV roce 2011 se stal dvacátým šestým člověkem a pátým Italem, kterému se podařilo vystoupit na všechny osmitisícovky. Na Kančendženze použil umělý kyslík. Jeho dlouholetým lezeckým partnerem byl Christian Kuntner. V roce 2002 dokázali vylézt na 60 z 84 alpských vrcholů vyšších než 4000 metrů, původně měli ale v plánu vylézt na všech 84. V roce 1995 vystoupil na Kančendžengu společně se Sergiem Martinim. Byl také jedním z posledních lidí, kteří kdy viděli Benoîta Chamouxe naživu. Roku 2005 se s Kuntnerem vydali na desátou nejvyšší horu světa Annapurnu. Pro oba to měla být poslední čtrnáctá osmitisícovka. Bohužel ale nedosáhli vrcholu a při sestupu Kuntner zahynul v lavině. Po této tragédii Blanc několik let odpočíval a až v roce 2010 podruhé vystoupil na nejvyšší horu světa Mount Everest společně s rakouskou horolezkyní Gerlinde Kaltenbrunner v expedici vedené Ralfem Dujmovitsem. Na jaře roku 2011 pak zkompletoval čtrnáct osmitisícovek výstupem na Annapurnu. \n\nK výstupu na všech čtrnáct osmitisícových vrcholů potřeboval 18 let a posledního dosáhl ve věku 56 let. Stal se tak druhým nejstarším člověkem, kterému se podařilo vystoupit na všechny osmitisícovky. Všechny výstupy uskutečnil bez pomoci šerpů a až na jeden i bez použití umělého kyslíku. Dokázal také vystoupit na vrchol Gran Paradisa za dvě a půl hodiny. Blanc působí jako horský vůdce a instruktor horské služby. Jeho koníčkem je běh na lyžích a skialpinismus.\n\n\n"}
{"id": "735352", "url": "https://cs.wikipedia.org/wiki?curid=735352", "title": "Benjamin Graham", "text": "Benjamin Graham\n\nBenjamin Graham (8. května 1894, Londýn – 21. září 1976) byl americký ekonom a profesionální investor.\n\nAutor knihy \"Inteligentní investor\". Tato kniha je vychvalována dalšími úspěšnými investory – například Warrenem Buffettem.\n\n"}
{"id": "735353", "url": "https://cs.wikipedia.org/wiki?curid=735353", "title": "Pirueta", "text": "Pirueta\n\nPirueta je zpravidla několikanásobná rychlá otočka (obrat) lidského nebo zvířecího těla na místě kolem svislé osy. Provádí se ve vzpřímené poloze, nejčastěji vestoje, případně v sedě. Používá se zejména jakožto důležitý taneční prvek v baletu, stala se nezbytnou součástí krasobruslení a gymnastiky, používá se občas i v některých artistických disciplínách - kupříkladu pří žonglování. U zvířat je běžná zejména v drezurním výcviku koní.\n\nTanečník nebo tanečnice se točí okolo své osy pouze na špičce jedné zpravidla napnuté nohy.\n\nPiruety v krasobruslení se dají provádět v celé škále různých variant a provedení od polohy vsedě až po vzpřímenou postavu a to na jedné nebo i na obou nohách. Existují i speciální varianty párové užívané v jízdách sportovních dvojic nebo v tancích na ledě.\n\nNa rozdíl od baletních piruet, které se provádějí na jediném bodu, při krasobruslařské piruetě klouže jedna nebo obě brusle vpřed nebo vzad (nebo každá jiným směrem) a vytváří na ledě kresbu malého kroužku.\n\n\n\nSlovo se občas používá i v přeneseném významu pro ty životní situace, které jsou charakteristické prudkými obraty a otočkami.\n\n"}
{"id": "735354", "url": "https://cs.wikipedia.org/wiki?curid=735354", "title": "Blbec k večeři (film, 1998)", "text": "Blbec k večeři (film, 1998)\n\nBlbec k večeři (\"Le Dîner de cons\") je francouzský film z roku 1998, který režíroval Francis Veber podle vlastního scénáře a podle vlastní divadelní hry z roku 1993. Jedná se o konverzační komedii, která se odehrává během jednoho večera v pařížském bytě. S více než 9 milióny diváků se v roce 1998 stal druhým nejnavštěvovanějším filmem ve Francii po filmu \"Titanic\". Film byl v roce 2010 zfilmován pod názvem \"Dinner for Schmucks\" jako americký remake se Stevem Carellem a Paulem Ruddem v hlavních rolích.\n\nPierre Brochant je vydavatel, který pořádá se svými přáteli pravidelné tzv. večeře blbců, na které zvou lidi, kterým se poté vysmívají. Jednou pozve na večeři úředníka ministerstva financí Françoise Pignona, jehož zálibou je stavba modelů ze zápalek. Avšak Brochant dostane při hraní golfu ischias, nemůže chodit a lékař mu doporučí zůstat doma. Brochantova manželka Christine odchází pryč z bytu, protože nesouhlasí s jeho způsobem zábavy. François Pignon, který se domnívá, že je na večeři pozván, protože chce Brochant vydat knihu s obrazy jeho modelů, mu vypráví o své zálibě. Pak ovšem zatelefonuje Brochantova manželka, že už se k němu nevrátí a opouští ho. Pignon se snaží Brochantovi pomoct, zatelefonuje proto Justovi Leblancovi, bývalému manželovi Christine, jestli není u něj. Ten o ní neví, ale přijede do bytu za Pierrem. Pignon také omylem zavolá Pierrově milence Marlène a ta se rozhodne přijet rovněž. Do bytu se rovněž vrací Christine, kterou Pignon považuje za milenku a tak ji z bytu vystrnadí. Just Leblanc si myslí, že Christine odešla k Pascalovi Meneauxovi, ale neznají jeho adresu. Tu může zjistit Pignon, jehož kolega z práce Lucien Cheval u něj provádí daňovou kontrolu. Přemluví ho proto, aby se spisem zajel k Brochantovi. Brochant s Leblancem nejprve uklidí všechny cenné nezdaněné věci. Když Cheval přijede, zavolají Meneauxovi, ale ten jim řekne, že u něj je pouze manželka jeho daňového kontrolora. Cheval i Leblanc odejdou a mezitím volají z nemocnice, že Christine měla autonehodu a je hospitalizována. Pignon se od Brochantovy milenky dozví pravý důvod, proč byl pozván na večeři. Přesto zavolá do nemocnice a manželce všechno vysvětlí, aby Pierrovi odpustila.\nFilm získal tři ceny \"César\" v kategoriích nejlepší scénář (Francis Veber), nejlepší herec (Jacques Villeret) a nejlepší herec ve vedlejší roli (Daniel Prévost). Na další tři kategorie byl nominován: nejlepší film, nejlepší režie (Francis Veber) a nejlepší herečka ve vedlejší roli (Catherine Frot). Film byl dále oceněn \"Prix Lumière\" za nejlepší scénář (Francis Veber) a nejlepší herec (Jacques Villeret).\n\n"}
{"id": "735355", "url": "https://cs.wikipedia.org/wiki?curid=735355", "title": "Heuréka", "text": "Heuréka\n\nHeuréka! je zvolání při náhlém, nečekaném objevu, které znamená \"našel jsem to\", \"mám to\". Pochází ze starořečtiny: řecky ηὕρηκα (heureka), 1. osoba indikativu perfekta aktiva řeckého slovesa εὑρίσκω (výslovnost: evrísko) = \"nacházím\". \n\nVýrok prý pronesl starořecký učenec Archimédés ze Syrakus, který podle Plutarcha utíkal nahý po ulicích tohoto města křiče „Heuréka!“ poté, co ve vaně přišel na Archimédův zákon. Od těch dob se tento výkřik používá k vyjádření radostného nadšení nad vyřešením těžkého úkolu nebo při nějakém významném poznání či objevu.\n"}
{"id": "735356", "url": "https://cs.wikipedia.org/wiki?curid=735356", "title": "Zdzisław Sosnowski", "text": "Zdzisław Sosnowski\n\nZdzisław Sosnowski (* 18. listopadu 1947, také známý jako Ghislave Sosnowski) je polský umělec, a teoretik. Experimentuje v oblasti filmu a fotografie, performance a audio umění. Spojuje v sobě tvůrčí činnosti umělecké komunity animátora a teoretika. V 70. letech dvacátého století byl jedním z nejaktivnějších členů nového avantgardního hnutí, jejichž činnost se nacházela na hranici postkonceptuálního umění. Vystudoval Akademii výtvarných umění ve Vratislavi. Od roku 1982 žije a pracuje v Paříži.\n\nJeho díla z první poloviny 70. let jsou výsledkem směsí média fotografie a filmu, které ukazují umělcův zájem o sémiotiku obrazu. Jejich rysem je existenciální jedinečnost.\n\nMezi jeho významná díla patří série fotografií \"Ziemniaki\" (1972), \"Okulary\" (1971), \"Uśmiechy\" (1972), \"Mała/wielka zmiana\" (1971) nebo filmy \"Proste czynności\" (1971/1972), \"Jedzenie\" (1973) a \"Czyszczenie ryb\" (1970).\n\nJako jeden z prvních umělců využíval jazyk popkultury a vytvořil mýtus ve sdělovacím prostředku. Nejznámějším příkladem je série fotografií z roku 1974 \"Brankář\" a film se stejným názvem. Jedná se o jedno z nejvýznamnějších děl postkonceptuálního umění.\n\nFotografie publikovány se svolením Galerie Foto-Medium-Art.\n\n\n"}
{"id": "735357", "url": "https://cs.wikipedia.org/wiki?curid=735357", "title": "Felix Francis", "text": "Felix Francis\n\nFelix Francis (* 1953) je britský spisovatel, mladší syn spisovatele a bývalého žokeje Dicka Francise.\n\nStudoval fyziku a elektroniku na Londýnské univerzitě. 17 let vyučoval fyziku, působí jako ředitel přírodovědeckého ústavu v Oxfordshiru. Pracoval též jako manažer mezinárodní teambuildingové firmy.\n\nOd roku 2006 spolupracoval se svým otcem na psaní jeho detektivních románů z dostihového prostředí, podílel se na čtyřech knihách, než Dick Francis zemřel. Felix se poté rozhodl pokračovat v rodinné tradici a v roce 2011 vydal svůj první román \"Hazard\", rovněž dostihovou detektivku.\n\n"}
{"id": "735358", "url": "https://cs.wikipedia.org/wiki?curid=735358", "title": "Georg Scharnagl", "text": "Georg Scharnagl\n\nGeorg Scharnagl (26. února 1880 Lom u Tachova – 20. října 1965 Ingolstadt) byl československý politik německé národnosti, meziválečný poslanec a senátor Národního shromáždění.\n\nV roce 1909 založil křesťansko sociální rolnický spolek. Patřil mezi první kolegy Ambrose Opitze, když Opitz zakládal mezi českými Němci na přelomu století Křesťansko-sociální stranu. Scharnagl byl obecním radou a starostou v Březí u Tachova. Od roku 1920 byl členem celostátního vedení Německé křesťansko sociální strany lidové v ČSR.\n\nV parlamentních volbách v roce 1920 získal za Německou křesťansko sociální stranou lidovou (DCSVP) poslanecké křeslo v Národním shromáždění. Mandát obhájil v parlamentních volbách v roce 1925 i parlamentních volbách v roce 1929.\n\nPodle údajů k roku 1929 byl povoláním rolníkem z Březího u Tachova. V rámci strany patřil k zemědělskému křídlu soustředěnému okolo organizace Německý křesťanský rolnický svaz, kterou Scharnagl zakládal roku 1909 a která měla okolo 2500 členů.\n\nPozději přešel do horní komory parlamentu. V parlamentních volbách v roce 1935 získal za německé křesťanské sociály senátorské křeslo v Národním shromáždění. V březnu 1938 poté, co tato strana splynula se Sudetoněmeckou stranou, přešel do senátorského klubu Sudetoněmecké strany (SdP). V senátu setrval do října 1938, kdy jeho mandát zanikl v důsledku změn hranic Československa.\n\nV prosinci 1938 se stal členem NSDAP (místní skupina Wittingreith u Tachova). Po roce 1945 působil jako krajský manažer bavorské strany CSU v Ingolstadtu. Byl aktivní ve vysídleneckých sdruženích a zastával funkci čestného krajského rady pro vyhnance z Tachova. Zemřel 20. října 1965 v Ingolstadtu. 23. října 1965 byl v Ingolstadtu pohřben.\n\n"}
{"id": "735359", "url": "https://cs.wikipedia.org/wiki?curid=735359", "title": "Gramova–Schmidtova ortogonalizace", "text": "Gramova–Schmidtova ortogonalizace\n\nGramův-Schmidtův proces neboli Gramova-Schmidtova ortogonalizace (nesprávně \"Gram-Schmidtova ortogonalizace\") je metoda, která v daném unitárním prostoru (neboli vektorovém prostoru se skalárním součinem) umožňuje pro zadanou konečnou množinu vektorů nalézt ortonormální bázi podprostoru jimi generovaného.\n\nUvažujme pro jednoduchost formula_1 reálný lineární vektorový prostor sloupcových vektorů o formula_2 složkách (se standardním skalárním součinem). Nechť formula_3 jsou, opět pro jednoduchost, lineárně nezávislé, tedy formula_4. Úkolem je nalézt ortonormální bázi formula_5 formula_6-rozměrného podprostoru formula_1, který vektory formula_8 generují; má tedy platit\n\nkde formula_10 značí lineární obal množiny v závorce.\n\nAlgoritmus danou sadu vektorů prochází postupně přičemž v každém kroku vygeneruje nový vektor hledané báze. Omezíme-li se pouze na první vektor, a protože požadujeme aby formula_11, musí platit\n\na dostáváme vztah pro výpočet prvního vektoru ortonormální báze formula_13. Protože formula_14 je lineárně nezávislý na formula_15 a tedy i na formula_16, můžeme ho vyjádřit jako\n\nkde formula_18 je nějaký nový vektor takový, že formula_19. Po pronásobení předchozího vztahu formula_20 zleva,\n\n(připomeňme, že formula_22), dostaneme vztah pro výpočet formula_23 (ortogonalizační koeficient; tj. velikost projekce formula_14 do směru formula_16). Protože známe formula_26 dostáváme\n\nje norma zbytku vektoru formula_14 po ortogonalizaci proti formula_16. Všimněme si, že po dosazení za formula_23 dostáváme\n\nnení nic jiného, než ortogonální projektor do ortogonálního doplňku formula_32 lineárního obalu vektoru formula_16 v formula_1.\n\nTento postup lze zřejmě opakovat do vyčerpání všech vektorů formula_35.\n\nAlgoritmicky zapsáno:\n\nTato varianta algoritmu se nazývá klasický Gramův-Schmidtův algoritmus (CGS) a je novější než varianta původní, dnes zvaná modifikovaný Gramův-Schmidtův algoritmus (MGS). MGS získáme z výše popsaného CGS prostým vypuštěním řádků 07 a 08, tedy, spojením obou vnitřních cyklů.\n\nOba algoritmy CGS i MGS jsou matematicky ekvivalentní, jejich reálné implementace mají výrazně odlišné chování.\n\nCGS algoritmus je výrazně paralelní. Výpočet první vnitřní smyčky (tj. výpočet koeficientů formula_47) lze provádět nezávisle pro jednotlivá formula_48; tedy, jednotlivá formula_47 mohu počítat na různých procesorech, jejich výpočet se neovlivňuje, nezávisí na sobe a může probíhat paralelně. Zatímco MGS je z tohoto pohledu sekvenční.\n\nNa druhou stranu výpočet pomocí MGS je numericky výrazně stabilnější než výpočet pomocí CGS, kde může, vlivem zaokrouhlovacích chyb, dojít k úplné ztrátě ortogonality mezi vektory formula_5.\n\nOznačíme-li formula_51, lze vztah pro ortogonalizaci vektoru formula_52 psát pomocí projektorů dvěma matematicky ekvivalentními způsoby\n\nPrvní projekce odpovídá výpočtu pomocí CGS, druhá postupná výpočtu pomocí MGS. Je zřejmé že CGS ortogonalizace (projekce) se počítá paralelně do všech směrů najednou, kdežto sekvenční ortogonalizace (projekce) MGS umožňuje v formula_48-tém kroku částečně eliminovat chyby vzniklé zaokrouhlováním v předchozích krocích formula_55.\n\nŘešením v praxi používaným bývá tzv. klasický Gramův-Schmidtův algoritmus s iteračním zpřesněním (ICGS), který obsahuje dvě vnitřní smyčky jako CGS (je tedy paralelizovatelný), ale obě smyčky se provedou dvakrát (čímž se výrazně zlepší numerické vlastnosti, ztráta ortogonality mezi vektory formula_56 je pak dokonce menší než u MGS).\n\nNechť formula_57 je matice vektorů spočtených pomocí některé varianty Gramova-Schmidtova algoritmu v počítači se standardní konečnou aritmetikou s plovoucí řádovou čárkou, tj. formula_58 a formula_59. Veličina\n\nse nazývá ztráta ortogonality a je jednou z klíčových veličin sloužících k posouzení kvality spočtené ortonormální báze.\n\nUvažujme tzv. Lauchliho matici\n\nkde formula_62 je podmíněnost matice formula_63.\nUvažujeme-li standardní aritmetiku se strojovou přesností formula_64 (double), pak ztráta ortogonality odpovídající jednotlivým výše zmíněným algoritmům aplikovaným na danou Lauchliho matici, je ve druhém sloupci následující tabulky. Ve třetím sloupci je obecný vztah platný pro libovolnou matici formula_63\n\nSrovnáním sloupcových vektorů formula_66 a koeficientů formula_47 do matic,\n\nkde formula_69 a formula_70 je čtvercová regulární matice dostáváme\n\ntedy QR rozklad matice formula_63 (pro ověření stačí porovnat formula_73-tý sloupec rovnosti, tedy formula_35 s formula_73-tým sloupcem součinu formula_76).\n\nGramův-Schmidtův algoritmus lze aplikovat na prvky libovolného prostoru se skalárním součinem. Uvažujeme například prostor polynomů formula_77 se skalárním součinem\n\nkde formula_79 je nějaká váhová funkce. Aplikací Gramova-Schmidtova algoritmu na sadu vektorů (polynomů) formula_80 (v tomto pořadí) dostáváme, pro vhodně volené formula_81 a váhovou funkci formula_79 libovolnou sadu ortogonálních polynomů (normalizovanou vzhledem k normě indukované daným skalárním součinem).\n\nPro formula_83 Gramův-Schmidtův algoritmus generuje Legenderovy polynomy,\npro formula_84 dostaneme Čebyševovy polynomy prvního druhu,\natd.\n\n"}
{"id": "735360", "url": "https://cs.wikipedia.org/wiki?curid=735360", "title": "Big Maybelle", "text": "Big Maybelle\n\nMabel Louise Smith, známá jako Big Maybelle (1. května 1924, Jackson, Tennessee, USA – 23. ledna 1972, Cleveland, Ohio, USA), byla americká zpěvačka. Za její hit „Candy“ z roku 1956 byla v roce 1999 oceněna Grammy Hall of Fame Award. V roce 2011 byla uvedena do Blues Hall of Fame.\n\n"}
{"id": "735363", "url": "https://cs.wikipedia.org/wiki?curid=735363", "title": "Alberta Hunter", "text": "Alberta Hunter\n\nAlberta Hunter (1. dubna 1895, Memphis, Tennessee, USA – 17. října 1984, New York City, New York, USA) byla americká bluesová zpěvačka. V roce 1998 o ní byl natočen dokumentární film s názvem \"<nowiki>Alberta Hunter: My Castle's Rockin'</nowiki>\". V roce 2011 byla uvedena do Blues Hall of Fame.\n"}
{"id": "735364", "url": "https://cs.wikipedia.org/wiki?curid=735364", "title": "Dvoreček (zámek)", "text": "Dvoreček (zámek)\n\nZámek Dvoreček (též Žloutkovský dvůr či Malý dvůr) stával ve městě Kostelec nad Orlicí.\n\nZámek s přilehlým dvorem nechala kolem roku 1610 postavit Anna Kateřina Hrzánová z Harasova. Na výzdobě zámku se podílel italští umělci z Potštejna. Kvůli dluhům však roku 1629 musela panství Potštejn prodat Kašparu z Grambu a na Vamberku. V roce 1660 zde sídlil syn Anny Kateřiny, Ota Vilém z Ullersdorfu. V roce 1666 se novým majitelem stal Václav Záruba z Hustířan. V roce 1682 je Dvoreček uváděn jako obydlí myslivce, ovčáka a mušketýra. Posledními majiteli zámku byli Kinští. Roku 1893 jej poškodila vichřice a 1894 byl zbořen. Po první světové válce jej následoval také dvůr.\nZámek stával v místech sokolovny na severním obvodu historické části města. Portál (či jeho kopie) byl osazen do průčelí domu čp. 268 východně od sokolovny.\n\nJednalo se o obdélnou jednopatrovou renesanční budovu s valbovou střechou v jihovýchodním nároží dvora. Jižní a východní fasádu zdobila figurální sgrafita. Vstup v jižním průčelí představoval manýristický portál s erby matky Anny Kateřiny a jejího druhého manžela a letopočtem 1610. Ukončen byl římsou.\n\n"}
{"id": "735367", "url": "https://cs.wikipedia.org/wiki?curid=735367", "title": "Axel Schmidt", "text": "Axel Schmidt\n\nJméno a příjmení Axel Schmidt nosí více různých osobností:\n\n"}
{"id": "735368", "url": "https://cs.wikipedia.org/wiki?curid=735368", "title": "Denise LaSalle", "text": "Denise LaSalle\n\nDenise LaSalle, rodným jménem Denise Craig, 16. července 1939, Leflore County, Mississippi, USA – 8. ledna 2018, Jackson, Tennessee, USA) byla americká zpěvačka. Za svůj hit „Trapped by a Thing Called Love“ získala v roce 1971 zlatou desku. V roce 2011 byla uvedena do Blues Hall of Fame.\n\n"}
{"id": "735374", "url": "https://cs.wikipedia.org/wiki?curid=735374", "title": "SAIDI", "text": "SAIDI\n\nSAIDI (System Average Interruption Duration Index) patří mezi základní ukazatele spolehlivosti dodávky elektrické energie. Ukazatel SAIDI představuje průměrnou systémovou dobu trvání přerušení dodávky elektrické energie. Pro výpočet platí vztah:\n\nformula_1\n\nkde formula_2 je počet odběratelů postižených formula_3-tým přerušením dodávky elektrické energie, formula_4 je doba trvání formula_3-tého přerušení dodávky elektrické energie a formula_6 je celkový počet odběratelů. \n\nformula_7\n\nSAIDI se měří v jednotkách času (minuty) a hodnoceným obdobím je zpravidla jeden kalendářní rok. Energetický regulační úřad na svých stránkách každoročně zveřejňuje zprávy o kvalitě obsahující vyhodnocení tohoto ukazatele.\n\n\n"}
{"id": "735385", "url": "https://cs.wikipedia.org/wiki?curid=735385", "title": "Město Albrechtice (starý zámek)", "text": "Město Albrechtice (starý zámek)\n\nStarý albrechtický zámek stával ve Městě Albrechtice, západně od autobusového nádraží.\n\nAlbrechtice jsou poprvé zmiňovány roku 1377 jako majetek Linharta z Rovna. Zda už v té době stála tvrz, která předcházela zámku, není známo. Dá se ale předpokládat, že někdy kolem toho roku převzala funkci hradu Luginslandu. Na začátku 15. století získal panství slezský rod Stošů z Kounic a roku 1429 pravděpodobně na albrechtické tvrzi upsal císař Zikmund Půtovi III. z Častolovic 400 kop grošů. Za česko-uherských válek podporoval Jiří Stoš z Kounic krále Jiřího z Poděbrad. Na konci srpna 1474 tvrz vypálilo uherské vojsko. Jiří Stoš byl zajat a o jeho propuštění se musel přimlouvat vratislavský biskup. Panství však zůstalo ve vlastnictví uherského krále Matyáše Korvína. V roce 1492 byla ve vlastnictví Adolfa Mrakoty ze Studnic a roku 1498 Arnošta Mrakoty ze Studnic. V roce 1492 obdržel Adolf Mrakota od krále Vladislava Jagellonského městská práva a od toho roku se uvádí Město Albrechtice. Roku 1503 se novým majitelem stal Jan Sup z Fulštejna a za Supů z Fulštejna došlo k přestavbě tvrze na renesanční opevněný zámek. Roku 1582 zámek zdědila Alžběta Supová z Fulštejna a po ní její syn Jan Kryštof z Valdštejna, jenž se v letech 1618-1620 během stavovského povstání postavil proti císaři. Po Bílé hoře byl vyhnán ze země a zkonfiskovaný majetek císař Ferdinand II. roku 1622 postoupil arcivévodovi Karlovi, biskupu vratislavskému a brixenskému a velmistru řádu německých rytířů. Ten roku 1623 majetek přenechal jezuitům, v jejich vlastnictví panství bylo až do zrušení řádu v roce 1773. Jezuité na zámku provedli pouze drobné barokní úpravy. Po zrušení řádu se zámek a město staly majetkem Studijního fondu nadačního a roku 1824 panství odkoupil Karel Traugott Skrbenský z Hříště, ovšem už roku 1825 jsou novými majiteli opavští podnikatelé Vincent Tlacha a Vincent Keil. Ti v té době už vlastnili Ondřejovice. Ti ve městě postavili nový zámek a ten starý pronajali státu, který tu měl nejprve vojenské skladiště a poté zde byl zřízen Slezský zemský ústav pro choromyslné (1873-1889) a Slezská zemská polepšovna (90. léta 19. století) a nakonec byty. V roce 1945 potomci Vincenta Tlachy na základě Benešových dekretů o zámek přišli a ten využíval státní statek a ČSAD. V roce 1956 bylo zničeno opevnění a v roce 1980 došlo také ke zboření zchátralého zámku.\n\nŠlo o patrovou čtyřkřídlou budovu, která spíše než svojí podobou byla zajímavá opevněním. Opevnění tvořil dvojitý příkop, mezi nimiž se nacházel val. Korunu valu spojoval se zámkem na západě úzký spojovací trakt. Uprostřed ramen vnějšího příkop se nacházely dva až čtyři zemní rondely, které se nacházely na vstupní straně a tudíž je možné je interpretovat jako barbakán.\n\n"}
{"id": "735386", "url": "https://cs.wikipedia.org/wiki?curid=735386", "title": "Typ 12M Rothesay", "text": "Typ 12M Rothesay\n\nTyp 12M Rothesay (či třída Rothesay) byla třída fregat Britského královského námořnictva, Jihoafrického námořnictva a Novozélandského královského námořnictva. Třída byla vylepšením fregat typu 12 \"Whitby\". Jejím hlavním úkolem byla protiponorková obrana floty. Pro britské námořnictvo bylo postaveno celkem 9 fregat, další 4 získala Austrálie, 3 Jihoafrická republika a 2 Nový Zéland. Všechny již byly vyřazeny.\n\nPro Britské královské námořnictvo bylo postaveno celkem 9 fregat základní verze této třídy, pojmenovaných \"Rothesay\", \"Londonderry\", \"Brighton\", \"Falmouth\", \"Yarmouth\", \"Rhyl\", \"Lowestoft\", \"Berwick\" a \"Plymouth\". Stavba probíhala v letech 1956–1961, přičemž fregaty byly do služby zařazovány v letech 1960–1961. Vyřazeny byly v průběhu 80. let. Další tři rozestavěné trupy již byly dokončeny jako třída \"Leander\".\n\nZ fregat třídy \"Whitby\" byl převzat kompletní trup, pohonný systém a výzbroj. Ta měla původně následující složení. Hlavňovou výzbroj tvořily dva 114mm kanóny v dělové věži na přídi a dva 40mm protiletadlové kanóny. Další výzbroj představovalo 12 kusů 533mm torpédometů a dva salvové vrhače hlubinných pum Limbo.\n\nBěhem služby se složení výzbroje i elektroniky měnilo, byly odstraněny torpédomety a protiletadlové kanóny nahradil protiletadlový raketový komplet Seacat. Později tak jejich výzbroj tvořily dva 114mm kanóny, dva 20mm kanóny, jeden čtyřnásobný komplet Seacat a jeden vrhač Limbo. Fregaty navíc získaly schopnost provozovat protiponorkový vrtulník Westland Wasp, nesoucí lehká protiponorková torpéda. Tím se jejich účinnost v boji proti ponorkám výrazně zvýšila. Na zádi tak byl vybudován malý hangár (na jeho střeše byl systém Seacat) a přistávací plocha.\n\nPohonný systém tvořily dva kotle a dvě parní turbíny. Nejvyšší rychlost činila 29 uzlů.\n\n\nTato třída byla nasazena v roce 1982 ve falklandské válce. HMS \"Plymouth\" zde vážně poškodilo argentinské letectvo, ale loď se podařilo zachránit.\n\n"}
{"id": "735387", "url": "https://cs.wikipedia.org/wiki?curid=735387", "title": "Eugen Kvaternik", "text": "Eugen Kvaternik\n\nEugen Kvaternik (31. října 1825 – 11. října 1871) byl chorvatský nacionalistický politik spjatý se Stranou práva. Spolu s Ante Starčevićem patřil k jejím hlavním členům.\n\nNarodil se v Záhřebu. Studoval v Senji a v Pešti. Po zrušení poddanství v roce 1848 nařízením bána Josipa Jelačiće vzplály naděje v Rakousko-Uhersku na budování moderní občanské společnosti a též i na sebeurčení národů. Toto povzbudilo zastánce vyšší míry samostatnosti Chorvatska, mezi které patřil i Kvaternik. V roce 1858 hledal se svými myšlenkami pomoc v Rusku. Když se ukázalo, že neúspěšně, distancoval se od slovanských regionů a slovanských národů obecně a začal hledat podporu ve Francii.\n\nV roce 1860 se vrátil do Chorvatska a roku následujícího byl zvolen i do místního Saboru (parlamentu) na kandidátce tehdy nové Strany práva. V roce 1862 byl zatčen za politické aktivity strany. Byl následně uvězněn a nucen opustit zemi; až do roku 1865 žil v zahraničí. Nicméně, po roce 1867, kdy proběhla korunovace císaře Františka Josefa, jako krále nově reformovaného Rakousko-Uherska, mu byl umožněn návrat. Staré časy Bachova absolutismu byly dávno pryč a v monarchii se hledalo nové uspořádání, které by uspokojilo znepokojené národy.\n\nV roce 1871 opustil stranu s cílem podstoupit mnohem radikálnější řešení chorvatského problému. Inicioval proto povstání v Rakovici. Toto skončilo neúspěšně, a Kvaternik v něm sám zemřel.\n"}
{"id": "735389", "url": "https://cs.wikipedia.org/wiki?curid=735389", "title": "Vévoda De L'Omelette", "text": "Vévoda De L'Omelette\n\nVévoda De L'Omelette (v angličtině „The Duc de L'Omelette“) je krátká humorná povídka amerického spisovatele a literárního teoretika Edgara Allana Poea z roku 1832.\n\nPovídka původně nesla anglický název „The Duke of l'Omelette“ , posléze byla přejmenována na „The Duc de L'Omelette“.\n\nV češtině vyšla např. v knize \"Krajina stínů\" (Aurora, 1998).\n\nV povídce vede vévoda De L'Omelette rozpravy s Jeho Veličenstvem Ďáblem během své posmrtné existence. V textu se vyskytuje spousta francouzských frází a citátů.\n\nŠest dvořanů doprovází ve zlaté kleci vzácného ptáka z Peru k vévodovi De L'Omelette. Vévoda zrovna poléhává na pohovce, kterou vylicitoval ve dražbě nad králem a obětoval tak svou loajalitu vůči němu. Otevrou se dveře a do komnaty vstoupí dvořané s ptákem. Ale co to?\nVévodu jímá nevýslovné znechucení a skoná.\n\nTřetího dne stojí vévoda před Jeho Veličenstvem Ďáblem, jenž ho vyzývá k odložení svršků. Vévoda se brání a táže se, s kým má tu čest. Temný kníže se představí a objasní, že oděv, o němž si vévoda myslil, že jest županem je ve skutečnosti pohřebním rubášem.\n\nŠlechtic je nadmíru vytočen, rozloučí se a hodlá odejít. Je zadržen komořím a přiveden nazpět. Vévodovi nezbude nic jiného než si protřít oči a porozhlédnout se po místnosti - z ptačí perspektivy. Děsivá komnata nemá strop, místo něj víří hustá vrstva ohnivých mračen. Z výšky visí řetěz z rudého kovu, na jehož konci se houpe smolný koš, z něhož se line jasná záře. V rozích pokoje stojí ve výklencích tři obrovské sochy - řecká, egyptská a francouzská. Poslední čtvrtá není tak velká a je zahalena závojem. Na zdech visí nádherné obrazy, ale vévoda trne hrůzou, neboť jediným oknem v místnosti vidí planout pekelný oheň!\n\nVyzývá Jeho Ďábelské Veličenstvo k souboji, avšak ono nešermuje. Hrají tedy karty. Vévoda počítá. Hra končí. Jeho Veličenstvo počítá a upíjí vína. Vévoda skrývá kartu do dlaně. Jak je libo, poznamená Ďábel a snímá. Vévoda vstane, ukloní se a odchází.\n\n\n"}
{"id": "735392", "url": "https://cs.wikipedia.org/wiki?curid=735392", "title": "CAIDI", "text": "CAIDI\n\nCAIDI (Customer Average Interruption Duration Index) patří mezi základní ukazatele spolehlivosti dodávky elektrické energie. Ukazatel CAIDI představuje průměrnou dobu trvání jednoho přerušení dodávky elektrické energie u odběratele. Jeho hodnota vychází z parametrů ukazatelů SAIDI a SAIFI. Pro výpočet platí vztah:\n\nformula_1\n\nkde formula_2 je počet přerušení, formula_3 je počet odběratelů postižených formula_4-tým přerušením dodávky elektrické energie, formula_5 je doba trvání formula_4-tého přerušení dodávky elektrické energie. \n\nformula_7\n\nCAIDI se měří v jednotkách času (minuty) a hodnoceným obdobím je zpravidla jeden kalendářní rok. Energetický regulační úřad na svých stránkách každoročně zveřejňuje zprávy o kvalitě obsahující vyhodnocení tohoto ukatzatele.\n\n\n"}
{"id": "735395", "url": "https://cs.wikipedia.org/wiki?curid=735395", "title": "Liou-pchan-šuej", "text": "Liou-pchan-šuej\n\nLiou-pchan-šuej ( , pchin-jinem \"Liùpánshuǐ\") je městská prefektura v Čínské lidové republice. Patří k provincii Kuej-čou v jižní části Číny.\n\nNa rozloze 9 926 čtverečních kilometrů tu žily v roce 2006 necelé tři milióny obyvatel.\n\n"}
{"id": "735397", "url": "https://cs.wikipedia.org/wiki?curid=735397", "title": "SAIFI", "text": "SAIFI\n\nSAIFI (System Average Interruption Frequency Index) patří mezi základní ukazatele spolehlivosti dodávky elektrické energie. Ukazatel SAIFI představuje průměrnou systémovou četnost přerušení dodávky elektrické energie. Pro výpočet platí vztah:\n\nformula_1\nkde formula_2 je počet odběratelů postižených formula_3-tým přerušením dodávky elektrické energie, formula_4 je počet přerušení dodávky elektrické energie a formula_5 je celkový počet odběratelů. \nformula_6\n\nSAIFI se vyjadřuje v počtech přerušení za rok. Energetický regulační úřad na svých stránkách každoročně zveřejňuje zprávy o kvalitě obsahující vyhodnocení tohoto ukazatele.\n\n"}
{"id": "735406", "url": "https://cs.wikipedia.org/wiki?curid=735406", "title": "Pitejská sámština", "text": "Pitejská sámština\n\nPitejská sámština (\"bidumsámegiella\") je sámský jazyk z ugrofinské větve uralské jazykové rodiny. Původně se jí mluvilo ve Švédsku v komunách Arvidsjaur a Arjeplog v kraji Norrbotten a v jejich sousedních oblastech v Norsku. Dnes se jí mluví pouze ve Švédsku podél řeky Pite a zbývá už jen okolo 20 mluvčích. UNESCO ji v Atlase světových jazyků v ohrožení hodnotí jako kriticky ohrožený jazyk a Ethnologue ji zařadilo mezi téměř vymřelé jazyky.\n\nPitejská sámština má devět pádů (nominativ, genitiv, akuzativ, inessiv, illativ, elativ, komitativ, essiv, abessiv) a tři mluvnická čísla (singulár, plurál, duál).\n\n"}
{"id": "735408", "url": "https://cs.wikipedia.org/wiki?curid=735408", "title": "Dusičnan měďnatý", "text": "Dusičnan měďnatý\n\nDusičnan měďnatý je měďnatá sůl kyseliny dusičné se vzorcem Cu(NO). Tato látka je velice rozpustná ve vodě, podobně jako ostatní dusičnany.\n\nRozpouštění mědi v zředěné (\"první rovnice\") a koncentrované (\"druhá rovnice\") kyselině dusičné:\n\nPodle Beketovovy řady kovů běžné kyseliny nereagují s mědí a dalšími tzv. ušlechtilými kovy. U kyseliny dusičné (a jiných oxidujících kyselin) dochází k redukci části kyseliny za současné oxidace ušlechtilého kovu na kation a při reakci tak nevzniká vodík:\n\nDusičnan měďnatý lze vyrábět i jinak, než rozpouštěním mědi v kyselině dusičné. Jedna z možností je například vyredukování stříbra z dusičnanu stříbrného (\"stříbro je ušlechtilejší kov než měď\"), za současného rozpuštění mědi na měďnatou sůl.\n\nLevnější metoda je reakce octanu měďnatého s dusičnanem draselným.\n\nPři zahřívání dochází k rozpadu podle rovnice:\n\nDochází k rozpadu na oxid měďnatý, oxid dusičitý a kyslík, proto je stejně jako další dusičnany dobré oxidační činidlo.\nMůže probíhat reakce s dalšími kovy, které mají zápornější elektrodový potenciál. Reakce probíhá velice jednoduše (jako příklad uveďme zinek)\n\nDíky mědi v molekule sráží bílkoviny, enzymy a způsobuje rozpad hemoglobinu, podobně jako síran měďnatý. Při požití dochází k akutní otravě mědí.\n"}
{"id": "735412", "url": "https://cs.wikipedia.org/wiki?curid=735412", "title": "Umejská sámština", "text": "Umejská sámština\n\nUmejská sámština je sámský jazyk z ugrofinské větve uralské jazykové rodiny. Dnes se jí mluví pouze ve Švédsku podél řeky Ume a zbývá už jen okolo 20 nebo 10 mluvčích. UNESCO ji v Atlase světových jazyků v ohrožení hodnotí jako kriticky ohrožený jazyk a Ethnologue ji zařadilo mezi téměř vymřelé jazyky.\n\nUmejská sámština je jedním ze čtyř sámských jazyků, které oficiálně nemají svoji psanou podobu. Má tři mluvnická čísla (singulár, plurál, duál) a na rozdíl od sousední jižní sámštiny se v ní již vyskytuje souhlásková gradace.\n\n"}
{"id": "735417", "url": "https://cs.wikipedia.org/wiki?curid=735417", "title": "Skalná (dolní zámek)", "text": "Skalná (dolní zámek)\n\nDolní skalský zámek (též Vildštejn-dolní zámek) stával ve městě Skalná na Chebsku. Zároveň je jediným ze čtyř panských sídel ve městě, které se nedochovalo. Dosud stojí hrad Vildštejn, zámek a Horní zámek.\n\nV roce 1541, kdy vildštejnské panství vlastnili Viršperkové, došlo k jeho rozdělení na dvě části. Dolní část zůstala ve správě hradu, zatímco horní část spravovala nově postavená tvrz, zv. Horní zámek. V polovině 18. století pak Trautenbergové nechali na východ od ní postavit zámek, zv. Dolní. V roce 1764 byl zachycen na mapě první vojenského mapování. V roce 1799 se novým majitelem stal Jiří Jan Wilhelm a roku 1884 statek se zámkem odkoupil hrabě Engelhard Wolkenstein–Trostburg. Posledním majitelům, bratrům Geippelům byl majetek roku 1945 zkonfiskován a přešel do správy státního statku, přičemž sloužil jako byty. Později vyhořel a v 70. letech 20. století byl zbořen.\n\nJednalo se o dvoupatrovou klasicistní budovu s valbovou střechou. Na západě přiléhal patrový trakt obdélného půdorysu, přičemž celý komplex nad přízemím členila římsa. Jižním a jihovýchodním směrem se nacházel park s rybníkem a mlýnem.\n\n"}
{"id": "735420", "url": "https://cs.wikipedia.org/wiki?curid=735420", "title": "Seiffen", "text": "Seiffen\n\nSeiffen, zvaný od roku 1956 také Lázně Seiffen, je německá obec v Sasku, v Krušných horách, ležící zhruba 60 kilometrů jižně od města Chemnitz, těsně za česko-německou hranicí. Seiffen spadá do zemského okresu Krušné hory (Erzgebirgskreis), jehož centrem je Annaberg-Buchholz. Obec je známa především díky produkci hraček a ukázkovým dílnám.\n\nPrvní písemná zmínka o místě pochází z roku 1324, kdy byla oblast nazvána „Cynsifen“, což úzce souviselo s tehdy používanou metodou získávání cínu. V té době byla hornina „vymydlována“ („ausseifen“), v podstatě vymývána, čímž z ní bylo možné získat cín v podobě krup a zrn. Teprve později byla hornina těžena v celku. Roku 1451 se poprvé objevuje jméno „czyn Syffen.“ K roku 1486 zde stálo již 13 domů s 65 obyvateli. K roku 1551 je doloženo 14 usedlíků, vlastnících domy, a dalších 58 obyvatel. Roku 1600 zde došlo vzhledem ke stoupajícímu významu těžby rudy ke zřízení sídla důlmistra s horním úřadem. Roku 1620 byla poprvé zmíněna škola. Od roku 1635 se v obci usadila řada českých exulantů, kteří nemohli v českých zemích dál praktikovat svou protestantskou víru. Mezi lety 1776 – 1779 byl vystavěn osmiboký kostel, který je v současnosti jedním ze znaků obce.\n\nOd druhé poloviny 18. století se v Seiffenu rychle rozvíjela produkce hraček a jiného dřevěného zboží. V 80. letech 18. století je v obci doloženo na 40 soustružníků, ve stejné době započal i obchod se zámořím, kam byly vyváženy seiffenské výrobky. K roku 1810 je poprvé zmíněna dodnes používaná metoda místní výroby dřevěných hraček – tzv. Reifendrehen – „obručové soustružení“ na speciálním zařízení, při kterém dojde k vytvoření dřevěné obruče, jež má obrys požadovaného produktu, např. zvířátka apod. Obruč se poté nařeže na jednotlivé díly, které se mohou dále opracovat, nabarvit apod. V roce 1852 byla v Seiffenu zřízena státní odborná škola pro obor hračkářství. Celkový vývoj byl pak završen založením Hospodářského spolku krušnohorských výrobců dřevěných hraček roku 1919.\n\n\n\n\nSkrze Seiffen probíhá Evropská turistická trasa E3, Mezinárodní horská turistická trasa Eisenach-Budapešť a Turistická stezka německé jednoty (Cáchy-Zhořelec). Poblíž vesnice leží kemp.\n\n\nHospodářská struktura obce je v současné době určována především turistickým ruchem, jenž je úzce spjat s výrobou tradičních krušnohorských výrobků.\n\nV rámci Krušnohoří je Seiffen centrálním místem výroby dřevěných hraček, díky čemuž bývá tato oblast nazývána „harčkářským trojúhelníkem“. Přes 140 řemeslných podniků a výrobců tradičních produktů se zde sjednotilo v Družstvu soustružníků, sochařů, tesařů a výrobců hraček. Výroba lidových produktů probíhá především v menších dílnách či rodinných a řemeslných podnicích. Některé podniky čítají ale až několik desítek zaměstnanců, jako např. podnik „Erzgebirgische Volkskunst Richard Glässer GmbH Seiffen“, zaměstnávající na 100 lidí.\n\nProdukce a prodej tradičních výrobků výrazně určují i vzhled obce. Podél hlavní ulice jsou všude k nalezení početné ukázkové dílny s obchůdky. Během adventu zavítá do Seiffenu každý víkend až na 30 000 lidí. Krušnohorské muzeum hraček Seiffen navštíví každý rok okolo 50 000 lidí.\n\nTurismus zaznamenal mezi lety 2000–2009 značný úbytek. I nadále však zůstává hlavním zdrojem příjmů a celkový počet přenocování převyšoval roku 2009 průměr krušnohorské správní oblasti až pětinásobně.\n\n"}
{"id": "735428", "url": "https://cs.wikipedia.org/wiki?curid=735428", "title": "Armona", "text": "Armona\n\nNázev Armona může znamenat:\n\n\n\n\nPodobné názvy:\n"}
{"id": "735441", "url": "https://cs.wikipedia.org/wiki?curid=735441", "title": "Anokracie", "text": "Anokracie\n\nAnokracie (spojení slov anarchie a autokracie) je označení pro politické zřízení, které je formálně demokratické, ale účast občanů na veřejném životě není dostatečně umožněna. Přitom nejde ještě o čistou autokracii (diktaturu), ale mezistupeň mezi autokracií a diktaturou. Na rozdíl od anarchie, jejímž ideálem je svoboda pro každého, v anokracii mají svobodu jen ti nejsilnější. Od diktatury se zase anokracie liší absencí centrální moci. Charakteristická je vysoká míra korupce, slabý veřejný sektor a mizivá vymahatelnost práva. Státní moc tvrdě potlačuje opozici, kdežto organizovaný zločin často nechává bez povšimnutí. Největší vliv na politické rozhodování mají různé zájmové skupiny. \n\nJako anokracie bývají označovány například Turecko, Thajsko, Venezuela, Rusko, Ukrajina a mnohé africké státy.\n\n\n"}
{"id": "735449", "url": "https://cs.wikipedia.org/wiki?curid=735449", "title": "Július Kowalski", "text": "Július Kowalski\n\nJúlius Kowalski, pseudonym Alexander Dominik (24. února 1912 Ostrava – 2. června 2003 Bratislava) byl český hudební skladatel a pedagog, žijící od roku 1945 na Slovensku.\n\nRodina skladatele pocházela z Polska. Jeho otec, Július Kowalski, byl houslistou v Krakově. Studoval na Hudební škole v Moravské Ostravě hru na housle. V roce 1929 pokračoval na Pražské konzervatoři studiem skladby a dirigování. Ve skladbě byl jeho učitelem Rudolf Karel a později na mistrovské škole Josef Suk. Dirigování studoval u Pavla Dědečka a na mistrovské škole u Václava Talicha. Kromě toho dále studoval i hru na housle u Rudolfa Reissiga. V době studií byl sbormistrem pěveckého sdružení \"Slavoj\".\n\nPo absolvování mistrovské školy se stal profesorem hudební výchovy na gymnáziu v Sremské Mitrovici a řídil hudební soubory v Mitrovici a v Bělehradě. V roce 1935 se vrátil do Prahy. Studoval mikrotonální hudbu u Aloise Háby a současně byl sbormistrem několika pěveckých sborů (\"Tovačovský sbor, Sbor Křižkovského\") a dirigentem rozhlasových orchestrů v Praze, Bratislavě a Ostravě. Vedle toho řídil i amatérské orchestry: \"Sokolskou filharmonii\" a orchestr firmy \"Odkolek\". V roce 1937 byl delegátem Československé republiky na Světové výstavě v Paříži. V roce 1939 působil jako korepetitor a dirigent \"Velké operety\" v Praze a o rok později se stal korepetitorem divadla v Salzburgu. V té době dále studoval dirigování u Clemense Krausse v Salzburgu a v Berlíně. V letech 1942–1944 byl korepetitorem, členem orchestru a dirigentem Národního divadla v Bělehradě a současně nepřerušil spolupráci s divadlem v Salzburgu.\n\nPo skončení války přijal pozvání Jána Cikkera do Bratislavy a stal se sbormistrem a dirigentem opery Slovenského národního divadla. Od roku 1946 působil jako umělecký vedoucí různých souborů (\"Tatran, soubor ĽUT Povereníctva pôšt, Bratislavský robotnícky kultúrny kolektív\") a jako vedoucí programového oddělení \"Hudobnej a artistickej ústredne v Bratislavě\". V letech 1954–1956 byl ředitelem hudební školy ve Skalici, o rok později působil ve stejné funkci v Pezinku a v roce 1957 se stal ředitelem \"Lidové školy umění\" ve Štefánikovej ulici v Bratislavě. Zde setrval až do odchodu do důchodu v roce 1979.\n\n\n\n\n\n\nDále komponoval skladby pro klavír, housle a klavír i další nástroje, písně, instruktivní skladby a scénickou hudbu zejména pro dětského diváka. Úplný soupis díla je v .\n\n\n"}
{"id": "735450", "url": "https://cs.wikipedia.org/wiki?curid=735450", "title": "Kuks (zámek)", "text": "Kuks (zámek)\n\nZámek Kuks byl součástí lázeňského areálu v obci Kuks. Stával naproti hospitalu Kuks.\n\nS výstavbou lázní se započalo v roce 1692, kdy Kuks vlastnil hrabě František Antonín Špork. V roce 1695 byly zprovozněny a v roce 1710 došlo k přestavbě jedné z dřevěných lázeňských budov na kamennou zámeckou budovu. V roce 1711 u něj bylo vystavěno divadlo a v roce 1722 Dům filosofů s knihovnou – ani jedna z těchto staveb se nedochovala. Vrchol Šporkovy výstavby v Kuksu představoval špitál Milosrdných bratří s kostelem Nejsvětější Trojice, vystavěný v letech 1707-1717. Dostavby a úpravy v lázeňském areálu pokračovaly až do roku 1719. Období po smrti Františka Antonína Šporka v roce 1738 znamenalo pro Kuks úpadek. V 18. století byl areál poničen pleněním vojsk a také přírodními živly a zpustl. Další Šporkové neměli o lázně zájem a veškerou péči věnovali hospitalu. V roce 1821 byl zámek sice ještě opraven, ale v té době již nebyl obýván. V průběhu 19. století zchátral a v roce 1901 došlo k jeho zbourání.\n\nZámek se nacházel na levém břehu Labe. Jednalo se o dvoupatrovou budovu obdélného půdorysu. V jižním průčelí se nacházel rizalit, členěný pilastry, s trojúhelníkovým štítem. Přístup vedl od mostu přes Labe, který spojoval zámek se špitálem, a poté po schodišti. Na vstupním průčelí se nacházel balkónový portikus podepřený pětidílnými arkádami. Zvýrazněný byl pilastrovým řádem, nad nímž se nacházelo kladí a balustrová atika.\n\nV přízemí zámku se nacházel velký sál a deset koupelen, v prvním patře pak další velký sál, vyzdobený štukem a freskami, a čtyři obytné pokoje.\n\n"}
{"id": "735452", "url": "https://cs.wikipedia.org/wiki?curid=735452", "title": "Antonín Mlejnský", "text": "Antonín Mlejnský\n\nAntonín Mlejnský (* 17. května 1973, Praha) je bývalý český fotbalista, obránce, reprezentant.\n\nS fotbalem začínal v Davli, poté byl v Nýrsku, Chomutově a SC Xaverov, prosadil se na Žižkově. Ze Žižkova si ho vytáhla Sparta, tam se neprosadil a vrátil se zpátky na Žižkov a stal se jednou z opor. Dynamický stoper, výborný hlavičkář, hrál i defenzivního záložníka. V lize odehrál 230 utkání a dal 5 gólů. V reprezentaci nastoupil 17. 4. 2002 v přátelském utkání s Řeckem, které skončilo 0-0. V sezóně 1998/99 získal se Spartou mistrovský titul.\n\n"}
{"id": "735455", "url": "https://cs.wikipedia.org/wiki?curid=735455", "title": "Tintinova dobrodružství (film)", "text": "Tintinova dobrodružství (film)\n\nTintinova dobrodružství (v anglickém originále The Adventures of Tintin) je animovaný film režiséra Stevena Spielberga natočený podle komiksové série \"Tintinova dobrodružství\" belgického kreslíře Hergého. Film, na jehož produkci se podílel také Peter Jackson, měl světovou premiéru 22. října 2011 v Bruselu a Paříži, česká premiéra proběhla 27. října 2011. Snímek byl natočen metodou motion capture s využitím počítačové animace. Jeho scénář je založen na příbězích třech komiksových sešitů \"Krab se zlatými klepety\", \"Tajemství Jednorožce\" a \"Poklad Rudého Rackhama\".\n\nMladý reportér Tintin se vydá na trh, kde najde model lodi \"Jednorožec\" rytíře Fransoise a ihned si ji koupí. Hned poté se o ní zajímají dva další lidé a proto se Tintin rozhodne pátrat po tom, co je na lodi tak vzácné. V knihovně zjistí, že loď nedoplula a také to, že tajemství \"Jednorožce\" může rozluštit jen pravý Haddock. Tintin se vydá na zámek Moulinsart, vnikne do zámku a nalezne tam pan Safarina a také velmi přesnou kopii modelu lodi, kterou vlastní. Když se vrátí ze zámku, objeví , že se mu někdo vloupal do bytu a vše přeházel. Tintin zjistí, že dotyčný hledal svitek papíru, který mu upadl, když loď spadla. Na svitku stálo: „Tré bratří spojených, tré jednorožců spolu plujících, v poledním slunci promluví, neboť ze světla světlo přijde, hvězda září pak na orlův kříž“ a několik tajných značek. Najednou se u dveří Tintinova domu objeví muž který chtěl od Tintina \"Jednorožce\" koupit a sdělí mu, že mu jde o život, krátce na to je zastřelen. Kadlec a Tkadlec mu sdělí, že to byl špičkový agent Interpolu. Před svou smrtí do novin, které držel, napsal svou krví slovo „Karaboudjan“. Zanedlouho mu kapsář ukradne peněženku, ve které měl uložený svitek, a následně ho dokonce dva muži unesou a dostane se na loď Karaboudjan, kde se seznámí s kapitánem Haddockem, který mu prozradí tajemství \"Jednorožce\"…\n"}
{"id": "735460", "url": "https://cs.wikipedia.org/wiki?curid=735460", "title": "Distribuční soustava", "text": "Distribuční soustava\n\nDistribuční soustava je propojovací technologie pro distribuci plynu či elektrické energie o patřičných parametrech. V Česku mají distribuční soustavy jednotlivé provozovatele. \n\nV případě elektrické distribuční soustavy se jedná o vzájemně propojený soubor vedení a zařízení 110 kV, s výjimkou vybraných vedení a zařízení 110 kV, která jsou součástí přenosové soustavy, a vedení a zařízení o napětí 0,4/0,23 kV, 3 kV, 6 kV, 10 kV, 22 kV a 35 kV sloužící k zajištění distribuce elektřiny na vymezeném území České republiky, včetně systémů měřicí, ochranné, řídicí, zabezpečovací, informační a telekomunikační techniky. Distribuční soustava je zřizována a provozována ve veřejném zájmu.\n\nDistribuční soustava zajišťuje rozvod elektrické energie z přenosové soustavy jednotlivým koncovým uživatelům. Současně slouží pro připojování výroben elektřiny o malých výkonech (řádově do výkonu desítek MW). \n\nNa území České republiky mezi nejvýznamnější provozovatele distribučních soustav patří společnosti ČEZ Distribuce, a. s., provozující distribuční soustavu na území bývalého Západočeského, Severočeského, Středočeského, Východočeského a Severomoravského kraje. Dále je to společnost E.ON Distribuce, a. s. provozující distribuční soustavu na území bývalého Jihočeského a Jihomoravského kraje. Posledním významnou společností je PREdistribuce, a. s., provozující distribuční soustavu na území Hlavního města Prahy a města Roztoky u Prahy.\n\nVedení vvn o sdruženém napětí 110 kV tvoří základní pilíř distribuční soustavy. Zajišťují tranzit elektřiny z uzlových transformoven zvn/vvn a vvn/vvn do transformoven 110/vn kV. Do této sítě je vyveden výkon řady elektráren o výkonech desítek MW. Tato síť je provozována jako okružní. Zvolenému způsobu provozu odpovídá i použitý systém chránění distančními ochranami. Tato síť se vyznačuje spolu s vedeními zvn a vvn přenosové soustavy vysokou spolehlivostí, velice nízkou četností poruch a díky způsobu provozu a zálohování většina poruch při správném působení ochranných systémů nezpůsobí přerušení dodávky elektřiny odběratelům.\n\nVedení vysokého napětí (vn) v České republice tvoří nadzemní a podzemní vedení provozované v převážné míře s napětím 22 kV, resp. 35 kV používaných ve Východních Čechách a částečně v severních Čechách.\n\nZ minulosti jsou v provozu sítě s napětím 3,6 a 10 kV. Tyto sítě ale nejsou dále rozvíjeny a jsou v rámci unifikace nahrazovány napěťovou hladinou 22 kV, resp. 35 kV. V drtivé většině je tato síť provozována jako paprsková.\n\nVedení nízkého napětí (nn) v České republice tvoří nadzemní a podzemní vedení provozované s unifikovaným napětím 3x400/230 V / 50 Hz. Tato síť je provozována jako \"paprsková\", ve městech \"mřížová\" a v některých případech se využívá tzn. \"provoz do kruhu\".\n\n"}
{"id": "735461", "url": "https://cs.wikipedia.org/wiki?curid=735461", "title": "Armona (řeka)", "text": "Armona (řeka)\n\nArmona je říčka 3. řádu ve východní Litvě, v Aukštaitiji, která se vlévá 8 km na jihovýchod od okresního města Ukmergė do řeky Šventoji jako její pravý přítok 30,5 km od jejího ústí do Nerisu. Protéká okresem Ukmergė.\n\nTeče zpočátku směrem severoseverovýchodním až do jezera Siesikų ežeras (plocha: 123,1 ha), na jehož jižním břehu (západní části) je zámek Siesikų dvaras, kde se stáčí na východ, protéká dalším jezírkem Armona, stáčí se do směru jihovýchodního, kterým pokračuje většina průběhu toku až do ústí. Míjí od jihovýchodu město Deltuva, nad vsí Dovydiškiai protéká rybníkem Dovydiškių tvenkinys a do řeky Šventoji se vlévá u vsi Dainava. U soutoku je pomník účastníkům proticarského povstání v roce 1831. Dolní tok protéká krajinnou oblastí, dolní tok spadá do geologické rezervace \"Armonos draustinis\", kde je cenné naleziště zbytků devonských lalokoploutvých a pancéřnatých ryb (ve výchozech břehů řeky). \n\nŘíční údolí je zpočátku nevýrazné, ale později jeho šíře dosahuje 30–80 m, hloubka 5–8 m. V letním období horní tok často vysychá. Koryto je regulované. Šířka koryta je 5–8 m, hloubka 0,5–2,0 m, rychlost toku je 0,1–0,3 m/s, průměrný spád je 1,5 m/km, průměrný průtok je 1,25 m³/s. v dolním toku je řeka neregulovaná, koryto je užší: kolem 2 m, průměrná hloubka dolního toku je 0,4 m, proto je ryclost toku vyšší než na horním a středním toku.\n\nLevé:\n\nPravé:\n"}
{"id": "735465", "url": "https://cs.wikipedia.org/wiki?curid=735465", "title": "Steve Conte", "text": "Steve Conte\n\nSteve Conte je americký zpěvák a kytarista. Je frontmanem skupiny The Contes, kde hraje i jeho bratr John Conte. V letech 2004-2010 byl členem skupiny New York Dolls. Spolupracoval také s Michaelem Monroe Peterem Wolfem, Billy Squierem, Suzi Quatro, Chuckem Berrym, nebo Paulem Simonem. Jako kytarista hrál v kapele Jamese Browna nebo v legendárních Blood, Sweat & Tears. Ve světě je také znám pro svou spolupráci s japonskou skladatelkou a hudební producentkou Yoko Kanno (Jóko Kanno), kde se jako zpěvák podílel na hudbě k několika anime kultovním seriálům jako Cowboy Bepop, Ghost In The Shell nebo Wolf's Rain.\n\n\n\n\n\n"}
{"id": "735477", "url": "https://cs.wikipedia.org/wiki?curid=735477", "title": "Carausius", "text": "Carausius\n\nCarausius, celým jménem Marcus Aurelius Mausaeus Valerius Carausius († 293), byl menapijský důstojník římského námořnictva, který se roku 286 ujal moci v Británii a severní Galii. Událo se tak třináct let po zániku galského císařství, ovládaného Postumem. Carausius se držel u moci po sedm let, nakonec byl zavražděn svým pokladníkem Allectem.\n\nCarausius byl prostého původu, vyznamenal se především v průběhu Maximiánovi kampaně do severní Galie v boji proti bagaudům, roku 286. Tento úspěch a jeho dřívější zaměstnání jako námořní pilot, vedly k jeho jmenování do funkce důstojníka římského námořnictva Classis Britannica, umístěného v Anglickém kanálu. Zde měl za úkol bránit franským a saským pirátům, útočícím na pobřeží Armorica a Belgica. Na Carausia padlo podezření, že si nechává poklady a spolupracuje s piráty, kterým umožňuje nájezdy na pobřeží. Z toho důvodu nad ním Maximianus vynesl rozsudek smrti. Carausius se poté prohlásil za císaře Británie a severní Galie. Navíc se mu povedlo do svých služeb získat nejen posádky lodí, kterým velel a tři legie sloužící v Británii, ale také pomocné legie z Galie, které za ním šly s vidinou zisku.\n\nRoku 288 nebo 289 připravoval Maximianus invazi do Británie. Ta skončila neúspěchem. Panegyrik, který dorazil ke Constantiu Chlorovi tvrdil, že za neúspěchem stojí špatné počasí, Carausius to ovšem prohlašoval za vojenské vítězství. Římský historik Eutropius uvádí, že všechny nepřátelské akce byly marné z důvodu Caurasiových vojenských dovedností, proto se nakonec podepsal mír.\n\nRoku 293 se Constantius Chlorus rozhodl znovu dobýt odpojenou Galii. Izoloval Carausia tím, že oblehl Bononii. Do Británie ale zatím nemohl. Následně byl Carausius zavražděn svým pokladníkem Allectem, který vládl římskému císařství následující tři roky.\n"}
{"id": "735489", "url": "https://cs.wikipedia.org/wiki?curid=735489", "title": "Doba využití maxima", "text": "Doba využití maxima\n\nDoba využití maxima charakterizuje členitost diagramu zatížení. Je to doba, po kterou by muselo zařízení pracovat s maximálním výkonem formula_1 aby se dodalo ve sledovaném období stejné množství energie jako podle diagramu zatížení s časově proměnným zatížením. Dle délky sledovaného období rozlišujeme doby využití maxima denní, týdenní, měsíční a roční. \nPro výpočet platí vztah:\nformula_2 \n\nkde formula_3 je doba sledování a formula_4 je dodaná elektrická energie za dobu formula_5.\n\n"}
{"id": "735492", "url": "https://cs.wikipedia.org/wiki?curid=735492", "title": "Fotbalová reprezentace Konžské republiky", "text": "Fotbalová reprezentace Konžské republiky\n\nFotbalová reprezentace Konžské republiky reprezentuje Konžskou republiku na mezinárodních fotbalových akcích, jako je mistrovství světa nebo Africký pohár národů. Tento tým byl dříve znám také pod názvy jako Francouzské Kongo a Střední Kongo.\n"}
{"id": "735494", "url": "https://cs.wikipedia.org/wiki?curid=735494", "title": "Don't Worry About Me", "text": "Don't Worry About Me\n\nDon't Worry About Me je první studiové album Joey Ramone, který je známý hlavně jako frontman skupiny Ramones. Album vyšlo posmrtně 19. února 2002 u Sanctuary Records.\n\n"}
{"id": "735495", "url": "https://cs.wikipedia.org/wiki?curid=735495", "title": "Diagram zatížení", "text": "Diagram zatížení\n\nDiagram zatížení je graf vyjadřující závislost výkonu dané sítě nebo vedení na čase. Z hlediska doby sledování výkonu rozlišujeme diagramy denní (doba sledování je 24 hodin), týdenní (168 hod.) a roční (8760 hod.). Měsíční diagram se nesleduje z důvodu přílišného rozdílu jednotlivých měsíců (zima - léto).\nDiagramy zatížení mají význam pro řízení provozu elektrizační soustavy.\n\n"}
{"id": "735499", "url": "https://cs.wikipedia.org/wiki?curid=735499", "title": "Náchod (nádraží)", "text": "Náchod (nádraží)\n\nŽelezniční stanice v Náchodě se začala stavět v souvislosti s výstavbou choceňsko-broumovské dráhy spojující Choceň a Broumov. Celá stavba byla rozdělena do dvou úseků, přičemž na prvním úseku mezi Chocní a Bohdašínem se začalo stavět dne 2. května roku 1873. Na druhém úseku mezi Bohdašínem a Broumovem pak 19. prosince téhož roku. Stavba dráhy byla svěřena vídeňské stavební firmě \"Hügel&Sager\". Dne 15. ledna roku 1875 započala stavba spojky k Jihoseveroněmecké spojovací dráze, zkráceně SNDVB z Václavic do Starkoče. Ve dnech 2. až 16. července téhož roku započaly zkušební jízdy, dráha byla uznána za provozuschopnou, přestože celková stavba nebyla hotova. Kupříkladu v železniční stanici Meziměstí se jezdilo v provizorních podmínkách.\nS výstavbou výtopen v Meziměstí, Chocni a Náchodě byla stanice vybavena i vodárnou. Stanice byla otevřena dne 25. července roku 1875 a to v souvislosti se slavnostním otevřením choceňsko-broumovské dráhy.\nO den později, tedy dne 26. července vstoupil v platnost první jízdní řád. Co se důležitosti týče, byla stanice zařazena do druhé třídy, kupříkladu železniční stanice v Broumově spadala do třetí třídy. Ve své době byla stanice obsluhována dvěma páry osobních vlaků a jedním nákladním. Soupravy osobních vlaků v té době tvořily 4 čtyřnápravové vozy, takzvané „amerikány“, jež byly spřaženy s parní lokomotivou. Původním vlastníkem dráhy a tedy i náchodského nádraží byla společnost StEG. V roce 1908 byla privátní železniční společnost StEG zestátněna Rakouskými státními drahami, zkráceně kkStB. Dne 26. června roku 1911 započala rozsáhlá přestavba nádražní budovy, nutno říci, že tato přestavba byla na choceňsko-broumovské dráze ojedinělá. Přestavba byla svěřena stavební firmě z Vysokého Mýta. V roce 1914 vypukla první světová válka, osobní přeprava byla výrazně omezena. Po první světové válce, zániku Rakouska-Uherska převzaly provoz na trati Československé státní dráhy (ČSD).\nDne 15. května roku 1930 byla osobní doprava mezi Policí nad Metují, Náchodem, Novým Městem nad Metují a Starkočí, zajišťována motorovými vozy. V roce 1938 byl vyhlášen válečný jízdní řád, kdy se veškerá doprava na železnici přizpůsobila vojenské přepravě. V letech 1939–1945 byla na území Protektorátu Čechy a Morava zřízena státní železniční společnost Českomoravské dráhy, zkráceně BMB-ČMD. V roce 1945 byl uveden do provozu přeshraniční úsek dráhy, kdy došlo k propojení měst Kudowa-Zdrój a Náchoda. Jednalo se o spojku, neboť na německé straně byla trať vystavěna do obce Slaný již před válkou. Projekt této dráhy byl schválen již v roce 1880 po prusko-rakouské válce, avšak z finančních důvodů nebyl nikdy realizován. Dráha sloužila především k přepravě vojenského materiálu a potravin na válečnou frontu. V závěru druhé světové války byla tato trať zlikvidována a již nikdy nebyla obnovena. Po druhé světové válce se železnice opět ujaly Československé státní dráhy. V roce 1946 začal na trase Praha – Broumov jezdit nový pár motorových rychlíků s motorovými vozy řady M 274.0. V letech 1962 až 1963 jezdil tentýž rychlík s motorovými vozy řady M 262.0. Od grafikonu 1970/71 pak s motorovými vozy řady M 296.1. Tyto rychlíky byly směrovány z Hradce Králové přes Týniště nad Orlicí. V roce 1948 byla ve stanici vybudována čerpací stanice na naftu. Roku 1974 započalo nahrazování parních lokomotiv v osobní i nákladní dopravě lokomotivami dieselelektrickými. Parní provoz byl definitivně ukončen v roce 1981. Počínaje říjnem 1982 byly nasazovány na osobních vlacích mezi Meziměstím a Letohradem motorové vozy řady M 152.0 s vlečnými vozy. V roce 1985 byly zlikvidovány zbytky náspu trati Náchod – Kudowa-Zdrój, v souvislosti s výstavbou nové silnice k hraničnímu přechodu v Náchodě-Bělovsi. Na polské straně hranice se na mnoha místech zachovalo původní traťové těleso zrušeného úseku dráhy. V roce 1993 vznikla státní organizace České dráhy rozdělením Československých státních drah s. o. (ČSD) na České dráhy s. o. a Železnice Slovenskej republiky. V témže roce byla zahájena osobní doprava z Náchoda přes Meziměstí, Starostín, Mieroszów do Polska a to v relaci Náchod – Wałbrzych, dopravu zajišťovaly České dráhy, později PKP. Současná akciová společnost České dráhy, a.s. vznikla 1. ledna roku 2003, kdy byla státní organizace České dráhy rozdělena na stejnojmennou akciovou společnost a státní organizaci Správa železniční dopravní cesty (SŽDC). V roce 2005 byly zahájeny rozsáhlé stavební práce na dvou staničních kolejí a to v rámci úpravy nástupišť, kdy vznikla dvě nová zvýšená nástupiště s pevnou hranou u dopravních kolejí číslo 4a, 2 a 6. Přístup na tyto nástupiště je bezbariérový.\n\nŽelezniční stanice v Náchodě leží na jednokolejné neelektrifikované železniční trati č. 026 spojující Týniště nad Orlicí s Broumovem, železniční trati č. 033 spojující (Náchod) s Václavicemi a Starkočí. Stanice má jedno jednostranné nástupiště u výpravní budovy, dopravní koleje:\n\n\nTaké dvě zvýšená, úrovňová nástupiště u dopravních kolejí:\n\n\nPřechody pro cestující a přejezdy v úrovni kolejí pro invalidní vozíky jsou umístěny proti nádražní budově. Zastávky linkových autobusů se nachází v přednádražním prostoru. V železniční stanici jsou poskytovány cestujícím služby: vnitrostátní pokladní přepážka, mezinárodní pokladní přepážka, platba v eurech, bariérové WC, čekárna pro cestující.\n\nSoučástí stanice jsou také dopravní koleje:\n\n\nMimo jiné se v Náchodě nacházejí i železniční zastávky \"Náchod-Běloves\" (vzdálená 2 km), \"Náchod-Malé Poříčí\" (vzdálená 4 km) směr Hronov, také železniční zastávka \"Náchod zastávka\" (vzdálená 2 km) směr Václavice.\n\nStanice má dvě zhlaví, na nichž jsou umístěna stavědla St. I a St. II, zabezpečovací zařízení 1. kategorie, návěstidla jsou nezávislá na výměnách. Na jižním zhlaví stanice se do roku 2019 nacházely mechanické závory s výpletem proti podlézání, které byly několikrát do hodiny obsluhovány z prvního stavědla (St. I). Nyní se zde nachází běžné přejezdové zabezpečovací zařízení.\n\nNáchodské nádraží v minulosti obsluhovalo i dálkové vnitrostátní, mezinárodní spoje. V letech 1981/1982 byl jedním ze spojů R 755 na své trase z Meziměstí přes Náchod, Týniště nad Orlicí, Hradec Králové do Prahy. Zajímavostí bylo, že tento spoj vyjížděl z meziměstského nádraží krátce po třetí hodině ranní, z Náchoda pak o hodinu později.\n\nV roce 1997 zasáhly větší část České republiky katastrofální povodně, choceňsko-broumovská dráha byla v té době po celou dobu sjízdná. Tehdy zajišťovala náhradní spojení mezi Českem a Polskem přes hraniční přechod Meziměstí – Mieroszow (PKP). Na trať se tak dostaly mezinárodní spoje kategorie EuroCity a InterCity.\n\nV letech 1998/1999 byl jedním ze spojů také R 251\nna své trase z pražského hlavního nádraží přes Chlumec nad Cidlinou, Hradec Králové hlavní nádraží, Týniště nad Orlicí, Náchod, Meziměstí, Wałbrzych do Wrocławi.\n\nV letech 2003/2004 byl ideálním ranním spojem také R 740 Náchodský Primátor, pojmenovaný po náchodském pivu na své trase z Meziměstí přes Náchod, Starkoč, Hradec Králové, Prahu, Plzeň, Mariánské Lázně, Cheb do Františkových Lázní.\n\nTaké tudy projížděl i legendární „král vlaků“ zvaný Orient Express, který provozuje společnost Venice Simplon-Orient-Express (VSOE). Stalo se tak kupříkladu dne 16. července roku 2007\na to poté, co jeho trasa byla kvůli výluce odkloněna. Původně měla vést z Benátek přes Vídeň, Krakov a Varšavu do Prahy.\n\nV současné době stanici obsluhují regionální spoje směřující do měst: Broumov, Teplice nad Metují, Hronov, Nové Město nad Metují, Týniště nad Orlicí, Letohrad, Jaroměř, Hradec Králové, Praha\n\nObjevují se zde zejména motorové lokomotivy řady 754, 742, 714, motorové jednotky kupříkladu řada 814, motorové vozy řady 854, 810. Při nostalgických jízdách i parní lokomotivy.\n\n\n\n"}
{"id": "735503", "url": "https://cs.wikipedia.org/wiki?curid=735503", "title": "Františkánský tis", "text": "Františkánský tis\n\nFrantiškánský tis je památný tis červený, jeden z nejstarších památných stromů hlavního města Prahy. Roste v rajském dvoře novoměstského františkánského kláštera u kostela Panny Marie Sněžné v historickém centru. Pro veřejnost není zvenku viditelný ani běžně přístupný.\n\n\nVzrůst je keřovitý, široce rozložitý, Středový (nejstarší) kmen je odumřelý, vrchní část chybí a nahrazuje jej dřevěná soška Panny Marie. Kolem vybíhají tenčí kmeny s obvodem do 100 cm. Roku 2002 došlo na ošetření formou prořezu, na přání františkánů byly odstraněny pouze větve, které byly suché nebo rostly do sochy a to tak, aby socha zůstala ukrytá ve větvích.\n\nStrom je považovaný za jeden z nejstarších stromů v Praze. Až do vyhlášení Dubu Karel v Kolodějích, který dosahuje podobného věku, byl označován i jako zcela nejstarší pražský strom. Tis zřejmě při založení zahrady vysadili františkáni, kteří klášter využívali od roku 1603.\n\nTisu byl věnován prostor v pořadu České televize Paměť stromů, konkrétně v dílu č. 2, \"Pražské památné stromy\".\n\n\n"}
{"id": "735504", "url": "https://cs.wikipedia.org/wiki?curid=735504", "title": "Nakladatelství Adolescent", "text": "Nakladatelství Adolescent\n\nNakladatelství Adolescent je české nakladatelství, které se zaměřuje na současné mladé autory poezie.\n\nNakladatelství Adolescent založil básník a výtvarník Aleš Kauer v roce 2007.\n\nSlovy zakladatele: „V roce 2007 jsem založil malé (ve vší skromnosti samizdatové) nakladatelství Adolescent. Snahou bylo zmapovat a zastřešit autory vymezeného regionu, vydat jim knížky, a tím podpořit jejich tvůrčí zaujetí. Od roku 2010 se zaměřuji na bibliofilie s výrazným výtvarným podílem. Tyto artefakty jsou vydávány v počtu několika originálních kusů.“\n\n"}
{"id": "735508", "url": "https://cs.wikipedia.org/wiki?curid=735508", "title": "Purány", "text": "Purány\n\nPurány (v sanskrtu पुराण, doslova \"stará vyprávění\") jsou hinduistické sbírky starých příběhů. Svými kořeny sahají sice hluboko do minulosti, ale nejstarší z nich získaly svou dnešní podobu na počátku našeho letopočtu a některé dokonce až kolem roku 900 n. l. \n\nObsahem purán jsou mýty o vzniku vesmíru a bohů, božské, královské a hrdinské genealogie, životopisy světců a králů, chvalozpěvy, popisy poutních míst, ceremonií, slavností i právních zvyklostí. Nebyly vytvářeny jako umělecká literatura, obsahují mnoho folklórních prvků, což se projevuje na jejich nevybroušené formě a časté rozvleklosti. Jejich tvůrci byli lidoví vypravěči nebráhmanského původu, později je převzali kněží a ustanovili je jako posvátné knihy hinduismu. \n\nZ hlediska klasifikace indických posvátných pramenů patří purány mezi tzv. písma \"smriti\" (paměti, \"to, co bylo zapamatováno\"). Do této kategorie spolu s puránami patří také historické spisy zvané \"itihásy\" (sem spadají indické hrdinské eposy Mahábhárata a Rámájana). Purány a itihásy tedy tvoří kategorii \"smriti\". Naproti tomu existuje skupina písem zvaných \"šruti\" (\"to, co bylo vyslyšeno\"). Do kategorie \"šruti\" patří původní védské sbírky, sútry a upanišady. Za autoritativní \"zjevené spisy\" jsou obvykle považovány pouze písma kategorie \"šruti\", purány a historické příběhy nikoliv. Otázkou je, zda toto přesvědčení odpovídá skutečnosti, nebo zda se nejedná o chybně obecně přijimaný fakt, jelikož spisy na mnoha místech dokládají, že purány a stejně tak historické spisy se nazývají tzv. pátou védou, tedy, že jsou stejně tak autoritativní a \"zjevené\" jako původní Védy. Přestože purány a mnohé spisy obsahují výroky o své autenticitě, nemohou být tyto pasáže považovány za důkazy, které podporují autoritu purán, a to zkrátka proto, že tato písma nejsou považována za \"védská\". Na úrovni argumentace musíme tedy použít důkazy (\"šabda-pramána\") z písem kategorie \"šruti\" (upanišady, áranjaky atd.). Tyto výroky zde budou nyní uvedeny: \n\nV \"Brihadáranjaka Upanišadě\" (2.4.10) se nachází pasáž, která je evidentně klíčovým důkazem zjevených písem podporující autoritu purán a \"itihás\" (pro větší autentičnost bude nejprve uveden původní text v sanskrtu a následně jeho překlad):\"eva vā are 'sya mahato bhūtasya niḥśvasitam etad yad ṛgvedo yajurvedaḥ sāmavedo 'tharvāṅgirasa itihāsaḥ purāṇaṃ vidyā upaniṣadaḥ ślokāḥ sūtrāṇy anuvyākhyānāni vyākhyānani | asyaivaitāni niśvasitāni ||\"\"Rg Véda, Jadžur Véda, Sáma Véda, Atharva Véda, Itihásy, Purány, Upanišady, šlóky, sútry, různá umění, vysvětlení a komentáře — všechny pocházejí z dechu Nejvyšší Osoby.\"Důležitost tohoto výroku je podpořena skutečností, že je v tomto spise výrok uveden hned dvakrát. Kromě výše citované pasáže z II. kapitoly také ve IV. kapitole (4.5.11). \n\nV \"Čhandógja Upanišadě\" (7.1.2) je uvedeno:\"ṛgvedaṁ bhagava ‘dhyemi yajurvedaṁ | sāmavedamātharvanaṁ caturthamitihāsapurāṇam  pañcamam vedānāṁ ||\"  \"Ó pane, studoval jsem Rg Védu, Jadžur Védu, Sáma Védu a Atharva Védu – čtyři Védy, a purány a historické příběhy (\"itihásy\") jako pátou védu.\"\n\nO kousek dál v Čhandógja Upanišadě je obdobný výrok (7.1.4):\"nāma vā ṛgvedo yajurvedaḥ sāmaveda ātharvanaścaturtha itihāsa-purāṇaḥ pañcamo vedānāṁ\"\"Rg Véda, Jadžur Véda, Sáma Véda a Atharva Véda jsou známy jako čtyři Védy, purány a itihásy jako pátá Véda.\"\n\n\"Taittiríja-Áranjaka\" (2.9) říká: … \"yad brāhmaṇānītihāsa purāṇāni\" – „ […] \"bráhmany\", \"itihásy\" a \"purány\" slouží jako texty, které předepisují postupy obřadů (yajña).“ V této části písmo dává \"purány\" a \"itihásy\" do stejné kategorie spolu s \"bráhmany\", což jsou spisy kategorie \"šruti\", stejně jako \"áranjaky\". Jde o to, že kdyby nebyly \"purány\" a \"itihásy\" považovány za stejně důležité a autoritativní v oblasti rituálu jako \"šruti\", nebylo by to ve výše zmíněné pasáži uvedeno. Tímto tedy tato pasáž nepřímo potvrzuje, že \"purány\" a \"itihásy\" jsou stejně důležité a zjevené, jako \"šruti\" písma. \n\nZákladních purán, napsaných v epických sanskrtských dvojverších (slokách), je osmnáct a jsou také označovány jako mahápurány (velké purány). Ty se dělí na tři skupiny: \n\nKromě mahápurán existuje ještě osmnáct méně významných vedlejších purán (tzv. upapurány), jejichž seznam je možno nalézt v \"Kúrmapuráně\" a které obsahují doplňující texty. Dalším druhem purán jsou i v novoindických jazycích psané místní purány (sthalapurány), týkající se vzniku a tradic různých chrámů a svatyň, a kulapurány, zabývající se mytologickým vznikem kastovního systému.\n\n\n"}
{"id": "735512", "url": "https://cs.wikipedia.org/wiki?curid=735512", "title": "Střední výkon", "text": "Střední výkon\n\nStřední výkon formula_1 je výkon, se kterým musí zařízení pracovat ve sledovaném období, aby se dodala stejná energie jako s proměnným zatížením. Touto hodnotou se mimo jiné charakterizuje diagram zatížení. \n\nPro výpočet platí vztah:\nformula_2 \n\nkde formula_3 je doba sledování a formula_4 je dodaná elektrická energie za dobu formula_5.\n"}
{"id": "735515", "url": "https://cs.wikipedia.org/wiki?curid=735515", "title": "Carpenters", "text": "Carpenters\n\nCarpenters bylo americké vokální duo sourozenců, které působilo v oblasti pop music v letech 1969 až 1983. Duo tvořili Karen Anne Carpenter (3. března 1950 – 4. února 1983) a její bratr Richard Lynn Carpenter (* 15. října 1946). Na celém světě se prodalo cca 100 mil. jejich alb a singlů.\n\nRichard vystudoval hru na klavír na Yaleově univerzitě, Karen hrála na bicí nástroje. Svou hudební dráhu Karen začala v jazzové instrumentální skupině a potom působila ve vokální skupině \"Spektrum\".\n\nPřelom v jejich hudební dráze přišel roku 1969, když jejich demozáznam slyšel Herb Alpert, tehdejší prezident vydavatelství A&M Records. V tomto roce vydali první album, nazvané podle skladby \"Ticket To Ride\", což byla jejich baladická verze hitu od skupiny Beatles.\n\nOd roku 1969 vystupovali společně jako duo. Osobitý zvuk vycházející ze zajímavého hlasu Karen, dobré vokální harmonie a dobrého podání jim přinesl velké množství hitů, mj. \"We've Only Just Begun\", \"For All We Know\", \"Rainy Days And Mondays\", \"Superstar\", \"It's Going To Take Some Time\", \"Hurting Each Other\", \"Goodbye To Love\", \"Sing\", \"Yesterdays Once More\", \"Top Of The World\", \"Please Mr. Postman\", \"Only Yesterday\".\n\nDeska \"The Singles 1969-1973\" se stala bestsellerem. Sourozenci získali třikrát cenu Grammy a v televizi NBC měli pravidelný hudební program \"Make Your Own Kind Of Music\". Carpenters měli tři singly na prvním místě v hitparádě Billboard Hot 100 a patnáct singlů na prvním místě v \"Adult Contemporary Chart\" (týdenní graf publikovaný v časopise Billboard). Kromě toho měli celkem dvanáct singlů v první desítce.\n\nJejich nahrávka \"Superstar\" se objevila na soundtracku k filmu Juno a skladba \"Close To You\" na soundtracku k filmu So Close.\n\nAbsolvovali turné v USA, Británii, Japonsku, Austrálii, Nizozemsku a Belgii. Nejvíce koncertů se uskutečnilo v letech 1971 až 1975.\n\nOsobní a zdravotní problémy sourozenců na konci sedmdesátých let ovlivnily další kariéru dua. Richard bojoval s drogovou závislostí a Karen s anorexií. Jejich kariéra skončila smrtí Karen v roce 1983 na srdeční zástavu, která byla následnou komplikaci mentální anorexie. Její život byl inspirací pro scénář filmu \"The Karen Carpenter Story\".\n"}
{"id": "735516", "url": "https://cs.wikipedia.org/wiki?curid=735516", "title": "Kvadrokoptéra", "text": "Kvadrokoptéra\n\nKvadrokoptéra, často také v angličtině quadrotor, quadcopter či drone , je vrtulník se čtyřmi rotory. První funkční stroj vyrobil Etienne Oehmichen roku 1920. První quadrotory byly konstruovány, aby nesly lidskou posádku, ale příliš se neprosadily. Dnes je vývoj soustředěn především na malé bezpilotní quadrotory (pro ně se používá i český název čtyřtulka), které vynikají svými manévrovacími schopnostmi. Používají je hasiči, policie i armáda. \n\n"}
{"id": "735519", "url": "https://cs.wikipedia.org/wiki?curid=735519", "title": "Michal Čaloun", "text": "Michal Čaloun\n\nMichal Čaloun (* 24. května 1970) je bývalý český fotbalista, brankář. Jeho otec byl bývalý dlouholetý brankář Škody Plzeň Josef Čaloun.\n\nV mládežnických kategoriích hrál v Plzni, kde i začal svou ligovou kariéru. V roce 1996 přestoupil do AC Sparta Praha, ale nikdy se trvalou jedničkou nestal. Ze Sparty odešel do Příbrami a dále do FC Hradec Králové. Trvale se však neprosadil a přes SC Xaverov se vrátil do FC Viktoria Plzeň, kde ukončil profesionální kariéru. V lize odehrál 167 utkání. Se Spartou získal třikrát ligový titul.\n\n"}
{"id": "735521", "url": "https://cs.wikipedia.org/wiki?curid=735521", "title": "Emoční jedlík", "text": "Emoční jedlík\n\nEmoční jedlík (\"Emotional Eater\") je člověk, který se přejídá, pokud se necítí psychicky dobře. Pokud cítí nervozitu, smutnou náladu nebo cítí napětí po nějakém konfliktu, snaží se \"dostat do pohody\" konzumací jídla. To pak neslouží k doplnění sil, energie, nasycení prázdného žaludku, ale ke změně nálady, pocitů, situace.\n\nEmoční přejídání patří mezi poruchy příjmu potravy, nejblíže má k záchvatovitému nebo psychogennímu přejídání. U psychogenního přejídání se záchvaty \"žravosti\" objevují v různých situacích, například při pracovním stresu či nudě. Emoční jedlík si navykl používat jídlo jako uklidňující prostředek při emoční nepohodě.\n\nProblém emočního jedlíka spočívá v tom, že konzumuje více jídla, než jeho tělo v rámci jeho životního stylu skutečně potřebuje. To se pak projeví nárůstem tělesné hmotnosti s následným rozvinutím pocitů vlastního selhávání, výčitek ze slabé vůle, negativního vnímání vlastního těla.\n\n\nMezi faktory, které podporují neodolatelnou chuť k jídlu, patří:\n\nEmočním jedlíkem lze být stále méně, pokud se člověk bude snažit stravovat pravidelně - pocity hladu v delších pauzách mezi jídlem snižují odolnost vůči stresu, samy o sobě vzbuzují pocity podráždění a napětí a zvyšují neodolatelnou chuť k jídlu. S tím také souvisí držení redukčních diet. Pokud někdo trpí nadváhou a uvědomuje si, že příčinou je právě to, že je emoční jedlík, pak redukční dieta moc nepomůže.\n\nPrvní volbou v odborné péči je psychoterapie. K nejčastěji užívaným psychoterapeutickým přístupůpm patří kognitivně-behaviorální psychoterapie (KBT) - ta se věnuje zejména identifikaci emocí, které přejídání spouští a práci na lepším způsobu zacházení s emocemi. užitečná je dynamická psychoterapie, která se zaměřuje hlavně na prožívání ve vztazích s blízkými, podle povahy problému (pokud se emoční přejídání nejvíce objevuje v souvislosti s partnerskými problémy) párová terapie. Je-li emoční jedlík dítě či dospívající, velmi účinná je rodinná terapie.\n\nNutriční terapeut může pomoci \"vyladit\" jídelníček tak, aby byla strava rovnoměrná, aby bylo možné pracovat na snížení tělesné hmotnosti (nadváha bývá často důsledkem dlouhodobého emočního přejídání, index BMI se pohybuje nad normou vzhledem k věku a pohlaví) bez razatních a nepřirozených zhásahů do jídelníčku.\n\nFarmakoterapie bývá podpůrnou péčí pro ty, kteří jsou více emočně labilní nebo jsou v tíživé životní situaci, nejčastěji se nasazují antidepresiva.\n\n\n"}
{"id": "735522", "url": "https://cs.wikipedia.org/wiki?curid=735522", "title": "Sandra Mann", "text": "Sandra Mann\n\nSandra Mann (* 27. října 1970 Groß-Gerau) je německá umělkyně a fotografka. Ve svých dílech, která přesahují jednotlivé žánry, se zabývá koncepčně vztahem lidí k přírodě, životnímu prostředí, přírodě či sexualitě. Její práce je založena na fotografii jako obrazové řeči.geprägt.\n\nStudovala dějiny umění na Univerzitě Johanna Wolfganga Goetheho Frankfurt a vizuální komunikace u Heinera Bluma, Rudolfa Bonvieho a Lewis Baltze na vysoké škole Hochschule für Gestaltung v Offenbach am Main. Ještě během jejích studií získal Jean-Christophe Ammann několik jejích děl pro Muzeum moderního umění ve Frankfurtu nad Mohanem a také je vystavoval. Pracovala na částečný úvazek v barech a klubech, aby si mohla studium financovat. Během této doby fotografovala lidi nočního života, jako jsou vrátní, barmanky a DJ ve stylu svatých. Následovaly první objednávky z hudebních a lifestylových časopisů, stejně jako fotografické zakázky pro přední společnosti, jako jsou Atelier Markgraf, Daimler Chrysler/Lab01, Expo 2000). Pořizovala portréty, módní fotografie a interiéry.\n\nVyužívá široké spektrum uměleckého vyjádření. Její práce je zaměřena především na oblast fotografie. Je však také autorkou několika prací z různých oblastí médií, jako jsou instalace, sochy, videa, multimédia nebo umělecké intervence a design.\n\n\n\n\n"}
{"id": "735523", "url": "https://cs.wikipedia.org/wiki?curid=735523", "title": "Tech house", "text": "Tech house\n\nTech house je subžánr house, který v sobě spojuje prvky minimal techna s emocionálním deep house. Žánr přišel do popředí koncem 90. let v amerických klubech jako soulem ovlivněny detroit techno, které obsahovalo prvky house. Jak řekl jeden kritik z Amazon.com, tento styl spojuje „stabilní techno rytmy se soulem a vlídností housu.“ Termín tech house je údajně vytvořen britským DJem Mr. C.\n\nNa rozdíl od progresivního house, který vznikem na evropské taneční scéně ve stejném čase, tech house nepředstavuje odtržení od elektronické jednoduchosti, ale drží si jinou úroveň, tím, že experimentuje s jednoduchostí subžánrů techna. Dosažením mainstreamové popularity mezi lety 2000 až 2005, se z tech house vytvořil žánr spojený z rázných hudebních stylů, tzv. electro house.\n\nElectrotech vznikl v západní Evropě koncem roku 2000 jako výsledek spojení vysoce útočných basů z electroclash s hlavní strukturou tech house. Příklady electrotech jsou: \"All You Need\" od Miss Kittin, \"Keep Control\" od Sono, \"This World\" od Slam a \"I Want You\" od Paris Avenue.\n\nV Tomo může být electrotech považován za předchůdce electro house.\n\nDeeptech je odvozenou formou electrotech, který je silně ovlivněn deep a progresivním house. Žádná definována skladba nedokládá, že deeptech existuje, což značí, že název mohl být vytvořen z různých konceptů, které tvoří „temnou“ atmosféru.\n\nPumping (tech) house je další, mnohem úspěšnější subžánr tech house, který vznikl v Jižní Evropě, když trojice „The Biz“, skládající se z DJe Bennyho Benassiho a dvou švýcarských/francouzských zpěváků vytvořily hit \"Satisfaction\" koncem roku 2002. Hlavní znak zvuku byl charakterizován modulovaným basovými linkami, minimalistickými údery a těžkými dozvuky použitými v každém riffe nebo robotický hlas. Pumping house dosáhl největší úspěch mezi lety 2003 až 2005, přičemž mnoho evropských producentů (především Vanguard, Royal Gigolos a Global Deejays) vytvořilo své vlastní změny v tomto stylu.\n"}
{"id": "735528", "url": "https://cs.wikipedia.org/wiki?curid=735528", "title": "Zdeněk Koukal (1957)", "text": "Zdeněk Koukal (1957)\n\nZdeněk Koukal (* 21. května 1957) je bývalý fotbalista, záložník. Jeho synem je fotbalista Zdeněk.\n\nS fotbalem začínal v Choceradech, na vojně hrál za Duklu Tábor. Po vojně přišel jako útočník spolu s Tiborem Mičincem do Bohemians Praha. Přeškolil se na záložníka, v týmu hrál šest let a získal ligový titul v sezóně 1982/83. V roce 1986 odešel do Olomouce. V sezonách 1987–1990 hrál za Rudou Hvězdu Cheb. V zahraničí působil v kyperském týmu Omonia Nicosia a v Německu.\n\n"}
{"id": "735529", "url": "https://cs.wikipedia.org/wiki?curid=735529", "title": "Elmer Chickering", "text": "Elmer Chickering\n\nElmer Chickering (1857 Vermont - 1915) byl americký fotograf specializující se na portréty v Bostonu, Massachusetts, na konci 19. a počátku 20. století. Provozoval vlastní studio na West Street a fotografoval politiky, herce, sportovce a další osobnosti veřejného života, jako byli například John Philip Sousa, Sarah Winnemucca, Edmund Breese a bostonští Američané.\n\nNarodil se ve Vermontu v roce 1857, později se přestěhoval do Bostonu, kde založil kolem roku 1880 vlastní ateliér. Za manželku si vzal fotografku R. M. Wilsonovou. Jeho fotografické práce se objevily v mnoha publikacích, včetně Good Housekeeping. V roce 1905 svůj podnik přejmenoval na \"\"Elmer Chickering Co\"\".\n\nV roce 1895 Chickering \"\"pořídil několik snímků několik fotografií ze hry \"Plstěný klobouk\" (\"Trilby\") společnosti A. M. Palmer. Přirozeně zájem náhle stoupl, když záhy následovaly problémy. Rushinga oslovila firma Harper & Bros s tím, že charaktery postav byly udělány podle výkresů G. du Mauriera, a na které by se měla vztahovat autorská práva. S prodejem takových snímků jako porušení autorských práv pan Chickering nesouhlasil, s odůvodněním, že fotografie nebyly kopiemi žádného výkresu, ale skutečných scén na jevišti, ze kterého si je může naskicovat každý člověk...\"\"\n\nPo Chickeringově smrti v roce 1915, \"\"známé Chickeringovo studio na West Street v Bostonu ... dnes vlastní a provozuje George H. Hastings a Orrin Champlain. ... Pan Hastings osobně řídí Studio, které se těší velké a výnosné přízni.\"\"\n\n\n\n"}
{"id": "735531", "url": "https://cs.wikipedia.org/wiki?curid=735531", "title": "Tributní album", "text": "Tributní album\n\nTributní album je pojem často používaný pro album nahrané na počest nějakého hudebníka, nejčastěji zpěváka, popř. na počest nějaké hudební skupiny. Skládá se převážně z převzatých skladeb tohoto hudebníka, popř. skupiny, nahraných jinými hudebníky. Jako tribute album bývá také někdy označováno album nahrané samotným hudebníkem, ale vydané až po jeho smrti.\n\nPříkladem tribute alba je např. deska \"Ahoj, Tvůj Petr – vzpomínka na Petra Nováka\", kde písničky Petra Nováka zpívají Aleš Brichta, Petr Janda, Miroslav Žbirka, Michal Prokop, David Koller, Karel Kahovec aj.\n\nPříklady ze zahraničí jsou třeba: \"\", \"\", \"\", \"\".\n"}
{"id": "735534", "url": "https://cs.wikipedia.org/wiki?curid=735534", "title": "Cameron Richardson", "text": "Cameron Richardson\n\nCameron Richardson (* 11. září 1979, Baton Rouge, USA) je americká modelka a herečka.\n\nNarodila se v americkém Baton Rouge ve státě Louisiana, vyrostla ale v New Jersey. V roce 1997 absolvovala Old Bridge High School v Old Bridge Township. Poté se přestěhovala do New Yorku, aby se mohla věnovat modelingu a také mohla rozvíjet hereckou kariéru.\n\nBylo jí přezdíváno \"Cam-Bones\" (Cam - zkratka jména, Bones - kosti) díky její velmi štíhlé postavě.\n\nPři své kariéře modelky předváděla modely a účinkovala pro takové značky, jakými jsou Mademoiselle, Interview, Cosmopolitan, American Eagle Outfitters, Gap, Lucky Brand Jeans, Roxy, Coca-Cola nebo Carl´s Jr./Hardee´s. Vystupovala na molech, ale také fotila reklamní fotografie a natáčela reklamní spoty.\n\nPřed kamerou se poprvé objevila v roce 2000, konkrétně v seriálu \"\", kde si zahrála celkem ve 24 epizodách. Další větší role získala i v seriálech \"Skin\", \"Point Pleasant\", \"12 Miles of Bad Road\" nebo \"Ostrov smrti\". Vidět jsme jí mohli v epizodních rolích seriálů jako \"Vincentův svět\" nebo \"Dr. House\", kde si ve svých reálných 27 letech zahrála 15letou supermodelku.\n\nZískala také několik rolí v celovečerních filmech. K těm největším patřily role ve filmech \"Alvin a Chipmunkové\", \"Blázinec na koleji\" nebo \"Péčko pro začátečníky\".\n\nV roce 2000 byla spolu s Antoinette Picatto a Michaelem Angaranem nominována na cenu YoungStar Award v kategorii herecké objevy za role v seriálu \"Cover Me\", ocenění však nezískala.\n\nTřikrát byla různými americkými časopisy pasována do role jedné ze 100 nejkrásnějších žen na světě.\n\nJiž delší dobu Cameron žije s kytaristou rockové kapely Incubus Mikem Einzigerem. V roce 2010 se jim narodil chlapec. Žijí v Los Angeles.\n\nKapele Incubus také účinkovala ve videoklipu k písni \"Are You In?\"\n\n\n\n"}
{"id": "735535", "url": "https://cs.wikipedia.org/wiki?curid=735535", "title": "Jakko Jakszyk", "text": "Jakko Jakszyk\n\nMichael „Jakko“ Jakszyk (* 8. června 1958 Londýn, Anglie), rodným jménem Michael Lee Curran, je britský zpěvák, kytarista, multiinstrumentalista a hudební producent. Jeho kariéra je spojená se skupinami jako 64 Spoons (1976–1980), Level 42 (1991–1994), 21st Century Schizoid Band (2002–2007), The Tangent (2007–2008) či King Crimson (od 2013). Jako studiový hráč spolupracoval též s dalšími hudebníky včetně Toma Robinsona, Roberta Frippa či Davea Stewarta. Často (včetně některých alb) je označován pouze jako „Jakko“.\n\nV roce 2011 vydal společně s členy King Crimson pod hlavičkou projektu Jakszyk, Fripp and Collins album \"A Scarcity of Miracles\". V roce 2013 se stal přímo členem skupiny King Crimson, která obnovila činnost v novém obsazení.\n\n"}
{"id": "735549", "url": "https://cs.wikipedia.org/wiki?curid=735549", "title": "What Goes On (album)", "text": "What Goes On (album)\n\nWhat Goes On je kompilační trojalbum skupiny The Velvet Underground. Album vyšlo v roce 1993 u Raven Records, obsahuje jak studiové tak i koncertní nahrávky a je doplněno různými proslovy při zahájení koncertů. Album obsahuje i skladby, které v těchto verzích nikdy předtím nevyšly.\n\n\n\n"}
{"id": "735554", "url": "https://cs.wikipedia.org/wiki?curid=735554", "title": "Alex Napier", "text": "Alex Napier\n\nAlex Napier (1947) byl bubeníkem ve skupinách Spice a Uriah Heep. \n\n\n"}
{"id": "735556", "url": "https://cs.wikipedia.org/wiki?curid=735556", "title": "Opětné zapínání", "text": "Opětné zapínání\n\nOpětné zapínání (OZ) je samočinný spínací cyklus určený k odstranění přechodných poruch v elektrizační soustavě. Při poruše dochází k vypnutí a opětného automatickému zapnutí. Pokud poruchový stav trvá, následuje trvalé vypnutí.\nOpětné zapínání může být i vícenásobné.\nDle nastavené doby beznapěťové pausy rozlišujeme opětné zapínání:\n\n\nDle počtu pólů rozlišujeme:\n\n\nPro jednopólový OZ mohou být použity pouze vypínače se samostatnými pohony pro jednotlivé póly vypínače.\n\n"}
{"id": "735557", "url": "https://cs.wikipedia.org/wiki?curid=735557", "title": "World of Warcraft: Mists of Pandaria", "text": "World of Warcraft: Mists of Pandaria\n\nWorld of Warcraft: Mists of Pandaria je čtvrtý datadisk k MMORPG hře World of Warcraft vyvíjený společností Blizzard Entertainment. Poprvé byl představen 21. října 2011 Chrisem Metzenem na BlizzConu 2011, 21. března 2012 se pak posunul do fáze beta-testování. Oficiálně byl vydán 25. září 2012.\n\n\nPandaren je nově přidanou rasou tohoto datadisku. Hráč, který si ji vybere, bude až do 10. úrovně neutrální, poté si sám vybere, na čí stranu se přidá. Jejich mountem budou Dračí želvy (Dragon Turtles).\n\nBude mít svoji startovní lokaci, kde bude muset hráč splnil všechny questy, aby se z ní dostal (podobně jako tomu bylo u Worgenů nebo Goblinů). Po dokončení hlavní questové linie dostane pandaren rozhodující quest, kde si zvolí, zda bude věrný Alianci nebo Hordě. Pandareni z opozičních frakcí mezi sebou nemohou komunikovat.\n\nPandaren bude mít k dispozici povolání Hunter, Mage, Monk, Priest, Rogue, Shaman a Warrior, speciálními schopnostmi této rasy pak budou\n\nTento nový kontinent leží na jihu Azerothu mezi Kalimdorem a Eastern Kingdoms. Létat v něm je možné pouze po dosažení 90. úrovně, v tomto datadisku maximální.\n\nKontinent Pandaria se skládá z těchto zemí (v závorce průměrná úroveň netvorů v dané oblasti):\n\nMonk ( ) bude novým povoláním datadisku Mists of Pandaria. Monk si může vybrat mezi těmito rolemi: tank, melee damage, healer (podle stance). Jako energii bude využívat energii Chi (jako healer se ale vrátí k maně).\n\n\"Armor proficiency:\"\n\n\"Weapon proficiency:\"\n\nPovolání Monk bude k dispozici všem rasám, kromě Goblinů pro milovníky Worgenů bylo vyhověno a nyní mohou Worgeni používat povolání Monk(mnich).\n\nTalentové stromy byly kompletně předělány a počet talentů se výrazně snížil. Na 10. úrovni si nyní hráč volí svoji roli. Může se zaměřit na obranu (tank), útok (dps) či léčení (healer). Za každou patnáctou úroveň si pak vybere jeden talent z řádku.\n\nPůjde o tzv. „výzvy“. Na začátku se hráči domluví, že chtějí spustit challenge. Po zabití finálního bosse pak dostanou různé odměny, při lepším čase hodnotnější.\n\nPůjde o jakési PvE battlegroundy, kde hráč musí plnit zadané questové linie.\n\n"}
{"id": "735562", "url": "https://cs.wikipedia.org/wiki?curid=735562", "title": "Kaple svaté Anny (Pelhřimov)", "text": "Kaple svaté Anny (Pelhřimov)\n\nŘímskokatolická kaple svaté Anny na nevysokém návrší nad Pelhřimovem pochází z konce 17. století. Budova je ve vlastnictví pelhřimovské farnosti. Od roku 1948 nesměla být kaple opravována, proto chátrala. Nyní se jedná o ruinu bez střechy. \n\nV roce 2011 byla prohlášena kulturní památkou.\n\nKaple byla postavena mezi lety 1699–1700 na navrší nedaleko Pelhřimova dvěma pelhřimovskými měšťany. Její původní zasvěcení bylo Proměnění Páně na hoře Tábor, svaté Anně byla kaple zasvěcena až v roce 1730. \n\nPo roce 1948 nemohla být kaple opravována, přístupová cesta byla rozorána. Kaple začala chátrat. \n\nV roce 1991 nechal Městský úřad v Pelhřimově odstranit zbytky věžičky a střechy a kaple zarostla dřevinami.\n\nV roce 2007 vzniklo sdružení Zelené srdce, jehož jednou z činností je i snaha o záchranu kaple. V tomto roce tedy počíná snaha o záchranu kaple, prvně byly v roce 2007 odstraněny náletové dřeviny a byly provedeny základní opravy.\n\n"}
{"id": "735563", "url": "https://cs.wikipedia.org/wiki?curid=735563", "title": "Seznam klubů ledního hokeje v Praze", "text": "Seznam klubů ledního hokeje v Praze\n\nToto je seznam klubů ledního hokeje v Praze.\n"}
{"id": "735568", "url": "https://cs.wikipedia.org/wiki?curid=735568", "title": "Chaj-kchou", "text": "Chaj-kchou\n\nChaj-kchou ( , pchin-jinem \"Hǎikǒu\") je městská prefektura v Čínské lidové republice, hlavní a největší město provincie Chaj-nan ležící na stejnojmenném ostrově.\n\nNa celkové rozloze 2 237 čtverečních kilometrů žilo v roce 2010 přes dva milióny obyvatel, přičemž přes 97 % obyvatel tvoří Chanové.\n\nChaj-kchou leží na severním břehu Chaj-nanu naproti z pevniny vybíhajícímu poloostrovu Lej-čou, od kterého je odděleno Chajnanskou úžinou.\nPanuje zde tropické podnebí, teploty v létě šplhají až k 39,6 °C.\n\nPřibližně pětadvacet kilometrů jihovýchodně od centra v obvodě Mej-lan leží mezinárodní letiště Chaj-kchou Mej-lan.\n"}
{"id": "735570", "url": "https://cs.wikipedia.org/wiki?curid=735570", "title": "Karel Linha", "text": "Karel Linha\n\nKarel Linha (20. října 1833 Orlík nad Vltavou – 9. října 1887 Praha) byl český právník, veřejný činitel a tělovýchovný funkcionář. Publikoval odborné články v časopise \"Právník\". Od dubna 1883 zastával funkci starosty Sokola.\n\nNarodil se 20. října 1833 na Orlíku jako syn hospodářského úředníka na schwarzenberském panství. Od roku 1844 studoval na gymnáziu v Písku, r. 1848 přestoupil na gymnázium do Prahy. V roce 1852 byl přijat na pražskou právnickou fakultu, kterou absolvoval v roce 1858.\n\nPrávnickou praxi získával jako advokátní koncipient u Ig. Hauschilda. Roku 1868 si otevřel vlastní kancelář. Psal odborné články do časopisu \"Právník\". Stal se komisařem pro zkoušky kandidátů advokacie, členem ředitelství spolku pro podporu vdov a sirotků po právnících a členem výboru Advokátní komory pro Království české.\n\nJiž od mládí byl veřejně činný. V sedmnácti letech vstoupil do Matice české. Na univerzitě se stal členem výboru Akademického čtenářského spolku. Později pořádal národní besedy na podporu stavby Národního divadla. V letech 1858-60 se zasazoval o to, aby disputace na pražské univerzitě probíhaly v češtině.\n\nByl rovněž dlouholetým členem Sokola (strávil zde 15 let). Když po zvolení pražským starostou odstoupil z čela této organizace Tomáš Černý, požádali další členové předsednictva v březnu 1883 Linhu, aby se stal jeho nástupcem. Ten nabídku přijal a v dubnu byl na valné hromadě zvolen starostou pražského Sokola. 12. dubna ho do funkce slavnostně uvedl Miroslav Tyrš; v projevu vyzdvihl jeho smysl pro spravedlnost, vlastenectví a ideály prosazované Jindřichem Fügnerem.\n\nJako starosta Sokola se Linha musel vypořádat s úředním zákazem připravovaného všesokolského sletu. Během jeho funkčního období také zemřel Miroslav Tyrš (1884) a Prahu dvakrát navštívila delegace amerického Sokola (1885 a 1887), za velkého zájmu české veřejnosti.\n\nZemřel nečekaně po krátké nemoci, na edém plic. Pohřben byl na Olšanech.\n\n"}
{"id": "735572", "url": "https://cs.wikipedia.org/wiki?curid=735572", "title": "Čcheng-te", "text": "Čcheng-te\n\nČcheng-te může být:\n"}
{"id": "735575", "url": "https://cs.wikipedia.org/wiki?curid=735575", "title": "Cuknštejn", "text": "Cuknštejn\n\nTvrz Cuknštejn (německy \"Zuckenstein\") je středověké panské sídlo nacházející se poblíž vesnice Světví, na katastrálním území vsi Údolí (čp. 152), součásti města Nové Hrady v okrese České Budějovice. Je chráněna jako kulturní památka České republiky, na seznam památek byla pod rejstříkovým číslem 30290/3-145 zapsána před rokem 1988. Jedná se o jednu z nejlépe dochovaných středověkých tvrzí v jižních Čechách.\n\nPravděpodobně již ve 14. století se na místě Cuknštejna či v jeho nejbližším okolí nacházelo sídlo vladyků Žestovců ze Světví, neboť v roce 1383 jsou připomínáni Petr a Zachař ze Žestova. Přes Petrova syna Oldřicha se zboží po husitských válkách dostalo do majetku Erazima z Michnic a Janka Žestovce ze Svéboh. Na přelomu 70. a 80. let 15. století celý majetek získal Erazimův syn Vilém Pouzar z Michnic, který mezi lety 1488 a 1491 vystavěl základ současné pozdně gotické tvrze. Pouzarové z Michnic patřili v oblasti k vlivnějším rodům, kromě Cuknštejna drželi v té době též tvrze v Olešnici a Svébohách a několik vesnic a dvorů. Po Vilémově smrti v roce 1496 držel zboží jeho strýc, vysoký zemský úředník Oldřich. Poté, co v roce 1549 zemřel, si majetek rozdělili jeho synové, přičemž Cuknštejn připadl Svojšemu Pouzarovi. Zboží se nadále postupně drobilo, po Svojšeho smrti v roce 1570 se přes Pavla Boubínského z Újezda dostal Cuknštejn do držení Jiříka Káby z Rybňan, který zde seděl až do roku 1620, kdy zemřel. Cuknštejn byl za stavovského povstání vypálen císařskými vojsky a spolu s celým novohradským panstvím jej získali Buquoyové, konkrétně hrabě Karel Bonaventura. Buquoyové poté tvrz opravili a využívali již pouze pro ubytování svých zaměstnanců. V roce 1945 byl Cuknštejn Buquoyům zkonfiskován a dostal se do majetku státu.\n\nNa konci 50. let 20. století došlo k úpravám tvrze, kterou vlastnil MěNV České Budějovice, pro potřeby hromadné odborářské rekreace, což vedlo ke zničení či překrytí některých autentických prvků (nové omítky, výmalba, dveře, okna, příčky z heraklitu, podlahy z betonových dlaždic nebo překryté betonem). Kvůli blízkosti uzavřených hranic s Rakouskem ale nebyl Cuknštejn nikdy příliš využíván. V 70. letech 20. století byla Jihočeským muzeem chystána úprava tvrze pro muzejní účely a její zpřístupnění, přednost však dostala tvrz Žumberk. Cuknštejn dál chátral, po sametové revoluci připadl do majetku města Nových Hradů, které však nemělo dost finančních prostředků na opravy všech památek na území města, proto se stav tvrze nijak nezlepšil. Na konci roku 2000 byla prodána do soukromého vlastnictví, stavebnímu inženýrovi Tomáši Pekovi, který ji postupně rekonstruuje. Po předchozí domluvě je Cuknštejn přístupný veřejnosti, tvrz je též využívána pro komerční účely, jako jsou svatby či natáčení filmů (např. roku 2000 pohádka \"Královský slib\" a v létě 2008 snímek \"Ať žijí rytíři!\").\n\nPoblíž Cuknštejna existovala na konci 15. století malá stejnojmenná ves. Jako pustá je uváděna v roce 1654, zanikla tedy zřejmě někdy během třicetileté války.\n\nZáklad současné pozdně gotické tvrze nechal postavit mezi lety 1488 a 1491 Vilém Pouzar z Michnic. Jednalo se o obě boční křídla tvrze spojené hradbami s předstupující vstupní věží a příkop s valem. Postupně byl Cuknštejn rozšiřován, různé stavební práce probíhaly až do roku 1568. V další etapě vzniklo jižní křídlo s bránou, zřejmě ve 30. letech 16. století severní křídlo, vestavba v severozápadním rohu a severozápadní věž. Na konci 16. století dostala místnost v přízemí jižní části západního křídla renesanční křížovou klenbu. Po roce 1620 již byly prováděny pouze minimální úpravy. Z přelomu 18. a 19. století pochází současné krovy a dřevěné stropy.\n\nTvrz Cuknštejn je čtyřkřídlá stavba přibližně obdélníkového půdorysného tvaru, jejíž převážně jednopatrové obvodové budovy různého stáří (nejstarší jsou boční křídla – západní a východní) obklopují malé čtvercové nádvoří. To ze tří stran obíhá kamenná pavlač, která umožňuje přístup do horního podlaží; na ni vedou dvě souměrná schodiště, která se nachází v severním čele nádvoří. Průjezd s bránou a gotickým portálem se nachází ve dvoupatrovém jižním křídle, které bylo postaveno z vnější strany hradby a pohltilo tak původní vstupní věž. V severozápadním nároží je umístěna mladší osmiboká dvoupatrová věž, která jen mírně převyšuje ostatní budovy. Kolem tvrze se nachází vyzděný příkop s valem, na vstupní jižní straně je příkop zasypán.\n\nV západním křídle byla při rekonstrukci v roce 2002 objevena kaple s pozůstatky původních fresek, zachovalo se též několik kamenných sedlových a lomených portálků, okna s přesahujícími parapety a zdobené okno v jižním průčelí západního křídla.\n\n\n"}
{"id": "735576", "url": "https://cs.wikipedia.org/wiki?curid=735576", "title": "Mistrovství světa v házené mužů 2003", "text": "Mistrovství světa v házené mužů 2003\n\n18. mistrovství světa v házené proběhlo ve dnech 20. 1. – 2. 2. v Portugalsku.\n\nMistrovství se zúčastnilo 24 mužstev, rozdělených do čtyř šestičlenných skupin. První čtyři týmy postoupily do čtyř čtvrtfinálových skupin, týmy z prvního a druhého místa postoupily do play off. Mistrem světa se stalo družstvo Chorvatska.\n\n Tunisko – Kuvajt 29:20 (16:10)\n\n20. Ledna 2003 (15:30) - Guimarães\n\n20. Ledna 2003 (18:30) - Guimarães\n\n20. Ledna 2003 (20:30) - Guimarães\n\n21. Ledna 2003 (15:30) - Guimarães\n\n21. Ledna 2003 (18:30) - Guimarães\n\n21. Ledna 2003 (20:30) - Guimarães\n\n23. Ledna 2003 (15:30) - Guimarães\n\n23. Ledna 2003 (18:30) - Guimarães\n\n23. Ledna 2003 (20:30) - Guimarães\n\n25. Ledna 2003 (16:00) - Guimarães\n\n25. Ledna 2003 (18:00) - Guimarães\n\n25. Ledna 2003 (20:00) - Guimarães\n\n26. Ledna 2003 (16:00) - Guimarães\n\n26. Ledna 2003 (18:00) - Guimarães\n\n26. Ledna 2003 (20:00) - Guimarães\n\n Německo – Katar 40:17 (23:8)\n\n20. Ledna 2003 (14:15) - Viseu\n\n20. Ledna 2003 (17:00) - Viseu\n\n20. Ledna 2003 (19:00) - Viseu\n\n21. Ledna 2003 (14:15) - Viseu\n\n21. Ledna 2003 (17:00) - Viseu\n\n21. Ledna 2003 (19:00) - Viseu\n\n23. Ledna 2003 (14:15) - Viseu\n\n23. Ledna 2003 (17:00) - Viseu\n\n23. Ledna 2003 (19:00) - Viseu\n\n25. Ledna 2003 (15:15) - Viseu\n\n25. Ledna 2003 (17:15) - Viseu\n\n25. Ledna 2003 (19:15) - Viseu\n\n26. Ledna 2003 (16:15) - Viseu\n\n26. Ledna 2003 (18:15) - Viseu\n\n26. Ledna 2003 (20:15) - Viseu\n\n Rusko – Maďarsko 31:30 (15:14)\n\n20. Ledna 2003 (15:00) - Madeira\n\n20. Ledna 2003 (17:00) - Madeira\n\n20. Ledna 2003 (20:00) - Madeira\n\n21. Ledna 2003 (15:00) - Madeira\n\n21. Ledna 2003 (18:00) - Madeira\n\n21. Ledna 2003 (20:00) - Madeira\n\n23. Ledna 2003 (15:00) - Madeira\n\n23. Ledna 2003 (18:00) - Madeira\n\n23. Ledna 2003 (20:00) - Madeira\n\n25. Ledna 2003 (15:00) - Madeira\n\n25. Ledna 2003 (17:00) - Madeira\n\n25. Ledna 2003 (19:00) - Madeira\n\n26. Ledna 2003 (15:00) - Madeira\n\n26. Ledna 2003 (17:00) - Madeira\n\n26. Ledna 2003 (19:00) - Madeira\n\n Alžírsko – Brazílie 22:22 (10:11)\n\n20. Ledna 2003 (15:00) - São João da Madeira\n\n20. Ledna 2003 (18:30) - São João da Madeira\n\n20. Ledna 2003 (20:30) - São João da Madeira\n\n21. Ledna 2003 (15:00) - São João da Madeira\n\n21. Ledna 2003 (18:30) - São João da Madeira\n\n21. Ledna 2003 (20:30) - São João da Madeira\n\n23. Ledna 2003 (15:00) - São João da Madeira\n\n23. Ledna 2003 (18:30) - São João da Madeira\n\n23. Ledna 2003 (20:30) - São João da Madeira\n\n25. Ledna 2003 (13:00) - São João da Madeira\n\n25. Ledna 2003 (18:00) - São João da Madeira\n\n25. Ledna 2003 (20:00) - São João da Madeira\n\n26. Ledna 2003 (16:00) - São João da Madeira\n\n26. Ledna 2003 (18:00) - São João da Madeira\n\n26. Ledna 2003 (20:00) - São João da Madeira\n\n Island – Polsko 33:29 (14:17)\n\n29. Ledna 2003 (18:30) - Caminha\n\n29. Ledna 2003 (20:30) - Caminha\n\n30. Ledna 2003 (18:30) - Caminha\n\n30. Ledna 2003 (20:30) - Caminha\n\n Německo – Tunisko 30:21 (14:13)\n\n29. Ledna 2003 (14:15) - Póvoa de Varzim\n\n29. Ledna 2003 (18:30) - Póvoa de Varzim\n\n30. Ledna 2003 (14:15) - Póvoa de Varzim\n\n30. Ledna 2003 (20:30) - Póvoa de Varzim\n\n Chorvatsko – Egypt 29:23 (13:11)\n\n29. Ledna 2003 (18:15) - Rio Maior\n\n29. Ledna 2003 (20:30) - Rio Maior\n\n30. Ledna 2003 (18:15) - Rio Maior\n\n30. Ledna 2003 (20:30) - Rio Maior\n\n Švédsko – Maďarsko 33:32 (17:17)\n\n29. Ledna 2003 (18:30) – Espinho\n\n29. Ledna 2003 (20:30) – Espinho\n\n30. Ledna 2003 (18:30) – Espinho\n\n30. Ledna 2003 (20:30) – Espinho\n\n Německo - Francie 23:22 (11:10)\n\n1. Února 2003 (15:00) - Lisabon\n\n1. Února 2003 (17:30) - Lisabon\n Německo - Chorvatsko 31:34 (18:20)\n\n2. Února 2003 (17:00) - Lisabon\n Francie - Španělsko 27:22 (16:11)\n\n2. Února 2003 (14:30) - Lisabon\n Srbsko – Maďarsko 33:34 2pp (27:27, 25:25, 12:11)\n\n1. Února 2003 (9:30) - Lisabon\n\n1. Února 2003 (12:00) - Lisabon\n Maďarsko – Rusko 25:30 (11:16)\n\n2. Února 2003 (9:00) - Lisabon\n Srbsko – Island 27:32 (13:16)\n\n2. Února 2003 (11:30) - Lisabon\n\n"}
{"id": "735579", "url": "https://cs.wikipedia.org/wiki?curid=735579", "title": "Dr. Lektroluv", "text": "Dr. Lektroluv\n\nDr. Lektroluv, skutečným jménem Stefaan Vandenberghe, je belgický electro DJ.\n\nJe známý svou zelenou maskou a tím, že při mixování používá místo sluchátek telefonní sluchátko. Sám svůj styl popisuje takto : \"Everything has an electronic feel, from italo to house and from electro to techno.\" (\"Všechno, co v sobě má kousek z elektronické hudby, od italo disca po house a od electra po techno.\")\n\nTaké je známý pod svým dalším DJským pseudonymem T-Quest se kterým vydal mnoho úspěšných hudebních počinů.\n\nPoprvé se na scéně objevil na začátku 21. století, když hrál na party Body to Body v Culture Clubu v Ghentu. Pravidelně vydává kompilace pod hudebním vydavatelstvím N.E.W.S., ve kterých mixuje klasické electro skladby s vybranými novějšími skladbami.\n\n"}
{"id": "735582", "url": "https://cs.wikipedia.org/wiki?curid=735582", "title": "Vydřiduch", "text": "Vydřiduch\n\nVydřiduch je zaniklý hrad, který stával na výběžku západního svahu stejnojmenného vrchu u Svojkovic v okrese Rokycany. Většina jeho zbytků byla zničena lomem.\n\nHrad, o kterém chybí jakékoliv písemné zprávy, byl podle nalezené keramiky založen pravděpodobně ve 13. století králem a jeho funkcí bylo střežit zemskou cestu z Prahy přes Plzeň do Norimberka. Nálezy keramiky předpokládají zánik hradu kolem poloviny 14. století následkem požáru. Dá se předpokládat, že zanikl při útoku Karla IV. proti Rožmberkům v roce 1352. Často bývá ztotožňován s dosud nelokalizovaným hradem Chlukov.\n\nV nedávné době bylo jádro hradu téměř celé zničeno lomem, takže dnes se již jeho podoba nedá rekonstruovat. Zachován zůstal pouze kousek šíjového příkopu a zbytek jihovýchodního nároží areálu.\n\n\n"}
{"id": "735593", "url": "https://cs.wikipedia.org/wiki?curid=735593", "title": "Stříbrná deska", "text": "Stříbrná deska\n\nStříbrná deska je certifikát, který osvědčuje, že byl prodán předepsaný počet kopií hudebního nosiče. Stříbrná deska se uděluje pouze v několika málo zemích, jako je např. Velká Británie a Chorvatsko. \n\nV Chorvatsku se stříbrná deska uděluje za prodaná hudební alba. Předepsaný počet je 3500 kopií. V Británii se stříbrná deska uděluje nejen za prodaná alba, ale také za prodané singly i za prodaná hudební DVD. \n\n\n"}
{"id": "735597", "url": "https://cs.wikipedia.org/wiki?curid=735597", "title": "Aron Ralston", "text": "Aron Ralston\n\nAron Lee Ralston (* 27. října 1975 Indianapolis) je americký horolezec, dobrodruh a motivační řečník. Známým se stal v květnu 2003, kdy se mu stala nehoda při canyoningu v Utahu. Pět dní a sedm hodin byl uvězněn pod balvanem, který mu sevřel pravou ruku proti stěně kaňonu. Zachránil se tím, že si v předloktí amputoval sevřenou ruku. Tuto událost popsal v autobiografické knize \"Between a Rock and a Hard Place\", která se stala námětem k filmu 127 hodin režiséra Dannyho Boyla.\n\nV sobotu 26. dubna 2003 se vydal na cestu do \"Blue John Canyon\" v Národním parku Canyonlands v jihovýchodním Utahu. Nehoda se stala, když slézal do úzkého kaňonu, kde uvolnil balvan, který mu dopadl na ruku a zaklínil pravé předloktí proti stěně kaňonu. U sebe měl pouze 350 ml vody, přestože upíjel jen po malých dávkách, po 3 dnech mu voda došla (dále pil vlastní moč, kterou si nastřádal do vaku na vodu). Nejdříve se snažil nožem odsekat kusy balvanu, ale po několika hodinách úsilí dosáhl jen nepatrného pokroku. Pravděpodobnost záchrany třetími osobami byla velmi malá, nikdo o jeho cestovních plánech nevěděl. Pohřešovaný začal být až třetí den po odchodu z domova, když nepřišel do zaměstnání. Pátrání po něm bylo zahájeno až po uplynutí 24hodinové lhůty. V té době byl již natolik dehydrovaný, že se rozhodl amputovat si ruku. Amputace se nezdařila, svým tupým multifunkčním kapesním nožem si způsobil pouze povrchní řezné rány. Čtvrtý den se rozloučil svou nahrávkou na video. Do pískovce vytesal své jméno a datum úmrtí (duben 2003). Pátý den, 1. května 2003 přes halucinace a spánkovou deprivaci přišel na způsob, jak si zlomit ruku v předloktí a uřízl si zbytek ruky. Když se vyprostil a vystoupil z kaňonu, musel ujít ještě přibližně 13 kilometrů, než se mu podařilo potkat nizozemskou rodinu, která zde byla na dovolené. Ti přivolali pomoc. V té době již policie lokalizovala jeho auto a v blízkém okolí probíhala pátrací operace. Pomocí helikoptéry byl dopravený do nemocnice v Moabu.\n\nPo nehodě se stále věnuje horolezectví a cestování. Stal se známým motivačním řečníkem. Jeho příběh vzbudil velkou mediální pozornost. Vystoupil v několika talk show a také v jedné epizodě seriálu Simpsonovi. Jeho autobiografická kniha \"Between a Rock and a Hard Place\", se stala bestsellerem. Posloužila také jako námět filmu 127 hodin režiséra Dannyho Boyla, který získal 6 nominací na Oscara.\n\n"}
{"id": "735598", "url": "https://cs.wikipedia.org/wiki?curid=735598", "title": "Audi A1", "text": "Audi A1\n\nAudi A1 je malý městský třídveřový hatchback, vyráběný automobilkou Audi od roku 2010. Jedná se o stylový vůz, který je podle samotného výrobce určen především pro mladši řidiče a řidičky.\n"}
{"id": "735601", "url": "https://cs.wikipedia.org/wiki?curid=735601", "title": "Veřejná soutěž", "text": "Veřejná soutěž\n\nVeřejná soutěž je jednostranné právní jednání, kterým vyhlašovatel soutěže nabízí neurčitému okruhu možných zájemců, aby provedli nějaké dílo nebo udělali jiný výkon, případně aby došlo k uzavření nějaké jiné smlouvy.\n\nVeřejná soutěž je výzvou k podávání nabídek k uzavření určité smlouvy, sama tedy ještě takovou nabídkou (ofertou) není. Vyhlašovatel soutěže musí předem, písemně a dostatečně konkretizovat předmět budoucího plnění, způsob a lhůtu k podávání nabídek, stejně jako uvést dobu, po kterou soutěž poběží, a další podstatné podmínky, které mají soutěžící splnit (). Jednou zveřejné podmínky již nelze měnit nebo celou soutěž zrušit, ledaže si to vyhlašovatel předem vyhradil. Podobně nelze odvolat nebo změnit podanou nabídku po uplynutí lhůty k jejich podávání, jestliže to podmínky soutěže neumožňují (). \n\nDo soutěže jsou zahrnuty všechny včas podané nabídky, které splňují vyhlášené podmínky, výběr nejvhodnější z nich provádí vyhlašovatel a pokud nestanovil bližší podmínky, může si vybrat jakoukoli, kterou akceptuje. Odmítnout všechny ale může stejně jako u zrušení celé soutěže pouze tehdy, jestliže si to předem vyhradil. Všem neúspěšným navrhovatelům pak oznámí, že jejich nabídky odmítl. Nárok na náhradu vynaložených nákladů mají jen tehdy, pokud to přiznávají podmínky soutěže ().\n\n"}
{"id": "735615", "url": "https://cs.wikipedia.org/wiki?curid=735615", "title": "Nemravné chování na veřejnosti", "text": "Nemravné chování na veřejnosti\n\nNemravné chování (anglicky \"indecency\") na veřejnosti je chápáno jako chování na veřejnosti nebo prostranství přístupném veřejnosti, které je všeobecně považováno za nevhodné a nemravné. Patří sem nemravné, resp. nevhodné obnažování a sexuální styk nebo masturbace na veřejnosti. Taková činnost je považována za nelegální. \n\nNemravné chování může také často označovat sexuální obtěžování / zneužití nebo jiné obscénní chování na veřejnosti.\n\n"}
{"id": "735617", "url": "https://cs.wikipedia.org/wiki?curid=735617", "title": "2003 ve filmu", "text": "2003 ve filmu\n\n\n\nNásledujícím seznam řadí filmy s celosvětovou premiérou v roce 2003 dle jejich tržeb v amerických dolarech. Zahrnuty jsou tržby za celou dobu promítání filmu (tedy i mimo rok 2003).\nNásledující seznam řadí filmy podle návštěvnosti v českých kinech v roce 2003. Tržby a návštěvnost jsou uvedeny pouze za rok 2003.\n\n"}
{"id": "735619", "url": "https://cs.wikipedia.org/wiki?curid=735619", "title": "Karlovy lázně", "text": "Karlovy lázně\n\nKarlovy lázně je dům z přelomu 14. a 15. století v Prahy na Starém Městě, vedle Novotného lávky (současná adresa je Smetanovo nábřeží 198/1 a Novotného lávka 198/13). V minulosti budova sloužila jako lázně nebo kavárna, ale také zde měl například byt a vydavatelství Karel Havlíček Borovský. V roce 1848 budova vyhořela. Od roku 1999 je objekt využit jako hudební klub.\n"}
{"id": "735622", "url": "https://cs.wikipedia.org/wiki?curid=735622", "title": "Čcheng-te (prefektura)", "text": "Čcheng-te (prefektura)\n\nČcheng-te ( , pchin-jinem \"Chéngdé\"; dříve též Džehol nebo Že-che, , pchin-jinem \"Rèhé\") je městská prefektura v Čínské lidové republice. Patří k provincii Che-pej.\n\nV celé prefektuře žilo v roce 2004 přes tři a půl milionu obyvatel na ploše 39 519 čtverečních kilometrů.\n\nNejvýznamnější památkou prefektury je letovisko Čcheng-te zařazené mezi Světové dědictví UNESCO.\n\n"}
{"id": "735625", "url": "https://cs.wikipedia.org/wiki?curid=735625", "title": "Rusák", "text": "Rusák\n\nRusák může být\n"}
{"id": "735635", "url": "https://cs.wikipedia.org/wiki?curid=735635", "title": "Hatina", "text": "Hatina\n\nHatina je malý potok v Krkonošském podhůří, který odvodňuje část katastrů Valteřice v Krkonoších a Hrabačov v okrese Semily. Délka jeho toku činí přibližně 2,9 km. Jedná se o pravostranný přítok Jilemky.\n\nHatina pramení jižně od silnice I/14 něco přes kilometr západně of Valteřic, plyne celkově západním směrem kolem lesa Žlábek a pak protéká Hrabačovem, na jehož severním okraji se vlévá do Jilemky, těsně před jejím vyústěním do Jizerky.\n\nPotok má pouze nepojmenované přítoky.\n"}
{"id": "735637", "url": "https://cs.wikipedia.org/wiki?curid=735637", "title": "Spolehlivost", "text": "Spolehlivost\n\nSpolehlivost může znamenat vlastnost kvantifikovanou testem nebo zkušeností:\n\n\nmůže také souviset s pojmy jako je:\n"}
{"id": "735638", "url": "https://cs.wikipedia.org/wiki?curid=735638", "title": "Zakázka", "text": "Zakázka\n\nZakázka je smluvním vztahem o oboustranných závazcích \"do budoucna\":\n\nZakázka může mít mnoho forem:\n"}
{"id": "735642", "url": "https://cs.wikipedia.org/wiki?curid=735642", "title": "Daniel Davis", "text": "Daniel Davis\n\nDaniel Davis (* 26. listopadu 1945 Gurdon, Arkansas, USA) je americký herec, mimo jiné známý pro svůj dokonale napodobený anglický přízvuk a anglický humor v roli Nilese v seriálu \"Chůva k pohledání\". O herectví se začal zajímat v mládí, když jeho rodiče vlastnili a spravovali kino. Před kamerou se poprvé objevil ve filmu \"The Sidelong Glances of a Pigeon Kicker\" z roku 1970. Převážně se objevoval v epizodních rolích v seriálech jako například \"To je vražda, napsala, MacGyver, Dynastie\" či \"Columbo\". Hostoval také v seriálu \"\", kde v epizodách „Jak prosté, drahý Date“ (1988) a „Loď v láhvi“ (1993) hrál profesora Moriartyho, holografickou simulaci protivníka Sherlocka Holmese. Také se objevil v několika filmech ve vedlejších rolích jako například \"Hon na ponorku\", kde ztvárnil kapitána Davenporta, nebo \"K-9, můj přítel se studeným čumákem\" jako Halstead. K jeho nejznámějším rolím patří sluha Niles v seriálu \"Chůva k pohledání\".\n\n"}
{"id": "735643", "url": "https://cs.wikipedia.org/wiki?curid=735643", "title": "Velký Porák", "text": "Velký Porák\n\nVelký Porák je potok v okrese Jičín, který je zdrojnicí Poráku. Délka jeho toku činí zhruba 6,8 km. Plocha jeho povodí měří 11,3 km².\n\nPotok pramení jihozápadně od obce Ohařice v široké zdrojnici v zalesněném údolí mezi linií tří vrchu na severu (Dubolka, Houser, Svatá Anna) a Velišským hřbetem na jihu. Na svém toku napájí rybníky \"U Sv. Trojice\", bezejmenný rybník na vedlejším přítoku od vrchu Houser, \"Jíkavec (přírodní památka)\", \"Vyplatil\" a \"Lhotský\" (\"Lhotecký\"), které jsou řazeny do širší soustavy \"Ostruženských rybníků\" (viz PP Ostruženské rybníky). Po celé své délce teče převážně východním až jihovýchodním směrem k Jičínu, západně od nějž se stéká s Malým Porákem. Jejich následný společný tok nese jméno Porák.\n"}
{"id": "735644", "url": "https://cs.wikipedia.org/wiki?curid=735644", "title": "Jan Korbička", "text": "Jan Korbička\n\nJan Korbička (* 4. května 1952 Brno) je český hudebník a regionální politik. Vystudoval střední školu dopravní stavby a Fakultu stavební VUT v Brně.\n\nOd útlého mládí se učil hrát na akordeon a byl předurčen ke studiu na konzervatoři. Významně ovlivněn rockovou hudbou však ke studiu na konzervatoři nedošlo a již v roce 1966 je zakladatelem skupiny The Madmen (dnes revival Uriah Heep a Deep Purple), kde do roku 1971 vystřídal posty kytaristy a bubeníka. Od znovuobnovení skupiny v roce 1997 zde působí jako klávesista. Od roku 2006 hraje současně na klávesy ve skupině Synkopy 61, kde vystřídal Pavla Pokorného.\n\nJako politik působil v brněnské městské části Bosonohy, ve volbách 2010 byl jako nestraník zvolen za ODS do zastupitelstva a stal se též radním a místostarostou této městské části.\n\nOd roku 1990 podniká a je jednatelem firmy KORCO CZ vyrábějící interiérové dveře a zárubně.\n"}
{"id": "735654", "url": "https://cs.wikipedia.org/wiki?curid=735654", "title": "Breathe Out, Breathe In", "text": "Breathe Out, Breathe In\n\nBreathe Out, Breathe In je šesté studiové album skupiny The Zombies. Album vyšlo 9. května 2011 u Red House Records.\n"}
{"id": "735656", "url": "https://cs.wikipedia.org/wiki?curid=735656", "title": "Sojuz TMA-10M", "text": "Sojuz TMA-10M\n\nSojuz TMA-10M je ruská kosmická loď řady Sojuz. Dne 25. září 2013 ji nosná raketa Sojuz FG vynesla z kosmodromu Bajkonur k Mezinárodní vesmírné stanici (ISS), kam dopravila tři členy Expedice 37, Olega Kotova, Sergeje Rjazanského a Michaela Hopkinse. Poté zůstala u ISS jako záchranná loď až do 11. března 2014, kdy se s ní stejná trojice kosmonautů vrátila na Zem.\n\nHlavní:\n\nZáložní:\n\nKosmická loď Souz TMA-10M nesená raketou Sojuz FG odstartovala z kosmodromu Bajkonur 25. září 2013 v 20:58:50 UTC. Se stanicí se spojila po čtyřech obězích země a šesti hodinách letu 26. září 2013 ve 02:45 UTC.\n\nDne 11. března 2014 loď i s posádkou v pořádku přistála v zasněžené stepi.\n\nV prvních minutách 11. března 2014, v 00:02 UTC, se Kotov, Rjazanskij a Hopkins s lodí odpojili od stanice a ve 03:24 UTC téhož dne přistáli v zasněžené kazašské stepi u Džezkazganu; let trval 166 dní, 6 hodin a 25 minut.\n"}
{"id": "735658", "url": "https://cs.wikipedia.org/wiki?curid=735658", "title": "Sojuz TMA-11M", "text": "Sojuz TMA-11M\n\nSojuz TMA-11M byla ruská kosmická loď řady Sojuz. Dne 7. listopadu 2013 ji nosná raketa Sojuz FG vynesla z kosmodromu Bajkonur k Mezinárodní vesmírné stanici (ISS), kam dopravila tři členy Expedice 38. Poté zůstala u ISS jako záchranná loď až do 13. května 2014, kdy se s ní stejná trojice kosmonautů vrátila na Zem.\n\nHlavní posádka:\n\nZáložní posádka:\n\nKosmická loď Souz TMA-11M nesená raketou Sojuz FG odstartovala z kosmodromu Bajkonur 7. listopadu 2013 v 04:14:16 UTC. Se stanicí se spojila po čtyřech obězích Země a šesti hodinách letu v 10:27:52 UTC.\n\nKosmonauti přivezli na stanici ISS pochodeň se symbolickým olympijským ohněm, kterou 9. listopadu Oleg Kotov a Sergej Rjazanskij i vynesli do vesmíru při výstupu na povrch stanice. Pochodeň 11. listopadu vrátila na Zem posádka Sojuzu TMA-09M (Fjodor Jurčichin, Luca Parmitano a Karen Nybergová).\n\nKoncem 13. května 2014, ve 22:36 UTC, se Ťurin, Mastracchio a Wakata s lodí odpojili od stanice a 14. května 2014 v 1:58 UTC přistáli v kazašské stepi 147 km jihovýchodně od Džezkazganu; let trval 187 dní, 21 hodin a 44 minut.\n\n"}
{"id": "735660", "url": "https://cs.wikipedia.org/wiki?curid=735660", "title": "Sojuz TMA-12M", "text": "Sojuz TMA-12M\n\nSojuz TMA-12M () byla ruská kosmická loď řady Sojuz. Dne 25. března 2014 ji nosná raketa Sojuz FG vynesla z kosmodromu Bajkonur k Mezinárodní vesmírné stanici (ISS), kam dopravila tři členy Expedice 39. Poté zůstala u ISS jako záchranná loď až do září 2014, kdy se s ní stejná trojice kosmonautů vrátila na Zem.\n\n\n\nKosmická loď Souz TMA-12M nesená raketou Sojuz FG odstartovala z kosmodromu Bajkonur 25. března 2014, 21:17:23 UTC. Plánováno bylo spojení s Mezinárodní vesmírnou stanicí (ISS) po šestihodinovém letu. Nejspíše kvůli nevyhovující poloze lodi její systém automatického řízení lodi zrušil třetí ze čtyř plánovaných zážehů motoru, spojení bylo proto odloženo o dva dny na 28. března. Ke spojení tak došlo v pátek 28. března v 0.53 SEČ (to jest 27. března 2014 ve 23.53 UTC). Skvorcov, Artěmjev a Swanson se připojili ke kolegům na ISS z Expedice 39 a pracovali na stanici, od května 2014 jako členové Expedice 40.\n\nDne 10. září 2014, ve 23:01 UTC, se stejná trojice kosmonautů s lodí odpojila od stanice a 11. září 2014 v 2:23 UTC přistáli v kazašské stepi nedaleko Džezkazganu; let trval 169 dní, 5 hodin a 6 minut.\n"}
{"id": "735662", "url": "https://cs.wikipedia.org/wiki?curid=735662", "title": "Call to Arms (album, Saxon)", "text": "Call to Arms (album, Saxon)\n\nCall To Arms je devatenácté studiové album britské heavy metalové skupiny Saxon, vydané 3. června 2011. Jako host se na albu podílel i klávesista skupiny Deep Purple Don Airey.\n\n"}
{"id": "735664", "url": "https://cs.wikipedia.org/wiki?curid=735664", "title": "Sojuz TMA-13M", "text": "Sojuz TMA-13M\n\nSojuz TMA-13M byla ruská kosmická loď řady Sojuz. Dne 28. května 2014 ji nosná raketa Sojuz-FG vynesla z kosmodromu Bajkonur k Mezinárodní vesmírné stanici (ISS), kam dopravila tři členy Expedice 40. Poté zůstala u ISS jako záchranná loď až do listopadu 2014, kdy se s ní stejná trojice kosmonautů vrátila na Zem.\n\nHlavní:\n\nZáložní:\n\nKosmická loď Sojuz TMA-13M nesená raketou Sojuz FG odstartovala z kosmodromu Bajkonur 28. května 2014 v 19:57:42 UTC. Po necelých šesti hodinách letu se 29. května v 01:44:04 UTC Sojuz automaticky spojil s Mezinárodní vesmírnou stanicí (ISS), konkrétně se připojil ke stykovacímu uzlu modulu Rassvet. Poté posádka Sojuzu přešla na stanici a zapojila se do práce Expedice 40. Loď zůstala zaparkovaná u stanice.\n\nDne 10. listopadu 2014, v 00:31 UTC, se Surajev, Wiseman a Gerst s lodí odpojili od stanice a téhož dne v 03:59 UTC přistáli v kazašské stepi nedaleko (82 km) od Arkalyku; let trval 165 dní, 7 hodin a 1 minutu.\n"}
{"id": "735666", "url": "https://cs.wikipedia.org/wiki?curid=735666", "title": "Terská sámština", "text": "Terská sámština\n\nTerská sámština (\"saa'mekiill\") je východosámský jazyk z ugrofinské větve uralské jazykové rodiny. Mluví se jí v Rusku na poloostrově Kola a odhaduje je, že ze 100 etnických Terských Sámů hovoří terskou sámštinou pouze dva lidé. Zbytek Terských Sámů dnes ke komunikaci používá ruštinu. UNESCO ji v Atlase světových jazyků v ohrožení hodnotí jako kriticky ohrožený jazyk a Ethnologue ji zařadilo mezi téměř vymřelé jazyky. \n\nPoužívání terské sámštiny bylo v 30. letech 19. století zakázáno jak v domácím, tak i ve školním prostředí. Oficiálně nemá svoji psanou podobu a nikdy nebyla kompletně prozkoumána.\n"}
{"id": "735667", "url": "https://cs.wikipedia.org/wiki?curid=735667", "title": "Lomnice nad Lužnicí (hrad)", "text": "Lomnice nad Lužnicí (hrad)\n\nHrad Lomnice nad Lužnicí stával ve městě Lomnice nad Lužnicí v místech dnešního kostela sv. Václava.\n\nKdy byl hrad založen, není známo. Pravděpodobně vznikl v 9. či 10. století při výstavbě pásma hradišť Slavníkovci. První písemná zmínka o Lomnici pochází z roku 1265, kdy ji vlastnil Oldřich z Lomnice z rozrodu Vítkovců, jenž je ještě v roce 1259 zmiňován jako Oldřich z Landštejna. Dalším majitelem byl Ojíř z Klokot. Do roku 1281 nesl přídomky ze Svin či z Třeboně, poté přijal přídomek z Lomnice. V jeho držení zůstala do roku 1306. Který z jeho synů zdědil Lomnici, není jasné. Jelikož ale Smil z Nových Hradů zemřel brzo, získal celý majetek Vítek z Landštejna. Po jeho smrti se dostal do držení Smila Lomnického z Landštejna. Roku 1341 je jako majitel uváděn jeho bratr Vilém z Landštejna. Vilém se řadil mezi nejbohatší šlechtice jižních Čech a ke konci života byl jmenován nejvyšším purkrabím. Umírá na jaře 1356 a poté byl majetek rozdělen mezi jeho syny, přičemž Lomnici získal Vilém, jenž se v roce 1353 stal vyšehradským proboštem a do své smrti byl též královským kancléřem. Ten na hradě nechal vybudovat kapli Božího těla a sv. Petra a Pavla. V roce 1359 získal jeho majetek Ješek z Kosové Hory. Ten nechal např. rozšířit rybník Dvořiště u Smržova. Po roce 1373, kdy Ješek umírá, se jako majitelé rychle vystřídali Jindřich ze Stráže a Kunrát Krajíř z Krajku. Ten dne 2. prosince 1381 vyměnil s králem Václavem IV. Lomnici za Landštejn a Novou Bystřici. Král si z hradu vytvořil bod proti Jindřichovi III. z Rožmberka. V roce 1382 povýšil Lomnici na město. Na konci 14. století se na stranu krále postavili markrabě moravský Prokop, Jan Sokol z Lamberka, páni z Kunštátu, Zikmund Křižanovský a Bítovští z Lichtemburka, kteří podnikali loupeživé výpravy na území Rožmberků. Po Václavově smrti získal Lomnici Zikmund Lucemburský. Ten ji dne 28. července 1420 zastavil Janovi z Hradce. V roce 1423 Jan umírá, ale v té době už Lomnici nevlastnil. Na žádost jeho bratra k městu přitáhl Jan Žižka z Trocnova. Po třech dnech obléhání město dobyl, uzavřel s nimi smlouvu a hejtmanem zde jmenoval Jana Roháče z Dubé. V roce 1421 Lomnici za pomoci měšťanů z Českých Budějovic a Oldřicha II. z Rožmberka oblehl a vypálil Lipolt Krajíř z Krajku. Po tomto incidentu nechal Žižka hrad opevnit. V únoru 1435 Oldřich II. z Rožmberka hrad znovu oblehl. Obráncům velel Jan Řezník z Bernartic a pomoc vyslali i táborité. U Křeče však tábority zaskočilo rožmberské vojsko a porazilo je. Obránci hradu se vzdali v listopadu 1435. Oldřich s nimi podepsal smlouvu, který získal hrad a ten nechal rozbořit. Jan z Hradce sice žádal Oldřicha, aby hrad nebořil, ale ten to v listě ze dne 13. listopadu 1435 odmítl. Ačkoliv král v roce 1420 hrad zastavil, došlo dne 23. března 1437 ke \"dvojité\" zástavě, když jej Zikmund zastavil Janu mladšímu z Ústí. Oldřich však odmítl hrad vydat, takže mu to musel král nařídit. Ještě v témže roce však hrad zapsal i Oldřichovi II. z Rožmberka a nechal všechny tři majitele, aby se mezi sebou domluvili. Dne 10. května 1441 musel Jan z Hradce předat Lomnici Oldřichovi za 1450 kop grošů. O vyrovnání s Jindřichem ze Stráže, který získal hrad od Jana mladšího z Ústí, není nic známo. Další zmínky o hradu jsou z let 1459 a 1541. Do současnosti se dochovala pouze kaple, v roce 1645 přestavěna na kostel sv. Václava.\n\nAčkoliv se jistě jednalo o velmi rozsáhlý hrad, nedokážeme dnes přesně vymezit jeho rozsah. V obranném systému hradu jistě musela hrát důležitou roli voda. Většina areálu byla nejspíš nenávratně zničena městskou zástavbou. Jádro hradu se pravděpodobně nacházelo na náměstí, kde dnes stojí bývalá hradní kaple.\n\n"}
{"id": "735669", "url": "https://cs.wikipedia.org/wiki?curid=735669", "title": "Parliament-Funkadelic", "text": "Parliament-Funkadelic\n\nParliament-Funkadelic je americká funk rocková skupina. Jedná se o jeden z mnoha projektů skupiny P-Funk George Clintona. Skupina vznikla v roce 1967. V roce 1997 byla skupina uvedena do Rock and Roll Hall of Fame.\n\n\n\n"}
{"id": "735674", "url": "https://cs.wikipedia.org/wiki?curid=735674", "title": "Dub Karel", "text": "Dub Karel\n\nDub Karel, také známý jako Dub Karla IV., je jeden z nejstarších a nejmohutnějších památných stromů hlavního města Prahy. Roste u zámku v Kolodějích a podle pověstí pamatuje i Karla IV. Není běžně přístupný ani viditelný z veřejného prostranství.\n\n\nStrom je považovaný za pozůstatek původních dubin, roste u vstupu do obory směrem od zámku. Bývá označovaný jako nejmohutnější nebo nejstarší strom Prahy. Záleží ale na metodice měření a konkrétním odhadu věku – o post nejmohutnějšího pražského stromu se dělí s platanem na Karlově náměstí (obvod 795 cm u země) a Beethovenovým platanem (711 cm), který byl před vyhlášením Karlova dubu udáván jako nejmohutnější. Věk je pak na podobné úrovni jako v případě Františkánského tisu.\n\nPodle pověsti zasadil dub císař Karel IV. Samotný zámek je sice mladší než strom (byl vystaven na počátku 18. století), ale až do třicetileté války stála na jeho místě tvrz.\n\nDubu Karla IV. byl věnován prostor v pořadu České televize Paměť stromů, konkrétně v dílu č. 8, \"Stromy královské\". Strom ve svém díle zachytil akademický malíř Jaroslav Turek.\n\n"}
{"id": "735678", "url": "https://cs.wikipedia.org/wiki?curid=735678", "title": "Doba plných ztrát", "text": "Doba plných ztrát\n\nDoba plných ztrát formula_1 je doba provozu, za kterou způsobí největší odebíraný proud formula_2 stejné ztráty, jako časově proměnný proud formula_3 ve sledovaném období formula_4. \n\nPro ztráty v třífázovém prvku elektrizační soustavy s rezistancí formula_5 ve sledovaném období formula_6 platí vztah:\nformula_7 \nOdtud vyjádřením formula_1 dostáváme:\nformula_9 \n\nProtože ale většinou neznáme průběh proudu formula_10, ale diagram zatížení formula_11, můžeme za zjednodušujícího předpokladu stálého napětí a účiníku vyjádřit přibližnou velikost doby plných ztrát dle vztahu: \nformula_12 \n\n"}
{"id": "735679", "url": "https://cs.wikipedia.org/wiki?curid=735679", "title": "Expedice 39", "text": "Expedice 39\n\nExpedice 39 byla třicátou devátou expedicí na Mezinárodní vesmírnou stanici (ISS). Expedice proběhla v březnu – květnu 2014. byla šestičlenná, tři členové posádky přešli z Expedice 38, zbývající trojice na ISS přiletěla v Sojuzu TMA-12M.\n\nSojuz TMA-11M a Sojuz TMA-12M expedici sloužily jako záchranné lodě.\n\nHlavní:\n\nZáložní:\n\nPočátkem dubna 2014 se na ISS porouchal jeden z počítačů.\nDne 20. dubna 2014 se ke stanici připojila nákladní loď Dragon společnosti Space X s 2300 kg nákladu.\n\nVe středu 23. dubna dva členové posádky (Mastracchio a Swanson) vystoupili na povrch stanice (výstup EVA), aby zde opravili nefunkční spojovací zařízení.\n\n"}
{"id": "735682", "url": "https://cs.wikipedia.org/wiki?curid=735682", "title": "Karelský medvědí pes", "text": "Karelský medvědí pes\n\nKarelský medvědí pes \"(\"anglicky\": Karelian Bear Dog,\" finsky\": Karjalankarhukoira)\" je plemeno psa, pocházející z hraniční oblasti Ruska a Finska. Je blízký příbuzný s ruskými lajkami a byl vyšlechtěn především k lovu medvědů, proto také má v názvu \"medvědí\".\n\nToto plemeno oficiálně není moc staré, pouze od začátku 20. století, avšak psi podobní těmto se v Rusku a na Skandinávském poloostrově objevují již po více než dvě stovky let. Za možné předchůdce se řadí všechny ruské lajky či jiní špicové; toto plemeno totiž vykazuje jeden důležitý znak pro špice, a to je ocas zakroucený nad hřbetní linií. Systematický chov začal až ve 30. letech 20. století. Za místo jejich vzniku se považuje ruské město Karélie, kde bylo uzpůsobeno k lovu medvědů a losů a to vše přesně tak, aby se dokázalo udržet i v mrazivých sibiřských podmínkách. Za své jej ale přijalo Finsko, protože toto plemeno je \"pohraniční\" a chovu se Rusko prakticky neúčastnilo.\n\nPrvní standard dle FCI byl stanoven v roce 1945.\n\n2015: Hlavně proto, že se Rusko na chovu tohoto plemeno moc nepodílelo, je rozšířené hlavně ve Finsku a Švédsku. V České republice toto plemeno zatím zastřešuje jeden klub a to je Klub karelských medvědích psů a lajek Praha. V České republice je toto plemeno rozšířenější než třeba západosibiřská lajka, ale přesto je zde jen málo chovných jedinců, např. šampionů je pouze 67.\n\nMá velmi dobře osvalené celé tělo, které je neustále ve střehu. Je spíše lehké konstrukce, i když se to nemusí zdát. Má skutečně lehkou a vyváženou kostru celého těla. To pokrývá hustá srst, kterou mají všichni ostatní severští psi (aljašský malamut, sibiřský husky, západosibiřská lajka aj.). Je pouze černobílé barvy, a to tak, že má černé sedlo na zádech, černou masku a černé nohy, hrudník a větší část předních nohou bývají bílé, to se ale může lišit. Srst dobře kryje proti vodě i zimě, v létě dokáže i ochlazovat.\n\nMá poměrně velkou a vyváženou hlavu s krátkým čumákem, uši jsou středně dlouhé a vztyčené, oči malé, většinou hnědé barvy a hluboko posazené. Bělmo není vidět. Stop je nevýrazný, téměř nevyznačený. Zuby mají dokonalý nůžkovitý skus.\n\nKrk je dlouhý, rovný a osvalený. Srst na něm může vytvářet límec. Hřbet je dlouhý, rovný a velmi široký. Celý osrstěný. Ocas je pro všechny špice důležitý poznávací znak, je totiž zatočený nad hřbetní linií, a to v akci, ale i v klidu. Neměl by být pod hřbetní linií. Je vysoko posazený.\n\nNohy jsou dlouhé, osrstěné a dobře osvalené, připravené na dlouhý běh. Nesmí být do \"O\" či jinak vyklenuté.\n\nPsi váží okolo 23 kg, což je ideální váha. Feny o něco méně; jejich váha je od 20 do 23 kg. Výška v kohoutku je 40–45 cm.\n\nVyrovnaný, vždy nad věcí a velmi sebejistý pes. Schopný pracovat samostatně a velmi temperamentní a aktivní. Není hravý; většinou ani štěňata tohoto plemena nemají hravou povahu. Tito psi jsou vždy vážní a nikdy úplně neprojevují své city k majiteli. K majiteli většinou nechovají lásku ani závislost, váže je k němu jen loajalita, pokud je tedy psovod dobře vycvičil i vychoval. Je také velmi inteligentní a mazaný.\n\nJe to pes pro jednoho pána, k nikomu jinému není tak loajální a nikoho jiného často ani neposlouchá, hodí se spíše pro jednotlivce.\n\nNení dobré chovat více psů dohromady, protože psi (samci) mohou být velmi dominantní k ostatním zvířatům a to může vyústit v potyčky s jinými psy, ale dokonce i lidmi. Nemají dobrý vztah k jiným zvířatům a je nutná velmi důkladná socializace v útlém věku, kdy se pes seznámí se vším, co ho v životě dále potká.\n\nS dětmi jsou schopní vycházet, ale je lepší pořizovat si je spíše ke starším školákům, kteří psovu dominanci vůči nim dokáží dobře potlačit. Pokud si \"své\" děti oblíbí, je možné, že je bude chtít bránit při hře s cizími, které nezná.\n\nK cizím se chová neutrálně a pokud je nezná od útlého věku, nikdy se je neoblíbí. Nesmí ale být příliš agresivní nebo nevrlý, to je totiž diskvalifikační chyba a všichni takovíto jedinci musí být vyřazení z chovu pro špatnou povahu, kterou by štěňata mohla zdědit. Ve Finsku se chov velmi hlídá a při takové chybě jsou prověřeni i rodiče agresivního psa, zda ji nepodědil po nich.\n\nJe velmi náročný na výchovu, výcvik a pohyb. Nejlépe se hodí pro aktivní myslivce a zkušené kynology. Využívá se jako lovecký pes, je také dobrým hlídačem. Chovat ho jako společníka se nedoporučuje.\n\nVyžaduje opravdu hodně volného pohybu i prostoru. Má rád všechny druhy pohybu, ale není pro něj nejvhodnější běhat v létě při velkých horkách, má totiž sklony k úpalu, srst totiž nechladí tak, aby ho 100% ochránila.\n\nVhodné umístění je trvale venku v boudě, u domku s velkou zahradou.\n"}
{"id": "735683", "url": "https://cs.wikipedia.org/wiki?curid=735683", "title": "Ochrana před úrazem elektrickým proudem", "text": "Ochrana před úrazem elektrickým proudem\n\nOchrana před úrazem elektrickým proudem má v maximální míře omezit možnost úrazu nebo smrti zapříčiněného přímo nebo nepřímo elektrickým proudem.\n\nPřítomnost elektrického napětí nezjistíme, dokud s ním nepřijdeme přímo do kontaktu. Zatímco oheň nebo mechanická energie se projevují světlem, kouřem nebo hlukem, před elektrickou energií nás nic nevaruje. Přítomnost elektrického napětí pocítíme až pomocí vyvolaného proudu, a to bývá již často pozdě.\n\nAby bylo používání elektrických přístrojů bezpečné, má každý stát zaveden systém norem řešících bezpečné provedení elektrických rozvodů a přístrojů a také ochranu před účinky atmosférické elektřiny (hromosvody). V rámci EU byly základní elektrotechnické předpisy harmonizovány, aby se vyrovnaly rozdíly mezi jednotlivými státy. Základní elektrotechnické normy jsou teoreticky nezávazné, ale pokud dojde v důsledku jejich porušení poškození zdraví nebo ke smrtelnému úrazu, mají prakticky váhu zákonů.\n\nK základním normám řešícím bezpečnost elektrických zařízení patří ČSN EN 61140 ed. 2 - \"Ochrana před úrazem elektrickým proudem\". Tato norma definuje základní terminologii, na kterou se odvolávají další normy. Její základní myšlenkou je, že \"ochrana musí být splněna jak za normálních - bezporuchových podmínek provozu zařízení, tak i za podmínek jedné poruchy\".\n\nZákladní bezpečnostní normou pro použití elektrických zařízení v běžných domácích rozvodech je ČSN 33 2000-4-41 ed. 2 - \"Elektrotechnické předpisy - Elektrická zařízení - Část 4: Bezpečnost - Kapitola 41: Ochrana před úrazem elektrickým proudem\". Tato norma je překladem mezinárodního standardu IEC 60364-4-41 (Protection against electric shock) a nahrazuje starší normu ČSN 33 2000-4-4. Některá ochranná opatření z této normy jsou uvedena dále v textu.\n\nKvalifikační požadavky na osoby obsluhující, provozující, instalující, revidující a projektující elektrická zařízení u nás stanovuje \"Vyhláška 50/1978 Sb. Českého úřadu bezpečnosti práce a Českého báňského úřadu ze dne 19. května 1978 o odborné způsobilosti v elektrotechnice\". \n\n\nÚraz elektrickým proudem může být způsoben proudem protékajícím postiženým tělem nebo důsledek jiných nežádoucích účinků elektrického proudu, elektrického nebo elektromagnetického pole. Na velikost nebezpečí a následky úrazu má i přímý vliv vnějších vlivů, které je základem pro rozdělení prostředí.\n\n\nU elektrických zařízení také rozlišujeme tzv. Dotykové části:\n\nDovolené bezpečné malé napětí (dotykové) živých a neživých částí u zařízení do 1000 V s ohledem na členění prostorů.\nDotykové napětí je část napětí uzemňovací soustavy proti zemi, kterou člověk může překlenout při dotyku přičemž se uvažuje od ruky k nohám (vodorovně 1 m).\n\n\"Třída ochrany vyjadřuje jak je elektrické bezpečnosti, z hlediska ochrany před dotykem neživých částí, dosaženo a označuje se číslicemi 0 – III.\" \n\n\nVšeobecně jsou dovolena tato ochranná opatření: \n\n- automatické odpojení od zdroje\n\n- dvojitá nebo zesílená izolace\n\n- elektrické oddělení pro napájení jednoho spotřebiče\n\n- ochrana malým napětím (SELV, PELV)\n\nPro použití pouze v instalaci přístupné znalým nebo poučeným osobám nebo pracujícím pod dozorem znalých nebo poučených osob :\n\n- nevodivé okolí, neuzemněné pospojování, elektrické oddělení pro napájení více než jednoho spotřebiče\n\nPro použití pouze v instalacích přístupných osobám znalým nebo poučeným, nebo osobám pracujícím pod dozorem nebo dohledem znalých nebo poučených osob:\n\n- použití zábran a ochrana polohou\n\nRůzná ochranná opatření uplatněná ve stejné instalaci nebo její části nebo v zařízení se nesmí vzájemně ovlivňovat.\n\nOpatření na ochranu při poruše mohou být vynechána u těchto zařízení:\n\nRozdělení ochran před úrazem elektrickým proudem:\n\n1. Základní ochrana \n\n\n\"Instalace pro osoby znalé, poučené nebo pod dozorem nebo dohledem těchto osob:\"\n\n2. Ochrana při poruše\n\n\n\"Instalace pro osoby znalé, poučené nebo pod dozorem těchto osob:\"\n\n3. Zvýšená ochrana\n\n4. Doplňková ochrana\n\n \nZákladní izolace \n\nPřepážky nebo kryty \n\nOchrana zábranou \"(Instalace pro osoby znalé, poučené nebo pod dozorem nebo dohledem těchto osob)\"\n\nOchrana polohou \"(Instalace pro osoby znalé, poučené nebo pod dozorem nebo dohledem těchto osob)\"\n\n\n\"Vzdálenosti při ochraně polohou:\" \n\nAutomatické odpojení od zdroje\n\nOchranné pospojování\n\nOchranné uzemnění\n\nNevodivé okolí \"(Instalace pro osoby znalé, poučené nebo pod dozorem těchto osob)\"\n\n\nPožadavky jsou splněny pokud:\n\nNeuzemněné místní pospojování \"(Instalace pro osoby znalé, poučené nebo pod dozorem těchto osob)\"\n\nElektrické oddělení pro napájení více než jednoho spotřebiče \"(Instalace pro osoby znalé, poučené nebo pod dozorem těchto osob)\"\n\n\nDvojitá nebo zesílená izolace\n\nZabraňuje výskytu nebezpečného napětí na přístupných částech el.zařízení v případě poruchy základní izolace\n\n\nElektrické zařízení připravené k provozu, jehož vodivé části jsou od živých částí odděleny pouze základní izolací, musí být uzavřené v izolačním krytu zajišťujícím stupeň ochrany alespoň IP XXB a nebo IP2X.\n\nElektrické oddělení (pro napájení jednoho spotřebiče)\n\n\nElektrické oddělení se zpravidla používá tam, kde jsou vytvořeny speciální podmínky, které sice na jedné straně představují\n\nzvýšené riziko, avšak na druhé straně je z provozních důvodů nezbytné pracovat s „normálním„ napětím (230 V).\n\nSem patří např.:\n\n\nPodstata této ochrany spočívá v galvanickém oddělení proudového okruhu spotřebiče od veřejné elektrické napájecí sítě. Jako oddělovací prvek se používají oddělovací bezpečnostní transformátory, jejichž vstupní a výstupní vinutí (tj. primární a sekundární strana) však zásadně musí být odděleny - použití autotransformátorů je nepřípustné! Přenosné transformátory musí navíc splňovat požadavky na třídu ochrany II (ochranná izolace). Stacionární (nepřenosné) transformátory mohou splňovat požadavky na třídu ochrany II nebo musí být provedeny tak, aby izolace, která vyhovuje požadavkům na ochrannou izolaci, oddělovala sekundární stranu od primární a od kovového pláště transformátoru.\n\nPodmínky: \n\nKRYTY\n\nKrytí je konstrukční opatření, které je součástí el.předmětu. Poskytuje ochranu před dotykem s živými a pohybujícími se částmi a dosahuje se jím ochrana před poškozením vniknutím cizích předmětů, prachu, vody, plynů apod.\n\nŽivé části musí být uvnitř krytů nebo za přepážkami zajišťujícími stupeň ochrany alespoň IPXXB nebo IP2X kromě případu, kdy se větší otvory objeví během výměny částí, jako tomu je u určitých objímek žárovek nebo pojistek.\n\nVodorovné horní povrchy krytů, které jsou snadno přístupné, musí zajišťovat krytí alespoň IPXXD nebo IP4X.\n\nStupně ochrany před dotykem nebezpečných částí a před vniknutím cizích pevných těles udávané první číslicí:\n\nIP 0x - Nechráněno\n\nIP 1x - Pevná cizí tělesa o průměru 50 mm a větší, hřbet ruky\n\nIP 2x - Pevná cizí tělesa o průměru 12,5 mm a větší, prst\n\nIP 3x - Pevná cizí tělesa o průměru 2,5 mm a větší, nástroj\n\nIP 4x - Pevná cizí tělesa o průměru 1 mm a větší, drát\n\nIP 5x - Zařízení je chráněno před prachem a před dotykem drátem\n\nIP 6x - Zařízení je prachotěsné a je chráněno před dotykem drátem\n\nStupně ochrany proti vniknutí vody udávané druhou číslicí:\n\nIP x0 - Nechráněno\n\nIP x1 - Svisle kapající\n\nIP x2 - Kapající ve sklonu 15\n\nIP x3 - Kropení, déšť\n\nIP x4 - Stříkající\n\nIP x5 - Tryskající\n\nIP x6 - Intenzivně tryskající\n\nIP x7 - Dočasné ponoření\n\nIP x8 - Trvalé ponoření\n\nIP x9 – Horká (80°C a výše) a tryskající tlaková voda\n\nStupně ochrany před dotykem nebezpečných částí udávané přídavným písmenem:\n\nA - Chráněno před dotykem hřbetem ruky - sonda dotyku je koule o průměru 50 mm.\n\nB - Chráněno před dotykem prstem - článkový zkušební prst o průměru 12 mm a délky 80 mm.\n\nC - Chráněno před dotykem nástrojem - sonda dotyku o průměru 2,5 mm a délky 100 mm.\n\nD - Chráněno před dotykem drátem - sonda dotyku o průměru 1 mm a délky 100 mm.\n\nDoplňková písmena:\n\nH - Zařízení vysokého napětí.\n\nM - Zkoušeny škodlivé účinky vniklé vody, jsou-li pohyblivé části zařízení v pohybu (např. rotor).\n\nS - Zkoušeny škodlivé účinky vniklé vody, jsou-li pohyblivé části zařízení v klidu (např. taky rotor).\n\nW - Vhodné pro použití za stanovených povětrnostních podmínek. Krytí je dosaženo dodatečnými vlastnostmi nebo metodami.\n\nOCHRANA MALÝM NAPĚTÍM ELV, SELV, PELV\n\nOchrana ELV (extra low voltage, tedy velmi nízké napětí, což je naše malé napětí) se používá u zařízení třídy ochrany III, např. ve zvlášť nebezpečných prostorech, u hraček a ve zdravotnických zařízeních. Zajišťuje, aby napětí mezi dvěma současně přístupnými částmi nepřekročilo meze malého bezpečného napětí.\n\nZdrojem ELV mohou být:\n\na) Zdroje nezávislé na jiných obvodech:                    elektrochemický zdroj (článková baterie), akumulátor, generátor\n\nb) Zdroje závislé na obvodech s jiným napětím:      bezpečnostní ochranný transformátor, motorgenerátor s odděleným vinutím, izolovaný el.zdroj s výstupem malého napětí\n\nObvody SELV (safety - bezpečné) a PELV (protective - ochranné)\n\nZákladní ochrana je zajištěna malým napětím (horní mezní napěťové pásmo 50V AC / 120V DC)\n\nOchrana při poruše je zajištěna těmito opatřeními:\n\n\nMožnosti ochranného oddělení obvodů SELV a PELV od jiných obvodů s min. základní izolací:\n\n\nZákladní ochrana před přímým dotykem nemusí být provedena, pokud jmenovité napětí nepřesáhne 12V AC nebo 25V DC (pro suché prostředí 25V/60V) a u PELV je zároveň provedeno pospojování a spojení neživých částí s hlavní uzemňovací přípojnicí.\n\nPodmínky:\n\nFunkční malé napětí FELV (functional - funkční)\n\nO obvod FELV se jedná, pokud se používá napětí do 50V AC / 120V DC a není potřeba ochrany SELV nebo PELV.\n\nPracují s malým napětím nikoliv z bezpečnostních důvodů, ale z důvodů funkčních (napájení řídících obvodů).\n\nZákladní ochrana:           základní izolace nebo kryty a přepážky\n\nOchrana při poruše:       neživé části musí být spojeny s ochranným vodičem vstupního obvodu zdroje, přičemž vstupní obvod je chráněn automatickým odpojením od zdroje \n\nZdrojem sítě FELV může být buď transformátor alespoň s jednoduchým oddělením vinutí, nebo bezpečnostní ochranný transformátor.\n\nPodmínky:\n\n"}
{"id": "735691", "url": "https://cs.wikipedia.org/wiki?curid=735691", "title": "Třída Meteoro", "text": "Třída Meteoro\n\nTřída Meteoro je nejnovější třída oceánských hlídkových lodí španělského námořnictva. Jejich oficiální označení je Buque de Acción Marítima (BAM). Patří do typové řady AVANTE 3000 loděnice Navantia. V letech 2011–2012 do služby vstoupily první čtyři jednotky této třídy. Další dvě byly objednány a další patrně budou následovat. Plavidla třídy BAM lze postavit v různých verzích, umožňujících jejich nasazení při hlídkování, průzkumu, záchranných misích, výzkumu oceánů a dalších typech misí.\n\nCelý program byl zahájen v roce 2004. Plavidla jsou stavěna jako náhrada hlídkových lodí starších tříd \"Barceló\", \"Anaga\", \"Conejera\", \"Toralla\" a \"Descubierta\". Hlavním kontraktorem projektu je španělská loděnice Navantia, přičemž stavba probíhá v jejich loděnici San Fernando / Puerto Real v Cádizu. Od roku 2007 je stavěna první série, zahrnující plavidla \"Meteoro\" (P-41), \"Rayo\" (P-42), \"Relámpago\" (P-43) a \"Tornado\" (P-44). První dvě jednotky byly dokončeny v roce 2011, druhý pár byl zařazen v průběhu roku 2012.\n\nV roce 2014 Španělsko objednalo stavbu dalších dvou jednotek, které mají být dodány v rámci kontraktu ve výši 400 mil. Euro. Stavba byla zadána především za účelem podpory domácího loďařského průmyslu. V srpnu 2015 byla zveřejněna jména obou plavidel – \"Audaz\" a \"Furor\". Kýly obou plavidel byly založeny v dubnu 2016 v loděnicích Navantia v San Fernandu a Ferrolu.\n\nNa základě třídy \"Meteoro\" je vyvíjena loď na záchranu ponorek BAM-IS (\"Intervención Subacuática\"), která má do služby vstoupit před první ponorkou nové třídy S-80 (plánováno na rok 2022).\n\nJednotky třídy \"Meteoro\":\nPlavidla mají modulární konstrukci, která umožňuje jejich rychlou modifikaci pro plnění specifických úkolů (hlídkování, sběr informací, hydrografický průzkum, záchranné mise, podpora potápěčů atd.). Speciální vybavení je přitom součástí šesti standardizovaných kontejnerů, které lze dle potřeby měnit. Mimo 35člennou posádku přitom může být na palubě dalších 35 osob. Výzbroj tvoří jeden 76mm kanón Otobreda, dva 25mm kanóny a dva 12,7mm kulomety. Z přistávací paluby na zádi může operovat jeden vrtulník NH-90, který lze uložit do palubního hangáru.\n\nPohonný systém je diesel-elektrický s párem dieselů, čtyřmi diesel-generátory a párem elektromotorů. Nejvyšší rychlost dosahuje 20,5 uzlu.\n\nHlídková loď \"Relámpago\" (P-43) byla nasazena do protipirátské operace Atalanta.\n\n"}
{"id": "735692", "url": "https://cs.wikipedia.org/wiki?curid=735692", "title": "KDEL", "text": "KDEL\n\nKDEL je tetrapeptidová signální sekvence nacházející se na C-konci bílkovin, které svou funkci mají trvale plnit v endoplazmatickém retikulu (ER). Bílkoviny jsou jinak neustále z ER transportovány do dalších membránových organel (jako je Golgiho aparát). Sekvence KDEL zajišťuje, aby se proteiny nesoucí tuto sekvenci neustále vracely (recyklovaly) z membránových organel, kam jsou v rámci sekrečního endomembránového systému unášeny.\n\nNázev „KDEL“ je odvozen od jednopísmenných zkratek čtyř aminokyselin, které jej tvoří:\n\nKDEL se v Golgiho aparátu váže na KDEL receptory, které je následně navádí k recyklaci pomocí retrográdních (COPI) váčků zpět do endoplazmatického retikula. Aby byl transport efektivní, KDEL receptory se musí ke KDEL sekvenci vázat v Golgiho aparátu s velkou afinitou, zatímco v ER se nesmí vázat téměř vůbec. Tyto rozdíly v afinitě mohou být způsobeny rozdíly v pH uvnitř těchto organel (Golgiho aparát je slabě kyselý).\n"}
{"id": "735693", "url": "https://cs.wikipedia.org/wiki?curid=735693", "title": "Expedice 40", "text": "Expedice 40\n\nExpedice 40 byla čtyřicátou expedicí na Mezinárodní vesmírnou stanici (ISS). Expedice proběhla v období od května do září 2014. Byla šestičlenná, tři členové posádky přešli z Expedice 39, zbývající trojice na ISS přiletěla v Sojuzu TMA-13M.\n\nSojuz TMA-12M a Sojuz TMA-13M expedici sloužily jako záchranné lodě.\n\nZdroj pro tabulku: ASTROnote.\n\nZáložní posádka:\n\nAstronauti se v průběhu Mistrovství světa v kopané vsadili o výsledek zápasu USA - Německo, který mohli sledovat v televizním přenosu i na stanici. Po prohře si oba Američané museli oholit hlavu.\n\nKoncem července 2014 u ISS přistála automaticky řízená zásobovací loď Progress M24M, starý Progress byl odeslán do atmosféry. Nový Progress zůstane připojen u stanice tři měsíce.\n"}
{"id": "735695", "url": "https://cs.wikipedia.org/wiki?curid=735695", "title": "Koenigsegg Agera R", "text": "Koenigsegg Agera R\n\nAgera R je supersportovní vůz z dílny švédského výrobce Koenigsegg a je pokračováním vozu Agera. Agera R má všechny vlastnosti a funkce Agery, ale také nabízí několik unikátních řešení, která ještě více zvyšují výkon. Koenigsegg byl první výrobce sportovních vozů, který udělal krok směrem k zelené technologii, se zavedením biopaliva v CCXR v roce 2007. Agera R, založena na vysoce soutěživé Ageře, následuje ve stopách CCXR a jezdí na palivo E85. Agera R má upravenou řídící jednotku, takže má dostatečný průtok paliva pro vytvoření 1140 koní a 1200 Nm s palivem E85 a E100 díky většímu oktanovému číslu těchto paliv. Pokud by byla Agera R naplněna benzínem o oktanovém čísle 95, dosáhla by výkonu pouze 940 koní.\n"}
{"id": "735697", "url": "https://cs.wikipedia.org/wiki?curid=735697", "title": "Sunny Choi", "text": "Sunny Choi\n\nSunny Choi (*4. únor 1987, Soul, Jižní Korea) je klavírní virtuozka korejsko-kanadského původu, která mezinárodních úspěchů dosáhla po publikaci svých videí na internetovém portálu YouTube. Svým osobitým způsobem upravuje a na klavír hraje písně současné populární hudby.\n\nNarodila se v jihokorejském Soulu a už od čtyř let se věnovala hře na klavír. Jako amatérská klavíristka získala již v útlém věku několik studentských cen v různých kategoriích. Ve 13 letech se s rodiči odstěhovala do Kanady, kde dodnes žije, konkrétně v Torontu.\n\nZískala prestižní titul na Kanadské královské konzervatoři. Mluví plynule korejsky a anglicky.\n\nJejí kariéra začala stoupat vzhůru, když si jejího talentu na internetovém portálu YouTube všimla nahrávací společnost The Rodney Company. S touto společností již dala dohromady klavírní verze především interpretů současné populární hudby, mezi nimiž nechybí tací jako Lady Gaga, Bruno Mars, Eminem, Rihanna, Beyoncé, Edward Maya, Vika Jigulina, Alicia Keys, Linkin Park, Shakira a mnoho dalších. \n\nJejí hudební CD a také jednotlivé skladby jsou k dispozici na internetovém portálu iTunes, od konce října 2011 také na jeho české verzi. \n\nK Sunny se na její oficiální stránce na Facebooku hlásí přes 90 000 fanoušků. Jako fascinující její hru na piano označil zpěvák Enrique Iglesias. Během roku zvládne více než 200 představení po celém světě. \n\nNa oficiálním Facebooku uvádí, že dát dohromady jednu píseň a videoklip k ní jí trvá 10 až 15 hodin.\n\n\n"}
{"id": "735699", "url": "https://cs.wikipedia.org/wiki?curid=735699", "title": "Albrechtice nad Orlicí (hrad)", "text": "Albrechtice nad Orlicí (hrad)\n\nHrad Albrechtice nad Orlicí jsou zaniklý hrad, jehož přesná lokalizace je neznámá. Předpokládá se, že stával v centru stejnojmenné vesnice v okrese Rychnov nad Kněžnou.\n\nObec Albrechtice je poprvé zmiňována v Majestas Carolina z poloviny čtrnáctého století, ale hrad byl pravděpodobně založen až v jeho druhé polovině, kdy vesnici od roku 1352 vlastnili Vartenberkové. První písemná zmínka o hradu je však až z roku 1437. Již předtím však byla vesnice panovníkem často zastavována. Roku 1398, jej od Václava IV. získává do zástavy markrabě Prokop. Od roku 1411 hrad patřil do věnných statků českých královen Žofie Bavorské a Barbory Celjské. Od roku 1495 jej drželi v zástavě Pernštejnové, kteří Albrechtice připojili k pardubickému panství, s nímž byly v roce 1560 prodány za císaře Maxmiliána II. Habsburského královské komoře. K zániku hradu došlo buď za husitských válek nebo při vpádu Uhrů do východních Čech v létě 1470.\n\n"}
{"id": "735705", "url": "https://cs.wikipedia.org/wiki?curid=735705", "title": "David Sukač", "text": "David Sukač\n\nDavid Sukač (8. ledna 1994 – 1. srpna 2010, Ostrava) byl mladík, in memoriam vyznamenaný Medailí Za hrdinství.\n\nDavid Sukač skočil do řeky, protože chtěl zachránit kamaráda, který se topil na ostravickém jezu v Ostravě–Hrabové. Díky tomu bylo možné tonoucího zachránit. Samotného Sukače však vír strhl a při této pomoci přišel o život. \n\n28. října 2011 jej prezident republiky Václav Klaus vyznamenal Medailí Za hrdinství (in memoriam) za „za záchranu lidského života s nasazením vlastního života“. \n\n"}
{"id": "735706", "url": "https://cs.wikipedia.org/wiki?curid=735706", "title": "Elektrická stanice", "text": "Elektrická stanice\n\nElektrická stanice je souhrn staveb a zařízení v uzlech elektrizační soustavy. \n\n\n\n"}
{"id": "735717", "url": "https://cs.wikipedia.org/wiki?curid=735717", "title": "Colonial Cup", "text": "Colonial Cup\n\nColonial Cup byla hokejová trofej v United Hockey League, kterou obdržil vítězný tým v playoff UHL. Trofej byla předavána v letech 1992–2007. 24. září 2007 byla již liga přejmenována na International Hockey League a rozhodnutí ligy se obnovila trofej Turner Cup, která byla již v minulosti předavána vítěznému týmu playoff IHL v letech 1945–2001.\n"}
{"id": "735731", "url": "https://cs.wikipedia.org/wiki?curid=735731", "title": "Typ 81 Tribal", "text": "Typ 81 Tribal\n\nTyp 81 Tribal (či třída Tribal) byla třída univerzálních fregat Britského královského námořnictva. Jejím hlavním úkolem byla především protiponorková a protivzdušná obrana floty. Pro britské námořnictvo bylo postaveno sedm jednotek, přičemž tři později odkoupila Indonésie. Všechny již byly vyřazeny.\n\nPro Britské královské námořnictvo bylo postaveno sedm fregat této třídy, pojmenovaných \"Ashanti\" (F 117), \"Eskimo\" (F 119), \"Gurkha\" (F 122), \"Mohawk\" (F 125), \"Nubian\" (F 131), \"Tartar\" (F 133) a \"Zulu\" (F 124). Stavba probíhala v letech 1958–1964, přičemž fregaty byly do služby zařazovány v letech 1961–1964. Vyřazeny byly v průběhu 80. let, přičež tři kusy byly dále prodány do Indonésie.\n\nJednotky typu 81 Tribal:\nHlavňovou výzbroj tvořily dva 114mm kanóny v jednodělových věžích, dva 40mm (či 20mm) protiletadlové kanóny a jeden salvový vrhač hlubinných pum Limbo. Na palubě byl dále nesen protiponorkový vrtulník Westland Wasp. Plánovaná náhrada protiletadlových kanónů menších ráží za dva protiletadlové raketové komplety Seacat, byla nakonec realizována pouze u části lodí.\n\nPohonný systém byl koncepce COSAG. Tvořila ho jedna parní turbína s jedním kotlem a jedna plynová turbína Metrovick G6. Lodní šroub byl jeden. Nejvyšší rychlost činila 28 uzlů.\n\n\n"}
{"id": "735736", "url": "https://cs.wikipedia.org/wiki?curid=735736", "title": "Grand Prix Abú Zabí 2011", "text": "Grand Prix Abú Zabí 2011\n\nGrand Prix Abú Zabí 2011 (III Etihad Airways Abu Dhabi Grand Prix), 18. závod 62. ročníku mistrovství světa jezdců Formule 1 a 53. ročníku poháru konstruktérů, historicky již 858. grand prix, se potřetí odehrála na okruhu na Yas Marině.\n\n"}
{"id": "735739", "url": "https://cs.wikipedia.org/wiki?curid=735739", "title": "Lubomír Koželuha", "text": "Lubomír Koželuha\n\nLubomír Koželuha (1. září 1918 Brno – 10. září 2008 tamtéž) byl český zpěvák, sbormistr, hudební skladatel a pedagog.\n\nStudoval na \"Státním mužském ústavu učitelském\" v Brně. Po maturitě vstoupil na brněnskou konzervatoř, kde studoval skladbu u Viléma Petrželky a dirigování u Bohumíra Lišky. Zpíval ve \"Filharmonickém spolku Beseda Brněnská\" a ve sboru Národního divadla v Brně. Stal se učitelem hudební výchovy v Brně, řídil \"Slatinský pěvecký sbor\" a sbor v Brně-Táboře. Absolvoval pedagogický kurz \"Pedagogické fakulty brněnské univerzity\" u Bohumíra Štědroně a kurz řízení sboru u Viléma Steinmana. \n\nZa války byl totálně nasazen jako dělník v Horních Počaplech. Po skončení války učil hudební výchovu na \"Reálném gymnáziu Zdeňka Nejedlého v Brně\". V roce 1949 se stal učitelem harmonie na brněnské konzervatoři. Mezi jeho žáky patřil mimo jiné skladatel Pavel Blatný. Byl sbormistrem pěveckého sboru \"Veleslavín\". V letech 1972–1974 působil jako ředitel Vejvanovského konzervatoře v Kroměříži a v letech 1974–1979 byl inspektorem kultury Národního výboru města Brna. \n\nByl činný i organizačně. Působil v \"Klubu moravských skladatelů\", byl tajemníkem \"Svazu českých skladatelů v Brně\" a na všech školách, kde působil, zakládal sbory, pěvecké kroužky i nástrojové skupiny.\n\n\n\n\n\n\n\n"}
{"id": "735742", "url": "https://cs.wikipedia.org/wiki?curid=735742", "title": "Tisy v Turbové", "text": "Tisy v Turbové\n\nTisy v Turbové jsou památné stromy, které rostou u zchátralé usedlosti Turbová (Jinonická 6) v Košířích v Praze. Nejsou pro veřejnost přístupné.\n\n\nTisy bývají označované jako pravděpodobně nejstarší v Praze. Takto je někdy titulován i Františkánský tis, který roste v historickém centru.\n\nK nejstarším zmínkám o památných tisech patří článek v časopisu Háj z roku 1910 (XXXIX. 13); jeden ze stromů byl vyobrazen v časopise z roku 1911. Oba byly navrženy k vyhlášení za památné (informace z roku 2003), ale dlouho nebylo možné ochranu realizovat. Nemovitost, u které rostou, se ocitla ve složité majetkoprávní situaci, která vyhlášení ochrany komplikovala. Ochrany se proto dočkaly až v roce 2015.\n\nTisy prý pamatují dobu, kdy se na místních terasovitě upravených svazích rozkládala vinice \"Urbanka\". Původně zde stála viniční usedlost, kterou roku 1756 koupil královský rada František Xaver Turba. Kolem původního viničního domku, který se dočkal přestavby, vznikla terasovitá zahrada a nová barokní usedlost. V 19. století se pozemek rozšířil o přilehlou vinici \"Kuliška\".\n\nMimo samotné tisy, které uzavíraly průčelí obytné budovy, rostly v zahradě ovocné i okrasné stromy, krátká kaštanová alej a výš i menší jehličnatý lesík. Architektonicky zahradu doplňoval pavilon, mramorová socha Venuše a dvě barokní brány s pískovcovými soškami putti (jedna drží hrozen vína, druhá košík s ovocem.)\n\nUsedlost obýval mezi lety 1938 a 1958 Jiří Trnka, jehož zahrada v místě středověkých vinic inspirovala k dílu \"Zahrada\", které je řazeno mezi jeho stěžejní.\n\n\n"}
{"id": "735743", "url": "https://cs.wikipedia.org/wiki?curid=735743", "title": "805 př. n. l.", "text": "805 př. n. l.\n\nStoletí: 10. století př. n. l. – 9. století př. n. l. – 8. století př. n. l.\n\nRoky: 810 809 808 807 806 805 804 803 802 801 800 \n\nUrartu \nAsýrie\n\nEgypt:\n"}
{"id": "735744", "url": "https://cs.wikipedia.org/wiki?curid=735744", "title": "Bolkov (hrad)", "text": "Bolkov (hrad)\n\nBolkov (též ) je zaniklý hrad, který stával na jižní skalnaté ostrožně vybíhající z úbočí Bolkova kopce nad Libčí u Trutnova v katastrálním území obce Zlatá Olešnice. Hrad byl postaven koncem třináctého století a přibližně o sto let později vyhořel a nebyl obnoven. Jeho zbytky se dochovaly až do druhé poloviny dvacátého století, kdy byly téměř zcela zničeny těžbou kamene v sousedním lomu.\n\nPísemné prameny z doby existence hradu se nedochovaly. Jeho pozůstatky byly zmíněny až roku 1551, kdy byli na místě hradu na pokyn Kryštofa z Jendorfu lámáni kolem chvalečský rychtář a jeho dva synové. Trutnovský kronikář Šimon Hüttel údajně na hradě ona kola viděl ještě na konci šestnáctého století. Druhá zmínka o pustém hradě pochází z roku 1794. Podle archeologického výzkumu provedeného Antonínem Hejnou roku 1958 byl hrad založen ve druhé polovině třináctého století a zanikl požárem před koncem čtrnáctého století. Za možného zakladatele bývají považováni svídnicko-javorský kníže Boleslav I. Surový nebo páni ze Švábenic, kterým patřily blízké hrady Rechenburk a hrad na Zámeckém vrchu u Trutnova. Oba vznikly ve stejné době jako Bolkov a podobaly se mu také způsobem opevnění.\n\nV době archeologického výzkumu existovala již jen polovina plochy hradu, a i v ní byla zničena většina historické vrstvy, která by umožnila přesnější poznání podoby hradu. Podle odkrytých pozůstatků měl hrad přibližně oválný půdorys s délkou čtyřicet metrů a šířkou třicet metrů. Čelní stranu hradního jádra chránil příkop, před kterým se nacházelo malé předhradí opevněné vlastním příkopem a valem. Hlavní tíhu obrany nejspíše nesla obvodová hradba, která tak řadí Bolkov mezi hrady s plášťovou zdí. Z další zástavby se podařilo zjistit suterén čtverhranné stavby zahloubené do skalního podloží v jihovýchodní části areálu a pozůstatek okrouhlé stavby, která přiléhala k severní části obvodobé hradby a sloužile nejspíše jako schodišťová věž. Jediným dochovaným pozůstatkem hradu je část vnějšího opevnění.\n\nNa místě hradu se nachází opuštěný a zatopený kamenolom. Přes Bolkův kopec dnes vede trasa naučné stezky Opevněné Trutnovsko.\n\n\n"}
{"id": "735747", "url": "https://cs.wikipedia.org/wiki?curid=735747", "title": "Creeping Death", "text": "Creeping Death\n\n„Creeping Death“ je skladba americké thrashmetalové skupina Metallica. Vyšla jako druhý singl z jejich druhého alba \"Ride the Lightning\". Napsána byla z pohledu anděla smrti a popisuje deset ran egyptských (Exodus 12:29). Jde o jednu z nejhranějších skladeb Metallicy (k 25. říjnu 2011 byla hrána živě 1346×, druhá po „Master of Puppets“ hrané 1379×),\n\n"}
{"id": "735748", "url": "https://cs.wikipedia.org/wiki?curid=735748", "title": "První italská válka", "text": "První italská válka\n\nPrvní italská válka (1494–1498) byl konflikt otvírající dlouhodobé období válek na Apeninském poloostrově. Do bojů se zapojila většina italských městských států, Španělsko a Svatá říše římská, aby společně čelily francouzské invazi Karla VIII. do Itálie. Střet skončil vypuzením Karla VIII. zpět do Francie po bitvě u Fornova.\n\nÉra italských válek započala sporem neapolského krále Ferdinanda I. Ferranta a papeže Inocence VIII., kterému Ferdinand odmítal odvádět lenní poplatky. Nezalekl se ani klatby, kterou na něj papež uvalil. Inocenc nechal vyhlásit, že Ferdinand nemá právo vládnout v Neapoli, a začal shánět spojence, kteří by mu pomohli Neapol dobýt. Nikdo se ale nenašel.\n\nInocenc VIII. se smířil se svým neúspěchem a těsně před svou smrtí zrušil platnost papežské buly ohledně Ferdinanda. S Neapolským králem se smířil. Ale Ferdinand už nevládl dlouho. Zemřel v roce 1494, dva roky po papeži. Jeho smrt zvířila vody evropské politiky.\nNa trůn v Neapoli měl právo Ferdinandův syn Alfons II. Neapolský. Ale s ním nebyl spokojen Ludovico Sforza. Alfons totiž nesouhlasil se sňatkem jeho neteře Bianci Marii Sforzy a císaře Svaté říše římské Maxmiliána I. Habsburského. Kvůli tomuto sňatku byl totiž Ludovicovi udělen titul vévody v Miláně a Maxmilián získal přes 800 tisíc dukátů věna.\n\nDruhý, kdo stejně jako Ludovico odmítl uznat Alfonsovo nástupnické právo, byl francouzský král Karel VIII. Ten měl jako dědic dynastie Anjouvců na trůn v Neapoli právo. Když ho Ludovico Sforza vyzval, aby do Itálie vpadl a Neapolské království dobyl, král tak učinil.\nK invazi ho přesvědčovali i Giuliano della Rovere, budoucí papež Julius II., který věděl, že Alfons má podporu jeho soka papeže Alexandra VI., kterému se chtěl pomstít.\n\nKarel VIII. do Itálie přitáhl v roce 1494 s obrovským vojskem 25 tisíců mužů (včetně 8000 švýcarských žoldnéřů), nepočítaje dělostřelectvo a obléhací stroje. Strach z tohoto vojska posílily i zprávy z Florencie, ke které se Karel VIII. přiblížil první.\nObyvatelstvo bylo sklíčeno strachem před rabováním, loupením, vypalováním, zabíjením a znásilňováním. Proto Florenťané svrhli medicejskou vládu v čele s Pierem de' Medici řečeným Nešťastný. Nastolili ve městě skutečnou republiku, na kterou si Medicejové jen hráli, a podpořili Francouze.\n\nV prosinci 1494 se Karel přiblížil k Římu, kde sídlil znepřátelený papež. Alexandr VI. ale jako zručný diplomat dokázal město usmířit, takže Karel VIII. Řím získal bez boje. V únoru 1495 dosáhli Francouzi Neapole. Stačilo na to několik dní a téměř se zde nebojovalo. Karel VIII. triumfálně vstoupil do města jako vítěz. Ale jeho vítězství nemělo trvat dlouho. Italské městské státy, z nichž se většina Karlu VIII. při jeho tažení do cesty nepletla, si náhle uvědomily, že Neapol byla jen začátek.\n\nAlexandr VI. počítal od samého začátku s tím, že se italské městské státy nakonec Karlovi postaví. Dokonce i jeho dosavadní spojenec Ludovico Sforza se od něj odklonil. Papež se tedy postaral o to, aby se v boji s cizáky všichni vládci sjednotili.\n\nKromě Milánského vévodství a Benátské republiky na stranu italských městských států přivedl i španělského a sicilského krále Ferdinanda II. Aragonského a císaře Maxmiliána I. Společně s papežskými státy tak všichni utvořili Svatou benátskou ligu z roku 1495.\n\nJelikož Karel VIII. nechtěl zůstat uvězněný v Neapoli, aby na něj mohly státy svaté ligy dorážet, rozhodl se Itálii opustit. Podařilo se mu sice v bitvě u Seminary porazit Španěly a Neapolce pod velením jejich nového krále Ferdinanda II. Neapolského, syna zesnulého Alfonsa II., ale v Lombardii padl do léčky, kterou mu ustrojil kondotiér Francesco II. Gongaza, velitel vojsk italské koalice. Střetli se spolu 6. července 1495 v bitvě u Fornova.\n\nI když Karel VIII. utržil menší ztráty a v bitvě zvítězil, mohla se vojska Benátčanů a Miláňanů radovat více. Francouzi totiž byli natolik oslabení, že museli zanechat v Itálii většinu své válečné kořisti a rychle Apeninský poloostrov opustit.\n\nPrvní italská válka tak skončila vítězstvím Benátek. Ferdinand II. Neapolský po vyhnání Francouzů opět přejal vládu nad Neapolským královstvím. Karel VIII. se sice chtěl do Itálie vrátit a znovu Neapol dobýt, ale dříve, než přeskupil své vojsko, zemřel. V jeho dílu pokračoval jeho nástupce Ludvík XII. ve druhé italské válce.\n\n"}
{"id": "735753", "url": "https://cs.wikipedia.org/wiki?curid=735753", "title": "Květinový a ptačí trh v Paříži", "text": "Květinový a ptačí trh v Paříži\n\nKvětinový a ptačí trh v Paříži (francouzsky \"Marché aux fleurs et aux oiseaux de Paris\") je tržiště v Paříži, které se specializuje na prodej květin a ptactva. Od roku 1808 se nachází na ostrově Cité mezi \"Place Louis-Lépine\" a \"Quai de la Corse\". Trh je obklopen budovami Obchodního soudu, Policejní prefektury a nemocnice Hôtel-Dieu.\n\nTrhy se konají v kovových pavilonech z počátku 20. století každý den od 8.00 do 19.00 a představují velkou nabídku květin, stromů a keřů. Trh s ptáky a jinými menšími zvířaty se koná vždy v neděli.\n\nV roce 2014 byl trh přejmenován na \"Marché aux fleurs Reine-Elizabeth-II\" (Květinový trh Alžběty II.) u příležitosti státní návštěvy panovnice během oslav 70. výročí vylodění spojenců v Normandii.\n\n"}
{"id": "735755", "url": "https://cs.wikipedia.org/wiki?curid=735755", "title": "St. Petersburg Open 2011", "text": "St. Petersburg Open 2011\n\nTenisový turnaj ATP St. Petersburg Open 2011 se konal ve dnech 24. – 30. října v ruském Petrohradu v hale na kurtech s tvrdým povrchem jako součást kategorie ATP World Tour 250 Series. Odměny činily 750 000 USD.\n\n\nHráči, kteří obdrželi divokou kartu:\n\nHráč, který získal ke startu v hlavní soutěži zvláštní výjimku:\n\nHráči, kteří se do hlavní soutěže probojovali z kvalifikace:\n\n\n"}
{"id": "735762", "url": "https://cs.wikipedia.org/wiki?curid=735762", "title": "Social Distortion", "text": "Social Distortion\n\nSocial Distortion (občas zkracováno Social D) je americká punková skupina založená roku 1978 v Orange County, Kalifornie. Ve své tvorbě kombinuje punk rock, blues a country; nejčastěji bývá jejich styl označován jako cowpunk. Za dobu svého působení vydali 7 studiových alb, 2 kompilace, 1 živé album a 1 DVD.\n\nJediným původním členem je frontman Mike Ness, který je zároveň autorem naprosté většiny repertoáru.\n\nLogem kapely je kostlivec s cigaretou a sklenkou na Martini. Často je používán jako transparent během koncertů nebo na obalech alb.\n\n\n\n"}
{"id": "735769", "url": "https://cs.wikipedia.org/wiki?curid=735769", "title": "Oldřich III. z Hradce", "text": "Oldřich III. z Hradce\n\nOldřich III. z Hradce (kolem 1298 – 1348/1349) byl český šlechtic z rodu pánů z Hradce.\n\nNarodil se maximálně 14 let před smrtí svého otce Oldřicha II. z Hradce. Poručnictvím byla pověřena jeho matka Mechtilda ze Schaumburgu, která měla velkou zásluhu na zlepšení opevnění Jindřichova Hradce a také na vybudování tří městský bran – Pražské (Novoměstská), Nežárecké (Třeboňská či Linecká) a Rybnické (Vídeňská). Oldřich se spojil se Sezemou z Ústí proti králi Janovi Lucemburskému. V roce 1318 po skončení sporů se však postavil na stranu českého krále. Jelikož se v té době v kraji rozmáhali valdenští, vydal papež Benedikt XII. dne 6. března 1340 bulu, ve které vyhlásil křižáckou výpravu do Čech. V čele této neúspěšné výpravy stál právě Oldřich. Někdy v této době se do Čech dostali také minorité. V roce 1339 získal při výměně od krále Jana hrad Telč. Kdy zemřel není přesně jisté, ale pravděpodobně v roce 1348 na svatou Lucii.\n\nZa svůj život byl dvakrát ženatý – s Markétou z Korutan a Klárou z Bílkova. Měl celkem 4 syny – Jindřicha, Oldřicha, Menharta a Heřmana – a jedinou dceru Annu.\n\n"}
{"id": "735770", "url": "https://cs.wikipedia.org/wiki?curid=735770", "title": "61 (číslo)", "text": "61 (číslo)\n\nŠedesát jedna je přirozené číslo. Následuje po číslu šedesát a předchází číslu šedesát dva. Řadová číslovka je \"šedesátý první\" nebo \"jednašedesátý\". Římskými číslicemi se zapisuje LXI.\n\n\n\n\n\n"}
{"id": "735775", "url": "https://cs.wikipedia.org/wiki?curid=735775", "title": "Rüdiger von der Goltz", "text": "Rüdiger von der Goltz\n\nGustav Adolf Joachim Rüdiger, hrabě von der Goltz (8. prosince 1865 - 4. listopadu 1946) byl německý generál během první světové války. Po válce se velkou měrou zasloužil o porážku bolševiků ve Finsku a Pobaltí. Byl také velitelem armády baltských Němců, která se neúspěšně pokoušela udržet moc v německých rukou v pobaltských státech.\n\nNarodil se v roce 1865 v Züllichau v tehdejším Pruském království. Dnes toto město leží v Polsku pod jménem Sulechów.\n\nBěhem první světové války velel pěší divizi ve Francii. V březnu 1918 byl odvolán ze Západní fronty a poslán do Finska. V té době tam probíhala Finská občanská válka mezi \"bílými\" (konzervativci vedení senátem) a \"rudými\" (finští komunisté podporovaní jednotkami Sovětského Ruska). Ve Finsku začal velet Baltské námořní divizi a vylodil se s ní v přístavu Hanko na jihu Finska v dubnu 1918. S vojskem se přesunul k Helsinkám, které byly v rukou rudých. Pod nátlakem se komunisté 13. dubna se v Helsinkách vzdali. Válka tak zanedlouho skončila vítězstvím bílých, a to hlavně díky pomoci německých jednotek.\n\nPo skončení první světové války souhlasily státy Dohody se setrváním německého vojska v Pobaltí, aby se zabránilo bolševikům obsadit nově vzniklé pobaltské státy. Někteří němečtí vojáci po podepsání příměří vytvořili tzv. Železnou divizi (německy: \"Eiserne Division\") v Rize. Vojsko bylo postupně doplňováno dobrovolníky přijíždějícími z Německa a velitelem se stal von der Goltz. Ve stejnou dobu vytvořili místní baltští Němci pod vedením Alfreda Fletchera jednotky Baltské zeměbrany (německy: \"Baltische Landeswehr\"), které bojovaly za udržení moci v Pobaltí v rukou místní německé šlechty.\n\nSovětské Rusko zaútočilo na území Lotyšska, kde se nacházela i jeho armáda, v prosinci 1918. Spojená armáda Lotyšů a Němců byla nucena před lépe vyzbrojenou a početnější armádou bolševiků ustupovat stále na západ. V nejzoufalejším okamžiku bylo v držení spojenců pouze město Liepāja a její blízké okolí. Však v březnu 1919 se generálu von der Goltz podařilo zvítězit v několika bitvách a dobýt Ventspils (hlavní přístav Kuronska) a nakonec vstoupil vítězně i do Rigy. Rudá armáda byla nakonec téměř vytlačena z lotyšského území a státy Dohody se začaly dožadovat stažení německých vojsk z Pobaltí. Němci ale uspěli s odkladem stažení svých vojsk. Při jednání zdůrazňovali fakt, že bolševické nebezpečí není ještě zcela zažehnáno a slabé pobaltské země by se staly snadnou kořistí bolševiků bez přítomnosti německých jednotek.\n\nJakmile byli bolševici poraženi, obrátili se Němci proti svým lotyšským spojencům. Vyvolali puč v sídle prozatímní vlády v Liepāje a převzali moc. Členové přechodné lotyšské vlády se zachránili pouze útěkem na parník Sartov. Nově vzniklou vládou byl von der Goltz prohlášen za vrchního velitele ozbrojených sil. V nově zvolené pozici se mu dokonce podařilo dobýt Rigu. Lotyšská prozatímní vláda v zoufalé situaci požádala o pomoc sousední Estonsko. Estonská vláda odpověděla vysláním 3. divize pod velením generála Ernsta Põddera. Němci mezitím dorazili k městu Cēsis na severu Lotyšska. Zde došlo k jedné z největších a nejdůležitějších bitev jak Lotyšské, tak i Estonské osvobozenecké války, která vešla do dějin jako bitva o Cēsis. Spojenecká vojska Lotyšska a Estonska dokázala porazit armádu generála von der Goltz spojenou s baltskou Zeměbranou generála Alfreda Fletchera. Zlomil se tak definitivně vývoj války ve prospěch vlád pobaltských států. Čtyři dny na to se Němci stáhli z Rigy. Do situace se diplomaticky vložily státy Dohody a opět vznesly požadavek na stažení německých jednotek z Pobaltí. Bylo vyhlášeno příměří a zastaveny estonské jednotky, které v té době mašírovaly na Rigu.\n\nPo porážce u Cesis a po nátlaku států Dohody opustil generál Pobaltí, ale nejdřív svoje jednotky začlenil do Západoruské dobrovolnické armády, která pokračovala v boji proti nově vzniklým pobaltským státům. Po válce pak ve svých pamětech generál von der Goltz vysvětloval, že svojí činností pomáhal bělogvardějcům v boji s bolševiky v Pobaltí a chtěl s nimi zaútočit na Petrohrad. Následně by mohl v Rusku vytvořit proněmeckou vládu.\n\nPo návratu do Německa se účastnil Kappova puče, kdy se pravicové síly neúspěšně pokusily obnovit monarchii. V meziválečném období zůstal politicky činný v pravicové Harzburské frontě. V letech 1924 - 1930 byl šéfem oddělení, které se zabývalo vojenskou výchovou mladých Němců. Poté, co se NSDAP chopila v Německu moci, se stal předsedou politicky bezvýznamného sdružení říšských důstojníků.\n\nZemřel v 80 letech v roce 1946 ve vesničce Bernbeuren v dnešním Bavorsku.\n\n"}
{"id": "735778", "url": "https://cs.wikipedia.org/wiki?curid=735778", "title": "Přepětí", "text": "Přepětí\n\nPřepětí je napětí, které svojí velikostí převyšuje amplitudu jmenovitého napětí. Přepětí se liší svou velikostí, časovým průběhem, příčinou svého vzniku.\n\n\nJednou z příčin vzniku provozních přepětí jsou přechodné děje. Mezi ně patří:\n"}
{"id": "735779", "url": "https://cs.wikipedia.org/wiki?curid=735779", "title": "Götz", "text": "Götz\n\nPříjmení Götz (či Goetz) má více nositelů:\n\n\n\n"}
{"id": "735783", "url": "https://cs.wikipedia.org/wiki?curid=735783", "title": "Karel Link", "text": "Karel Link\n\nKarel Link (4. srpna 1832, Praha – 4. května 1911 tamtéž) byl český taneční mistr a hudební skladatel. Dlouhodobě vedl Královskou českou zemskou taneční školu. Tvořil hudbu k tanci; roku 1863 složil společně s Ferdinandem Hellerem salonní tanec Česká beseda. Je autorem několika odborných spisů.\n\nNarodil se v Praze 4. srpna 1832. Jeho otcem byl taneční mistr Hynek Link, který roku 1828 založil vlastní školu. Karel Link navštěvoval v letech 1840-41 pražskou baletní školu, v níž byl tak úspěšný, že ve druhém ročníku už sólově vystupoval v divadle. Potom se přihlásil na novoměstské gymnázium, ale studium předčasně ukončil roku 1848, aby mohl pomáhat otci. Od té doby se věnoval již jen výuce tance a jako učitel získal brzy velký věhlas.\n\nRoku 1855 se stal adjunktem stavovského zemského tanečního učitele. Po smrti otce (zemřel 26. května 1870 ve věku 70 let na „ochrnutí plic“) byl nejprve jmenován jeho prozatímním zástupcem a zakrátko královským českým zemským tanečním učitelem. Po 25 letech se stal ředitelem. Tanec vyučoval i v c. k. pěší kadetní škole v Praze (1884–1892), v ústavu anglických panen, dívčím ústavu Sacré Cur, v městské dívčí škole (10 let), ve významných rodinách a ve Strakově akademii.\n\nMěl pověst přísného a pečlivého tanečního mistra, představitele tradiční solidní školy. Jan Neruda ho žertovně označoval jako „nejvyššího pána“ nebo „tyrana“ pražského masopustu, protože nepropustil žáka, dokud vše důkladně nezvládl. Jeho školou prošly generace.\n\nLink si pro svou taneční školu postavil novorenesanční nárožní \"Dům s taneční školou Karla Linka\" čp. 1050 je na Starém Městě v Praze 1 na rohu Divadelní ulice (12) a Krocínovy ulice (1). Dům mu v letech 1875-1876 postavil významný český architekt 19. století Antonín Wiehl. \nByl rovněž skladatelem. Na podzim 1862 společně s Ferdinandem Hellerem připravil a počátkem následujícího roku během masopustu poprvé uvedl tanec Česká beseda, inspirovaný lidovou tvorbou. Velmi rychle se proslavil; svědčí o tom mimo jiné, že pro mimopražské zájemce a jako upomínka na masopust vyšla ještě v únoru 1863 nákladem slovanského knihkupectví příručka \"Beseda, český salonní tanec\" v české a francouzské verzi. Populární byly i další Linkovy tance (čtverylka, rodová, moravěnka aj.).\n\nKarel Link zemřel 4. května 1911, pohřben byl na Olšanech. Jeho taneční školu převzal syn Karel Jan Link, který v ní působil jako adjunkt pod otcovým vedením již dříve.\n\nKnižně vydal:\n\n"}
{"id": "735787", "url": "https://cs.wikipedia.org/wiki?curid=735787", "title": "Kvítek z horrroru", "text": "Kvítek z horrroru\n\nKvítek z horrroru (v originále Little Shop of Horrors) je americký muzikál autorů Howarda Ashmana a Alana Menkena. Tento rock'n'rollový muzikál měl na off-Broadwayi premiéru v roce 1982. Zde se dočkal 2 209 repríz a pod producentskými křídly Davida Geffena a Camerona Mackintoshe je jedním z nejúspěšnějších představení v off-brodwayské historii.\n\nBěhem let se uváděl i v Evropě, např. na londýnském West Endu, v Německu, ale také na Islandu. V České republice byl muzikál uveden jen v Brně. První česká inscenace proběhla roku 1990 na prknech Divadla bratří Mrštíků (dnešní Městské divadlo Brno). Městské divadlo Brno dodnes uvádí tuto inscenaci, která si odnesla z 18. ročníku přehlídky České divadlo \"Cenu za počin roku 2012\".. Kvítek z horrroru hrají také ve Východočeském divadle Pardubice.\n\n\n\n\nCelý příběh se odehrává v květinářství pana Mushnika, stojícím na okraji města. Obchod má existenční problémy. Pan vedoucí, postarší Žid, má připravené výpovědi pro své dva zaměstnance – Seymoura a Audrey. Krky jim zachrání jedna velmi zvláštní rostlina, ne obyčejná rostlina – masožravá rostlina. Tu najde Seymour v čínské čtvrti, za pár dolarů ji odkoupí od čínského prodejce. Hned jak ji vystaví, zákazníků je jako much. Všichni chtějí vidět, co za zvláštnost to mají v tom zapadlém krámku. Kytička ne a ne růst. Nikdo nemůže přijít na žádné hnojivo, po kterém by vyrostla. Jednou Seymour zjistí krutou pravdu, poraní si prst – květina je lačná po lidské krvi. Ze začátku jí stačilo těch pár kapek, ale postupně se mění v krvelačnou bestii. Seymour kvůli ní musí zabít hned několik osob – mimo jiné i Orina, krutého, až sadistického zubaře, přítele Audrey. Hned jak je po smrti, zahoří mladík toužebnou láskou ke své spolupracovnici. V cestě jim stojí, kdo jiný, než Audrey II – mladík pojmenoval rostlinu po své milé. Seymour se stává úspěšným a bohatým, má to však jeden háček – zabíjení lidí pro masažravku. Nakonec rostlina pozře všechny – pana Mushnika, Audrey i Seymoura. Vlastně ovládne celou Zemi. Byla to malinká rostlinka, velká sotva třicet centimetrů, stalo se z ní stvoření lačnící po lidské krvi. Kdo ví, odkud vlastně pocházela…\n\nTento muzikál uvádí Městské divadlo Brno na hudební scéně, trvá 2 hodiny 30 minut, včetně jedné dvacetiminutové přestávky.\n\n"}
{"id": "735790", "url": "https://cs.wikipedia.org/wiki?curid=735790", "title": "Typ 61 Salisbury", "text": "Typ 61 Salisbury\n\nTyp 61 Salisbury (či třída Salisbury) byla třída radarových fregat Britského královského námořnictva. Pro britské námořnictvo byly postaveny celkem čtyři jednotky této třídy. Zatímco tři fregaty byly vyřazeny v 80. letech, zbývající kus byl prodán do Bangladéše a nyní slouží k výcviku.\n\nPro Britské královské námořnictvo byly postaveny čtyři fregaty této třídy, pojmenované \"Salisbury\" (F 32), \"Chichester\" (F 59), \"Llandaff\" (F 61) a \"Lincoln\" (F 99). Stavba probíhala v letech 1952–1960, přičemž fregaty byly do služby zařazovány v letech 1957–1960. Čtvrtá jednotka \"Lincoln\" se lišila vylepšenou elektronikou a modifikovanou výzbrojí. Plánovaná stavba jednotek \"Coventry\", \"Exeter\" a \"Gloucester\" byla zrušena před položením kýlu. Ušetřené finance byly použity na stavbu univerzálních fregat třídy \"Leander\".\n\nJednotky typu 61 Salisbury:\nTrup a pohonný systém byl převzat z předchozího typu 41 \"Leopard\", oproti němu však tato třída nesla slabší výzbroj (byla ubrána jedna dělová věž). Získaný prostor byl využit pro moderní radarové vybavení, sloužící především k navádění letadel.\n\nHlavňovou výzbroj tvořily dva 114mm kanóny Mk.6 v dělové věži na přídi, dvouhlavňový 40mm protiletadlový kanón STAAG Mk.2 a jeden salvový vrhač hlubinných pum Squid Mk.3. Poslední jednotka \"Lincoln\" nesla místo 40mm kanónů jeden čtyřhlavňový protiletadlový raketový komplet GWS-20 Sea Cat se zásobou 12 střel. Obdobně byla během služby upravena i ostatní plavidla.\n\nPohonný systém tvořilo osm dieselů ASR1 o celkovém výkonu 14 400 hp. Lodní šrouby byly dva. Nejvyšší rychlost činila 25 uzlů. Dosah byl 7500 námořních mil při rychlosti 16 uzlů.\n\n\n"}
{"id": "735793", "url": "https://cs.wikipedia.org/wiki?curid=735793", "title": "Želva Spenglerova", "text": "Želva Spenglerova\n\nŽelva Spenglerova (\"Geoemyda spengleri\"), též želva zuboštítá je druhem rodu \"Geoemyda\".\n\nDorůstá délky 13 až 15 cm. Karapax má protáhlý a plochý, vzadu ozubený. Na jeho vrchu se nachází tři výrazné kýly. Mají světle až mahagonově hnědou barvu. Plastron mají tmavě hnědý až černý se žlutým lemem. Na hlavě jsou výrazné velké kulaté oči a mohutný, jako u dravce zahnutý zobák. Samice mají na hlavě a krku žlutý pruh, samcům kresba chybí, mají delší a silnější ocas. Tyto želvy dobře šplhají. Na končetinách mají ostré drápky. Na předních nohách mají řada velkých šupin. Kůže i šupiny jsou červeně tečkované. Je želvou suchozemskou, vodu má ale ráda, vlhko je pro ni nezbytně důležité.\n\nJsou to dravci aktivní přes den. Jsou tedy masožravci. Živí se různými hmyzem, druhy hlemýžďů, žížalami, myšmi a jinými drobnými obratlovci. V zajetí mohou jíst i hovězí maso, potravu přijímají nejraději živou. Rostlinnou potravu odmítají.\n\nPohlavní dospělosti dosahují asi v pěti letech. Inkubace trvá asi 74–110 dní. Kladou většinou 1-2, zřídka 3 vejce asi 5 cm velká. Pancíř mláďat je velmi měkký, nahoře má výrazný středový kýl. V zajetí je její odchov problematický neboť zárodky umírají dřív, než se jim podaří dostat se ze skořápky.\n\nPřirozeně se vyskytuje v Číně, severním Vietnamu, Sumatře a Borneu. Ve volné přírodě obývají vlhké chladné lesy s průměrnými teplotami v rozmezí 18–23 °C. Žijí ve spadaném listí. Žije skrytě, splynutí s okolním prostředím pro ni není problémem díky zbarvení. Vyskytuje se v nadmořské výšce až do 1200 m n. m.\n\nJedná se o velmi vzácně chovaný druh. V celé Evropě byl v listopadu 2018 k vidění jen ve 13 zoo, z toho v pěti v Německu. Dále jde o tři britské zoo, jednu dánskou, rakouskou, švýcarskou a dvě české – Zoo Praha a AkvaTera při Zoo Plzeň. Stejná situace platila i na konci roku 2019.\n\nPrvní zvířata tohoto druhu přišla do Zoo Praha v 60. letech 20. století. Současná etapa započala v roce 2014. Tehdy se do zoo dostali jedinci zabavení Českou inspekcí životního prostředí. Stejného roku se také podařil český zoo prvoodchov. Ke konci roku 2017 bylo chováno 24 jedinců, z toho čtyři toho roku odchovaná mláďata. Celkově se do té doby podařilo odchovat 18 mláďat. V roce 2018 bylo odchováno jedno mládě. Ke konci roku 2018 bylo chováno 25 jedinců. Mláďata se vylíhla také v srpnu a září 2019. \n\n"}
{"id": "735798", "url": "https://cs.wikipedia.org/wiki?curid=735798", "title": "Lívanec", "text": "Lívanec\n\nLívanec je kynutý druh moučníku, podobný palačince, který je vyráběn smažením z mouky, mléka, jogurtu, prášku do pečiva, vajec, případně i jiných přísad a který je populární zejména v českých zemích. Má podobu tenké placky. Pojídá se obvykle plněný (tedy z jedné strany namazaný a pak zarolovaný nebo složený), nejčastěji nasladko. Receptů je celá řada. Existují i lívance v prášku. Dělají se i menší nesladké lívanečky jako příloha k jiným jídlům. Ke smažení se používají pánve (lívanečníky) různých velikostí.\n\nZ osmažených zbytků nenamazaných lívanců a vajec se dělávaly vaječníky.\n\nSlovo lívanec je odvozeno od slovesa lít, jelikož se jedná o moučník z litého těsta. Slovo se rozšířilo i do rakouské a bavorské němčiny jako \"Liwanzen\", typicky ve spojení \"böhmische Liwanzen\" (tj. české lívance).\n\n\n"}
{"id": "735815", "url": "https://cs.wikipedia.org/wiki?curid=735815", "title": "Jmenovitý výkon", "text": "Jmenovitý výkon\n\nJmenovitý výkon formula_1 je největší trvalý výkon strojů, motorů, transformátorů, generátorů, elektrárenských kotlů atd., pro který byly vypočteny a postaveny. Při tomto výkonu nemusí být dosaženo nejlepších parametrů (např. nejvyšší účinnosti).\n\n"}
{"id": "735821", "url": "https://cs.wikipedia.org/wiki?curid=735821", "title": "Ekonomický výkon", "text": "Ekonomický výkon\n\nEkonomický výkon formula_1 je výkon, při kterém má stroj nebo zařízení nejvyšší účinnost. \n\n"}
{"id": "735847", "url": "https://cs.wikipedia.org/wiki?curid=735847", "title": "Alice z Vergy", "text": "Alice z Vergy\n\nAlice z Vergy ( \"Alix de Vergy\", 1182–1251) byla burgundská vévodkyně a regentka.\n\nRoku 1199 se stala druhou manželkou rozvedeného burgundského vévody Oda III. Svatba měla zažehnat majetkové spory s Aliciným otcem a Odonovi přinést vytoužené potomstvo. Mladá choť dala vévodovi syna a tři dcery.\n\nKdyž Odo roku v červnu 1218 zemřel, bylo jeho dědici Hugovi teprve pět let. Regentkou se na příštích deset let stala Alice. Zemřela v požehnaném věku zřejmě v únoru či březnu 1251 a byla pohřbena po manželově boku v rodovém pohřebišti v Kapli vévodů klášterního kostela v Citeaux. Je pravděpodobně zobrazena na svorníku dnes uloženém v depozitáří místního muzea v Reulle-Vergy a také je jednou z novodobých soch na zvonici dijonské katedrály.\n\n"}
{"id": "735856", "url": "https://cs.wikipedia.org/wiki?curid=735856", "title": "Another View", "text": "Another View\n\nAnother View je kompilační album skupiny The Velvet Underground, vydané v září roku 1986 u Verve Records. Na albu jsou raritní nahrávky, které nikdy předtím nevyšly. Některé písně přenahrál Lou Reed na svá sólová alba.\n\n\n"}
{"id": "735862", "url": "https://cs.wikipedia.org/wiki?curid=735862", "title": "Ernst Schollich", "text": "Ernst Schollich\n\nErnst Schollich (26. dubna 1882 Libina – 23. května 1945 Nový Jičín) byl československý politik německé národnosti, meziválečný poslanec Národního shromáždění za Německou nacionální stranu a dlouholetý starosta Nového Jičína.\n\nVystudoval gymnázium v Olomouci a Uničově a jednoroční kurz pro armádní dobrovolníky (dosáhl hodnosti poručíka v záloze). Studoval zeměpis, dějepis a tělovýchovu na pražské německé univerzitě (v letech 1903–1904) a na Universität Graz (1904–1907). Učil pak na gymnáziu v Uničově a v letech 1908–1935 na vyšší zemědělské škole v Novém Jičíně. Za první světové války se zúčastnil bojů.\n\nByl aktivní v sudetoněmeckém politickém táboře, zpočátku v mládežnických spolcích, později jako publicista (v letech 1922–1924 vydával list \"Volksruf\", v letech 1929–1944 přispíval do \"Deutsche Volkszeitung\") a aktivní politik. Byl členem vedení Německé radikální strany na Moravě. Od roku 1919 zasedal slezském národoveckém spolku \"Nordmark\". Po vzniku Československa se zapojil roku 1919 do formace Deutsche Soziale Volkspartei, která se ještě téhož roku spojila do Německé nacionální strany. Patřil mezi nejužší vedení této strany na Moravě.\n\nV parlamentních volbách v roce 1920 získal poslanecké křeslo v Národním shromáždění za Německou nacionální stranu. Mandát obhájil v parlamentních volbách v roce 1925 i parlamentních volbách v roce 1929. V letech 1929–1933 zastával funkci předsedy poslaneckého klubu německých nacionálů. Zasazoval se o sloučení Německé nacionální strany a německých nacionálních socialistů (DNSAP). Po zrušení Německé nacionální strany přešel koncem roku 1933 do nově zřízeného poslaneckého klubu \"Klub deutsch-völkischer Abgeordneten\", jehož předsedou se stal. Později byl členem Sudetoněmecké strany. Rakouský biografický slovník o něm uvádí, že jako jeden z mála sudetoněmeckých poslanců ovládal češtinu.\n\nPodle údajů k roku 1929 byl povoláním profesor vyšší střední hospodářské školy . Zastával významné funkce v komunální politice. V letech 1919–1920 byl náměstkem starosty Nového Jičína, úřad starosty Nového Jičína potom zastával v letech 1923–1933 a znovu 1938–1945. Zasloužil se o stavební rozvoj města. Za jeho éry byla postavena kanalizace, přebudována radnice, postaveno kino a zvelebeny městské parky. Staral se o pořádek ve městě a poskytoval dary místému muzeu.\n\nZhruba od roku 1936 byl agentem říšské zpravodajské služby Sicherheitsdienst. V roce 1938 byl během eskalující sudetoněmecké revolty krátce zadržen československými úřady. Následně od počátku roku 1939 byl členem NSDAP a o několik měsíců později se stal i členem SS, kde měl od září 1939 hodnost Sturmbannführera. Od téhož roku měl i funkci krajského vůdce (\"Kreisleiter\") pro komunální politiku. V květnu 1945 byl zatčen československými úřady. A dne 23. května 1945 spáchal ve vazbě sebevraždu.\n\n"}
{"id": "735867", "url": "https://cs.wikipedia.org/wiki?curid=735867", "title": "I'm Sticking with You", "text": "I'm Sticking with You\n\n„I'm Sticking with You“ je skladba skupiny The Velvet Underground, kterou napsal Lou Reed. Skladba nevyšla na žádném studiovém albu skupiny, poprvé vyšla v roce 1985 na kompilačním albu \"VU\". Později vyšla na různých kompilačních a koncertních albech. Skladba také vyšla na speciální verzi \"Fully Loaded edition\" alba \"Loaded\" v roce 1997. Ve skladbě zpívá netradičně bubenice skupiny Maureen Tuckerová, která v roce 2002 skladbu vydala pod svým jménem jako singl s písní „After Hours“ na B-Straně.\n\nDne 24. února 1974 nahrála Tuckerová jinou verzi písně v duetu s Jonathanem Richmanem. Na nahrávce se dále podíleli baskytarista Walter Powers a klávesista Willie Alexander. Píseň vyšla až v roce 1980.\n"}
{"id": "735872", "url": "https://cs.wikipedia.org/wiki?curid=735872", "title": "Leo Schubert", "text": "Leo Schubert\n\nLeo Schubert (9. dubna 1885 Město Albrechtice – 24. března 1968 Düsseldorf) byl československý politik německé národnosti a meziválečný poslanec Národního shromáždění za Německou národně socialistickou stranu dělnickou (DNSAP).\n\nVychodil obecnou školu a gymnázium. Od roku 1906 působil jako úředník okresního soudu ve Fulneku. Od studentských let byl stoupencem velkoněmeckého hnutí. Po roce 1918 byl členem a funkcionářem DNSAP. Účastnil se pokusu o vytvoření provincie Sudetenland na severu Moravy a ve Slezsku, která se hodlala připojit k Německému Rakousku. Po potlačení tohoto pokusu byl Schubert propuštěn československými úřady ze státních služeb. Dočasně žil v Rakousku, pak se vrátil do Fulneku. Byl organizačním vedoucím, později vedoucím stranického odboru celostátní komunální politiky. Zastával funkci obvodního vedoucího DNSAP v ostravském volebním kraji. Jako první člen DNSAP v Československu se roku 1920 stal starostou. Podle údajů k roku 1930 byl povoláním starostou Fulneku.\n\nV parlamentních volbách v roce 1929 získal za Německou národně socialistickou stranu dělnickou poslanecké křeslo v Národním shromáždění.\n\nKoncem 20. let 20. století se stal předsedou organizace Volkssport, která kombinovala tělovýchovnou, paramilitární a politickou činnost napojenou na DNSAP. V procesu, který od roku 1932 probíhal u československých soudů, patřil mezi několik poslanců DNSAP obviněných z protistátní činnosti. V říjnu 1933 v souvislosti se zrušením strany německých národních socialistů se stal nezařazeným poslancem. Již v listopadu 1933 byl ale, stejně jako všichni další bývalí poslanci DNSAP, zbaven mandátu. Byl vězněn československými úřady, po propuštění uprchl roku 1935 do Německa. Získal říšské občanství a roku 1936 se stal starostou města Kladsko. Funkci starosty zastával do roku 1939. 29. března 1936 byl jmenován poslancem německého Říšského sněmu. Později získal nejvyšším stranické vyznamenání, Zlatý stranický odznak NSDAP.\n\nZa druhé světové války působil v letech 1940–1942 jako zemský viceprezident v Čechách. Z funkce byl odvolán pro obohacování ze zabaveného židovského majetku. Byl za to pokárán říšským vedoucícím SS Heinrichem Himmlerem. Od roku 1943 byl vrchním ředitelem finančního ústavu Landeshypothekenbank v Čechách. Roku 1945 uprchl do Rakouska, zde se skrýval do roku 1949. Později žil v Západním Německu. Byl aktivní ve vysídleneckých organizacích. V letech 1950–1963 zastával funkci předsedy zemské skupiny Severní Porýní-Vestfálsko.\n\n"}
{"id": "735878", "url": "https://cs.wikipedia.org/wiki?curid=735878", "title": "After Hours (píseň)", "text": "After Hours (píseň)\n\n„After Hours“ je desátá a zároveň poslední skladba z eponymního alba \"The Velvet Underground\" skupiny The Velvet Underground, vydaného v roce 1969. Skladbu napsal Lou Reed. Styl skladby je podobný stylu písní Tin Pan Alley z 30. let. Ve skladbě netradičně zpívá bubenice skupiny Maureen Tucker, která skladbu použila na B-straně sólového singlu „I'm Sticking with You“ v roce 2002.\n\n"}
{"id": "735880", "url": "https://cs.wikipedia.org/wiki?curid=735880", "title": "Letris", "text": "Letris\n\nLetris je hra pro počítače Sinclair ZX Spectrum a kompatibilní (například Didaktik). Jedná se o hru českého původu. Vydavatelem hry byla společnost Proxima - Software v. o. s., hra byla vydána v roce 1991 jako součást stejnojmenného souboru her.\n\nHra je variantou hry Tetris, kde místo seskupení čtyř čtverečků hráči padají jednotlivé čtverečky s písmeny. Úkolem hráče je z těchto padajících písmen složit na spodní části zásobníku slovo, které je napsáno pod zásobníkem. Po stranách zásobníku jsou umístěny dva koše, do kterých je možné odkládat nepotřebná písmena. Pokud na písmeno umístěné v zásobníku spadne písmeno stejné nebo v abecedě s ním bezprostředně sousedící, obě písmena zmizí. Kromě písmen hráči padají také bomby, jichž jsou dva typy. Bomby s číslem odstraní příslušný počet písmen ve sloupci, zatímco bomby s písmenem A odstraní celý sloupec. Každé kolo hry je omezeno počtem padajících písmen.\n\nPokud hráč složí celé slovo, je mu položen dotaz, který má nějakou souvislost se složeným slovem. Bez ohledu na to, zda je dotaz zodpovězen správně, hráč pokračuje do dalšího kola.\n\nHru je možné ovládat pomocí kláves \"O\", \"P\" a \"M\" nebo pomocí Kempston joysticku.\n\n\n"}
{"id": "735881", "url": "https://cs.wikipedia.org/wiki?curid=735881", "title": "Josef Schweichhart", "text": "Josef Schweichhart\n\nJosef Schweichhart (5. ledna 1875 Krásno – 12. nebo 28. února 1952 Ödeshög) byl československý politik německé národnosti a meziválečný poslanec Národního shromáždění za Německou sociálně demokratickou stranu dělnickou v ČSR.\n\nV období let 1899–1934 působil jako redaktor listu \"Volksboten\" v Podmoklech, v pozdější době byl i jeho vydavatelem. Zasedal v obecním zastupitelstvu v Podmoklech. Od jejího založení v únoru 1920 zastával post náměstka předsedy organizace Zentralverband der Kleinbauern und Häusier in der ČSR (Ústřední svaz malozemědělců a domkářů v ČSR). Podle údajů k roku 1929 byl redaktorem v Podmoklech.\n\nV parlamentních volbách v roce 1920 získal za Německou sociálně demokratickou stranu dělnickou v ČSR poslanecké křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929.\n\nPo anexi Sudet v roce 1938 strávil padesát dnů ve vazbě na gestapu v Děčíně. Po roce 1945 odešel do emigrace ve Švédsku. Zemřel tam v únoru 1952. Pohřben byl 24. února 1952 na hřbitově v Gränna.\n\n"}
{"id": "735882", "url": "https://cs.wikipedia.org/wiki?curid=735882", "title": "Double Dash", "text": "Double Dash\n\nDouble Dash je hra pro počítače Sinclair ZX Spectrum a kompatibilní (například Didaktik). Jedná se o hru českého původu. Autorem hry je Tomáš Pártl. Vydavatelem hry byla společnost Ultrasoft, která hru vydala v roce 1990. Hru znovu vydala v roce 1991 společnost Proxima - Software v. o. s. jako součást souboru her Letris.\n\nHra je variantou hry Boulder Dash. Na rozdíl od hry Boulder Dash je Double Dash určena pro dva hráče, kteří musí spolupracovat. Hra se odehrává v podzemí, kde se nachází hlína, kameny, diamanty a nepřátelské postavy. Úkolem hráčů je sbírat diamanty a najít východ z podzemí. Během pohybu na hráče může spadnout kámen, čímž ztrácí život. Kameny ale mohou také zabránit nepřátelským postavám v pronásledování, případně tyto nepřátelské postavy i odstranit. Hra má 24 kol, každé čtvrté kolo je speciální.\n\nHru je možné ovládat pomocí klávesnice, Sinclair joysticku nebo Kempston joysticku.\n\n"}
{"id": "735883", "url": "https://cs.wikipedia.org/wiki?curid=735883", "title": "Beerland", "text": "Beerland\n\nBeerland je textová adventura pro počítače Sinclair ZX Spectrum a kompatibilní (například Didaktik). Jedná se o hru českého původu, jejími autory jsou Jiří Koudelka (pod přezdívkou \"George K.\") a Petr Filip. Vydavatelem hry byla společnost Proxima - Software v. o. s., hra byla vydána v roce 1991 jako součást souboru her Letris.\n\nHráč začíná v hospodě Hnáta a jeho úkolem je najít pivní zemi Beerland.\n\nHra se ovládá zadáváním textových příkazů z klávesnice. Existuje 25 příkazů, některé z nich je možné vyjádřit dvěma způsoby. Hra je naprogramována kompletně v Basicu.\n\n"}
{"id": "735885", "url": "https://cs.wikipedia.org/wiki?curid=735885", "title": "Útok bílé myšky I", "text": "Útok bílé myšky I\n\nÚtok bílé myšky I je hra pro počítače Sinclair ZX Spectrum a kompatibilní (například Didaktik). Jedná se o hru českého původu. Autorem hry je Jiří Brabec (\"Jousoft HKK\"). Vydavatelem hry byla společnost Proxima - Software v. o. s., hra byla vydána v roce 1993 jako součást souboru her Heroes.\n\nHlavní postavou hry je bílá myška, která chce utéct z laboratoře. Aby mohla úspěšně utéct, musí vyřešit několik úkolů. Na útěku se setká se šíleným vědcem, laborantkou, učeným myšákem a zlým myšákem. Dokončení útěku může bílá myška provést dvěma způsoby.\n\nHru je možné ovládat pomocí klávesnice nebo Kempston joysticku.\n\nHra byla později portována na platformu Amiga, v této verzi je hudební doprovod během hry od Miroslava Hlavičky (\"Scalex\").\n\n"}
{"id": "735886", "url": "https://cs.wikipedia.org/wiki?curid=735886", "title": "Assembler a ZX Spectrum", "text": "Assembler a ZX Spectrum\n\nAssembler a ZX Spectrum je dvoudílná kniha pro výuku assembleru procesoru Z80 na počítači Sinclair ZX Spectrum a kompatibilních (například Didaktik). Autorem obou dílů je Tomáš Vilím. Oba díly byly vydány společností Proxima – Software v. o. s., první díl byl vydán v lednu 1992, druhý díl byl vydán v říjnu 1992.\n\nPrvní díl začíná úvodem do assembleru procesoru Z80, vysvětlením struktury registrů a funkce příznaků, včetně vysvětlení, jak která instrukce jaký příznak nastavuje, a popisem jednotlivých instrukcí. Následuje kapitola o psaní znaků na ZX Spectru, kde je nejprve vysvětlena struktura videoram ZX Spectra, následně je popsána možnost využít k zobrazení znaku podprogram z paměti ROM a ukázka vlastního programu pro zobrazení jednotlivých znaků a pro zobrazení celých textů. Kapitola o zobrazování celých textů obsahuje ukázku programu, který umožňuje zobrazit komprimovaný text. Dále kniha vysvětluje výpis čísel, obsluhu klávesnice, 16bitovou aritmetiku, generování zvuku, textový a číselný vstup z klávesnice a jeho vyhodnocení a magnetofonové operace.\n\nDruhý díl je zaměřen především na grafiku, vysvětleny jsou operace posunu celého obrazu, zobrazování kurzoru, kreslení čar, zobrazování proporcionálních znaků, vyplnění uzavřeného obrazce, spritová grafika a práce s pracovní obrazovkou. Dále je vysvětlen přerušovací systém procesoru Z80 a jeho využití pro multitasking.\n\nZdrojové kódy uvedené v obou dílech knihy jsou odladěny pro překladač assembleru Prometheus. Zdrojové kódy k oběma dílům knihy byly později vydány na samostatných disketách Source I a Source II.\n\n\n"}
{"id": "735892", "url": "https://cs.wikipedia.org/wiki?curid=735892", "title": "Hugo Simm", "text": "Hugo Simm\n\nHugo Simm (20. února 1890 Desná – 1966 Creußen) byl československý politik německé národnosti a meziválečný poslanec Národního shromáždění.\n\nZa první světové války sloužil v letech 1914–1918 v armádě. Roku 1918 vstoupil do DNSAP a byl členem Říšského svazu německých učitelů. Roku 1919 se stal náměstkem starosty Vrkoslavic. Podle údajů k roku 1929 byl povoláním odborným učitelem ve Vrkoslavicích. V roce 1924 je zmiňován i jako člen župního vedení strany v Liberci.\n\nV parlamentních volbách v roce 1920 získal za Německou národně socialistickou stranu dělnickou (DNSAP) poslanecké křeslo v Národním shromáždění. Mandát obhájil v parlamentních volbách v roce 1925 i parlamentních volbách v roce 1929. V říjnu 1933 v souvislosti se zrušením strany německých národních socialistů se stal poslancem nově ustaveného poslaneckého klubu \"Sudeten-deutsche parlamentarische Vereinigung\". Již v listopadu 1933 byl ale, stejně jako všichni další bývalí poslanci DNSAP, zbaven mandátu.\n\nKoncem 20. let 20. století se stal předsedou organizace Volkssport, která kombinovala tělovýchovnou, paramilitární a politickou činnost napojenou na DNSAP. V procesu, který od roku 1932 probíhal u československých soudů, patřil mezi několik poslanců DNSAP obviněných z protistátní činnosti. V polovině 30. let 20. století byl aktivní v Sudetoněmecké straně, kde se po jednom z frakčních sporů pokusil (roku 1935) založit novou politickou formaci Sudetoněmecká dělnická strana.\n\nV roce 1939 požadoval přijetí za člena NSDAP, ale členství bylo zamítnuto. Po druhé světové válce byl od roku 1945 aktivní v Sudetoněmeckém landsmanšaftu.\n\n"}
{"id": "735895", "url": "https://cs.wikipedia.org/wiki?curid=735895", "title": "Martin Skopal-Procházka", "text": "Martin Skopal-Procházka\n\nMartin Skopal-Procházka (2. září 1884 Tlumačov – ???) byl československý politik a meziválečný poslanec Národního shromáždění.\n\nPodle údajů k roku 1930 byl profesí rolníkem v Tlumačově. Byl aktivní v politickém a spolkovém životě ve svém domovském regionu. Byl předsedou lidové hospodářské školy v Tlumačově, členem obecního zastupitelstva a finanční komise. Zasedal v zemské odvolací komisi pro Moravu, byl předsedou okresní hospodářské jednoty pro okres Napajedla a členem výboru kontribučního fondu v Napajedlích. Vykonával také funkci předsedy lesního družstva pro okresy Zlín, Napajedla, Kroměříž a Uherské Hradiště. Byl jednatelem Syndikátu akciových řepařů v Hodoníně a členem správní rady Akciové společnosti pro průmysl cukrovarnický. Po vzniku republiky se stal prvním župním důvěrníkem republikánské strany v uherskohradišťské župě.\n\nPo parlamentních volbách v roce 1925 se stal za Republikánskou stranu zemědělského a malorolnického lidu (agrárníky) poslancem Národního shromáždění. Poslanecké křeslo ale získal až roku 1929 jako náhradník poté, co rezignoval poslanec Rudolf Malík. Mandát obhájil v následujících volbách, tedy v parlamentních volbách v roce 1929.\n\n"}
{"id": "735904", "url": "https://cs.wikipedia.org/wiki?curid=735904", "title": "Václav Sladký", "text": "Václav Sladký\n\nVáclav Sladký (20. dubna 1879 Praha – 10. dubna 1940 Prostějov) byl český pedagog a československý politik, meziválečný poslanec a senátor Národního shromáždění za Československou stranu národně socialistickou.\n\nVychodil gymnázium v Praze a absolvoval Filozofickou fakultu Univerzity Karlovy. Od roku 1902 byl středoškolským učitelem v Benešově, od roku 1906 v Opavě. Zde působil do října 1919, kdy začala jeho politická kariéra.\n\nV letech 1918–1920 zasedal v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929.\n\nPozději přestoupil do horní komory parlamentu. V parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nPovoláním byl podle údajů z roku 1929 profesorem v Opavě. Byl aktivním školským a osvětovým pracovníkem v regionu severní Moravy a Slezska. Patřil mezi zakládající členy Církve československé a zasedal v jejím ústředním výboru.\n\nZemřel v dubnu 1940.\n\n"}
{"id": "735906", "url": "https://cs.wikipedia.org/wiki?curid=735906", "title": "Mistrovství světa v házené mužů 2005", "text": "Mistrovství světa v házené mužů 2005\n\n19. mistrovství světa v házené proběhlo ve dnech 23. 1. – 6. 2. v Tunisku.\n\nMistrovství se zúčastnilo 24 mužstev, rozdělených do čtyř šestičlenných skupin. První tři týmy postoupily do dvou čtvrtfinálových skupin, týmy z prvního a druhého místa postoupily do play off, ostatní hráli o umístění. Mistrem světa se stalo poprvé družstvo Španělska.\n\n Tunisko - Angola 39:23 (20:10)\n\n23. Ledna 2005 (17.00)\n\n23. Ledna 2005 (19.00)\n\n23. Ledna 2005 (21.00)\n\n25. Ledna 2005 (16.15)\n\n25. Ledna 2005 (18.15)\n\n25. Ledna 2005 (20.15)\n\n26. Ledna 2005 (16.15)\n\n26. Ledna 2005 (18.15)\n\n26. Ledna 2005 (21.15)\n\n28. Ledna 2005 (16.15)\n\n28. Ledna 2005 (18.15)\n\n28. Ledna 2005 (20.15)\n\n29. Ledna 2005 (16.15)\n\n29. Ledna 2005 (18.15)\n\n29. Ledna 2005 (20.15)\n \n\n23. Ledna 2005 (17.00)\n\n23. Ledna 2005 (19.00)\n\n23. Ledna 2005 (21.00)\n\n25. Ledna 2005 (16.15)\n\n25. Ledna 2005 (18.15)\n\n25. Ledna 2005 (20.15)\n\n26. Ledna 2005 (16.15)\n\n26. Ledna 2005 (18.15)\n\n26. Ledna 2005 (20.15)\n\n28. Ledna 2005 (16.15)\n\n28. Ledna 2005 (18.15)\n\n28. Ledna 2005 (20.15)\n\n29. Ledna 2005 (16.15)\n\n29. Ledna 2005 (18.15)\n\n29. Ledna 2005 (20.15)\n\n Chorvatsko - Argentina 36:23 (15:13)\n\n23. Ledna 2005 (17.00) - Sfax\n\n23. Ledna 2005 (19.00) - Sfax\n\n23. Ledna 2005 (21.00) - Sfax\n\n24. Ledna 2005 (16.15) - Sfax\n\n24. Ledna 2005 (18.15)- Sfax\n\n24. Ledna 2005 (20.15) - Sfax\n\n26. Ledna 2005 (16.15) - Sfax\n\n26. Ledna 2005 (18.15) - Sfax\n\n26. Ledna 2005 (20.15) - Sfax\n\n27. Ledna 2005 (16.15) - Sfax\n\n27. Ledna 2005 (18.15) - Sfax\n\n27. Ledna 2005 (20.15) - Sfax\n\n29. Ledna 2005 (16.15) - Sfax\n\n29. Ledna 2005 (18.15) - Sfax\n\n29. Ledna 2005 (20.15) - Sfax\n \n\n23. Ledna 2005 (17.00) - Sousse\n\n23. Ledna 2005 (19.00) - Sousse\n\n23. Ledna 2005 (21.00) - Sousse\n\n24. Ledna 2005 (16.15) - Sousse\n\n24. Ledna 2005 (18.15) - Sousse\n\n24. Ledna 2005 (20.15) - Sousse\n\n26. Ledna 2005 (15.15) - Sousse\n\n26. Ledna 2005 (18.15) - Sousse\n\n26. Ledna 2005 (20.15) - Sousse\n\n27. Ledna 2005 (16.15) - Sousse\n\n27. Ledna 2005 (18.15) - Sousse\n\n27. Ledna 2005 (20.15) - Sousse\n\n29. Ledna 2005 (14.15) - Sousse\n\n29. Ledna 2005 (18.15) - Sousse\n\n29. Ledna 2005 (20.15) - Sousse\n\n Řecko - Slovinsko 29:37 (13:17)\n\n31. Ledna 2005 (16.15) - Rades\n\n31. Ledna 2005 (18.15) - Rades\n\n31. Ledna 2005 (20.15) - Rades\n\n1. Února 2005 (16.15) - Rades\n\n1. Února 2005 (18.15) - Rades\n\n1. Února 2005 (20.15) - Rades\n\n3. Února 2005 (16.15) - Rades\n\n3. Února 2005 (18.15) - Rades\n\n3. Února 2005 (20.15) - Rades\n\n Španělsko - Německo 32:28 (15:12)\n\n31. Ledna 2005 (16.15) - Nabeul\n\n31. Ledna 2005 (18.15) - Nabeul\n\n31. Ledna 2005 (20.15) - Nabeul\n\n1. Února 2005 (16.15) - Nabeul\n\n1. Února 2005 (18.15) - Nabeul\n\n1. Února 2005 (20.15) - Nabeul\n\n3. Února 2005 (16.15) - Nabeul\n\n3. Února 2005 (18.15) - Nabeul\n\n3. Února 2005 (20.15) - Nabeul\n Španělsko – Tunisko 33:30 (18:16)\n\n5. Února 2005 (15:00) - Rades\n\n5. Února 2005 (17:30) - Rades\n Španělsko - Chorvatsko 40:34 (21:13)\n\n6. Února 2005 (17.30) - Rades\n Tunisko - Francie 25:26 (10:14)\n\n6. Února 2005 (15.00) - Rades\n Řecko - Srbsko a Černá Hora 26:37 (12:15)\n\n5. Února 2005 (12.30) - Rades\n Rusko - Norsko 27:30 (15:14)\n\n5. Února 2005 (10.00) - Rades\n\n Česko - Německo 34:39pp (33:33 15:16)\n\n5. Února 2005 (13.00) - Nabeul\n Slovinsko - Švédsko 27:32 (14:17)\n\n5. Února 2005 (11.00) - Nabeul\n\n"}
{"id": "735909", "url": "https://cs.wikipedia.org/wiki?curid=735909", "title": "Cheng-šuej", "text": "Cheng-šuej\n\nCheng-šuej ( , pchin-jinem \"Héngshuǐ\") je městská prefektura v Čínské lidové republice. Patří k provincii Che-pej.\n\nV roce 2010 žilo v celé prefektuře na rozloze 8 815 čtverečních kilometrů přes čtyři miliony obyvatel.\n\n"}
{"id": "735910", "url": "https://cs.wikipedia.org/wiki?curid=735910", "title": "Petr Solfronk", "text": "Petr Solfronk\n\nPetr Solfronk (3. února 1876 Plzeň – 19. července 1954 Prostějov) byl český a československý podnikatel, politik a meziválečný poslanec Národního shromáždění za Československou stranu národně socialistickou.\n\nV letech 1882–1887 navštěvoval obecnou školu v Plzni, pak v letech 1887–1889 dva roky studoval gymnázium v Domažlicích a v letech 1890–1893 průmyslovou školu pokračovací v Domažlicích. Vyučil se sazečem písma. V roce 1896 pracoval v Semilech, kde potkal svou pozdější ženu Bertu Šmídovou. Do roku 1908 bydlel v Chrudimi, pak se stěhuje do Prostějova. Zde působil v tiskárně firmy \"Adámek\". V roce 1913 se zúčastnil stávky tiskařů a následně zůstal bez práce. V roce 1914 provozoval se svojí ženou živnost (prodej hudebních nástrojů), v roce 1916 založil živnost na výrobu razítek, kterou od roku 1922 rozšířil o tiskárnu, jež se vyvinula v rodinný podnik.\n\nPo parlamentních volbách v roce 1929 získal poslanecké křeslo v Národním shromáždění. Mandát ale získal až dodatečně roku 1931 jako náhradník poté, co rezignoval poslanec Josef Knejzlík.\n\nPovoláním byl podle údajů z roku 1931 majitelem tiskárny a komerčním radou v Prostějově. V roce 1924 se zmiňuje jako nově zvolený první náměstek starosty a roku 1937 jako člen městské rady v Prostějově za národní socialisty.\n\nV květnu 1945 zemřel na tyfus jeho syn Zdeněk a vnuk Petr. Na podzim téhož roku zemřela i jeho žena Berta. Od roku 1949 byla na tiskárnu uvalena národní správa a následně byl podnik zlikvidován (zařízení rozbito a odvezeno do šrotu). Na následky podlomeného zdraví a politické perzekuce umírá v roce 1954. Pohřben byl v rodinné hrobce v Prostějově.\n\n"}
{"id": "735912", "url": "https://cs.wikipedia.org/wiki?curid=735912", "title": "I Found a Reason", "text": "I Found a Reason\n\n„I Found a Reason“ je skladba skupiny The Velvet Underground, původně vydaná na jejich albu \"Loaded\" z roku 1970. Píseň napsal Lou Reed. Byla předlohou pro napsání písně „Risingson“ od Massive Attack z jejich alba \"Mezzanine\" z roku 1998. Píseň předělala například americká zpěvačka Cat Power, vydala ji na albu \"The Covers Record\" z roku 2000. Skladba se objevila ve filmech \"V jako Vendeta\" (v anglickém originále \"V for Vendetta\", 2006), \"Uchovat si tvář\" (\"Saving Face\", 2004) a \"Dandelion\" (2004).\n\nLou Reed píseň složil počátkem šedesátých let pro svou tehdejší přítelkyni Shelley Albin.\n"}
{"id": "735915", "url": "https://cs.wikipedia.org/wiki?curid=735915", "title": "Seznam památných stromů v okrese Jičín", "text": "Seznam památných stromů v okrese Jičín\n\nToto je seznam památných stromů v okrese Jičín, v němž jsou uvedeny památné stromy na území okresu Jičín.\n\n"}
{"id": "735925", "url": "https://cs.wikipedia.org/wiki?curid=735925", "title": "Malba (Miró)", "text": "Malba (Miró)\n\nMalba (francouzsky Peinture) je obraz Joana Miró z roku 1925. Nachází se ve sbírce Peggy Guggenheimové v Benátkách (číslo 76.2553 PG 91). Obraz byl vystaven i v Praze na výstavě \"Poklady moderního umění ze sbírek Guggenheimovy nadace\", která proběhla v Národní galerii v Praze, Šternberském paláci v listopadu a prosinci 1988.\n\n"}
{"id": "735927", "url": "https://cs.wikipedia.org/wiki?curid=735927", "title": "Recesárium", "text": "Recesárium\n\nRecesárium, popřípadě Naše Recesárium, byla populární rubrika humoristického týdeníku \"Dikobraz\". Vyskytuje se v ročnících 1967 až 1970, pravděpodobně se objevovala i později.\n\nHlavním smyslem Recesária bylo nalézání netušených souvislostí a netradičních pohledů na zdánlivě normální či běžné obrazce, nebo naopak vymýšlení zcela nových obrazců a domýšlení jejich významu. Většinou byly v jednom čísle časopisu uveřejněny dvě kresby s přímým popiskem a jedna kresba soutěžní, jejíž význam měli čtenáři za úkol uhodnout v soutěži.\n\n"}
{"id": "735928", "url": "https://cs.wikipedia.org/wiki?curid=735928", "title": "Krajina (Zajíc)", "text": "Krajina (Zajíc)\n\nKrajina (Zajíc) (francouzsky Paysage (Le Lièvre)) je obraz, který vytvořil Joan Miró na podzim roku 1927. Nachází se ve sbírkách Guggenheimova muzea v New Yorku (číslo 57.1459). Obraz byl vystaven i v Praze na výstavě \"Poklady moderního umění ze sbírek Guggenheimovy nadace\", která proběhla v Národní galerii v Praze, Šternberském paláci v listopadu a prosinci 1988.\n\n"}
{"id": "735929", "url": "https://cs.wikipedia.org/wiki?curid=735929", "title": "Michal z Vrchovišť", "text": "Michal z Vrchovišť\n\nMichal z Vrchovišť (nesprávně Michal Smíšek z Vrchovišť) byl český šlechtic pánů z Vrchovišť, který žil koncem 15. století a na počátku století 16. na kutnohorsku. Podle studií týkajících se pánů z Vrchovišť je ztotožňován s pánem Janem Smíškem z Vrchovišť.\n"}
{"id": "735932", "url": "https://cs.wikipedia.org/wiki?curid=735932", "title": "Lang-fang", "text": "Lang-fang\n\nLang-fang ( , pchin-jinem \"Lángfáng\") je městská prefektura v Čínské lidové republice. Patří k provincii Che-pej. V celé prefektuře žily v roce 2010 necelé čtyři miliony lidí na ploše 6 429 čtverečních kilometrů.\n\nLang-fang leží na východní hranici provincie Che-pej. Hraničí na jihozápadě s Pao-tingem, na jihu s Cchang-čou, na severu s Pekingem a na východě s Tchien-ťinem. Území prefektury není souvislé – na severu k ní patří exkláva San-che obklopená Pekingem a Tchien-ťinem.\n\nJe zde železniční stanice na vysokorychlostní trati Peking – Šanghaj.\n\nMěstská prefektura Lang-fang se člení na\n"}
{"id": "735934", "url": "https://cs.wikipedia.org/wiki?curid=735934", "title": "František Staněk (rozcestník)", "text": "František Staněk (rozcestník)\n\nJméno a příjmení František Staněk má více nositelů:\n\n"}
{"id": "735938", "url": "https://cs.wikipedia.org/wiki?curid=735938", "title": "Týnská škola", "text": "Týnská škola\n\nTýnská škola byla středověká střední škola, která se nacházela na dnešním Staroměstském náměstí před kostelem Panny Marie před Týnem. Na škole se vyučovalo latinsky. Ze známých osobností, které zde studovaly, uveďme například stavitele Matěje Rejska (?–1506). Dnes dům čp. 604.\n"}
{"id": "735940", "url": "https://cs.wikipedia.org/wiki?curid=735940", "title": "František Staněk (sociální demokrat)", "text": "František Staněk (sociální demokrat)\n\nFrantišek Staněk (3. října 1882 – ???) byl československý politik a meziválečný poslanec Národního shromáždění za Československou sociálně demokratickou stranu dělnickou.\n\nPodle údajů k roku 1930 byl profesí vlakvedoucím státních drah ve výslužbě a předsedou Unie železničních zaměstnanců v Praze.\n\nV parlamentních volbách v roce 1929 získal za Československou sociálně demokratickou stranu dělnickou poslanecké křeslo v Národním shromáždění. Na mandát rezignoval v roce 1933 a jeho křeslo pak zaujal František Dlouhý.\n\n\"* Poznámka: Nezaměňovat s Františkem Staňkem, který ve stejném volebním období zasedal v poslanecké sněmovně za agrárníky\"\n"}
{"id": "735941", "url": "https://cs.wikipedia.org/wiki?curid=735941", "title": "Fotbalová reprezentace Burkiny Faso", "text": "Fotbalová reprezentace Burkiny Faso\n\nFotbalová reprezentace Burkiny Faso reprezentuje Burkinu Faso na mezinárodních fotbalových akcích, jako je mistrovství světa nebo Africký pohár národů. Tato reprezentace do roku 1984 soutěžila pod názvem Horní Volta.\n\nNa Africkém poháru národů 2013 v Jihoafrické republice dokráčela Burkina Faso až do finále proti Nigérii, kde podlehla soupeři 0:1.\n\n"}
{"id": "735944", "url": "https://cs.wikipedia.org/wiki?curid=735944", "title": "Alšia", "text": "Alšia\n\nAlšia, před průtokem jezerem Alšia také nazývaná Alšyčia, je říčka v Litvě, v západní části okresu Prienai (horní tok v okrese Kaišiadorys). Vytéká z jezera Švenčius (v okrese Kaišiadorys, plocha 51 ha), 10 km na severozápad od města Aukštadvaris pod názvem Alšyčia. Teče zpočátku směrem západoseverozápadním, u vsi Varkalės se stáčí k jihu, u vsi Buntiškės (již v okrese Prienai) se stáčí k západu, protéká jezerem Alšia (plocha 47 ha), za kterým se již nazývá Alšia. Po soutoku s potokem Kamainė se stáčí k jihu a tímto směrem pokračuje až do soutoku s řekou Verknė, do které se vlévá na jih od vsi Pakrovai, 4 km na západoseverozápad od obce Stakliškės (nedaleko od této obce, před samým soutokem přes řeku vede dálnice A16/E28 a hned za ní se řeka stáčí k jihozápadu), 6 km na západ od městečka Jieznas jako její pravý přítok 25,0 km od jejího ústí do Němenu. U soutoku je areál vesnické turistiky „Alšia“. \n\nPrůměrný spád je 275 cm/km. V povodí řeky je nemálo jezer, proto je v řece dostatek vody i v létě a povodňová amplituda je méně než 1 m. Dolní tok Alši je součástí hydrografické rezervace \"Alšios hidrografinis draustinis\". \n\nLevé:\nPravé:\nŽydiškės, Nemaitonys, Varkalės, Sepijoniškės, Buntiškės, Mockonys, Kvedariškės, Noreikiškės, Kielionys, Pieštuvėnai, Alšininkai, Kermošynas, Sudvariškės, Bagdoniškės, Trečionys, Pakrovai\n"}
{"id": "735948", "url": "https://cs.wikipedia.org/wiki?curid=735948", "title": "Gábriel Steiner", "text": "Gábriel Steiner\n\nGábriel Steiner, též Gábor Steiner (9. září 1887 Komárno – 8. října 1939 či 1942 Buchenwald), byl československý politik, meziválečný poslanec a senátor Národního shromáždění za Komunistickou stranu Československa.\n\nOd třinácti let pracoval jako tiskařský učeň v Budapešti. Od roku 1906 se angažoval v sociální demokracii. Během Maďarské republiky rad působil jako komisař pro zásobování. Po porážce republiky rad byl uvězněn režimem Miklóse Horthyho. Uprchl do Československa, kde se angažoval v levé frakci maďarské sociální demokracie, později v KSČ. Patřil mezi její zakládající členy, od roku 1929 byl členem ústředního výboru. Ve 20. letech byl vězněn pro politickou činnost. V parlamentních volbách v roce 1925 získal poslanecké křeslo v Národním shromáždění. Mandát obhájil v parlamentních volbách v roce 1929.\n\nPodle údajů k roku 1930 byl profesí tiskařem v Komárně.\n\nPozději přešel do horní parlamentní komory. V parlamentních volbách v roce 1935 získal senátorské křeslo v Národním shromáždění. V senátu setrval do prosince 1938, kdy jeho mandát zanikl v důsledku rozpuštění KSČ.\n\nAngažoval se v pomoci španělským republikánským silám během tamní občanské války. 30. března 1939 byl zatčen nacistickými úřady v Praze a poslán do vězení v Drážďanech, pak do koncentračního tábora Dachau. Podle jiného zdroje byl zatčen v říjnu 1939 a vězněn na Pankráci a v Buchenwaldu. Byl zastřelen v Koncentračním táboře Buchenwald. Zdroje uvádějí jeho smrt v roce 1939 nebo 1942. V roce 1959 po něm byly pojmenovány loděnice v Komárně.\n\n"}
{"id": "735949", "url": "https://cs.wikipedia.org/wiki?curid=735949", "title": "Ludvík Lábler", "text": "Ludvík Lábler\n\nLudvík Lábler (31. května 1855 Brandýs nad Labem – 23. května 1930 Praha-Nové Město) byl kutnohorský stavitel a stavební rada v Praze.\n\nPocházel z rodiny brandýského stavitele Karla Láblera a jeho ženy Marie. Vystudoval Polytechniku v Praze a pokračoval jednoročním kursem kreslení historické architektury na Akademii výtvarných umění ve Vídni. Poté nastoupil jako stavební adjunkt, asistent Josefa Mockera v Kutné Hoře, kde pracoval i po osamostatnění dvě desítky let. Podílel se na rekonstrukci chrámu svaté Barbory a podle vlastního návrhu rekonstruoval Kamennou kašnu a Vlašský dvůr. Dále přestavěl baziliku sv. Jiří na Pražském hradě v puristickém románském slohu a rekonstruoval například hradby v Nymburce.. Z rekonstrukce a úprav kutnohorských chrámů daroval soubor kamenných gotických článků kutnohorské architektury daroval do Lapidária Národního muzea v Praze.\n\nKromě toho v 80. a 90. letech projektoval venkovské chrámy a kaple ve stylu historismu (hřbitovní kaple sv. Rosalie v Brandýse nad Labem, kaple sv. Floriána v Toušeni, kostel sv. Václava v Petrovicích u Červených Janovic, kostel sv. Jiří v Lošanech u Kolína). Po roce 1900 jeho projekty ustaly, ale názorově až do své smrti setrval v obhajobě architektury historismu a purismu. V letech 1904 - 1908 vedl obnovu chrámu sv. Bartoloměje v Kolíně podle staršího projektu Josefa Mockera a obnovu zámku Karlova Koruna v Chlumci nad Cidlinou podle projektu Matěje Blechy.\nRoku 1887 se v Kutné Hoře oženil s Antonií Cyvínovou, měli jediného syna Antonína (* 1893). Od roku 1893 byl zaměstnán jako stavební rada na c. k. místodržitelství v Praze, v roce 1904 tam byl povýšen do funkce vrchního stavebního rady a v úřadu setrval až do penzionování.\n\nByl členem archeologického sboru Wocel v Kutné Hoře, členem památkové komise a Jednoty pro dostavbu chrámu sv. Víta v Praze a pro dostavbu hradu Karlštejna.\nRoku 1899 byl jmenován čestným občanem Kutné Hory.\n\nJeho písemná pozůstalost je uložena ve Státním okresním archivu v Kutné Hoře.\n\n\n"}
{"id": "735951", "url": "https://cs.wikipedia.org/wiki?curid=735951", "title": "V peřině", "text": "V peřině\n\nV peřině je český film, muzikálová komedie, z roku 2011, ve kterém vystoupili Lucie Bílá, Karel Roden, Matěj Převrátil, Bolek Polívka, Amélie Pokorná, Eliška Balzerová a další. Na hudbě se podílela hudební skupina Kabát.\n\n\n"}
{"id": "735965", "url": "https://cs.wikipedia.org/wiki?curid=735965", "title": "Beaulieu-sur-Mer", "text": "Beaulieu-sur-Mer\n\nBeaulieu-sur-Mer je malé přímořské letovisko s plážemi a přístavem pro jachty, které leží v departementu Alpes-Maritimes na francouzské riviéře mezi Nice a Monakem. Beaulieu-sur-Mer je součástí tzv. „Zlatého trojúhelníku“ (\"Beaulieu-sur-Mer\", \"Saint-Jean-Cap-Ferrat\", \"Villefranche-sur-Mer\"), kde jsou nejvyšší ceny nemovitostí ve Francii.\n\nVe starověku patřil tento malý středomořský přístav Řecku, díky dohodě známé jako \"Anao\". Později bylo město obsazeno Římany. Ve 3. století války město zpustošily, ale bylo brzy obnoveno a byl tu postaven klášter. V 6. století město zničili Lombarďané. Obyvatelé uprchli do bezpečí okolních kopců na \"Montolivo\" (dnes \"Plateau Saint-Michel\"). Zpět k moři se lidé začali vracet až ve 13. století.\n\nDo Beaulieu-sur-Mer byl kvůli poloze dlouho jen obtížný přístup. Silnice byla dokončena až v roce 1864\na železniční trať mezi Nice a Monakem až v roce 1868. Roku 1899 byl položen základní kámen nového kostela, protože stará kaple \"Sancta Maria de Olivio\" byla příliš malá pro rostoucí počet obyvatel.\n\nKe konci 19. století se francouzská riviéra stala místem pro bohaté. Beaulieu-sur-Mer se stalo oblíbeným místem pobytu evropské šlechty a bohatých Američanů, jako byli zakladatel společnosti na výrobu šicích strojů \"Isaac Singer\" a vydavatel listu New York Herald \"James Gordon Bennett\".\n\nBeaulieu-sur-Mer bylo v minulosti administrativní součástí města \"Villefranche-sur-Mer\". Teprve v roce 1891 získalo samostatnost.\n\nPočet obyvatel nejprve klesal, ale v posledních několika letech má opět mírně rostoucí tendenci.\n\nVýznamnou stavbou je Villa Kerylos, dokončená v roce 1908. Dnes je kulturní památkou, otevřenou pro veřejnost. Byla postavena a zařízena po vzoru starověkých řeckých obydlí. Vnitřní výzdobu tvoří fresky s tematikou řecké mytologie. Vilu nechal postavit francouzský archeolog, historik a numismatik Théodore Reinach, který ji odkázal francouzské akademické instituci Institut de France.\n\nDalší kulturní památkou je \"Hotel Bristol\", který byl dlouhou dobu jedním z největších a nejluxusnějších hotelů na Riviéře. Míval až 150 zaměstnanců. K dispozici bylo 300 pokojů pro hosty, salónky a knihovny. Ve velkých sálech se pořádaly koncerty a hrály divadelní hry. Budova má plochu 2000 m². Na jižní straně je velká zahrada osázená květinami, pomerančovníky a palmami. Na severní straně jsou hospodářské budovy a kuchyně. Hlavní vstupní hala je osm metrů vysoká a vede k ní široké schodiště. K hlavní budově přiléhá rotunda. Jde o velkou kruhovou místnost s exedrami, v nichž jsou korintské sloupy a mezi nimi prostorná okna, zajišťující dostatek světla.\n\n\"Villa de May\" byla postavena v roce 1826 a koupena městem roku 1967. Dnes v ní sídlí muzeum historie a archeologie. Dvě místnosti v přízemí a jedna v prvním patře jsou registrovány jako kulturní památky.\n\nBeaulieu-sur-Mer je partnerským městem Tempe v Arizoně ve Spojených státech amerických, do něhož každoročně jezdí vybraní francouzští studenti na několikatýdenní pobyt. Američtí studenti v rámci tohoto výměnného pobytu zase jezdí do Francie.\n\nOd roku 2005 vlastní známý hotel \"Metropole Eiffel\" ruští podnikatelé \"Leonard Blavatnik\" a \"Patokh Chodiev\", kteří jsou na žebříčku nejbohatších lidí časopisu Forbes magazine. Hotel prakticky ihned po koupi uzavřeli.\n\nV Beaulieu-Sur-Mer pobýval také malíř Renoir, který zde pracoval na svých obrazech. Beaulieu-Sur-Mer je jedním zmíst, kde byl natáčen úspěšný americký komediální film Dirty Rotten Scoundrel.\n\n"}
{"id": "735967", "url": "https://cs.wikipedia.org/wiki?curid=735967", "title": "Chippenham", "text": "Chippenham\n\nChippenham je městys v anglickém hrabství Wiltshire, nacházející se 21 kilometrů východně od Bath. Podle sčítání lidu zde roku 2001 žilo 28 065 obyvatel. Mottem obce je \"Unity and Loyalty\" (tedy \"svornost a věrnost\").\n\nChippenham je největší obec v Severním Wiltshiru. Nachází se na řece Avon, mezi krajinou Marlborough Downs na východě, Cotswoldskými kopci na severu a západě a Salisburskou planinou (proslulá komplexem menhirů Stonehenge) na jihu. Okolo Chippenhamu se nachází rozptýlená venkovská sídla a zalesněná krajina, například Bird's Marsh, Vincients Wood a Briars Wood. Významná je blízká vesnice Castle Combe, kde se nachází závodní okruh a která byla využita pro natáčení několika filmů.\n\nPopulace Chippenhamu se v posledním desetiletích prudce zvýšila. Podle sčítání lidu tu roku 2001 žilo 28 065 obyvatel, což je proti číslu 25 376 z roku 1991 nárůst o 11 procent. Tato rapidní expanze může být přičtena rozvoji velkých sídlišť, který pokračuje i v současnosti.\n\nV obci:\nV okolí:\n\n\n"}
{"id": "735972", "url": "https://cs.wikipedia.org/wiki?curid=735972", "title": "Mingma Šerpa", "text": "Mingma Šerpa\n\nMingma Šerpa (* 16. června 1978) je nepálský horolezec. V květnu roku 2011, krátce před svými 33. narozeninami stanul na vrcholu své čtrnácté osmitisícovky, třetí nejvyšší hory světa Kančendžengy vysoké 8586 metrů. Stal se tak prvním Šerpou, prvním nepálcem a dvacátým sedmým člověkem, jemuž se to podařilo. Stal se také prozatím nejmladším člověkem, který vystoupil na všech čtrnáct osmitisícových vrcholů. Na pěti nejvyšších osmitisícovkách použil umělý kyslík. Mingma Šerpa je ženatý a má dvě děti.\n\n"}
{"id": "735973", "url": "https://cs.wikipedia.org/wiki?curid=735973", "title": "Fotbalová reprezentace Curaçaa", "text": "Fotbalová reprezentace Curaçaa\n\nFotbalová reprezentace Curaçaa je nejmladším členem FIFA.\n\nFotbalový svaz byl na Curaçau založen roku 1921 a 6. dubna 1924 sehrála reprezentace tohoto ostrova první oficiální utkání, v němž porazila Arubu 3:0. Do kvalifikace na mistrovství světa se poprvé přihlásila v roce 1958. Protože za tým začali nastupovat i hráči okolních ostrovů tvořících nizozemské zámořské území Nizozemské Antily, byl v roce 1958 přejmenován na fotbalovou reprezentaci Nizozemských Antil. Největšími úspěchy byly bronzové medaile na mistrovství CONCACAF v letech 1963 a 1969. V říjnu 2010 se na základě referenda Nizozemské Antily rozpadly. Curaçao vytvořilo vlastní reprezentaci, která byla v březnu 2011 přijata do FIFA jako přímý nástupce Nizozemských Antil. První mezistátní zápas pod názvem Curaçao hrála 20. srpna 2011, kdy podlehla Dominikánské republice 0:1. Tým hraje v modrožlutých dresech, v červenci 2016 byl na 134. místě žebříčku FIFA.\n\nPozn. V letech 1958 až 2010 jako Nizozemské Antily.\n"}
{"id": "735974", "url": "https://cs.wikipedia.org/wiki?curid=735974", "title": "Pavel Bermondt-Avalov", "text": "Pavel Bermondt-Avalov\n\nPavel Rafalovič Bermon(d)t-Avalov (Avališvili) () byl ussurijský kozák, voják carské armády a jeden z bělogvardějských generálů v průběhu ruské občanské války.\n\nBermondt-Avalov se narodil v Tiflisu v hlavním městě dnešní Gruzie v roce 1877. Přivlastnil si svoje druhé jméno Avalov (gruzínsky: \"Avališvili\") po svém adoptivním otci. Jeho otec Michail Avališvili byl gruzínský princ pocházející z významné šlechtické rodiny Avališvili. Dostalo se mu hudebního vzdělání a v roce 1906 se přidal k Ussurijskému kozáckému vojsku jako hudební dirigent. S armádou se účastnil rusko-japonské války. Za svou služby si vysloužil řád sv. Jiří. \n\nV průběhu první světové války bojoval na Kavkaze proti Turkům a byl dokonce sedmkrát zraněn. Za statečnost v boji mu byl udělen řád sv. Anny a byl povýšen na kapitána. Po Únorové revoluci byl povolán do Petrohradu, kde se stal velitelem jednotky kopiníků. Po Říjnové revoluci se uchýlil do Žytomyru. V zimě 1918 byl zajat Němci a jako další ruští důstojníci deportován do Německa. V zajetí začal vytvářet jednotky dobrovolníků, kteří byli ochotni bojovat proti bolševikům v Rusku. Jeho vojsko se rekrutovalo především z ruských zajatců a německých dobrovolníků. Tím položil základ k vzniku pozdější Západoruské dobrovolnické armády.\n\nZápadoruská dobrovolnická armáda taky zvaná podle svého velitele Bermontovci byla poslána z Německa do Pobaltí. Generál Bermondt-Avalov vyhlásil, že se přidává k armádám bělogvardějců pod velení admirála Kolčaka v boji proti bolševikům. Avšak vojsko, jež bylo ze 75 % tvořeno Němci, se zaobíralo především problémem, jak udržet německou moc v Pobaltí. Přihlášení k bělogvardějcům bylo tak spíše divadlo, aby armáda zakryla svůj skutečný cíl před státy Dohody. Na druhou stranu byl Bermondt-Avalov jedním z mála generálů bělogvardějců, který hlásal otevřeně ideje monarchie. \n\nV Pobaltí se k jeho jednotkám přidali další váleční němečtí zajatci a početná skupina místních baltských Němců. Postupně se k němu připojily i jednotky baltských Němců knížete Anatolyje Lievena a po porážce v bitvě o Cesis i zbytek německé armády generála Rüdigera von der Goltz. \n\nJeho armáda byla v té době na vrcholu. Čítala přes 55 000 vojáků, obsadila Kuronsko, Žmuď a v dobyté Rize vyhlásila svoji vlastní vládu. V zoufalé situaci požádali Lotyši o pomoc sousední státy. Estonci odpověděli na výzvu kladně a poslali do Lotyšska své jednotky.\n\nV listopadu začala spojenecká armáda Lotyšska a Estonska postupně vytlačovat dobrovolnickou armádu z území Lotyšska a Riga byla opět bezpečně v rukou Lotyšů. Velkou měrou se na úspěšném tažení podílelo britské námořnictvo, které podporovalo spojence dělostřeleckou podporou z bitevních lodí. Nakonec musela armáda generála Bermont-Avalova ustoupit až na území Litvy. Koncentrovala se u významného železničního uzlu Radviliškis. Zde byla napadena litevskou armádou a utržila rozhodující porážku.\n\nPo porážce se Bermont-Avalov uchýlil zpátky do Německa, kde začal psát své paměti a zapojil se jako pravicový politik do místního politického dění. V roce 1933 se postavil do čela Ruského národně-osvobozeneckého hnutí. Po jeho rozpuštění gestapem se stal hlavou Ruského národně socialistického hnutí. Hnutí disponovalo ozbrojenými jednotkami a bojovalo s jednotkami SA proti komunistům v Německu. Vzhledem k intrikám ruských emigrantů a finančním nesrovnalostem byla organizace v roce 1939 rozpuštěna a Bermont-Avalov uvržen do vězení. \n\nPo půlroce vězení byl díky Mussoliniho přímluvě propuštěn a vyhoštěn do Itálie. Odtud odešel do Bělehradu v tehdejší Jugoslávii. Po převratu v roce 1941 opustil Jugoslávii a emigroval do USA. Jeho krátké uvěznění mu pomohlo vyhnout se stíhání kvůli spolupráci s nacisty. Bermont-Avalov dožil svůj život v USA, kde v úctyhodných 97 letech zemřel.\n\n"}
{"id": "735977", "url": "https://cs.wikipedia.org/wiki?curid=735977", "title": "Čchin-chuang-tao", "text": "Čchin-chuang-tao\n\nČchin-chuang-tao ( , pchin-jinem \"Qínhuángdǎo\") je městská prefektura v Čínské lidové republice. Patří k provincii Che-pej, kde se jedná o nejvýznamnější přístav.\n\nCelá prefektura má rozlohu 7 467 čtverečních kilometrů a v roce 2010 v ní žily necelé tři miliony obyvatel.\n\nPrefektura Čchin-chuang-tao leží v provincii Che-pej na břehu Pochajského moře. Hraničí s Tchang-šan na jihozápadě, s Čcheng-te na severozápadě a s provincií Liao-ning\nna východě.\n\nZačíná zde nejstarší čínská vysokorychlostní trať Čchin-chuang-tao – Šen-jang.\n\n\n"}
{"id": "735978", "url": "https://cs.wikipedia.org/wiki?curid=735978", "title": "Fotbalová reprezentace Rovníkové Guiney", "text": "Fotbalová reprezentace Rovníkové Guiney\n\nFotbalová reprezentace Rovníkové Guiney reprezentuje Rovníkovou Guineu na mezinárodních fotbalových akcích, jako je mistrovství světa nebo Africký pohár národů.\n\n"}
{"id": "735979", "url": "https://cs.wikipedia.org/wiki?curid=735979", "title": "Alois Stenzl", "text": "Alois Stenzl\n\nAlois Stenzl (18. listopadu 1882 Staré Město – 21. prosince 1942 Moravská Třebová) byl československý politik německé národnosti a meziválečný poslanec Národního shromáždění za Německou živnostenskou stranu.\n\nV roce 1920 se dostal do vedení živnostenské strany. Jako jeden z jejích zakladatelů vedl zemskou organizaci na Moravě, od srpna 1920 pak byl předsedou celostátního výboru strany.\n\nPo parlamentních volbách v roce 1920 získal poslanecké křeslo v Národním shromáždění. Mandát ovšem nabyl až dodatečně v roce 1923 jako náhradník poté, co byl zbaven svého křesla poslanec Alois Baeran. Do sněmovny nastoupil za německé živnostníky, kteří kandidovali v koalici s Německou nacionální stranou. Vytvořil později společně s poslancem Wilhelmem Medingerem, který odešel z Německé nacionální strany, nový poslanecký klub nazvaný \"Klub der fraktionslosen deutschen Abgeordneten\". Mandát obhájil za německé živnostníky v parlamentních volbách v roce 1925 i parlamentních volbách v roce 1929. Německá živnostenská strana ve volbách v roce 1925 kandidovala společně s Německým svazem zemědělců, ve volbách roku 1929 utvořila alianci s Německou křesťansko sociální stranou lidovou.\n\nPodle údajů k roku 1930 byl profesí majitel mlýna a předseda zemského svazu společenství mlynářů na Moravě v Moravské Třebové. V polovině 30. let 20. století přijal kritičtější pohled na Československo. V říjnu 1933 jednal Stenzl s Konradem Henleinem a dohodli se, že nově zakládaná Henleinova formace (pozdější Sudetoněmecká strana) nebude vyvíjet politickou agitaci mezi německými živnostníky a rolníky. V květnu 1934 Henlein živnostenské straně nabídl sloučení, což ovšem Stenzl odmítl, ale již stranický sjezd o měsíc později se vyslovil pro spolupráci s SdP. Do parlamentních voleb v roce 1935 šli nicméně němečtí živnostníci ještě samostatně. Teprve v březnu 1938 Alois Stenzl a jeho strana fúzovali se Sudetoněmeckou stranou.\n\n"}
{"id": "735981", "url": "https://cs.wikipedia.org/wiki?curid=735981", "title": "Seznam hokejistů draftovaných týmem New York Rangers", "text": "Seznam hokejistů draftovaných týmem New York Rangers\n\nToto je kompletní seznam hokejistů, kteří byli draftováni v NHL do týmu New York Rangers. To zahrnuje každého hráče, který byl draftován, bez ohledu na to, zda hrál za tým.\n\n"}
{"id": "735983", "url": "https://cs.wikipedia.org/wiki?curid=735983", "title": "Viktor Stern", "text": "Viktor Stern\n\nViktor Stern, též Victor Stern (29. října 1885 Třešť – 27. března 1958 Berlín nebo Babelsberg), byl československý politik německé národnosti a meziválečný poslanec Národního shromáždění za Komunistickou stranu Československa, po druhé světové válce politik Německé demokratické republiky.\n\nVystudoval práva na Vídeňské univerzitě. Získal titul doktora práv. Působil jako právník, novinář a politik. Od roku 1904 byl členem rakouské sociální demokracie. Po roce 1918 vstoupil do Komunistické strany Rakouska a po přestěhování do Německa byl členem tamní USPD (účastnil se jejího sjezdu v Lipsku) a později v roce 1920 přešel s levicovým křídlem USPD do Komunistické strany Německa (KPD). V letech 1920–1921 byl šéfredaktorem listu \"Ruhrecho\" a byl aktivní v krajské organizaci KPD v Hamburku. Po roce 1923 se vrátil do Československa a stal se členem KSČ. Působil jako šéfredaktor listu \"Vorwärts\" v Liberci.\n\nPatřil mezi přední československé komunistické politiky židovského původu, hlásící se k německé národnosti. Jeho otec byl rabínem ve městě Třešť. Podle údajů k roku 1929 byl profesí redaktorem v Praze-Žižkově.\n\nV parlamentních volbách v roce 1925 získal poslanecké křeslo v Národním shromáždění. Mandát obhájil v parlamentních volbách v roce 1929. Mandát ale pozbyl rozhodnutím volebního soudu roku 1934. Místo něj nastoupila do poslaneckého křesla Marie Valášková. Důvodem odejmutí mandátu bylo porušení Zákona na ochranu republiky.\n\nBěhem druhé světové války pobýval v exilu v Moskvě. Pak přesídlil do Německé demokratické republiky, kde zastával stranické a akademické funkce (děkan stranické vysoké školy Parteihochschule Karl Marx).\n\n"}
{"id": "735987", "url": "https://cs.wikipedia.org/wiki?curid=735987", "title": "Gabonská fotbalová reprezentace", "text": "Gabonská fotbalová reprezentace\n\nGabonská fotbalová reprezentace reprezentuje Gabon na mezinárodních fotbalových akcích, jako je mistrovství světa nebo Africký pohár národů.\n\n"}
{"id": "735990", "url": "https://cs.wikipedia.org/wiki?curid=735990", "title": "Antikomutativita", "text": "Antikomutativita\n\nAntikomutativita neboli antikomutativnost je jedna z možných vlastností algebraických operací. Operace je antikomutativní tehdy, pokud prohozením dvou jejích operandů získáme opačný prvek vzhledem k původnímu výsledku (výsledek „změní znaménko“).\n\nBinární operace formula_1 je tedy antikomutativní, pokud pro všechna formula_2 a formula_3 platí:\nZnámým jednoduchým příkladem takové binární operace je vektorový součin. Antikomutativní operace je také nedílnou součástí všech Lieových algeber.\n"}
{"id": "735992", "url": "https://cs.wikipedia.org/wiki?curid=735992", "title": "Michael D. Higgins", "text": "Michael D. Higgins\n\nMichael Daniel Higgins ( ; * 18. dubna 1941 Limerick) je irský básník a politik, který vyhrál irské prezidentské volby v roce 2011 a od 11. listopadu 2011 se tak stal devátým prezidentem Irska, když ve funkci nahradil Mary McAleeseovou.\n\nDříve byl aktivním členem strany, dvakrát senátorem za Irskou stranu práce, ale členství ve straně se vzdal v souvislosti se zvolením do prezidentského úřadu. Od 11. listopadu 2011 je prezidentem Irska.\n"}
{"id": "735993", "url": "https://cs.wikipedia.org/wiki?curid=735993", "title": "Marocká fotbalová reprezentace", "text": "Marocká fotbalová reprezentace\n\nMarocká fotbalová reprezentace reprezentuje Maroko na mezinárodních fotbalových akcích, jako je mistrovství světa nebo Africký pohár národů.\n\nSeznam zápasů marocké fotbalové reprezentace na MS\n"}
{"id": "735998", "url": "https://cs.wikipedia.org/wiki?curid=735998", "title": "Čížkrajice (tvrz)", "text": "Čížkrajice (tvrz)\n\nTvrz Čížkrajice je bývalé panské sídlo nacházející se ve vesnici Čížkrajice v okrese České Budějovice. Její zbytky jsou chráněny jako kulturní památka České republiky, na seznam památek byly pod rejstříkovým číslem 37802/3-66 zapsány před rokem 1988.\n\nJe možné, že se v Čížkrajicích nacházela středověká tvrz již v polovině 14. století, predikáty Pelhřima z Čížkrajovic a Beneše z Čížkrajovic, kteří kolem roku 1350 zemřeli, jsou ale nejasné. Na začátku 15. století zde sídlil Jan Žestovec ze Světví, první písemná zmínka o samotné tvrzi ale pochází až z doby pozdější, kdy se roku 1437 dostalo zboží i s tvrzí do majetku Vojtěcha z Jívovice. Právě rod Sudliců z Jívovice, který zde seděl až do druhé poloviny 16. století, nechal středověkou tvrz nahradit někdy po roce 1500 pohodlnějším renesančním sídlem. Přes Jindřicha Otíka Bradského z Labouně, jenž zemřel roku 1605, se zboží dostalo do rukou Jana Viléma Mičana z Klinštejna, který se ale podílel na stavovském povstání a majetek mu byl zabaven. S omezeními mu byla tvrz navrácena, dobu třicetileté války ale zboží přežilo jako částečně zpustlé a zadlužené. Od poloviny 17. století se majitelé střídali, postupně mezi nimi byli Býšovci z Býšova, Jan z Pechelsdorfu a Rajští u Dubnice. Od nich v roce 1745 koupil Čížkrajice hrabě František Leopold Buquoy a připojil je ke svému novohradskému panství, čímž statek ztratil samostatnost a tvrz definitivně i sídelní funkci. Roku 1803 bylo bývalé panské sídlo prodáno soukromým osobám a stala se z něj obytná stavení, nyní domy čp. 31 a 33.\n\nKde se nacházela původní středověká tvrz, není známo. Renesanční objekt tvrze se nachází v severovýchodním rohu bývalého hospodářského dvora, který byl později po připojení k Novým Hradům rozparcelován. Jednalo se o jednopatrový obdélníkový objekt bez vnějšího opevnění, samotný dvůr se zahradou byl ohrazen pouze běžnou ohradní zdí. Poté, co byla v roce 1803 prodána, byla tvrz přestavěna na obytné dvojstavení. První patro bylo strženo po požáru v polovině 19. století, v této podobě se přízemní objekt se sedlovou střechou nachází doposud. Stavba stále využívá zbytky původního zdiva tvrze.\n\n"}
{"id": "736000", "url": "https://cs.wikipedia.org/wiki?curid=736000", "title": "Leonard Rotter", "text": "Leonard Rotter\n\nLeonard Rotter (14. září 1895, Vídeň-Floridsdorf — 14. července 1963, Praha) byl český sochař a malíř. Není totožný s uherskohradišťským krajinářem L. B. Rotterem.\n\nPo přestěhování do Prahy v roce 1900 se Leonard Rotter nejprve vyučil řezbářem a později vystudoval sochařství na Státní uměleckoprůmyslové škole u profesorů Wurzela, Drahoňovského a Zálešáka. Během I. světové války mu výbuch tříštivého granátu způsobil zranění s trvalými následky.\n\nPo návratu do Prahy měl sochařský ateliér postupně na Hradčanech, v Dlouhé ulici a v paláci Kinských (do okupace 1939), nakonec v Tyršově domě na Malé Straně. V roce 1945 byl jeho ateliér zasažen při bombardování Prahy a prakticky celé jeho dílo bylo zničeno.\n\nOd počátku války bydlel s rodinou v blízkosti Sovových mlýnů na Malé Straně, kde vytvořil většinu svého malířského díla.\n\nLeonard Rotter zemřel 14. července 1963 v Praze\n\nVe 20. letech vznikla řada sochařských portrétů (Prof. V. Klička, malíř L. Novák, Prof. F. Lexa, J. Kozina) ale po celou dobu jeho umělecké dráhy byla těžištěm práce volná tvorba, často s filosofickými náměty. Většinou se jednalo o komorní kamenné plastiky s motivem ženského těla (Věčná otázka, Touha, Torzo).\nSouběžně s nimi realizoval některé návrhy pražských fontán, zabýval se restaurováním a zhotovil několik děl se symbolikou zednářství.\n\nV roce 1936 vytvořil mramorový pomník Karla Hynka Máchy, který byl původně instalován na Jarmilině skále ve Starých Splavech nad Máchovým jezerem, v roce 1939 však byl svržen Henleinovci a dnes stojí v Hůrce blízko Bělé pod Bezdězem.\nSocha \"Kováře\" (1937) pro dům ředitele ČKD Na Vypichu byla zničena při opravě domu r. 1979.\nŘada komorních sousoší a studií dětských hlav ze 40. let se po zásahu ateliéru r. 1945 zachovala pouze na fotografiích.\nPo válce sochař vytvořil několik návrhů pro pomníky (J. E. Purkyně, J. Neruda) a zúčastnil se soutěže pro Expo 1958 v Bruselu.\n\nPrvní malířské portréty a krajiny vytvořil Leonard Rotter ve 30. letech, ale soustavně se začal věnovat malbě až během války a zejména po ní.\nTvořil nejprve kresby kombinované s pastelem a barevnými tušemi, později zejména barevné akvarely s náměty starých zákoutí Kampy a Anežského kláštera.\nJeho nejlepší akvarely s uvolněným malířským rukopisem, ojedinělou barevností a plným\nvyužitím možností této výtvarné techniky pocházejí z počátku 60. let (Pražské mosty, 1962, Čertovka v zimě, 1963)\n\n\n\n"}
{"id": "736003", "url": "https://cs.wikipedia.org/wiki?curid=736003", "title": "Olivia Borlée", "text": "Olivia Borlée\n\nOlivia Borlée (* 10. dubna 1986, Woluwe-Saint-Lambert, Belgie) je belgická atletka, sprinterka.\n\nV roce 2008 reprezentovala na letních olympijských hrách v Pekingu, kde společně s Hannou Mariënovou, Élodiou Ouédraogovou a Kim Gevaertovou vybojovala stříbrné medaile ve štafetě na 4×100 metrů (42,54 s). Na MS v atletice 2007 v japonské Ósace získala belgická štafeta ve stejném složení bronzové medaile.\n\nJejími největšími individuálními úspěchy jsou dvě stříbrné medaile z běhu na 100 a 200 metrů, které získala na evropském olympijském festivalu mládeže v Paříži v roce 2003. K úspěchům patří také 6. místo ve finále běhu na 200 metrů na ME do 23 let v roce 2007 a semifinálové účasti na evropském šampionátu v Göteborgu v roce 2006, na MS 2009 v Berlíně a na Mistrovství Evropy v atletice 2010 v Barceloně.\n\nJejí bratři, dvojčata Jonathan a Kévin se rovněž věnují atletice, především hladké čtvrtce. Jejich otec Jaques Borlée mj. získal stříbrnou medaili v běhu na 200 metrů na halovém ME 1983 v Budapešti.\n\n"}
{"id": "736007", "url": "https://cs.wikipedia.org/wiki?curid=736007", "title": "Simone Moro", "text": "Simone Moro\n\nSimone Moro (* 27. října 1967) je italský horolezec. Původním povoláním knihovník, později trenér plavání a horský vůdce. Moro je také členem italské armády. Mezi roky 1992 - 1996 působil jako trenér italské horolezecké reprezentace. Jeho patrneři ve vysokých horách byli Piotr Morawski, Anatolij Bukrejev a v současné době leze převážně s Děnisem Urubkem. V roce 2001 při pokusu o výstup na Lhoce se vydal hledat britského horolezce Toma Moorese. Za tento výkon byl odměněn cenou Fair Play. Moro je rekordmanem v počtu zimních prvovýstupů na osmitisícovky. Dokázal již uskutečnit prvovýstup v zimě na Šiša Pangmu, Makalu a Gašerbrum II. V roce 2012 se spolu s Děnisem Urubkem pokoušel o zimní prvovýstup na Nanga Parbat. Ten se mu zdařil v roce 2016 s Alexem Txikonem a Muhammadem Ali Sadrapou.\n\n\n\n"}
{"id": "736012", "url": "https://cs.wikipedia.org/wiki?curid=736012", "title": "Robert Matula", "text": "Robert Matula\n\nRobert Matula (16. ledna 1918 Radvanice – 12. června 2012 Victoria, Kanada) byl československý voják a příslušník výsadku Wolfram.\n\nNarodil se 16. ledna 1918 v Radvanicích v okrese Frýdek. Po absolvování základní školy a tří tříd měšťanské školy v Ostravě se začal učit krejčím. Z učení odešel a vyučil se vulkanizérem. Od roku 1937 pracoval jako horník v Radvanicích. \n\nPo okupaci Čech a Moravy opustil v červnu 1939 protektorát a odešel do Polska. Po prezentaci v Krakově byl odeslán do sběrného tábora v Malých Bronovicích. Zde podepsal závazek k Cizinecké legii. Přes Francii byl dopraven do Alžíru a poté k 1. pěšímu pluku Cizinecké legie v Sidi-bel-Abbes. Po zahájení války byl v legii zproštěn závazku. Ve francouzském Agde byl poté prezentován do československé zahraniční armády. Jako příslušník 1. pěšího pluku se zúčastnil bojů o Francii.\n\nPo pádu Francie byl 27. června 1940, již v hodnosti svobodníka, evakuován do Anglie. Zařazen byl k 2. pěšímu praporu. Do října 1941 byl postupně povýšen na četaře. Absolvoval kurzy zaměřené na ovládání bojové techniky a poté byl převelen k 2. tankovému praporu jako řidič tanku. V dubnu 1944 se oženil, z manželství se později narodili dvě dcery a syn. V červnu 1944 byl kpt. Otiskem získán do programu výsadků do protektorátu a zařazen do operace Wolfram. Od 15. května do poloviny června 1944 absolvoval v rámci výcviku kurz útočného boje, sabotáže, dále paravýcvik a konspirační kurz. 28. června 1944 byl spolu s ostatními příslušníky desantu přepraven na základnu v Lauretu v Itálii.\n\nPo půlnoci 13. září 1944 byl společně s ostatními příslušníky desantu vysazen poblíž Nytrové v Beskydech. Při seskoku došlo k rozptylu a celá skupina se sešla až po deseti dnech s výjimkou Svobody, který padl do rukou gestapa. Skupina navázala styk s partyzány, ale později byla nucena se stáhnout před protipartyzánskými akcemi gestapa do Kunčic pod Ondřejníkem a posléze do Líšně u Brna. V boji proti německé armádě pokračovali až do příchodu Rudé armády.\n\nPři kontaktu s Rudou armádou byl společně s ostatními příslušníky desantu zadržen NKVD. Po propuštění byl přidělen k MNO, kde pracoval na prověřování reaktivovaných důstojníků armády (podílel se i na zatčení zrádce Gerika). V červenci 1945 povýšen do hodnosti podporučíka pěchoty. V té době za ním z Anglie přijela jeho manželka s dcerou. Od srpna byl zařazen jako učitel vojenské zdatnosti na vojenské akademii v Hranicích na Moravě. V červnu 1946 v hodnosti nadporučíka odešel z armády. \n\nPo únoru 1948 byl zatčen a souzen vojenským soudem pro pobuřování a kritiku komunistů v armádě. Pro nedostatek důkazů byl osvobozen. Využil propuštění a v březnu 1948, poté, co manželka a dcera jako britské občanky odjely legálně, překročil ilegálně hranice. Po čtyřměsíčním pobytu v Německu odcestoval za rodinou do Anglie. V následujících letech pracoval jako úředník u Správy řeky Temže a v továrně na výrobu karoserií Jaguar. V roce 1958 se s celou rodinou vystěhoval do Kanady. Až do odchodu do důchodu pracoval v různých, převážně dělnických povoláních.\n\n16. října 1990 byl povýšen na plukovníka pěchoty, v roce 2009 potom na brigádního generála ve výslužbě.\n\n\n\n"}
{"id": "736013", "url": "https://cs.wikipedia.org/wiki?curid=736013", "title": "Josef Panáček (historik)", "text": "Josef Panáček (historik)\n\nJosef Panáček (5. prosince 1900 Jičíněves – 3. ledna 1973 Doksy) byl amatérský historik, zaměstnanec železnic, starší bratr kronikáře České Lípy Jaroslava Panáčka. Autor několika významných historických prací.\n\nNarodil se roku 1900 v Jičíněvsi v železničářské rodině a železnici sám zasvětil svůj život. Středoškolské vzdělání získal v Mladé Boleslavi, kde roku 1918 maturoval a hned poté se stal zaměstnancem Československých státních drah. Dva roky poté získal místo v Doksech a také se tam přestěhoval a oženil. \n\nV roce 1919 se na besedě v nedalekých Katusicích dozvěděl o jedné z pověstí z \"Máje\" od Karla Hynka Máchy a začal tak dílo Máchy studovat. V roce 1925 se dostal do sporu kvůli své ostré literární kritice s jedním z vlivných politiků v České Lípě a byl nucen Doksy opustit.\n\nV Mladé Boleslavi strávil i období 2. světové války a zde také sepsal kroniku období válečných let okolností osvobození toho města. V roce 1945 se do Doks vrátil, aby se věnoval dál intenzivně dílu Karla Hynka Máchy. Toto bádání zakončil roku 1970 vydáním knihy Karel Hynek Mácha v kraji svého Máje. Druhé doplněné vydání vyšlo roku 1990. Historických prací menšího rozsahu, které získaly uznání u literární kritiky, napsal několik. Byla to např. pojednání o postavách národního obrození F. L. Hekovi a jeho dceři Tereze či o vztahu Máchy k Doksům. \n\nPřed odchodem do důchodu pracoval krátce na železničním slovníku v železničním podnikovém archivu.\n\nJosef měl o devět let mladšího bratra Jaroslava, který jej o 20 let přežil. Ten, a také jeho syn Jaroslav Panáček se věnoval profesionálně historii a společenskému životu hlavně v České Lípě.\n\n"}
{"id": "736019", "url": "https://cs.wikipedia.org/wiki?curid=736019", "title": "Marek Trval", "text": "Marek Trval\n\nMarek Trval (* 14. srpna 1967) je bývalý český fotbalista, útočník. Po skončení aktivní kariéry působí jako trenér mládeže.\n\nV mládežnických kategoriích hrál za Studénku a TJ Vítkovice, kde i začal svou ligovou kariéru. V roce 1991 přestoupil do AC Sparta Praha. Ze Sparty odešel do FK Viktoria Žižkov. Po odchodu ze Žižkova hrál za AFK Atlantik Lázně Bohdaneč a SK Dynamo České Budějovice, v nižší soutěži za Spolanu Neratovice a na Slovensku hrál za DAC Dunajská Streda. V sezóně 1985–86 získal ligový titul s Vítkovicemi a v sezóně 1992–1993 se Spartou. V československé lize nastoupil v 69 utkáních a dal 19 gólů, v české lize nastoupil v 87 utkáních a dal 18 gólů.\n\n"}
{"id": "736021", "url": "https://cs.wikipedia.org/wiki?curid=736021", "title": "Elektrostatický výboj", "text": "Elektrostatický výboj\n\nElektrostatický výboj je náhlý a krátkodobý elektrický proud mezi dvěma objekty s různým elektrickým potenciálem. \n\nPříkladem elektrostatického výboje v přírodě je blesk.\n\nV technice se jedná o vážný problém hlavně u elektronických součástek, a to hlavně v integrovaných obvodech, kde během i nepostřehnutelného okamžiku může dojít ke zničení obvodu, jeho pouhým dotykem s druhým objektem o odlišném elektrickém potenciálu, jímž pro integrované obvody může být i člověk, sám výboj pak zdaleka nemusí dosahovat velikostí blesku (lidské tělo se může nabít nad potenciál elektronických součástek, když sundáváme svetr, jehož materiál se tře třeba s vlasy, či pokud vystupujeme z auta a oblečení se tře s povrchem sedadla).\n\nPro ochranu elektronických přístrojů před elektrostatickém výbojem existují různá antistatická zařízení, která mají zajistit bezpečné uzemnění elektrostatického náboje. Při domácí manipulaci může posloužit k vybití například dotek s kovovými trubkami plynového, vodovodního rozvodu či kovovými trubkami a radiátory ústředního topení; plastové rozvody to však neumožňují.\n\n"}
{"id": "736024", "url": "https://cs.wikipedia.org/wiki?curid=736024", "title": "František Svoboda", "text": "František Svoboda\n\nJméno a příjmení František Svoboda má více nositelů:\n\n"}
{"id": "736031", "url": "https://cs.wikipedia.org/wiki?curid=736031", "title": "Jan Velkoborský", "text": "Jan Velkoborský\n\nJan Velkoborský (* 14. července 1975, Plzeň) je český fotbalový obránce a bývalý reprezentant.\n\nOdchovanec Plzně, hrál ve Svéradicích, ve Stříbře, v Karlových Varech, z Viktorie Plzeň ho v roce 1999 získal FK Chmel Blšany. V lednu 2003 odešel na hostování do druholigového německého klubu LR Ahlen. Po roce a půl se vrátil do Česka do FC Baník Ostrava. Neprosadil se a v lednu 2005 odešel na hostování do Viktorie Žižkov. V létě 2005 se vrátil do Ahlenu, pak hrál za SV Elversberg a od léta 2008 v Karlových Varech. V lize odehrál 181 utkání a dal 13 gólů.\n\nJan Velkoborský odehrál za český tým do 21 let jeden zápas, 7. 6. 1997 kvalifikační utkání se Španělskem (porážka 0:4).\n\nV českém reprezentačním A-týmu nastoupil v roce 2001 ve dvou utkáních, 15. srpna proti Jižní Koreji (výhra 5:0) a 15. září proti Maltě (výhra 3:2).\n\n"}
{"id": "736033", "url": "https://cs.wikipedia.org/wiki?curid=736033", "title": "Ortonormální báze", "text": "Ortonormální báze\n\nOrtonormální báze unitárního prostoru je pojem z lineární algebry a funkcionální analýzy označující takovou bázi onoho prostoru, jež je ortogonální a jejíž prvky jsou navíc normované, tedy prvky báze jsou jednotkové a jsou na sebe kolmé.\n\nTento pojem je důležitý pro konečně i nekonečně rozměrné prostory a obzvláště pak pro Hilbertovy prostory.\n\nNechť formula_1 je konečně rozměrný eukleidovský vektorový prostor se skalárním součinem formula_2, který indukuje normu formula_3. Pod ortonormální bází prostoru formula_1 pak rozumíme bázi formula_5 z formula_6 s těmito vlastnostmi:\n\n\nNapříklad následující množina je ortonormální bází euklidovského vektorového prostoru formula_12 (spolu s přirozeně definovaným skalárním součinem). \n\nKaždý z těchto vektorů má délku 1 a všechny jsou na sebe kolmé protože jejich skalární součin je roven nule.\n\nZákladním algoritmem pro získání ortonormální báze z libovolné báze je Gramův-Schmidtův ortogonalizační proces.\n\nV obecném případě unitárního prostoru formula_6 nekonečné dimenze, nazýváme ortonormálním systémem formula_15 ve formula_6 takový systém, jehož lineární obal leží hustě ve formula_6.\n\nÚplný ortonormální systém formula_18 má proto tu vlastnost, že pro každý prvek formula_19 můžeme psát Fourierův rozvoj: \n\nJe důležité zdůraznit, že ve smyslu tohoto odstavce, v protikladu k případu s konečnou dimenzí, není ortonormální báze žádnou bází v běžném smyslu lineární algebry. To znamená, že prvek formula_21 nelze obecně zapsat jako lineární kombinaci konečného počtu bázových vektorů (prvků z formula_15), ale jen jako sumu počitatelného nekonečného počtu prvků z formula_15, tedy jako nekonečnou řadu. Jinými slovy: Lineární obal není roven prostoru formula_6, leží ale hustě v tomto prostoru. \n"}
{"id": "736035", "url": "https://cs.wikipedia.org/wiki?curid=736035", "title": "František Svoboda (politik sociální demokracie)", "text": "František Svoboda (politik sociální demokracie)\n\nFrantišek Svoboda (4. února 1876 Šakvice – 9. října 1967 Brno) byl československý politik a meziválečný poslanec Národního shromáždění za Československou sociálně demokratickou stranu dělnickou.\n\nNarodil se v Šakvicích do rodiny domkaře Františka Svobody a jeho ženy Františky, rozené Jánové. Navštěvoval tam také obecnou školu, pak se vyučil v Brně kovodělníkem. Díky dalšímu studiu a kurzům v Brně si zvýšil kvalifikaci. V tomto oboru pak i pracoval. V roce 1905 se stal redaktorem \"Rovnosti\" v Brně. Později se stal redaktorem \"Moravského buditele\" a redigoval také různé příručky. Brzy také vstoupil do sociální demokracie a angažoval se v odborovém hnutí kovodělníků, kde prosazoval např. zkrácení pracovní doby na devět hodin. Od 90. let se podílel na organizaci odborářských shromáždění a čtyřikrát byl stíhán pro přečin proti tiskovému a shromažďovacímu zákonu.\n\nPoliticky aktivní byl již za Rakouska-Uherska. Ve volbách do Moravského zemského sněmu v roce 1906 byl zvolen poslancem v české všeobecné kurii. Ve volbách 1913 byl znovuzvolen. V prvním volebním období zasedal v petičním výboru, v živnostenském výboru, ve výboru pro honební záležitosti a ve výboru pro nouzový stav. Ve druhém volebním období zasedal opět v živnostenském a navíc v nouzovém odboru a v odboru pro elektrifikaci země. Na sněmu prosazoval zlepšení situace chudých a dělníků, vyzýval také třeba c.k. vládu, aby snížila cla a daně na potraviny. Byl proti snižování vojenských výdajů a zkrácení vojenské služby. Snažil se také o narovnání velikosti volebních obvodů do sněmu, byl proti kuriovému systému a chtěl rovnost volebního práva při volbách do obecních zastupitelstev. Vyslovoval se pro ochranu národních menšin. Často se vyjadřoval k otázkám zemského rozpočtu.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za český okrsek Morava 07, když porazil Viléma Velebu. Usedl do poslanecké frakce Klub českých sociálních demokratů. Opětovně byl zvolen i ve volbách do Říšské rady roku 1911 (nyní za český obvod Morava 28) a ve vídeňském parlamentu setrval do zániku monarchie.\n\nV letech 1918-1920 zasedal v československém Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929.\n\nPodle údajů k roku 1929 byl profesí redaktorem v Brně-Židenicích. V rámci strany měl na starosti coby šéfredaktor tiskový orgán sociálních demokratů v Brně \"Stráž socialismu\".\n\n"}
{"id": "736044", "url": "https://cs.wikipedia.org/wiki?curid=736044", "title": "Josef Svoboda (poslanec)", "text": "Josef Svoboda (poslanec)\n\nJosef Svoboda (1. prosince 1888 Střešovice – ???) byl československý politik, meziválečný poslanec a senátor Národního shromáždění za Komunistickou stranu Československa.\n\nPodle údajů k roku 1930 byl profesí slévačem v Praze-Bubenči.\n\nV parlamentních volbách v roce 1929 získal poslanecké křeslo v Národním shromáždění. V roce 1929 byl kooptován do politbyra KSČ. Později přešel do horní parlamentní komory. parlamentních volbách v roce 1935 získal senátorské křeslo v Národním shromáždění. V senátu setrval do prosince 1938, kdy jeho mandát zanikl v důsledku rozpuštění KSČ.\n\n"}
{"id": "736053", "url": "https://cs.wikipedia.org/wiki?curid=736053", "title": "ESP Guitars", "text": "ESP Guitars\n\nESP Guitar Company (株式会社イーエスピー Kabušiki Gaiša Ī Esu Pī) je společnost vyrábějící elektrické kytary a baskytary. Své jméno si získala především díky spolupráci s hvězdami rockové a metalové hudby a přesto, že jde původně o japonskou firmu, je její současné sídlo v USA, konkrétně v kalifornském North Hollywoodu.\n\nHistorie této značky začala v roce 1975, kdy Hisatake Shibuya otevřel obchod Electric Sound Pr., ve kterémpracoval jako opravář, údržbář a výrobce náhradních dílů pro elektrické kytary. Už rok poté si získal skvělé renomé. V roce 1983 rozšířil pole své působnosti i do USA, kde se stal zakrátko velmi oblíbeným. V roce 1984 začala firma ESP v New Yorku vyrábět první kytary na zakázku a jejich zákazníky byli například Page Hamilton, Vinnie Vincent, Bruce Kulick či Ronnie Wood.\n\nVe stejné době začala tato firma prodávat i první sériové nástroje označené v řadě 400, kromě nich vyráběla kytary i pro značky jako jsou Kramer nebo Schecter. Skutečný rozmach přišel v letech 1986 a 1987, kdy si své první signature u ESP objednali George Lynch a Kirk Hammett. Tito dva zviditelnili ESP natolik, že v 90. letech dosáhla firma celosvětovou slávu.\n\nV současnosti patří kytary a baskytary ESP mezi špičku a je možné nalézt v rukou mnoha profesionálních a amatérských hráčů, například Willie Adler, Tom Araya, Max Cavalera, Page Hamilton, Kirk Hammett, Jeff Hanneman, James Hetfield, Richard Kruspe , Alexi Laiho, Wayne Static, Emppu Vuorinen, Michael Wilton a Ron Wood.\n\nOd roku 1996 funguje i dceřiná firma ESP-LTD, která nabízí nástroje známé z nabídky ESP, avšak cenově dostupné mnohem širšímu okruhu hudebníků, samozřejmě se zachováním vysokých standardů kvality a zpracování. Tyto nástroje se vyrábějí v Koreji a Indonésii.\n\n"}
{"id": "736055", "url": "https://cs.wikipedia.org/wiki?curid=736055", "title": "Otakar Svoboda (politik)", "text": "Otakar Svoboda (politik)\n\nOtakar Svoboda (24. října 1880 Dvorce u Lysé nad Labem – 14. června 1930 České Budějovice) byl československý politik, meziválečný poslanec Národního shromáždění za Československou stranu národně socialistickou a starosta Českých Budějovic.\n\nPůvodním povoláním byl truhlář, později úředník. V Českých Budějovicích se stal ředitelem Okresní nemocenské pojišťovny. Redigoval krajinský list \"Stráž lidu\". V letech 1898–1905 působil ve Vídni. V roce 1910 byl odsouzen na 13 měsíců do těžkého žaláře za účast na antimilitaristickém hnutí.\n\nV říjnu 1918 byl jednatelem Národního výboru, který ve městě přejímal moc jménem nového československého státu. Po komunálních volbách roku 1919 se stal starostou Českých Budějovic. Funkci zastával v letech 1919-1923, pak byl členem městské rady a místostarostou. Stál také v čele městské spořitelny.\n\nV parlamentních volbách v roce 1929 získal poslanecké křeslo v Národním shromáždění.\n\nPovoláním byl podle údajů z roku 1930 úředníkem a náměstkem starosty Českých Budějovic.\n\nZemřel náhle v červnu 1930, \"raněn mrtvicí\". Do poslední chvíle se cítil zdravotně v pořádku a ještě v den svého úmrtí měl odjet na služební cestu. Pochován je na hřbitově svaté Otýlie (hrobky II, č. 14) v Českých Budějovicích. Po smrti jeho poslanecký post zaujal Josef Tůma.\n\n"}
{"id": "736059", "url": "https://cs.wikipedia.org/wiki?curid=736059", "title": "Otakar Svoboda", "text": "Otakar Svoboda\n\nJméno a příjmení Otakar Svoboda má více nositelů:\n\n"}
{"id": "736060", "url": "https://cs.wikipedia.org/wiki?curid=736060", "title": "Vlastimil Svoboda", "text": "Vlastimil Svoboda\n\nVlastimil Svoboda (* 16. září 1972, Chomutov) je bývalý český fotbalista, záložník. V mládežnických kategoriích hrál za VTŽ Chomutov a ve třinácti letech přestoupil do Sparty Praha, kde i začal svou ligovou kariéru. Na vojně hrál za RH Cheb, po vojně se do Sparty vrátil. V letech 1994-1996 hrál za FK Jablonec, v letech 1996-2002 hrál za AC Sparta Praha. V roce 2002 ho Sparta uvolnila na hostování do druholigové Plzně. V lize dále pokračoval v 1. FK Příbram. V sezóně 2004-2005 hrál za kyperský Aris Limassol. V lize odehrál 138 utkání a dal 2 gólů. Se Spartou získal v letech 1996-2000 čtyřikrát ligový titul.\n\n"}
{"id": "736062", "url": "https://cs.wikipedia.org/wiki?curid=736062", "title": "Vasil Ščerecký", "text": "Vasil Ščerecký\n\nVasil Ščerecký (15. prosince 1883 Lazy, dnes Ukrajina – 1962 Užhorod) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky) na Podkarpatské Rusi.\n\nPodle údajů k roku 1930 byl profesí rolníkem v Nižních Vereckách.\n\nVe doplňovacích parlamentních volbách na Podkarpatské Rusi v roce 1924 se stal poslancem Národního shromáždění. Poslaneckého křesla se ale ještě roku 1924 vzdal a místo něj nastoupil poslanec Josef Kaminský. Znovu se v parlamentu objevil až po parlamentních volbách v roce 1929.\n\n"}
{"id": "736071", "url": "https://cs.wikipedia.org/wiki?curid=736071", "title": "María Catalina Irigoyen Echegaray", "text": "María Catalina Irigoyen Echegaray\n\nBlahoslavená María Catalina Irigoyen Echegaray (25. listopadu 1848, Pamplona – 10. října 1918, Madrid), lidově zvaná Boží sestra, byla španělská řeholnice. Působila v kongregacích Mariiny Dcery a Mariiny služebnice. Svůj život věnovala péči o nemocné. V roce 2011 byla beatifikována.\n\n"}
{"id": "736075", "url": "https://cs.wikipedia.org/wiki?curid=736075", "title": "Jongdžu", "text": "Jongdžu\n\nJongdžu ( ) je město na severu provincie Severní Kjongsang v Jižní Koreji. V roce 2008 mělo 113 930 obyvatel.\n\nJongdžu je železničním uzlem, vede odtud mimo jiné trať do Kangnungu.\n"}
{"id": "736083", "url": "https://cs.wikipedia.org/wiki?curid=736083", "title": "Milcah Chemos Cheywaová", "text": "Milcah Chemos Cheywaová\n\nMilcah Chemos Cheywaová (* 24. února 1986, Bugaa, Západní provincie) je keňská atletka, běžkyně na střední tratě.\n\nJejí specializací je zejména běh na 3000 metrů překážek, tzv. steeplechase. V roce 2009 na této trati vybojovala na MS v atletice v Berlíně bronzovou medaili. O dva roky později získala bronz také na světovém šampionátu v jihokorejském Tegu.\n\nV roce 2010 získala zlaté medaile na Africkém šampionátu v Nairobi a na hrách Commonwealthu v indickém Novém Dillí. V témže roce byla rovněž jednou z deseti nominovaných atletek v anketě atlet světa, kde se dostala do užšího výběru i mezi nejlepších pět.\n\nV roce 2010 a 2011 se stala celkovou vítězkou diamantové ligy.\n\n\n"}
{"id": "736085", "url": "https://cs.wikipedia.org/wiki?curid=736085", "title": "Pavel Adrián Zemek", "text": "Pavel Adrián Zemek\n\nPavel Adrián Zemek O. Praem. (* 10. července 1961 Praha) je český římskokatolický kněz, který v letech 1996 až 2006 působil jako generální vikář plzeňské diecéze a nyní je administrátorem proboštství v Doksanech.\n\nPochází z věřící rodiny, jeho otec pracoval v továrně Rudý Letov a skoro celý život ministroval. Dětství prožil se svými dvěma sourozenci v Praze-Strašnicích, kam se rodina přistěhovala, když mu bylo dva a půl roku. Vystudoval gymnázium a Cyrilometodějskou bohosloveckou fakultu v Litoměřicích (1982–1987). Kněžské svěcení přijal 27. června 1987 v kostele sv. Cyrila a Metoděje v Praze, svou primici sloužil o tři dny později ve vršovickém kostele sv. Václava.\n\nStal se členem premonstrátského řádu a v letech 1987 až 1991 byl farním vikářem v Plzni, od roku 1991 pak administrátorem farností u kostela sv. Norberta v pražských Střešovicích. Na podzim 1996 začal zastupovat nemocného generálního vikáře plzeňské diecéze Josefa Žáka, jehož nakonec od 1. února 1997 v jeho úřadu nahradil. Po deseti letech služby požádal o uvolnění z funkce, a biskup Radkovský proto k 1. prosinci 2006 jmenoval jeho nástupcem Roberta Falkenauera s tím, že mu Zemek bude agendu postupně předávat a v Plzeň zůstane až do konce ledna 2007.\n\nV letech 2007 až 2008 působil jako převor strahovského kláštera a od 1. září 2008 byl ustanoven administrátorem proboštství v Doksanech, administrátorem excurrendo ve farnostech Brozany, Dolánky a Libotenice, od 1. srpna 2010 pak navíc administrátorem excurrendo ve farnostech Bohušovice nad Ohří a Terezín. V Doksanech zajišťuje také duchovní službu pro řeholnice tamního kláštera sester premonstrátek.\n\n"}
{"id": "736095", "url": "https://cs.wikipedia.org/wiki?curid=736095", "title": "Guinejská fotbalová reprezentace", "text": "Guinejská fotbalová reprezentace\n\nGuinejská fotbalová reprezentace reprezentuje Guineu na mezinárodních fotbalových akcích, jako je mistrovství světa nebo Africký pohár národů.\n"}
{"id": "736098", "url": "https://cs.wikipedia.org/wiki?curid=736098", "title": "Synagoga Magen Avot", "text": "Synagoga Magen Avot\n\nSynagoga Magen Avot (v překladu do češtiny \"synagoga Štít otců\", anglicky \"Maghain Aboth Synagogue\") je synagoga v Singapuru. Byla postavena v roce 1878, rozšířena v roce 1924, a je nejstarší dochovanou synagogou v Jihovýchodní Asii. Je stále funkční. Nahradila původní synagogu, postavenou ve čtyřicátých letech 19. století.\n\n"}
{"id": "736105", "url": "https://cs.wikipedia.org/wiki?curid=736105", "title": "František Kardaus", "text": "František Kardaus\n\nFrantišek Kardaus (25. března 1908 Hořesedly – 20. února 1986 Praha) byl český průmyslový návrhář a grafik.\n\nVychodil základní školu obecnou a měšťanskou v Kolešovicích. Poté studoval u malíře a grafika Aloise Mudruňky, profesora Uměleckoprůmyslové školy v Praze. V roce 1927 pracoval u firmy Eduard Böhm & Co. v Berlíně. Mezi lety 1928 a 1930 studoval grafiku a průmyslové výtvarnictví na Academie de la Grande Chaumiére v Paříži. Poté tam do roku 1934 pracoval u architekta Leona Boue. V roce 1934 se vrátil do Prahy a pracoval jako samostatný výtvarník. Získal I. cenu v soutěžích za plakáty: Pražské vzorkové veletrhy, Eucharistický sjezd v Praze, Pax Romana, Masarykova letecká liga. Spolupracoval s podniky Ringhoffer-Tatra, Škoda, Josef Walter a spol. a Československá zbrojovka. Po válce, v roce 1947, byl grafikem a průmyslovým výtvarníkem družstevních reklamních ateliérů B a R (Josef Burjanek a Remo - Reklama a móda), pracoval pro podniky Tatra, Tesla a jiné. Dále spolupracoval na úpravě vozů Tatra 600, Tatra 87 Diplomat, Tatra 603, návrzích trolejbusů Tatra 400 a 401, ilustroval knihu k 50. výročí národního podniku Tatra a vstoupil do Svazu čs. výtvarných umělců. Spolupracoval na návrzích tramvají T1, T2, T3, KT4 a T5. Vytvářel řadu filmových plakátů. V letech 1957–1980 pracoval jako propagační grafik pro podniky zahraničního obchodu Motokov, Strojexport, Mototechna a pivovar Staropramen. V roce 1977 úspěšně žádal o přijetí do Českého fondu výtvarných umění (ČFVU).\n\n"}
{"id": "736107", "url": "https://cs.wikipedia.org/wiki?curid=736107", "title": "Studentské nepokoje v Prištině (1968)", "text": "Studentské nepokoje v Prištině (1968)\n\nV Prištině, hlavním městě autonomní oblasti Kosovo, došlo v listopadu 1968 ke studentským protestům. Pod vlivem dvou předchozích událostí - Brionského pléna, které znamenalo v Kosovu konec nadvlády jugoslávských bezpečnostních složek a vítězství albánských kádrů a bělehradských protestů studentů začali i studenti bělehradské univerzity v Prištině hlásat veřejně své názory. Zatímco v hlavním městě Jugoslávie však mladí lidé žádali budování skutečného komunismu a odmítli tehdejší politickou praxi, v Kosovu byly požadavky studentů především nacionalistického rázu. Požadovali pro Kosovo status svazové republiky, vytvoření vlastní univerzity, vybudování samostatné kosovské policie, nejvyššího soudu, užívání albánských symbolů (mj. vlajky). \n\nNěkolik týdnů před těmito protesty se konala menší shromáždění v řadě jiných kosovských měst (Peć, Prizren, Suva Reka), kterých se účastnilo jen několik set lidí.\n\nNa demonstraci se shromáždilo zprvu několik set, a poté až tisíc studentů, kteří provolávali slávu Enveru Hodžovi a pálili jugoslávské vlajky. Rovněž protestovali proti srbským utlačovatelům. Paradoxně však rovněž nesli transparenty s podobiznou Josipa Broze. Demonstranti se z areálu vysoké školy chtěli vydat ke kasárnám místní jednotky JLA, nicméně v půli cesty však byli zastaveni. Kdosi totiž řekl, že by proti nim mohla armáda použít zbraně. Protesty nakonec potlačila – stejně jako v Bělehradě – jugoslávská milice silou. Zatčeno bylo celkem 44 osob. Druhý den byla do ulic Prištiny povolána Jugoslávská lidová armáda, a tak se žádné další protesty již nekonaly. \n\nKosovo, které se stalo velmi rychle po změnách na konci 60. let významným celojugoslávským problémem, se však přece jen některých slibovaných změn dočkalo. Na konci roku 1969 bylo skutečně rozhodnuto o zřízení nezávislé Prištinské univerzity, Albánci získali právo vyvěšovat vlastní vlajku a ústavou z roku 1974 byl status obou autonomních oblastí v rámci srbské svazové republiky (Kosova i Vojvodiny) velmi přiblížen úrovni republik. Kosovo tak mělo i vlastní policii, soudy a dokonce i ústavu; do zahraničí vysílalo své vlastní delegace.\n\n"}
{"id": "736120", "url": "https://cs.wikipedia.org/wiki?curid=736120", "title": "Suzuki DL650 V-Strom", "text": "Suzuki DL650 V-Strom\n\nSuzuki DL650 V-Strom je motocykl japonské automobilky Suzuki, kategorie cestovní enduro.\n\nVýroba modelu Suzuki DL650 V-Strom byla zahájena v roce 2003. Konstrukčně i proporcemi je téměř shodný s modelem Suzuki DL1000 V-Strom, který se objevil v roce 2002. Jeho předchůdcem byl model Suzuki XF 650 Freewind.\n\n\n\n"}
{"id": "736130", "url": "https://cs.wikipedia.org/wiki?curid=736130", "title": "Libyjská fotbalová reprezentace", "text": "Libyjská fotbalová reprezentace\n\nLibyjská fotbalová reprezentace reprezentuje Libyi na mezinárodních fotbalových akcích, jako je mistrovství světa nebo Africký pohár národů.\n"}
{"id": "736144", "url": "https://cs.wikipedia.org/wiki?curid=736144", "title": "Emanuel Famíra", "text": "Emanuel Famíra\n\nEmanuel Famíra (15. prosince 1900, Hlinsko – 6. ledna 1970, Praha) byl český sochař, malíř a tanečník, ve všech oborech tvorby samouk.\n\nNarodil se jako čtvrté z pěti dětí (ale jediný syn) nožíře Františka Famíry (1864–1911) a jeho ženy Františky, rozené Štolové. Rodina se přestěhovala do Prahy-Holešovic, když byly Emanuelovi tři roky, a dále do chudších podnájmů v Libni, když otec zemřel. Emanuel se vyučil nožířem a od 20. let provozoval v pražské Libni nožířskou živnost.\nOd mládí patřil k místní chudině, účastnil se levicového hnutí jako typický proletář. V letech 1930–1933 byl členem skupiny intelektuálů, sdružené okolo časopisu Levá fronta a vstoupil do KSČ. Byl všestranné múzicky nadaný. Roku 1930 založil levicové loutkové Divadlo pionýrů, pro které vyřezal rozměrné loutky, a Kašpárka údajně nahradil pionýrem Vencou. Jako tanečník samouk byl v letech 1922–1933 sólistou baletu Národního divadla, v letech 1945–7 balet řídil a vedl dětskou přípravku. Roku 1948 pracoval krátce v pobočce firmy Sandrik v Mikulášovicích na Šluknovsku, aby pozvedl výrobu nožů. V letech 1957–1962 byl ředitelem Střední odborné školy výtvarné v Praze na Hollarově náměstí. S manželkou žil v Praze-Libni. V letech 1950–1970 měl ateliér v Kandertově ulici č. 1, kde byla na fasádě umístěna jeho pamětní deska. Před rokem 1989 byla jeho jménem pojmenována dnes zaniklá ulice. Ve stopě většiny délky ulice Famírova v současnosti (2019) vede ulice Čuprova.\n\nOd února 1968 patřil ke kritikům KSČ, kteří napadali polednovou politiku Strany zleva, a srpnovou okupaci přivítal.\n\nZ rozmanitého malířského a sochařského díla jsou nejvíce ceněny obrazy pražské periférie a krajinomalba ze 30. až 40. let 20. století, ale i grafické listy a portrétní busty. Rád používal pálenou hlínu i dřevo.\n\nKrajinomalby z pražské periférie jsou zastoupeny v Galerii Středočeského kraje.\n\nFamíra byl schopen teoretické sebereflexe své práce a zamýšlel se nad ní v esejích, které sám graficky upravoval.\n\n\n\n"}
{"id": "736147", "url": "https://cs.wikipedia.org/wiki?curid=736147", "title": "Typ 41 Leopard", "text": "Typ 41 Leopard\n\nTyp 41 Leopard (či třída Leopard) byla třída protiletadlových fregat Britského královského námořnictva. Plavidla byla určena k eskortní službě, čemuž odpovídala i jejich nižší rychlost. Pro britské námořnictvo byly postaveny čtyři jednotky této třídy a další tři si objednalo Indické námořnictvo. Britské byly vyřazeny v 70. letech. Indické jsou již také mimo službu. Dvě vyřazené britské fregaty byly později odprodány do Bangladéše.\n\nTrup a pohonný systém této třídy byl rovněž použit pro konstrukci radarových fregat typu 61 \"Salisbury\". Dalším vývojem konstrukce typu 41 navíc vznikly fregaty typu 12 \"Whitby\".\n\nPro Britské královské námořnictvo byly postaveny čtyři fregaty této třídy, pojmenované \"Leopard\" (F 14), \"Lynx\" (F 27), \"Puma\" (F 34) a \"Jaguar\" (F 37). Stavba probíhala v letech 1953–1959, přičemž fregaty byly do služby zařazovány v letech 1957–1959. Plánovaná stavba dalších dvou jednotek \"Panther\" a \"Panther II\" byla zrušena (první trup byl dostavěn jako indická fregata \"Brahmaputra\" a druhý zrušen).\n\nJednotky typu 41 Leopard:\nProtiletadlovou výzbroj tvořily čtyři dvouúčelové 114mm kanóny v dvoudělových věžích na přídi a na zádi, které doplňoval dvouhlavňový 40mm protiletadlový kanón STAAG Mk.2. K ničení ponorek sloužil salvový vrhač hlubinných pum Squid Mk.3. Pohonný systém tvořilo osm dieselů ASR1 o celkovém výkonu 14 400 hp. Lodní šrouby byly dva. Nejvyšší rychlost činila 25 uzlů. Dosah byl 7500 námořních mil při rychlosti 16 uzlů.\n\n\n\n"}
{"id": "736162", "url": "https://cs.wikipedia.org/wiki?curid=736162", "title": "YaST", "text": "YaST\n\nYaST (Yet another Setup Tool) je svobodný software pro konfiguraci operačního systému používaný v linuxových distribucích SUSE. Obsahuje řadu modulů pro správu a konfiguraci různých částí systému, jako je správa softwarových balíčků (založená na knihovně libzypp a RPM), konfigurace jednotlivých hardwarových komponent, souborových systémů, sítí, virtualizace atd.\n\nTento nástroj má jak grafické rozhraní (v Qt i GTK verzi), tak i rozhraní pro práci v textové konzoli (grafické rozhraní ncurses, ovládání z příkazové řádky). Podobný, ale nezávisle implementovaný konfigurační nástroj je WebYaST s webovým rozhraním.\n\nAutoYast umožňuje automatickou instalaci a konfiguraci systému na základě konfiguračního souboru.\n\nOd verze 2 je napsaný v programovacím jazyce Ruby.\n"}
{"id": "736165", "url": "https://cs.wikipedia.org/wiki?curid=736165", "title": "Súdánská fotbalová reprezentace", "text": "Súdánská fotbalová reprezentace\n\nSúdánská fotbalová reprezentace reprezentuje Súdán na mezinárodních fotbalových akcích, jako je mistrovství světa nebo Africký pohár národů.\n\nNejvětším úspěchem je vítězství v Africkém poháru národů (1970), kdy mužstvo trénoval Jiří Starosta.\n"}
{"id": "736174", "url": "https://cs.wikipedia.org/wiki?curid=736174", "title": "Nigerská fotbalová reprezentace", "text": "Nigerská fotbalová reprezentace\n\nFotbalová reprezentace Nigeru reprezentuje Niger na mezinárodních fotbalových akcích, jako je mistrovství světa nebo Africký pohár národů.\n\n"}
{"id": "736176", "url": "https://cs.wikipedia.org/wiki?curid=736176", "title": "Josef Škoda (sochař)", "text": "Josef Škoda (sochař)\n\nJosef Václav Škoda (1. května 1901, Česká Skalice – 15. srpna 1949, Maršov u Úpice) byl český sochař.\n\nSvoji sochařskou dílnu měl v Hradci Králové a zde také vytvořil většinu svých děl, po roce 1920 s ním spolupracoval sochař František Bílek.\n\nPo druhé světové válce se seznámil s básníkem Františkem Halasem. Ten jej později pravidelně navštěvoval, když přijížděl do Hradce Králové za spisovatelem Karlem Michlem. Naposledy se setkali ve Škodově ateliéru v květnu 1949. Z tohoto setkání existuje fotografie, později otištěná v novinách.\n\n\n\n\n\n"}
{"id": "736177", "url": "https://cs.wikipedia.org/wiki?curid=736177", "title": "Acta Curiae", "text": "Acta Curiae\n\nActa Curiae (někdy též ordinariátní list apod.) je v římskokatolické církvi úřední věstník diecéze (původně oběžník), určený zejména pro kněží; vychází zpravidla jednou měsíčně. K jejich pravidelnému vydávání bylo v českých zemích přistoupeno ve 30. letech 19. století po vydání guberniálního dekretu č. 2627 z 13. února 1830. Vycházejí v něm například texty pastýřských listů, různé pokyny týkající se liturgie či duchovní hudby, ale také praktické informace ohledně památkové péče, hmotného zabezpečení duchovních a podobně. Acta Curiae slouží také jako promulgační list pro zveřejnění důležitých rozhodnutí a osobních zpráv (svěcení, ustanovení do duchovenského úřadu, výročí narození nebo svěcení, úmrtí apod.).\n\nV České republice vycházejí:\n"}
{"id": "736180", "url": "https://cs.wikipedia.org/wiki?curid=736180", "title": "Jan Šeba", "text": "Jan Šeba\n\nJan Šeba (26. prosince 1886 Ledeč nad Sázavou – 25. července 1953 Plzeň) byl československý diplomat a politik, meziválečný poslanec Národního shromáždění za Československou stranu národně socialistickou.\n\nVe 20. letech 20. století působil jako vyslanec Československa v Itálii a v Království Srbů, Chorvatů a Slovinců. Post musel opustit po nástupu diktatury krále Alexandra I. Karađorđeviće a vyhlášení Jugoslávie, protože mimo jiné neměl dobré vztahy s důstojnickou frakcí, která ve státě převzala moc. Pak se angažoval v domácí politice a stal se generálním tajemníkem národních socialistů. K této funkci mu dopomohla přímluva Edvarda Beneše, mezi jehož stoupence patřil. Působil pak jako Benešův důvěrník v této straně. Na postu generálního tajemníka byl potvrzen v dubnu 1931, ale krátce nato byl z vedení strany vytlačen na nátlak křídla okolo Emila Frankeho. Během 30. let zastával další diplomatické posty.\n\nV parlamentních volbách v roce 1929 získal poslanecké křeslo v Národním shromáždění. Na mandát rezignoval roku 1932 a jeho poslanecký post zaujal Jaroslav Hynek.\n\nPovoláním byl podle údajů z roku 1930 vyslancem a zplnomocněným ministrem ČSR v Bělehradě.\n\n"}
{"id": "736182", "url": "https://cs.wikipedia.org/wiki?curid=736182", "title": "Jan Škvor", "text": "Jan Škvor\n\nJan Škvor (26. ledna 1892 Myslíč – ???) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nPodle údajů k roku 1932 byl profesí rolníkem v Myslíči. Po řadu let byl veřejně aktivní v Martinicích u Votic, pak se přestěhoval zpět do rodného kraje, na Benešovsko.\n\nZa agrárníky neúspěšně kandidoval již v parlamentních volbách v roce 1925. Poslancem Národního shromáždění se stal až po parlamentních volbách v roce 1929. Mandát ale získal až roku 1932 jako náhradník poté, co zemřel poslanec Karel Viškovský.\n\n"}
{"id": "736183", "url": "https://cs.wikipedia.org/wiki?curid=736183", "title": "Botswanská fotbalová reprezentace", "text": "Botswanská fotbalová reprezentace\n\nBotswanská fotbalová reprezentace reprezentuje Botswanu na mezinárodních fotbalových akcích, jako je mistrovství světa nebo Africký pohár národů.\n\n"}
{"id": "736184", "url": "https://cs.wikipedia.org/wiki?curid=736184", "title": "Mikuláš Kraft", "text": "Mikuláš Kraft\n\nMikuláš Kraft, známý také jako Nicolaus Kraft (14. prosince 1778 Eszterháza – 18. květen 1853 ?), byl violoncellista a hudební skladatel českého původu.\n\nByl synem proslulého violoncellisty Antonína Krafta. Ve hře na violoncello byl žákem svého otce. Zdokonaloval se ještě studiem u Jeana Louise Duporta v Paříži. Záhy se stal stejně proslulým sólistou jako jeho otec a často koncertovali společně. Od roku 1790 žil ve Vídni a kromě sólových koncertů byl členem kapely knížete Lobkovice a prvním violoncellistou vídeňské Dvorní opery. Podle některých pramenů hrál violoncellový part při premiéře Beethovenova Koncertu pro housle, violoncello a klavír C-dur, op. 56, ve Vídni roku 1808. Podle jiných údajů to však byl jeho otec Antonín.\n\nNa začátku 19. století přesídlil do Berlína a podnikal koncertní turné po evropských městech. Koncertoval mimo jiné v Lipsku, Drážďanech i v Praze. V roce 1814 se stal členem orchestru dvorního divadla ve Stuttgartu. Byl vyhledávaným violoncellovým pedagogem. Od roku 1834 veřejně nevystupoval a nedochovaly se ani spolehlivé záznamy o jeho smrti. Nesporný se zdá být rok úmrtí (1853), ale jako místo úmrtí bývá uváděn Stuttgart, Vídeň či prostě „Bohemia“.\n\nJeho syn Friedrich Kraft se rovněž prosadil jako znamenitý violoncellista.\n\nStejně jako jeho otec, byl ve svých skladbách zřetelně pod vlivem Vídeňského klasicismu obohaceného o českou hudební tradici. Ve hře na violoncello se oba vyznačovali mimořádnou technikou, krásným zpěvným tónem a výrazným frázováním.\n\nKomponoval převážně skladby pro svůj nástroj. Dochovalo se 5 koncertů s orchestrem, 3 divertimenta, 6 duet a několik drobnějších skladeb.\n\n\n"}
{"id": "736185", "url": "https://cs.wikipedia.org/wiki?curid=736185", "title": "Emil Špatný", "text": "Emil Špatný\n\nEmil Špatný (13. ledna 1883 Kostelec nad Labem – 9. března 1937 Praha) byl československý politik, meziválečný poslanec a senátor Národního shromáždění za Československou stranu národně socialistickou.\n\nPo vzniku republiky měl v rámci strany českých socialistů (pozdější národní socialisté) blízko k anarchistům. Během první světové války totiž ve vězení navázal styky s představiteli anarchistického hnutí. Později byl zčásti po vlivem Bohuslava Vrbenského, ale nanásledoval ho v jeho posunu doleva, mimo stranu.\n\nV letech 1918-1920 zasedal v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929. Povoláním byl podle údajů z roku 1929 redaktorem v Praze.\n\nPočátkem 30. let 20. století patřil do vedení strany a v jejím rámci do křídla okolo Emila Frankeho, které se vymezovalo proti přílišnému vlivu Edvarda Beneše na stranu.\n\nV parlamentních volbách v roce 1935 získal senátorské křeslo v Národním shromáždění. V senátu setrval do své smrti roku 1937. Nahradil ho pak Rudolf Pánek.\n\n"}
{"id": "736196", "url": "https://cs.wikipedia.org/wiki?curid=736196", "title": "Anton Štefánek", "text": "Anton Štefánek\n\nAnton Štefánek, též Antonín Štefánek, někdy rovněž uváděn jako Anton Štěpánek (15. dubna 1877 Veľké Leváre – 29. dubna 1964 Žiar nad Hronom), byl slovenský a československý politik, ministr, meziválečný poslanec a senátor Národního shromáždění za Republikánskou stranu zemědělského a malorolnického lidu (agrárníky). Prosazoval myšlenku jednotného československého národa (čechoslovakismus). Stal se profesorem aplikované a obecné sociologie na Univerzitě Komenského v Bratislavě a s jeho jménem jsou spjaty počátky rozvoje slovenské sociologie jako samostatné vědecké disciplíny. Hlavní dílo: \"Základy sociografie Slovenska\", 1944.\n\nVystudoval gymnázium ve Vídni a v letech 1898–1902 studoval na filozofické fakultě Vídeňské univerzity filozofii a historii. Na dokončení studia však již neměl peníze. Působil pak jako publicista v slovenských periodikách, přičemž spolupracoval s Milanem Hodžou. Už počátkem 20. století patřil do okruhu slovenské inteligence okolo listu \"Hlas\" (takzvaní hlasisté), kteří navázali úzké vztahy s českými protějšky. Stál pak u počátků budování slovenského agrárního hnutí. Před rokem 1918 byl členem Muzeální slovenské společnosti.\n\nBěhem první světové války pracoval v českých zemích jako redaktor \"Národních listů\". Zapojil se do podpory českého zahraničního odboje. Prosazoval, aby česká politická scéna zahrnula Slováky a Slovensko do svých státoprávních požadavků. To se podařilo v polovině roku 1917, kdy aliance českých politických stran v předlitavském parlamentu Český svaz zahrnula spojení českých zemí a Slovenska do svého programu. Byl aktivní během vzniku československého státu.\n\nPočátkem listopadu 1918 patřil do skupiny slovenských národovců pod vedením Vavro Šrobára, kteří překročili zemské hranice mezi Moravou a Uherskem a v slovenském městě Skalica ustavili slovenskou vládu jako první krok k faktickému spojení českých zemí a Slovenska.\n\nV letech 1918-1920 zasedal v Revolučním národním shromáždění. Neúspěšně kandidoval v parlamentních volbách v roce 1920 a to za tehdejší Slovenskou národní a rolnickou stranu. Později byl členem Republikánské strany zemědělského a malorolnického lidu.\n\nZnovu se v parlamentu objevil až po parlamentních volbách v roce 1925. Mandát obhájil ve parlamentních volbách v roce 1929. Historik Jan Rychlík ho řadí mezi nejvýznamnější postavy agrární strany na Slovensku a označuje ho za ideologa slovenského agrarismu.\n\nPozději přestoupil do horní komory parlamentu. V parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení roku 1939, přičemž krátce předtím, v prosinci 1938, ještě přestoupil do klubu Hlinkova slovenská ľudova strana - Strana slovenskej národnej jednoty, do které se spojily všechny slovenské nesocialistické strany.\n\nZastával i vládní funkce. Na počátku existence republiky ho Vavro Šrobár pověřil organizováním školského systému na Slovensku. Až do roku 1923 tak Štefánek byl vládním referentem na ministerstvu školství a ve vysokých úřednických funkcích zde setrval i v pozdějších letech. V roce 1929 byl ministrem školství a národní osvěty v první vládě Františka Udržala. Na post ministra školství nastoupil poté, co se musel tohoto portfolia dočasně vzdát Milan Hodža kvůli podezření z korupčních aktivit. Krátce byl i ministrem pro sjednocení zákonů a organisaci správy Československa (ministr unifikací) v téže vládě. Podle údajů k roku 1929 byl profesí ministrem, bytem v Bratislavě. \n\nV první polovině 20. let dokončil své vysokoškolské studium, a to na Univerzitě Komenského v Bratislavě. V roce 1924 obhájil rigorózní práci \"Osvietenenecká filozofia novoveká\" a stal se doktorem filozofie (PhDr.). Od roku 1937 působil na bratislavské univerzitě jako neplacený profesor aplikované sociologie. Na počátku války byl sice krátce vězněn, avšak v roce 1942 byl jmenován řádným profesorem sociologie. Po skončení války se do politického života již nezapojil. Ve školním roce 1945/1946 se stal rektorem Univerzity Komenského, v následujícím školním roce byl prorektorem. V roce 1949 byl penzionován.\n\n\n"}
{"id": "736200", "url": "https://cs.wikipedia.org/wiki?curid=736200", "title": "Todor Lukanov", "text": "Todor Lukanov\n\nTodor Stančev Lukanov (bulharsky Тодор Станчев Луканов; (1. prosince 1874, Loveč – 17. února 1946, Moskva) byl bulharský politik, člen Komunistické strany Bulharska.\n\nOd roku 1896 pracoval jako učitel v Plevnu, odkud byl však pro své komunistické přesvědčení vyloučen. V roce 1900 ukončil studium práv na univerzitě v Ženevě.\n\nTodor Lukanov založil organizaci Bulharské dělnické sociálnědemokratické strany (BRSDS) a stal se jejím prvním předsedou. Při rozpadu strany v roce 1903 se stal členem Strany úzkých socialistů. Od roku 1911 byl členem Ústředního kontrolního výboru BRSDS a od roku 1913 kandidoval za tuto stranu i na post poslance do Velkého národního shromáždění.\n\nV době první světové války byl zatčen kvůli své agitaci proti účasti Bulharska v tomto konfliktu.\n\nOd roku 1919 byl nominován na post člena Ústředního výboru Komunistické strany Bulharska a od roku 1922 se stal jejím organizačním tajemníkem. Po státním převratu v roce 1923 vyhlásil ozbrojený boj proti režimu Strany národního porozumění. Plevenské organizaci pod vedením Asena Chalačeva poslal příkaz, aby došlo k ukončení ozbrojeného povstání v Plevenské oblasti. K otázce Zářijového povstání zaujal jasně nesouhlasné stanovisko. Po jeho neúspěchu emigroval do Sovětského svazu, kde se stal členem zahraničního úřadu Komunistické strany Bulharska. V roce 1946 byl zavražděn agenty NKVD.\n\n"}
{"id": "736201", "url": "https://cs.wikipedia.org/wiki?curid=736201", "title": "Antonín Štourač", "text": "Antonín Štourač\n\nAntonín Štourač (5. června 1888 Pivonice – 10. srpna 1944 Vratislav) byl československý politik a meziválečný poslanec Národního shromáždění za Komunistickou stranu Československa. Za druhé světové války člen odboje, popraven nacisty.\n\nNarodil se jako nejmladší z pěti dětí Františka a Anežky Štouračových. Otec byl malozemědělcem a tkalcem. Antonín Štourač se vyučil tkalcem a tesařem. Za první světové války nastoupil do armády, ale již v prvních dnech přeběhl do ruského zajetí. Po ruské revoluci vstoupil do Rudé armády a stal se politickým komisařem.\n\nPodle údajů k roku 1932 byl profesí malorolníkem v Pivonicích. Působil jako tajemník krajského sekretariátu KSČ v Olomouci. Zastával funkce ve Svazu domkařů a malorolníků. Od roku 1927 byl starostou (v rodných Pivonicích) za Komunistickou stranu Československa, byl taky okresním důvěrníkem KSČ na Bystřičsku a členem Krajského výboru KSČ v Brně.\n\nPo parlamentních volbách v roce 1929 získal poslanecké křeslo v Národním shromáždění. Mandát ale nabyl až dodatečně v roce 1932 jako náhradník poté, co rozhodnutím volebního soudu pozbyl poslanecké křeslo Josef Barša.\n\nByl členem zemského vedení KSČ. Byl popraven nacisty pro účast v odboji. Roku 1943 ho zatklo gestapo. Scházel se s odbojáři na stezce vedoucí z Nedvědice na hrad Zubštejn. Zatčen byl ve Víru při rozšiřování ilegálních letáků. Byl vězněn v Jihlavě, v Kounicových kolejích v Brně a pak popraven ve slezské Vratislavi.\n\nV 70. letech 20. století byla jeho památka připomínána na veřejných shromážděních u pomníku odbojářů pod hradem Zubštejnem u rodných Pivonic.\n\n"}
{"id": "736205", "url": "https://cs.wikipedia.org/wiki?curid=736205", "title": "Beninská fotbalová reprezentace", "text": "Beninská fotbalová reprezentace\n\nBeninská fotbalová reprezentace reprezentuje Benin na mezinárodních fotbalových akcích, jako je mistrovství světa nebo Africký pohár národů. Tým do roku 1975 soutěžil pod názvem Dahome.\n"}
{"id": "736208", "url": "https://cs.wikipedia.org/wiki?curid=736208", "title": "Yunnanosaurus", "text": "Yunnanosaurus\n\nYunnanosaurus („ještěr z provincie Jün-nan“) byl rod prosauropodního dinosaura, žijícího v období svrchního triasu až střední jury (asi před 216 až 168 miliony let) na území dnešní jižní Číny. \n\nDosud byly popsány dva platné druhy tohoto rodu, typový \"Y. huangi\" C. C. Youngem v roce 1942 a pak \"Y. youngi\" v roce 2007. Tito čtyřnozí býložravci dosahovali délky 5 až 7 metrů a hmotnosti kolem 230 kilogramů. Bylo již objeveno přes dvacet neúplně zachovaných koster tohoto dinosaura. Blízce příbuznými rody byly rovněž čínské taxony \"Lufengosaurus\" a \"Xingxiulong\".\n\nPredátorem těchto sauropodomorfů byl například středně velký teropod \"Sinosaurus triassicus\".\n\n"}
{"id": "736209", "url": "https://cs.wikipedia.org/wiki?curid=736209", "title": "Josef Špak", "text": "Josef Špak\n\nMgr. Josef Špak (10. července 1929 Litomyšl – 12. září 2016 Praha) byl český duchovní, v letech 1994 – 2001 šestý biskup-patriarcha Církve československé husitské.\n\nNarodil se jako nejstarší ze čtyř dětí v rodině ruského legionáře Josefa Špaka, městského policejního strážníka v Litomyšli, a jeho manželky Františky roz. Votroubkové. Po ukončení obecné školy (1935–1940) absolvoval v letech 1940–1948 Státní reálné gymnázium v Litomyšli. V důsledku náhlé smrti otce se matka s jeho ostatními sourozenci odstěhovala ke strýci do Ďáblic (dnes městská část Praha-Ďáblice), poslední rok svých středoškolských studií získal ubytování ve studentském domově piaristického kláštera, jehož rektorem byl P. František Ambrož Střítezský. Velkým životním vzorem se mu stal také litomyšlský farář CČS a hudebník Jaromír Metyš, kromě rozmanitých činností v tamní náboženské obci se v poválečných letech aktivně účastnil skautského hnutí.\nV roce 1948 byl přijat na Husovu československou evangelickou fakultu bohosloveckou v Praze, teologická studia úspěšně zakončil již na Husově československé bohoslovecké fakultě v roce 1952 a 4. 10. téhož roku byl vysvěcen na kněze tehdejším plzeňským biskupem CČS Arnoštem Šimšíkem.\n\nMěsíc před nástupem vojenské základní služby, kterou vykonal v letech 1952–1954, byl ustanoven zatímním farářem v Písku. Dne 24. 12. 1953 se oženil s připravující se kazatelkou a učitelkou náboženství Antonií, roz. Levinskou (zemřela v roce 1989), s níž měl tři děti – Danielu (* 1955), Josefa (* 1958) a Lýdii (* 1965). Od 1. 11. 1954 do 31. 7. 1973 působil jako farář v náboženské obci České Budějovice-Suché Vrbné. Poměrně rychle se sžil s tamním sborem a kromě duchovenské činnosti, pastorace, výuky náboženství, vedení táborů pro děti a rozsáhlé hudební činnosti (založil smyčcový kvartet a dirigoval ženský pěvecký sbor), se odvážně a na své jméno pustil v letech 1958–1962 do stavby farního bytu s modlitebnou na církevním pozemku vedle již zbudovaného \"Sboru Ježíše Krista míru\". Jako horlivý pastýř a budovatel se tak dostával pod zostřený dozor tehdejší okresní a krajské státní církevní správy i Státní bezpečnosti. Ta jej mj. sledovala v souvislosti s intenzivní spoluprací na programu \"Misie pro práci církve ve velkoměstě a mezi průmyslovým dělnictvem\", jehož organizátory byly v někdejší SRN německé evangelické církve.\nNa základě vykonstruovaných a účelově interpretovaných obvinění o jeho údajné „politicky neúnosné činnosti v českobudějovickém okrese“, hrozilo mu tzv. odebrání státního souhlasu k výkonu duchovenské činnosti; on se však spolu s vedením náboženské obce rozhodl jít cestou „občanské neposlušnosti“ a k 1. 8. 1973 nastoupil do n. p. Škoda České Budějovice (s bytem ve Čtyřech Dvorech), kde pracoval v dělnických slévárenských profesích až do svého penzionování (9. 7. 1989).\nPo celou dobu této životní etapy však nerezignoval na své duchovenské poslání, pořádal biblické večery, modlitební setkání, věnoval se osobní pastoraci, pracoval s dětmi i mládeží a dirigoval církevní pěvecký sbor. Strohým odmítáním orgánů státní správy a hrozbami končily všechny pokusy zvolit jej aspoň do rady starších ať už v náboženské obci Suché Vrbné, či Čtyři Dvory. Živé kontakty také udržoval s neformálním modlitebním společenstvím duchovních i laiků uvnitř CČS/H/, soustředěných kolem faráře bez státního souhlasu Václava Mikuleckého (znal se s ním od studentských let), po jeho smrti se stal jedním z jeho pokračovatelů.\nV listopadu 1989 nabídl církvi své služby, 1. 3. 1990 byl ustanoven farářem v Českých Budějovicích, od 15. 9. 1990 do září 1994 pak působil jako farář v NO Praha 1-Staré Město a předseda tehdejšího okrsku CČSH Praha-západ. Dne 16. 8. 1990 se oženil s duchovní CČSH Janou, roz. Kolářskou.\n\nNa základě rozhodnutí přidruženého volebního sněmu, svolaného v rámci VII. řádného sněmu CČSH, byl zvolen dne 27. 8. 1994 šestým biskupem-patriarchou Církve československé husitské. Den poté (28. 8. 1994) v chrámu sv. Mikuláše na Staroměstském náměstí v Praze proběhla jeho biskupská ordinace a téhož dne odpoledne byl uveden do úřadu patriarchy CČSH v Husově sboru v Praze-Dejvicích. Podle tehdy platných řádů církve v něm setrval sedm let, tj. do roku 2001. Pak ještě čtyři roky (2001–2004) zastával místo referenta naukového odboru ústřední rady CČSH, 1. 1. 2005 převzal službu faráře v Praze-Strašnicích, v níž aktivně (opět i stavebně) působí dodnes. Na celocírkevní úrovni vede \"liturgický sněmovní výbor\" a je členem \"věroučné sekce výboru naukového\".\nJosef Špak patří k významným osobnostem CČSH i širšího náboženského společenství v České republice. Oceňovány jsou nejen jeho osobní a charakterové vlastnosti (skromnost, otevřenost, moudrost, pokora a pracovitost), ale i schopnost sjednocovat duchovní i laiky své církve při jejím hledání a nalézání nových cest v postmoderní době. Zasloužil se tvořivým způsobem o vydání revidovaných církevních liturgických knih a obřadní příručky (\"Agendy\"), prohluboval vztah církve k duchovní hudbě a zpěvu, usiloval o pozvednutí kazatelské činnosti a přinášel cenné podněty pro evangelizační a pastorační práci, přičemž za nositele církevního poslání vždy pokládal věřící lid a jeho společenství.\n\n\n\n"}
{"id": "736214", "url": "https://cs.wikipedia.org/wiki?curid=736214", "title": "František Tomášek (politik)", "text": "František Tomášek (politik)\n\nFrantišek Tomášek (12. března 1869 Kukleny – 4. října 1938 Praha) byl československý politik, meziválečný poslanec a senátor Národního shromáždění za Československou sociálně demokratickou stranu dělnickou.\n\nPůvodně byl historikem. Mezi jeho učitele patřili Jaroslav Goll nebo Tomáš Garrigue Masaryk. Politicky aktivní byl již za Rakouska-Uherska. Angažoval se ve studentském hnutí a byl aktérem procesu s Omladinou. Od konce 19. století působil v sociálnědemokratickém tisku (redaktor vídeňských \"Dělnických listů\"), přičemž patřil do skupiny liberálních intelektuálů z okruhu pokrokářů, kteří se připojili k sociální demokracii. Podporoval české menšinové školství ve Vídni.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za český okrsek Morava 19. Usedl do poslanecké frakce Klub českých sociálních demokratů. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nZa první světové války se zapojil do podpory českého zahraničního odboje. Koncem války patřil v rámci sociálnědemokratické strany spolu s Gustavem Habrmanem či Rudolfem Bechyně k takzvané národní opozici, která akcentovala český národní a státoprávní zájem. V červenci 1918 se stal generálním tajemníkem strany. Díky posunu české sociální demokracie směrem k národnějšímu a méně marxistickému pojetí politiky se koncem první světové války sblížily pozice sociální demokracie a národních sociálů (českých socialistů). Obě strany tak vytvořily v září 1918 volný koordinační orgán Socialistická rada, v jejímž třináctičlenném vedení Tomášek usedl.\n\nV sobotu 21. prosince 1918 uvítal v Praze prezidenta Tomáše Garrigua Masaryka, s nímž v automobilu Laurin Klement absolvoval triumfální cestu Prahou až k prezidentskému slibu do Sněmovní ulice.\n\nV letech 1918–1920 zasedal v československém Revolučním národním shromáždění, ve kterém působil na postu předsedy. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929. Pak zasedal v horní komoře. V parlamentních volbách v roce 1935 získal senátorské křeslo v Národním shromáždění. V senátu setrval do své smrti v říjnu 1938. Poté místo něj nastoupil František Vácha.\n\nPodle údajů k roku 1929 byl profesí novinářem v Praze. Předsedal Dělnické akademii a překládal práce socialistických teoretiků.\n\n"}
{"id": "736216", "url": "https://cs.wikipedia.org/wiki?curid=736216", "title": "Fotbalová reprezentace Malawi", "text": "Fotbalová reprezentace Malawi\n\nFotbalová reprezentace Malawi reprezentuje Malawi na mezinárodních fotbalových akcích, jako je mistrovství světa nebo Africký pohár národů. Tým do roku 1966 soutěžil jako Ňasko.\n\nMalawi se probojovalo na Africký pohár národů 2010 v Angole, kde se tým střetl v základní skupině A postupně s Alžírskem (výhra 3:0), domácí Angolou (porážka 0:2) a reprezentací Mali (porážka 1:3). Malawi obsadilo ve skupině se ziskem 3 bodů nepostupové čtvrté místo.\n"}
{"id": "736221", "url": "https://cs.wikipedia.org/wiki?curid=736221", "title": "József Törköly", "text": "József Törköly\n\nJózsef Törköly (1. ledna 1878 Rimavská Sobota – 14. dubna 1938 Rimavská Sobota) byl československý politik, meziválečný senátor a poslanec Národního shromáždění za Maďarskou národní stranu.\n\nVystudoval právo v Budapešti. Už před rokem 1918 byl politicky aktivní v Maďarské straně nezávislosti.\n\nOd roku 1920 až do roku 1933 byl předsedou Maďarské národní strany, na jejímž ustavení mezi maďarskou menšinou po vzniku Československa se podílel. Jeho vliv rostl koncem 20. let 20. století, kdy představoval skupinu kritickou vůči československému státu.\n\nV parlamentních volbách v roce 1925 získal senátorské křeslo v Národním shromáždění.Senátorem byl do roku 1929. V parlamentních volbách v roce 1929 byl znovu zvolen do Národního shromáždění, nyní ale do dolní komory jako poslanec. V parlamentních volbách v roce 1935 se vrátil do horní komory a byl zvolen senátorem. Ve funkci setrval do roku 1937, kdy se vzdal mandátu. Nahradil ho Béla Szilassy.\n\nPodle údajů k roku 1930 byl povoláním advokátem v Rimavské Sobotě. Po roce 1937 se stáhl ze zdravotních důvodů z politiky, krátce nato umírá.\n\n"}
{"id": "736227", "url": "https://cs.wikipedia.org/wiki?curid=736227", "title": "Jan Tůma", "text": "Jan Tůma\n\nJan Tůma (28. srpna 1875 Hůrky u Lišova – 1953) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky).\n\nPodle údajů k roku 1929 byl profesí domkářem v obci Hůrky. S manželkou Alžbětou roz. Vávrovou měl deset dětí.\n\nV parlamentních volbách v roce 1920 získal mandát v Národním shromáždění. Obhájil ho v parlamentních volbách v roce 1925 i parlamentních volbách v roce 1929.\n\n"}
{"id": "736228", "url": "https://cs.wikipedia.org/wiki?curid=736228", "title": "Mosambická fotbalová reprezentace", "text": "Mosambická fotbalová reprezentace\n\nMosambická fotbalová reprezentace reprezentuje Mosambik na mezinárodních fotbalových akcích, jako je mistrovství světa nebo Africký pohár národů.\n"}
{"id": "736236", "url": "https://cs.wikipedia.org/wiki?curid=736236", "title": "Namibijská fotbalová reprezentace", "text": "Namibijská fotbalová reprezentace\n\nNamibijská fotbalová reprezentace reprezentuje Namibii na mezinárodních fotbalových akcích, jako je mistrovství světa nebo Africký pohár národů.\n"}
{"id": "736239", "url": "https://cs.wikipedia.org/wiki?curid=736239", "title": "Josef Tůma", "text": "Josef Tůma\n\nJosef Tůma (25. července 1885 Dynín – ???) byl československý politik a meziválečný poslanec Národního shromáždění za Československou stranu národně socialistickou.\n\nPovoláním byl podle údajů z roku 1930 tajemníkem dřevoprůmyslu a místopředsedou odborového sdružení Československá obec dělnická v Praze.\n\nPo parlamentních volbách v roce 1929 získal za Československou stranu národně socialistickou poslanecké křeslo v Národním shromáždění. Mandát ale získal až dodatečně roku 1930 jako náhradník poté, co zemřel poslanec Otakar Svoboda.\n\n"}
{"id": "736249", "url": "https://cs.wikipedia.org/wiki?curid=736249", "title": "Alois Tyll", "text": "Alois Tyll\n\nAlois Tyll (14. října 1896 – ???) byl československý politik a poslanec Národního shromáždění za Komunistickou stranu Československa.\n\nPodle údajů k roku 1930 byl profesí topičem v Nymburku.\n\nV parlamentních volbách v roce 1929 získal za Komunistickou stranu Československa poslanecké křeslo v Národním shromáždění. Do parlamentu se vrátil ještě jednou po válce. V letech 1946–1948 byl členem Ústavodárného Národního shromáždění.\n\nZa druhé světové války byl členem komunistického odboje v regionu Nymburska. V květnu 1945 se pak zde stal prvním místopředsedou Revolučního okresního výboru. V roce 1946 se uvádí jako předseda Okresního národního výboru a bývalý politický vězeň.\n\n"}
{"id": "736255", "url": "https://cs.wikipedia.org/wiki?curid=736255", "title": "Bohumil Vaculík", "text": "Bohumil Vaculík\n\nBohumil Vaculík (1. ledna 1882 Přerov – 30. ledna 1940 Moravská Ostrava) byl československý politik a meziválečný poslanec Národního shromáždění za Československou stranu lidovou.\n\nOd mládí byl aktivní v organizování křesťansko sociálního hnutí. Podle údajů k roku 1930 byl profesí železničním zaměstnancem v Moravské Ostravě. Za první republiky budoval na Ostravsku organizační síť křesťanského dělnictva.\n\nV parlamentních volbách v roce 1929 se stal za Československou stranu lidovou poslancem Národního shromáždění.\n\nZemřel náhle v lednu 1940 před budovou telegrafního úřadu na báňské dráze v Moravské Ostravě na mozkovou mrtvici, které na místě podlehl. Pohřeb se konal 3. února 1940 v chrámu Božího spasitele v Moravské Ostravě.\n\n"}
{"id": "736257", "url": "https://cs.wikipedia.org/wiki?curid=736257", "title": "Etiopská fotbalová reprezentace", "text": "Etiopská fotbalová reprezentace\n\nEtiopská fotbalová reprezentace reprezentuje Etiopii na mezinárodních fotbalových akcích, jako je mistrovství světa nebo Africký pohár národů.\n"}
{"id": "736265", "url": "https://cs.wikipedia.org/wiki?curid=736265", "title": "František Vácha (politik sociální demokracie)", "text": "František Vácha (politik sociální demokracie)\n\nFrantišek Vácha (2. srpna 1878 Dobříč – 22. listopadu 1965 Pardubice) byl československý politik, starosta Pardubic, meziválečný poslanec a senátor Národního shromáždění za Československou sociálně demokratickou stranu dělnickou.\n\nVyučil se obuvníkem. Do Pardubic přišel \"na vyžádání skutečského dělnictva\". Již předtím byl známý jako pracovitý odborový funkcionář v Praze. Od roku 1906 byl členem ústředního výboru odborového svazu. Od roku 1906 rovněž působil jako vydavatel časopisu \"Obuvník\". 14. října 1918 hrál významnou roli při demonstraci v Pardubicích.\n\nV letech 1919-1923 byl starostou Pardubic. Podle údajů k roku 1930 byl profesí úředníkem Okresní nemocenské pojišťovny a náměstkem starosty v Pardubicích.\n\nV parlamentních volbách v roce 1929 získal za Československou sociálně demokratickou stranu dělnickou poslanecké křeslo v Národním shromáždění. Později přestoupil do horní parlamentní komory. Po parlamentních volbách v roce 1935 získal totiž senátorské křeslo v Národním shromáždění. Mandát nabyl až dodatečně v listopadu 1938 jako náhradník poté, co zemřel senátor František Tomášek. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Národní strany práce.\n\n28. srpna 1944 byl zatčen a cca dva měsíce vězněn v Terezíně.\n\nZemřel v Pardubicích 22. listopadu 1965.\n\n"}
{"id": "736268", "url": "https://cs.wikipedia.org/wiki?curid=736268", "title": "František Vácha", "text": "František Vácha\n\nJméno a příjmení František Vácha má více nositelů:\n\n"}
{"id": "736269", "url": "https://cs.wikipedia.org/wiki?curid=736269", "title": "Plynovod OPAL", "text": "Plynovod OPAL\n\nPlynovod OPAL (Ostsee-Pipeline-Anbindungsleitung) je 470 kilometrů dlouhý plynovod, který se nachází v Německu a navazuje na plynovod Nord Stream. Plynovod OPAL vede z města Lubminu u Greifswaldu do saského Olbernhau u hranic Českou republikou. V prostoru mezi obcemi Brandov a Olbernhau se napojuje na český plynovod Gazela. \n"}
{"id": "736271", "url": "https://cs.wikipedia.org/wiki?curid=736271", "title": "Hrabství Champagne", "text": "Hrabství Champagne\n\nHrabství Champagne (francouzsky \"Comté de Champagne\") patřilo během středověku společně s Flandrami k místům, kde se konaly pravidelně se opakující trhy, při nichž měli obchodníci mnohá daňová a soudní zvýhodnění a přinášeli tak do země zboží a peníze.\n\nVzniklo roku 1093 sjednocením hrabství Troyes, Meaux, Bar-sur-Aube a Vitry v rukou Huga I. ze Champagne, z dynastie z Blois, který roku 1102 oficiálně začal používat titul hraběte ze Champagne.\n\nPo něm zdědil Champagne synovec Theobald II. ze Champagne, který držel po otci také hrabství Chartres, Blois a Sancerre. Po jeho smrti roku 1152 se državy znovu rozdělily – Champagne zdědil syn Jindřich, Blois syn Theobald a Sancerre syn Štěpán. Roku 1234 získal hrabě Theobald IV. ze Champagne také navarrskou korunu. Sňatkem jeho vnučky přešlo Champagne na rod Kapetovců. Roku 1314 se stalo součástí majetku francouzské koruny.\n\n\n"}
{"id": "736272", "url": "https://cs.wikipedia.org/wiki?curid=736272", "title": "Fotbalová reprezentace Ugandy", "text": "Fotbalová reprezentace Ugandy\n\nFotbalová reprezentace Ugandy reprezentuje Ugandu na mezinárodních fotbalových akcích, jako je mistrovství světa nebo Africký pohár národů.\n"}
{"id": "736273", "url": "https://cs.wikipedia.org/wiki?curid=736273", "title": "Iridoviry", "text": "Iridoviry\n\nIridoviry (\"Iridoviridae\") je čeleď DNA virů, jejichž genom se skládá ze dvou lineárních řetězců dvouvláknové DNA. Ikosahedrální kapsida iridovirů měří 120-350 nm a obsahuje vnitřní lipidovou membránu. Kapsida, v závislosti na způsobu opuštění buňky, je nebo není obalena vnější membránou. Iridoviry napadají bezobratlé a studenokrevné obratlovce. Viriony se mohou v těle hostitele ukládat v takové míře, že změní jeho zbarvení.\n\n"}
{"id": "736280", "url": "https://cs.wikipedia.org/wiki?curid=736280", "title": "Marie Valášková", "text": "Marie Valášková\n\nMarie Valášková (19. listopadu 1899 Hluboké Mašůvky – ???) byla československá politička a meziválečná poslankyně Národního shromáždění za Komunistickou stranu Československa.\n\nPodle údajů k roku 1934 byla profesí dělnicí v Hlubokých Mašůvkách.\n\nPo parlamentních volbách v roce 1929 získala za Komunistickou stranu Československa poslanecké křeslo v Národním shromáždění. Mandát ale nabyla až roku 1934 jako náhradnice poté, co rozhodnutím volebního soudu ztratil mandát dosavadní poslanec Viktor Stern.\n\n"}
{"id": "736294", "url": "https://cs.wikipedia.org/wiki?curid=736294", "title": "Anna Vetterová-Bečvářová", "text": "Anna Vetterová-Bečvářová\n\nAnna Vetterová, \"rozená\" Bečvářová (10. prosince 1884 Humpolec – 25. března 1968 Praha) byla československá politička, meziválečná poslankyně Národního shromáždění za Československou národní demokracii a senátorka Národního shromáždění za Národní sjednocení.\n\nVystudovala Filozofickou fakultu Univerzity Karlovy a působila jako středoškolská učitelka dějepisu a zeměpisu. Byla také redaktorkou a angažovala se v ženském hnutí. V letech 1919-1921 zastávala funkci šéfredaktorky ženského týdeníku \"Nová síla\". Od roku 1921 byla rovněž stálou spolupracovnicí deníku \"Národní listy\".\n\nV parlamentních volbách v roce 1929 získala poslanecké křeslo v Národním shromáždění. Později zasedala v horní komoře parlamentu. V parlamentních volbách v roce 1935 získala senátorské křeslo v Národním shromáždění za Národní sjednocení. V senátu setrvala do jeho zrušení v roce 1939, přičemž krátce předtím ještě v prosinci 1938 přestoupila do nově vzniklé Strany národní jednoty.\n\nPodle údajů k roku 1930 byla povoláním profesorkou z Prahy. Byla manželkou významného matematika Quida Vettera za kterého se provdala v roce 1909.\n\n"}
{"id": "736299", "url": "https://cs.wikipedia.org/wiki?curid=736299", "title": "Kvalifikace na Africký pohár národů 2012", "text": "Kvalifikace na Africký pohár národů 2012\n\nKvalifikace na Africký pohár národů 2012 určila 14 účastníků závěrečného turnaje.\n\nLos kvalifikace se konal 20. února 2010 v konžském Lubumbashi.\n\n\n\n\n\n----\n\nMinitabulka vzájemných zápasů:\n\n\n\nDo žebříčku týmů na druhých místech se počítaly zápasy s prvním a třetím týmem dané skupiny. Nejlepší týmy tohoto žebříčku postoupily (2. tým skupiny K postoupil automaticky, protože tato skupina byla pětičlenná).\n\n"}
{"id": "736304", "url": "https://cs.wikipedia.org/wiki?curid=736304", "title": "Parmička hořká", "text": "Parmička hořká\n\nParmička hořká (\"Puntius amarus\") je sladkovodní paprskoploutvá ryba z čeledi kaprovití. Jedná se o kriticky ohrožený endemický druh z jezera Lanao na filipínském ostrově Mindanao.\n"}
{"id": "736317", "url": "https://cs.wikipedia.org/wiki?curid=736317", "title": "Bojga africká", "text": "Bojga africká\n\nBojga africká, neboli boomslang (\"Dispholidus typus\"), je had z čeledi užovkovitých. Pojmenování boomslang znamená v afrikánštině \"stromový had\". Dorůstá délky od 1,2 do 1,6 metru, výjimečně až ke 2 metrům. Zbarvení kolísá od žlutozelené po černou. Ve zbarvení vykazuje pohlavní dimorfismus, samci jsou většinou výrazněji, pestřeji zbarvení, mají množství černých šupin. Samice jsou zelenohnědé. Žije v Africe, živí se chameleony, ještěrkami a ptáky. Je to štíhlý a elegantní had, skvělý lezec. Většinu času tráví na stromech. Je aktivní převážně ve dne. Disponuje velkýma očima a vynikajícím zrakem. Má silný jed, který rozkládá cévní stěny, takže oběť zemře na vnitřní krvácení. Po uštknutí bojgou africkou zemřel roku 1957 herpetolog Karl Patterson Schmidt. Své zážitky z umírání, které trvalo 24 hodin, vědecky dokumentoval až téměř do okamžiku smrti. Na člověka však boomslang zpravidla neútočí, pro mírnou povahu bývá také často chován v zajetí.\n\n"}
{"id": "736319", "url": "https://cs.wikipedia.org/wiki?curid=736319", "title": "Hans Wagner (politik BdL)", "text": "Hans Wagner (politik BdL)\n\nHans Wagner (3. března 1893 Lechovice – 17. března 1984 Vídeň) byl československý politik německé národnosti a meziválečný poslanec Národního shromáždění.\n\nPocházel se starého zemědělského rodu. Jeho otec Franz Wagner působil v rodných Lechovicích jako starosta a rovněž se angažoval v politice na zemské a celorakouské úrovni (Moravský zemský sněm i Říšská rada). Hans Wagner absolvoval gymnázium v Znojmě a učitelský ústav v Hollabrunnu. Během první světové války byl odveden do armády, kde byl dvakrát raněn. V roce 1918 se pokusil vojensky vystoupit proti začlenění etnicky německých oblastí jižní Moravy do československého státu.\n\nV parlamentních volbách v roce 1925 získal za Německý svaz zemědělců (BdL – němečtí agrárníci) poslanecké křeslo v Národním shromáždění. Mandát obhájil v parlamentních volbách v roce 1929. Ve volbách roku 1929 kandidoval za koalici Německé volební společenství, do níž vstoupil jeho domovský Německý svaz zemědělců a dvě menší strany: Karpatoněmecká strana a Německé pracovní a volební společenství.\n\nPodle údajů k roku 1929 byl povoláním rolníkem v Lechovicích. V roce 1945 byl zadržen československými úřady a internován ve Znojmě. Podařilo se mu uprchnout do Rakouska. Zde se angažoval ve spolcích vysídlených Němců z jižní Moravy. Založil list \"Wegwarte\", který v letech 1947-1960 redigoval. Od roku 1962 pak vydával přílohu \"Thayawarte\".\n\n"}
{"id": "736320", "url": "https://cs.wikipedia.org/wiki?curid=736320", "title": "Sarry (Yonne)", "text": "Sarry (Yonne)\n\nSarry je francouzská obec v departementu Yonne, v regionu Burgundsko-Franche-Comté. V roce 2008 zde žilo 173 obyvatel.\n\n"}
{"id": "736324", "url": "https://cs.wikipedia.org/wiki?curid=736324", "title": "Hans Wagner", "text": "Hans Wagner\n\nJméno a příjmení Hans Wagner má více nositelů:\n\n"}
{"id": "736325", "url": "https://cs.wikipedia.org/wiki?curid=736325", "title": "Milan Pitkin", "text": "Milan Pitkin\n\nMilan Pitkin, vlastním jménem Milan Křivský (* 23. května 1950 Praha) je český herec a komik. Jeho humorným stylem je koktání. S Ivanem Mládkem působil ve skupině Banjo Band, kde vystupoval na pozici zpěváka, ale i kytaristy. V televizním sitcomu Noha 22 ztvárnil postavu pacienta Miloše Nepila. Dříve ho bylo možné vidět také v pořadu Zdeňka Izera Buřtcajk na stanici TV Pětka.\n\nVyšlo i několik audio CD s mluveným slovem scének Milana Pitkina:\n\n\n\n\n"}
{"id": "736330", "url": "https://cs.wikipedia.org/wiki?curid=736330", "title": "Alan Scholefield", "text": "Alan Scholefield\n\nAlan Scholefield (15. ledna 1931, Kapské Město – 26. října 2017) byl jihoafrický spisovatel.\n\nNarodil se v Kapském Městě, vystudoval Queen's College v Queenstownu. Po absolvování v roce 1951 se stal novinářem a pracoval v The Cape Times a The Cape Argus.\n\nSe svou první ženou Patricií se usídlil ve Španělsku. Psal krátké články pro americká, kanadská a anglická nakladatelství. Manželství se rozpadlo v roce 1960. Roku 1962 si vzal australskou novinářku a spisovatelku Antheu Goddardovou, následně se přestěhovali do Londýna. Později žili v Hampshire, měli tři dcery.\n\nPrvní Scholefieldův román Uťatá ruka (\"A View Of Vultures\") byl publikován v roce 1966. Následovalo volné pokračování Veliký slon (\"The Great Elephant\", 1967). Kromě těchto románů napsal Scholefield v žánru literatury faktu ságu o třech afrických monarchiích \"Temná Království\" a dále tři dramata pro SABC a také divadelní adaptaci \"Ostrova pokladů\".\n\nV roce 1981 byla zfilmována jeho kniha \"Venom\" (česky Jed), v níž si zahrál Klaus Kinski a Oliver Reed.\n\n\n\njako Lee Jordan:\n\n"}
{"id": "736332", "url": "https://cs.wikipedia.org/wiki?curid=736332", "title": "'04 Summer Tour", "text": "'04 Summer Tour\n\n'04 Summer Tour bylo evropské turné Paula McCartneyho, které probíhalo v létě roku 2004.\n\nBěhem tohoto turné Paul McCartney poprvé navštívil také Českou republiku, a to sice 6. června. Stal se tak prvním ex-členem The Beatles, který zde vystoupil.\n\nZáznam z koncertu v Petrohradu byl vydán na DVD \"Paul McCartney in Red Square\" a záznam z koncertu v Glastonbury zase na DVD \"The McCartney Years\".\n\n\n\n"}
{"id": "736333", "url": "https://cs.wikipedia.org/wiki?curid=736333", "title": "Frankštát (hrad)", "text": "Frankštát (hrad)\n\nHrad Frankštát stával na kopci nad obcemi Třemešek a Nový Malín.\n\nO hradu existuje velmi málo zpráv. Založen byl v 60. letech 13. století na úsovském panství, které v této době měl v zástavě Jiljí ze Švábenic. Na přelomu 13. a 14. století došlo k dostavění hradu Rabštejn a Frankštát byl opuštěn. O hradě neexistuje žádná písemná zmínka a nezmiňuje se o něm téměř žádná odborná literatura.\n\nMísto hradu připomíná pouze plošina na místě, kde stával. Přístupová cesta vedla od obce Třemešek.\n\n"}
{"id": "736334", "url": "https://cs.wikipedia.org/wiki?curid=736334", "title": "Mistrovství světa v házené mužů 2007", "text": "Mistrovství světa v házené mužů 2007\n\n20. mistrovství světa v házené proběhlo ve dnech 19. 1. – 4. 2. v Německu.\n\nMistrovství se zúčastnilo 24 mužstev, rozdělených do osmi čtyřčlenných skupin. První dva týmy postoupily do dvou osmifinálových skupin, týmy z prvního až čtvrtého místa postoupily do play off, ostatní hráli o umístění. Mistrem světa se stalo Německo.\n\n Slovinsko – Grónsko 35:21 (17:9)\n\n20. Januar 2007 (18:00) - Wetzlar\n\n20. Januar 2007 (20:00) - Wetzlar\n\n21. Januar 2007 (16:00) - Wetzlar\n\n21. Januar 2007 (18:00) - Wetzlar\n\n22. Januar 2007 (18:00) - Wetzlar\n\n22. Januar 2007 (20:00) - Wetzlar\n\n Island – Austrálie 45:20 (26:9)\n\n20. ledna 2007 (16:00) - Magdeburg\n\n20. ledna 2007 (18:00) - Magdeburg\n\n21. ledna 2007 (16:00) - Magdeburg\n\n21. ledna 2007 (18:00) - Magdeburg\n\n22. ledna 2007 (18:00) - Magdeburg\n\n22. ledna 2007 (20:00) - Magdeburg\n\n Německo – Brazílie 27:22 (12:10)\n\n19. ledna 2007 (17:30)\n\n20. ledna 2007 (19:30)\n\n21. ledna 2007 (15:30)\n\n21. ledna 2007 (17:30)\n\n22. ledna 2007 (17:00)\n\n22. ledna 2007 (19:30)\n\n Česko – Katar 37:23 (18:11)\n\n20. ledna 2007 (15:45) - Brémy\n\n20. ledna 2007 (18:00) - Brémy\n\n21. ledna 2007 (15:45) - Brémy\n\n21. ledna 2007 (18:00) - Brémy\n\n22. ledna 2007 (18:00) - Brémy\n\n22. ledna 2007 (20:00) - Brémy\n\n Norsko – Angola 41:13 (21:8)\n\n20. ledna 2007 (18:15) - Kiel\n\n20. ledna 2007 (20:15) - Kiel\n\n21. ledna 2007 (18:15) - Kiel\n\n21. ledna 2007 (20:15) - Kiel\n\n22. ledna 2007 (18:15) - Kiel\n\n22. ledna 2007 (20:15) - Kiel\n\n Chorvatsko – Maroko 35:22 (16:9)\n\n20. ledna 2007 (16:00) - Stuttgart\n\n20. ledna 2007 (18:00) - Stuttgart\n\n21. ledna 2007 (16:00) - Stuttgart\n\n21. ledna 2007 (18:00) - Stuttgart\n\n22. ledna 2007 (18:00) - Stuttgart\n\n22. ledna 2007 (20:00) - Stuttgart\n\n Slovinsko – Německo 29:35 (14:17)\n\n24. Ledna 2007 (17:30)\n\n24. Ledna 2007 (17:30)\n\n24. Ledna 2007 (19:30)\n\n25. Ledna 2007 (16:30)\n\n25. Ledna 2007 (18:30)\n\n25. Ledna 2007 (20:30)\n\n27. Ledna 2007 (16:30)\n\n27. Ledna 2007 (18:00)\n\n27. Ledna 2007 (20:00)\n\n28. Ledna 2007 (15:30)\n\n28. Ledna 2007 (17:30)\n\n28. Ledna 2007 (19:30)\n\n Česko – Maďarsko 25:28 (10:17)\n\n24. Ledna 2007 (16:15) - Mannheim\n\n24. Ledna 2007 (18:15) - Mannheim\n\n24. Ledna 2007 (20:15) - Mannheim\n\n25. Ledna 2007 (16:15) - Mannheim\n\n25. Ledna 2007 (18:15) - Mannheim\n\n25. Ledna 2007 (20:15) - Mannheim\n\n27. Ledna 2007 (16:15) - Mannheim\n\n27. Ledna 2007 (18:15) - Mannheim\n\n27. Ledna 2007 (20:15) - Mannheim\n\n28. Ledna 2007 (16:15) - Mannheim\n\n28. Ledna 2007 (18:15) - Mannheim\n\n28. Ledna 2007 (20:15) - Mannheim\n Německo – Španělsko 27:25 (15:12)\n\n30. Ledna 2007 (17:50) - Kolín nad Rýnem\n\n30. Ledna 2007 (20:00) - Kolín nad Rýnem\n\n30. Ledna 2007 (17:30) - Hamburg\n\n30. Ledna 2007 (20:00) - Hamburg\n Německo – Francie 32:31pp (11:12, 21:21)\n\n1. února 2007 (17:30) - Kolín nad Rýnem\n\n1. února 2007 (20:00) - Hamburg\n Německo – Polsko 29:24 (17:13)\n\n4. února 2007 (16:30) - Kolín nad Rýnem\n Dánsko – Francie 34:27 (21:15)\n\n4. února 2007 (14:00) - Kolín nad Rýnem\n Chorvatsko – Španělsko 35:27 (16:12)\n\n1. února 2007 (15:00) - Kolín nad Rýnem\n\n1. února 2007 (17:30) - Hamburg\n Chorvatsko – Rusko 34:25 (18:12)\n\n3. února 2007 (16:30) - Kolín nad Rýnem\n Španělsko – Island 40:36 (19:13)\n\n3. února 2007 (14:00) - Kolín nad Rýnem\n Maďarsko – Slovinsko 34:33 (16:16)\n\n30. ledna 2007 (15:00) - Kolín nad Rýnem\n Tunisko – Česko 25:21 (13:13)\n\n30. ledna 2007 (15:00) - Hamburg\n\n Kuvajt – Ukrajina 23:33 (10:19)\n\n24. Ledna 2007 (20:00) - Lemgo\n\n25. Ledna 2007 (18:00) - Lemgo\n\n27. Ledna 2007 (20:00) - Lemgo\n\n Egypt – Norsko 18:27 (9:12)\n\n24. Ledna 2007 (18:00) - Lemgo\n\n25. Ledna 2007 (20:00) - Lemgo\n\n27. Ledna 2007 (18:00) - Lemgo\n Norsko – Ukrajina 32:22 (12:12)\n\n28. Ledna 2007 (18:00)\n\n Jižní Korea – Argentina 38:31 (19:13)\n\n28. Ledna 2007 (15:30)\n Egypt – Kuvajt 26:22 (12:14) \n\n28. Ledna 2007 (13:00)\n\n Grónsko – Austrálie 34:25 (16:12)\n\n24. Ledna 2007 (15:30)\n\n25. Ledna 2007 (18:30)\n\n27. Ledna 2007 (14:00)\n Katar – Angola 27:33 (14:15)\n\n24. Ledna 2007 (20:00)\n\n25. Ledna 2007 (14:00)\n\n27. Ledna 2007 (18:30)\n Brazílie – Maroko 36:29 (17:12)\n\n28. Ledna 2007 (20:00)\n Angola – Grónsko 29:28 (14:12)\n\n28. Ledna 2007 (17:30)\n Katar – Austrálie 36:22 (15:14)\n\n28. Ledna 2007 (13:00)\n\n"}
{"id": "736338", "url": "https://cs.wikipedia.org/wiki?curid=736338", "title": "Jan Jílek", "text": "Jan Jílek\n\nJméno a příjmení Jan Jílek má více známých nositelů:\n\n"}
{"id": "736341", "url": "https://cs.wikipedia.org/wiki?curid=736341", "title": "Tempe", "text": "Tempe\n\nTempe je město v regionu Maricopa County ve státě Arizona ve Spojených státech amerických. V roce 2010 mělo 161 719 obyvatel. Město je pojmenováno podle údolí v Řecku. Na západ od města Tempe leží města Phoenix a Guadalupe, na severu je město Scottsdale, na jihu leží Chandler a na východě Mesa.\n\nV letech 1940 až 1980 se počet obyvatel ve městě každých deset let dvojnásobně až trojnásobně zvyšoval. Poslední desetiletí minulého století přinesla stagnaci a procentuální zvyšování počtu obyvatel je minimální.\n\nMěsto Tempe je sídlem společností US Airways a Insight Enterprises, které jsou zařazeny mezi 500 amerických společností s největším obratem v žebříčku sestavovaném a publikovaném časopisem \"Fortune\", známém jako Fortune 500. Dále ve městě sídlí např. společnost First Solar, která vyrábí fotovoltaické články.\n\nSpolečnost Iridium Satellite LLC, provozující soustavu několika desítek komunikačních satelitů, má v Tempe komerční bránu pro hlasové a datové služby. Typickými zákazníky jsou námořní a letecká doprava, ropný průmysl, vědecké instituce, apod.\n\nVe městě se nachází největší z areálů arizonské univerzity včetně sálu pro 3000 osob (Grady Gammage Memorial Auditorium). V Tempe je také soukromá vysoká škola \"University of Advancing Technology\", zaměřená mj. na robotiku, multimédia, informatiku a výpočetní techniku.\n\nMěsto Tempe má rovněž umělecké centrum \"Tempe Center for the Arts\", dokončené v roce 2007. V uměleckém centru vystupují taneční skupiny a divadelní a hudební soubory. Je tam též umístěna galerie výtvarného umění. Veřejná knihovna, založená roku 1908, zaznamenává více než 1 000 000 návštěvníků každý rok. Roku 2010 prošla knihovna rozsáhlou rekonstrukcí a dětské oddělení má nyní plochu přes 1700 m².\n\nMěsto Tempe je známé svým maratónským během a půlmaratónem. V roce 2006 zde etiopský běžec Haile Gebrselassie vytvořil světová maxima v běhu na 20 km a v půlmaratónu.\n\nOd roku 1987 do roku 2006 hrál na místním stadionu zápasy profesionální klub amerického fotbalu Arizona Cardinals. Momentálně klub sídlí ve městě Glendale, ale jeho tréninkové prostory zůstaly v Tempe.\n\nArizonská univerzita má devět mužských a jedenáct ženských univerzitní týmů. Muži soutěží v baseballu, basketbalu, přespolním běhu, americkém fotbalu, golfu, potápění, atletice a wrestlingu. Ženy soutěží v basketbalu, přespolním běhu, golfu, gymnastice, americkém fotbalu, softbalu, plavání, potápění, tenisu, atletice, volejbalu a vodním pólu.\n\nPřed zahájením sezóny v Tempe vždy na jaře několik týdnů trénuje profesionální baseballový klub Los Angeles Angels of Anaheim.\n\nVe městě je jednak autobusová doprava a jednak „tramvajová“ doprava, nazývaná \"METRO Light rail\". Zajímavostí města je bezplatná městská autobusová doprava na pěti trasách v blízkosti Arizona State University. Další tři bezplatné dopravní linky jsou v severní části Tempe. Většina těchto autobusů jezdí celý týden v pravidelných intervalech (15 min. ve špičce a 30 min. mimo špičku).\n\nPřibližně 3 km od města Tempe se nachází mezinárodní letiště Phoenix Sky Harbor International Airport, které je devátým nejvytíženějším letištěm ve Spojených státech amerických. Nabízí přepravu do míst po celém území Severní Ameriky, do Londýna a na Havaj.\n\nPrůměrný roční příjem rodiny v Tempe v roce 2006 byl 55 237 dolarů, což je výrazně méně, než např. příjem rodiny ve Scottsdale. Muži měli průměrný příjem 36 406 dolarů a ženy 28 605 dolarů za rok. Celkem 14,3 % obyvatel žilo pod hranicí chudoby.\n\nNa Arizonské univerzitě v Tempe studoval americký herec Nick Nolte, který zde měl stipendium jako hráč amerického fotbalu. Profesionální hráč amerického fotbalu Mike Pollak absolvoval v roce 2003 v Tempe střední školu \"Corona del Sol High School\", a potom pokračoval ve studiu na Arizonské univerzitě.\n\nRoku 1983 byl v Tempe na stadionu natočen film \"Let's Spend the Night Together\", který je záznamem koncertu skupiny The Rolling Stones.\n\nVždy poslední den v roce se ve městě konají národní silvestrovské oslavy \"Tostitos Fiesta Bowl Block Party\".\n\nPrůměrné roční teploty odpovídají poloze města a pohybují se v rozmezí od 4 °C až do 40 °C (údaje z roku 2010).\n"}
{"id": "736343", "url": "https://cs.wikipedia.org/wiki?curid=736343", "title": "Typ 14 Blackwood", "text": "Typ 14 Blackwood\n\nTyp 14 Blackwood (či třída Blackwood) byla třída protiponorkových fregat Britského královského námořnictva. Jednalo o levná eskortní plavidla, doplňující ve službě rychlejší a silněji vyzbrojené fregaty typu 12 \"Whitby\". Pro britské námořnictvo bylo postaveno 12 jednotek této třídy, přičemž tři další objednalo Indické námořnictvo. Britské fregaty byly například nasazeny v britsko-islandských tresčích válkách a vyřazeny během 70. let. Indická fregata \"Khukri\" byla potopena v roce 1971 za Indicko-pákistánské války. Ostatní dvě jsou již také mimo službu.\n\nPro Britské královské námořnictvo bylo postaveno 12 fregat této třídy, pojmenovaných \"Blackwood\" (F 78), \"Duncan\" (F 80), \"Dundas\" (F 48), \"Exmouth\" (F 84), \"Grafton\" (F 51), \"Hardy\" (F 54), \"Keppel\" (F 85), \"Malcolm\" (F 88), \"Murray\" (F 91), \"Palliser\" (F 94), \"Pellew\" (F 62) a \"Russell\" (F 97). Stavba probíhala v letech 1953–1958, přičemž fregaty byly do služby zařazovány v letech 1955–1958.\n\nVýzbroj a elektronika fregat byly pro snížení nákladů omezeny. Výzbroj tvořily tři jednohlavňové 40mm kanóny Bofors, čtyři 533mm torpédomety (nesla je pouze část lodí a brzy byly odstraněny i z nich) a dva salvové vrhače hlubinných pum Mk 10 Limbo. Pohonný systém tvořila jedna parní turbína a dva kotle Babcock & Wilcox. Lodní šroub byl jeden. Nejvyšší rychlost činila 27 uzlů.\n\nFregata \"Exmouth\" byla v roce 1966 experimentálně přestavěna na pohon koncepce COGOG, využívající jedné plynové turbíny typu Rolls-Royce Olympus a dvou typu Rolls-Royce Proteus.\n\n\n"}
{"id": "736344", "url": "https://cs.wikipedia.org/wiki?curid=736344", "title": "Zdeňka Čermáková", "text": "Zdeňka Čermáková\n\nZdeňka Čermáková (20. února 1884, Nový Studenec – 16. ledna 1968, Volosk, Jugoslávie) byla česká lékařka.\n\nNarodila se v rodině sládka v Novém Studenci (Chotěboř). Promovala na české Karlo-Ferdinandově univerzitě v Praze dne 16. ledna 1909 jako desátá žena.\n\nKariéru zahájila v ústavu pro děti skrufulozní profesora Hamzy v Luži. V roce 1910 odjela s Emilem Geistlichem do Bašky na Krku, kde se stala lázeňskou a obvodní lékařkou. V roce 1914 byla jmenována okresní lékařkou na ostrově Krk. V roce 1915 se vrátila do Prahy a od roku 1916 pracovala jako lékařka Nervového sanatoria ve Veleslavíně. Tady byla od května 1918 jedním z lékařů pečujících o Charlottu Garrigue-Masarykovou. V roce 1921 odjela zpět do Bašky a v Jugoslávii již zůstala až do konce svého života.\n\nZemřela 16. ledna 1968 v naprosté chudobě v domově pro přestárlé osoby ve Volosku nedaleko Opatije. Pohřbena je v Bašce na ostrově Krku. V Bašce nese její jméno ulice a místní ambulance.\n\n"}
{"id": "736346", "url": "https://cs.wikipedia.org/wiki?curid=736346", "title": "Bystrzyca Kłodzka", "text": "Bystrzyca Kłodzka\n\nBystrzyca Kłodzka, česky Kladská Bystřice (německy \"Habelschwerdt\") je město v Dolnoslezském vojvodství, v kladském okrese, historicky bylo součástí kladského hrabství. V letech 1975-1998 město patřilo do vojvodství valbřišského. Město je známé historickými budovami a jako turistické centrum.\n\nK 10. lednu 2011 zde žilo 10 511 obyvatel.\n\nTržní a řemeslnická osada zaznamenala rozvoj již za vlády posledních Přemyslovců během 13. století. Od krále Václava I. ji získal do správy Havel z Lemberka (+1249), jehož manželkou byla svatá Zdislava. Za jednoho z jeho nástupců, fojta Georga Rückera, bylo město vytyčeno na pravidelném půdorysu, vybudovány či dokončeny městské hradby s hradebními věžemi, z nichž tři se dochovaly dosud. Město bohatlo zejména díky řemeslnickým dílnám pláteníků, soukeníků a díky obchodu. Byl zde založen také královský mlýn.\n\nZa zakladatele královského města bývá označován český král Jan Lucemburský; ten roku 1319 město nadal mnoha privilegii, která roku 1348 potvrdil jeho syn Karel IV. Kromě farního kostela sv. Michaela archanděla byl u Dolní brány roku 1381 založen kostel sv. Antonína s městským špitálem, druhý špitál byl založen roku 1399 u Kladské brány. Stavební rozvoj ve středověku negativně nejvíce ovlivnily vpád husitů z roku 1429 a požár z roku 1475.\n\nK rozkvětu města v letech 1600-1617 přispěla samostatnost fojtské správy a vlastní soudní pravomoc. V třicetileté válce vyrabovali město Švédové. V letech 1628-1629 došlo k rekatolizaci. Roku 1646 velká část města vyhořela, další požár z roku 1703 zničil dvě třetiny městské zástavby uvnitř hradeb.\n\nVe druhé slezské válce obsadili a rabovali město vojáci obou stran: Prusové, uherské oddíly, a dále panduři barona Františka Trencka. V těsné blízkosti města zvítězili 14. února 1745 Prusové pod vedením Johanna von Lehwaldt nad rakouským vojskem generála Františka Václava hraběte Wallise. Podle dohody Hubertusburského míru bylo město s celým kladským hrabstvím roku 1763 připojeno k Prusku. 18. ledna 1779 u Kladské Bystřice rakouské vojsko vedené Dagobertem Zikmundem von Wurmser porazilo Prusy a mnoho jich zajalo.\n\nOd roku 1818 byla Kladská Bystřice krajským městem. Roku 1945 obsadila město Rudá armáda a několik desítek obyvatel odvlekla do gulagů na Sibiři a v Kazachstánu. Oběti připomínají pamětní desky v městském kostele. Němečtí obyvatelé města byli odsunuti a jejich místo zaujali Poláci, často přicházející z území Kresů, připojených v roce 1945 k Sovětskému svazu.\n\nMěsto má dobře dochovaný středověký půdorys s obdélným náměstím, s přibližně pravoúhlou a radiální sítí ulic, mnoha v jádru gotickými či renesančními domy a dvěma dominantami v panoramatu.\n\n\n\n\n"}
{"id": "736347", "url": "https://cs.wikipedia.org/wiki?curid=736347", "title": "Franz Windirsch", "text": "Franz Windirsch\n\nFranz Windirsch (23. března 1877 Kadaň – 22. dubna 1969 Friedberg) byl československý politik německé národnosti, meziválečný poslanec Národního shromáždění, zemědělský odborník a pedagog.\n\nNarodil se roku 1877 v Kadani jako syn živnostníka a zemědělce. Vystudoval národní školu a zemědělskou střední školu v Kadani, pak vyšší reálnou školu v Chomutově a Vysokou školu zemědělskou ve Vídni. Od roku 1903 působil jako učitel na zemědělských školách. Od roku 1914 byl ředitelem zemědělské školy v Liberci a vedoucím okresního zemědělského a lesnického svazu v Liberci. Podle údajů k roku 1929 byl povoláním ředitelem hospodářské odborné školy v Liberci.\n\nV parlamentních volbách v roce 1920 získal za Německý svaz zemědělců (BdL – němečtí agrárníci) poslanecké křeslo v Národním shromáždění. Mandát obhájil v parlamentních volbách v roce 1925 a parlamentních volbách v roce 1929. Ve volbách roku 1929 kandidoval za koalici Německé volební společenství, do níž vstoupil jeho domovský Německý svaz zemědělců a dvě menší strany: Karpatoněmecká strana a Německé pracovní a volební společenství.\n\nOd října 1926 byl předsedou klubu poslanců a senátorů BdL. V rámci Německého svazu zemědělců patřil k národovecky orientovanému křídlu, které bylo kritické k československému státu i k účasti strany ve vládní koalici a oponovalo politice Franze Spiny. V roce 1931 se ovšem v parlamentu vyjádřil na podporu republiky a deklaroval loajalitu německé menšiny, včetně loajality k československé armádě, za což sklidil kritiku od radikálů z DNSAP.\n\nV květnu 1929 byl zvolen prezidentem německé sekce zemské zemědělské rady v Čechách poté, co zemřel její dosavadní prezident Theodor Zuleger. Již předtím byl od prosince 1927 viceprezidentem německé sekce a zároveň předsedou výboru pro subvence, správní a personální záležitosti. V zemské zemědělské radě se angažoval od roku 1911, kdy do ní nastoupil za soudní okres Jaroměř. Mandát v ní složil v roce 1914 po svém jmenování ředitelem školy. Vrátil se do ní roku 1919, nyní za soudní okres Liberec-město. Od roku 1925 v radě zastupoval okres Liberec-venkov.\n\nOd ledna 1939 se (se zpětnou účinností od prosince 1938) stal členem NSDAP. Po druhé světové válce nebyl zpočátku vysídlen a byl ponechán v Československu až do roku 1960, kdy přišel do Západního Berlína. V letech 1960–1969 bydlel s manželkou v hesenském Bad Nauheim. 18. února 1969 se přestěhoval do Friedbergu v Hesensku, kde 22. dubna 1969 zemřel.\n\n"}
{"id": "736350", "url": "https://cs.wikipedia.org/wiki?curid=736350", "title": "Ludwig Wokurek", "text": "Ludwig Wokurek\n\nLudwig Wokurek (2. dubna 1868 Mikulov – před r. 1950) byl československý politik německé národnosti a meziválečný poslanec Národního shromáždění za Německé pracovní a volební společenství (DAWG).\n\nPodle údajů k roku 1934 byl povoláním ředitelem dělnické úrazové pojišťovny ve výslužbě v Brně. Původně žil v Mikulově.\n\nPo parlamentních volbách v roce 1929 získal poslanecké křeslo v Národním shromáždění. Mandát získal ale až dodatečně roku 1934 jako náhradník poté, co zemřel poslanec Josef Jelinek. Kandidoval za koalici Německé volební společenství, do níž vstoupil Německý svaz zemědělců, menší Karpatoněmecká strana a Wokurkova domovská strana Německé pracovní a volební společenství.\n\n"}
{"id": "736351", "url": "https://cs.wikipedia.org/wiki?curid=736351", "title": "Jonathan Worth (fotograf)", "text": "Jonathan Worth (fotograf)\n\nJonathan Worth je britský portrétní fotograf pracující pro takové klienty jako jsou například New York Times New Scientist Magazine, Universal Music, Vogue a mnoho dalších. Jeho seznam fotografovaných zahrnuje hudebníky, sportovní hvězdy, hollywoodští herci, jako například Jude Law Colin Firth a Casey Affleck. V roce 2009 se podílel na dvou volných a veřejných vysokoškolských fotografických třídách se zaměřením na portrét a reportáž.\n\nV roce 2010 se stal členem Královské společnosti pro podporu umění (Royal Society for the encouragement of Arts), Manufactures and Commerce (RSA), za \"\"inovace a významnou roli v rozvoji nových obchodních modelů pro fotografy pomocí sociální sítí\"\".\n\nPo odchodu z vysoké školy spolupracoval řadu let jak v Británii, tak i v New Yorku, s předním portrétním fotografem Stevem Pykem. V roce 2000 byl vybrán jako jeden z umělců magazínem Photo District News v anketě '30 under 30', seznamu nejlepších fotografů na světě.\n\nV roce 2009 se podílel na dvou volných a veřejných vysokoškolských fotografických třídách se zaměřením na portrét (picbod - Picturing the Body) a reportáž (phonar - Photography and Narrative). Toto studium se chlubí velkým množstvím posluchačů a velkými jmény jako jsou například Elinor Carucci, Pete Brook a profesor David Campbell. V roce 2010 byl na světě první volná \"aplikace class\", která byla spustitelná na iPhone jako #picbod \n\n“Portraits” Thompson’s Gallery London (2008)\n“Darbar – South Asia Musicians” Leicester (2007)\n“Kybosh” Picture House Gallery, Leicester (2006)\n“Editorial work 1998–2004” Picture House Gallery, Leicester (2005)\n“Dancers Part 1” Saltburn Lancashire (2005)\n“Footballers“ The Royal Exchange , London (2002)\n“Footballers“ Paul Smith , Tokyo , Japan (2002)\n“Thirty Under Thirty” PDN – USA traveling group exhibition (2000)\n“John Kobal Portrait award” National Portrait Gallery London (2000)\n“Beyond Price” iD - European traveling group exhibition (1999)\n“Boys aged 11 to 16” Paul Smith , London (1998)\n“Family” iD - European traveling group exhibition (1998)\n\nWorthovy snímky sebrala galerie National Portrait Gallery a staly se také součástí stálých sbírek soukromých sběratelů.\n\n"}
{"id": "736353", "url": "https://cs.wikipedia.org/wiki?curid=736353", "title": "Jan Záhorský", "text": "Jan Záhorský\n\nJan Záhorský (23. června 1872 Smíchov – 22. října 1951 Praha), byl český inženýr a vysokoškolský pedagog, československý politik a meziválečný poslanec Národního shromáždění.\n\nNarodil se roku 1872 na Smíchově. Působil jako c. k. inženýr při Českém místodržitelství. 14. února 1909 byl jmenován mimořádným profesorem stavební mechaniky a mostního stavitelství na české technice v Praze. Byl členem státní zkušební komise. V červnu 1917 byl jmenován děkanem odboru kulturního inženýrství na české technice. Povoláním byl podle údajů z roku 1929 profesorem v Praze.\n\nPo parlamentních volbách v roce 1920 získal za Československou stranu národně socialistickou poslanecké křeslo v Národním shromáždění. Mandátu ale nabyl až dodatečně roku 1923 jako náhradník poté, co byla zbavena svého poslaneckého křesla Luisa Landová-Štychová. V parlamentních volbách v roce 1925 mandát obhájil a do parlamentu se dostal i po parlamentních volbách v roce 1929.\n\nZemřel 22. října 1951.\n\n\n"}
{"id": "736354", "url": "https://cs.wikipedia.org/wiki?curid=736354", "title": "Evangelický kostel (Telecí)", "text": "Evangelický kostel (Telecí)\n\nEvangelický kostel v Telecím je kamenný chrám, který byl vybudován v roce 1783. Severně od kostela je umístěná fara a za východní stěnou kostela se rozprostírá telecký hřbitov, který byl zřízen v toleranční době a 3. března 1879 po předchozím rozšíření opětovně posvěcen.\n\nDne 16. června 1783 bylo vrchností zdejšího poličského panství vyměřeno místo pro kostel a zároveň také pro hřbitov a faru. Vše bylo situováno na pozemky patřící Josefu Filipimu u domu číslo 2, které sbor za 500 zlatých rodiny Filipiových odkoupil. Základní kámen stavby byl položen 28. srpna téhož roku a již cca za jeden a půl měsíce (19. října 1783) byl kostel vysvěcen. Vlastní stavba kostela však byla dokončena až následující rok. Později byly do kostela instalovány také varhany.\n\nPo stu letech se ukázala stavba jako nedostačující a postupem času také chátrala. Proto bylo rozhodnuto o stavbě nového kostela. Ovšem tehdejší finanční situace sboru tuto výstavbu neumožňovala, a proto byla zvolena méně nákladnější varianta, kdy byl stávající chrám zvýšen a k jedné z kratších stran bylo přistavěno průčelí v novorenesančním slohu a též hranolová věž. Stavba nového kostela měla následovat posléze, ovšem ve skutečnosti k ní již nikdy nedošlo. Dostavbu provedla firma stavitele Šíra z Nového Města na Moravě nákladem 7 000 zlatých a k jejímu posvěcení došlo 19. října 1890 tedy na den přesně 107 let od vysvěcení původního kostela.\n\nNa nově postavenou věž byly P. Hillzerem ulity tři zvony, které vážily 1 000 kg. Jejich pořizovací cena byla 1 700 zlatých a do Telecí byly přivezeny 14. září 1890. Za 21 let poté, roku 1911, byl od stejné firmy dokoupen ještě zvon čtvrtý o váze 110 kg. Během první světové války však byly zvony zrekvírovány, a proto došlo 30. září 1928 k jejich nahrazení zvony novými. I o ně ale kostel vlivem zrekvírování během druhé světové války přišel.\n\nRoku 1893 byly na kostelní věž za cenu 420 zlatých pořízeny věžní hodiny vyrobené firmou Mareš z Poděbrad. Posléze však hodiny přestaly jít a v roce 1999 (po více než 30 letech bez jdoucích hodin) začalo zastupitelstvo obce Telecí uvažovat o opravě hodin. Vzhledem k tomu, že hodinářská firma vyčíslila výměnu hodin na částku 400 000 Kč, které obec neměla k dispozici, byla oprava odložena do doby, než obec požadovanou částku naspoří. V roce 2009 se začalo s přípravnými pracemi a v červnu 2010 byly hodiny na věž instalovány. Spolu s instalací nových hodin byl pořízen také elektrický pohon pro věžní zvon. Slavnostní spuštění hodin se uskutečnilo v sobotu 19. června 2010 na závěr ekumenické bohoslužby u příležitosti stého výročí otevření nové školní budovy a sjezdu zdejších rodáků.\n\nS kostelem souvisela také fara. Ta byla v 19. století nahrazena stavbou novou. Její základní kámen byl položen 11. května 1824 a náklady na její stavbu dosáhly 1 124 zlatých. Na počátku 30. let 20. století byl k faře přistavěn sborový sál, k jehož otevření došlo 30. srpna 1931. Sál je využíván pro církevní shromáždění jakými jsou například pastorální konference či setkání v rámci biblických hodin.\n\nKostel je tvořen modlitebnou s půdorysem ve tvaru obdélníka s vysokými, nahoře zakulacenými okny. Při delší stěně modlitebny (přibližně v jejím středu) je umístěn stůl Páně a za ním – přímo u stěny – kazatelna. Lavice posluchačů obepínají stůl Páně ze tří stran. Na kruchtě, umístěné po kratší straně modlitební místnosti, se nacházejí píšťalové varhany.\n"}
{"id": "736355", "url": "https://cs.wikipedia.org/wiki?curid=736355", "title": "Ján Zeman (kněz)", "text": "Ján Zeman (kněz)\n\nJán Zeman (25. června 1885 Myjava – 14. ledna 1975 Trenčín) byl slovenský kněz evangelické církve, československý politik, meziválečný poslanec a senátor Národního shromáždění za Republikánskou stranu zemědělského a malorolnického lidu (agrárníky).\n\nPocházel z rodiny kováře. Vystudoval teologii v Bratislavě a v roce 1911 byl vysvěcen na kněze. Po krátkém působení ve funkci kaplana trenčínského seniorátu se stal farářem v Kráľově Lehotě, později odešel do Moravského Lieskového (1913) a nakonec do Trenčína (1921), kde zůstal až do odchodu do důchodu v roce 1957 (od roku 1935 též jako senior trenčínského seniorátu). Jeho zásluhou získala bratislavská Teologická vysoká škola v roce 1935 status teologické fakulty.\n\nAngažoval se také politicky. Po parlamentních volbách v roce 1925 získal mandát v Národním shromáždění. Mandát ovšem nabyl až roku 1927 jako náhradník poté, co zemřel poslanec Pavel Blaho. Poslanecké křeslo obhájil v parlamentních volbách v roce 1929.\n\nPozději přešel do horní parlamentní komory. V parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do klubu Hlinkova slovenská ľudova strana - Strana slovenskej národnej jednoty, do které se spojily všechny slovenské nesocialistické strany.\n\nPodle údajů k roku 1929 byl profesí evangelickým farářem v Trenčíně. Zemřel v roce 1975 a byl pohřben na evangelickém hřbitově v Trenčíně.\n\n\"Poznámka: Nezaměňovat s Jánem Zemanem, který v parlamentu zasedal v poválečném období za komunisty.\"\n"}
{"id": "736358", "url": "https://cs.wikipedia.org/wiki?curid=736358", "title": "Sarry", "text": "Sarry\n\nSarry může označovat více francouzských obcí:\n\n"}
{"id": "736360", "url": "https://cs.wikipedia.org/wiki?curid=736360", "title": "Ján Zeman", "text": "Ján Zeman\n\nJméno a příjmení Ján Zeman má více nositelů:\n\n"}
{"id": "736362", "url": "https://cs.wikipedia.org/wiki?curid=736362", "title": "Karel Anděl (politik)", "text": "Karel Anděl (politik)\n\nKarel Anděl (7. listopadu 1876 Jundrov – 14. listopadu 1929 Brno) byl československý politik a meziválečný poslanec Národního shromáždění za Československou živnostensko-obchodnickou stranu středostavovskou.\n\nPatřil mezi zakládající členy strany. V roce 1919 byl zvolen do ústředního výboru. V parlamentních volbách v roce 1920 se stal poslancem Národního shromáždění. Mandát obhájil v parlamentních volbách v roce 1925.\n\nProfesí byl zemským živnostenským radou v Brně.\n\nZemřel v listopadu 1929 po dlouhé a těžké chorobě.\n\n"}
{"id": "736363", "url": "https://cs.wikipedia.org/wiki?curid=736363", "title": "Karel Anděl", "text": "Karel Anděl\n\nJméno a příjmení Karel Anděl má více nositelů:\n\n"}
{"id": "736368", "url": "https://cs.wikipedia.org/wiki?curid=736368", "title": "Rudolf Julius Skrbenský z Hříště", "text": "Rudolf Julius Skrbenský z Hříště\n\nRudolf Julius Skrbenský z Hříště (1620 – po 1684) byl slezský a moravský šlechtic z rodu Skrbenských z Hříště.\n\nNarodil se jako syn Jana Skrbenského z Hříště a jeho manželky Judity Bruntálské z Vrbna. Od roku 1645 se v doprovodu vyslance Jana Maxmiliána z Lamberka účastnil mírových jednání o ukončení třicetileté války v Osnabrücku. Zde také později konvertoval ke katolictví. \n\nV lednu 1653 odcestoval spolu s vyslancem hrabětem Lamberkem na diplomatickou misi do Španělska. Po návratu ze Španělska (v říjnu 1656) se 28. ledna 1657 oženil s Polyxenou Kobylkovou z Kobylího, vdovou po Zikmundovi Ferdinandovi Sakovi z Bohuňovic. Z manželství se narodily děti: Jan Maxmilián († 1707), Bernart Josef († před 1755) a Marie Regina († 1715).\n\n"}
{"id": "736372", "url": "https://cs.wikipedia.org/wiki?curid=736372", "title": "Železniční trať Jongdžu - Kangnung", "text": "Železniční trať Jongdžu - Kangnung\n\nŽelezniční trať Jongdžu-Kangnung (zvaná – \"Jŏngdong Sŏn\") je železniční tratí v severovýchodní části Jižní Koreje. Vede z města Jongdžu v severní části provincie Severní Kjongsang na severovýchod do města Tonghe ležícího u břehu Japonského moře v provincii Kangwon a pak dále na sever víceméně rovnoběžně s pobřežím až do Kangnungu.\n\nPřes Jongdžu po ní jezdí přímé vlaky ze Soulu a Pusanu do Kangnungu.\n"}
{"id": "736376", "url": "https://cs.wikipedia.org/wiki?curid=736376", "title": "Irina Vostrikovová", "text": "Irina Vostrikovová\n\nIrina Vostrikovová ( ; * 30. srpna 1970) je bývalá ruská atletka, jejíž specializací byl víceboj.\n\nV roce 1996 vybojovala na halovém ME ve Stockholmu bronzovou medaili v pětiboji (60 m překážek, skok do výšky, vrh koulí, skok daleký, běh na 800 m). O čtyři roky později na halovém ME v Gentu si vytvořila výkonem 4 615 bodů nový osobní rekord, což stačilo na stříbrnou medaili. Zlato získala Němka Karin Ertlová (4 671 bodů).\n\nV roce 1997 získala stříbrnou medaili na světové letní univerziádě v Catanii a na světovém šampionátu v Athénách dokončila sedmiboj na 8. místě. Na Mistrovství světa v atletice 1999 v Seville skončila na 13. místě.\n\n"}
{"id": "736377", "url": "https://cs.wikipedia.org/wiki?curid=736377", "title": "Zistersdorf", "text": "Zistersdorf\n\nZistersdorf (zastarale česky \"Čistějov\") je město v okrese Gänserndorf v rakouské spolkové zemi Dolní Rakousy. Žije zde obyvatel.\n\n\n"}
{"id": "736379", "url": "https://cs.wikipedia.org/wiki?curid=736379", "title": "Mario Balotelli", "text": "Mario Balotelli\n\nMario Barwuah Balotelli (* 12. srpna 1990, Palermo, Itálie) je italský fotbalový útočník ghanského původu, od srpna 2019 hráč nově prvoligového klubu Brescia Calcio, kde mimo jiné tráví svoji první sezónu také bývalý fotbalista SK Slavia Praha Jaromír Zmrhal. Mario Balotelli hrál dříve mj. za Manchester City FC, Liverpool FC, FC Inter Milán a AC Milán . Je také bývalým reprezentantem Itálie. Mario Balotelli má také potíže s disciplínou, za což bývá kritizován. Média mu dala přezdívku „Super Mario“. Jeho silnou disciplínou je mj. proměňování pokutových kopů.\n\nMario Balotelli začínal s fotbalem v týmu Lumezzane, kde se také v patnácti letech dostal do A-týmu, Lumezzane tehdy hrálo italskou Serii C1 (třetí nejvyšší fotbalovou soutěž v zemi).\n\nPo neúspěšné zkoušce v klubu FC Barcelona šel v roce 2006 do Interu Milán na hostování s opcí. První start v Serii A si odbyl 16. prosince 2007. První dva góly v dresu Interu vstřelil v Italském poháru Reggině. V listopadu 2008 vytvořil nový klubový rekord Interu a stal se nejmladším hráčem, který za něj dal gól v Lize Mistrů.\n\nS Interem vyhrál 3x Serii A, 1x Italský pohár, dále Italský superpohár a Ligu mistrů. V lize jej však rasově napadali fanoušci Juventusu , k tomu se přidalo několik osobních skandálů, např. když v televizní show \"Striscia la Notizia\" pózoval s dresem AC Milán , a také kritika od spoluhráčů i nového trenéra José Mourinha za nedostatek snahy při trénincích.\nDo týmu Citizens byl Mario Balotelli zakoupen v létě 2010 za částku kolem 24 miliónů liber šterlinků. Začal nastupovat s číslem 45. V Manchesteru se znovu setkal se svým bývalým trenérem z Interu Robertem Mancinim (toho v Interu vystřídal José Mourinho).\n\n21. prosince 2010 získal Balotelli ocenění Golden Boy pro nejlepšího hráče do 21 let v Evropě, které uděluje deník Tuttosport. Zároveň prohlásil, že jen jeden bývalý držitel je „jen o trochu lepší než on“, tím jediným měl být konkrétně Lionel Messi. Hráči jako Wayne Rooney, Cesc Fabregas, Rafael van der Vaart, Sergio Agüero, Alexandre Pato, kteří v minulosti trofej získali tedy dle jeho názoru za ním zaostávají. Mario také údajně nikdy neslyšel jméno Jacka Wilshera, který skončil v anketě na druhém místě. Ocenění Golden Boy bere jako předstupeň pro zisk prestižního Zlatého míče, jenž hodlá v budoucnu získat.\n\nPřesně týden nato, 28. prosince 2010 vstřelil Balotelli svůj první hattrick jak za Manchester City, tak v Premier League a výrazně tak pomohl Citizens k výhře 4:0 nad Aston Villou.\n\n8. dubna 2012 Balotelli potvrdil svou pověst problémového fotbalisty, když se v zápase proti Arsenalu, který Citizens prohráli 1:0 nechal po nepovedeném výkonu zbytečně vyloučit. Trenér Manchesteru City Roberto Mancini se nechal slyšet, že do konce sezony už Balotelliho nezařadí do sestavy a v letním přestupovém období je připraven jej prodat. Nicméně v dresu Manchesteru City v sezóně pokračoval a na konci slavil s mužstvem zisk mistrovského titulu.\n\nMario Balotelli dostal celkem 4 červené karty během svého dvouletého působení v Manchesteru City (platí po konci sezóny 2011/12). První uviděl 7. listopadu 2010 proti West Bromwich Albion, předtím vstřelil oba góly svého týmu, který skončil výsledkem 2:0. Druhou červenou obdržel 17. března 2011 v zápase s Dynamem Kyjev po 36 minutách (Manchester City vyhrál 1:0). Další červenou kartou byl vyprovozen ze hřiště 27. listopadu 2011 v utkání proti Liverpoolu (remíza 1:1). Balotelli v tomto zápase obdržel 2 žluté karty v rozmezí 18 minut. Čtvrtá červená karta je z výše zmiňovaného utkání 8. dubna proti Arsenalu.\n\nV lednu 2013 přestoupil za 22 mil. eur do italského klubu AC Milán, kde podepsal smlouvu do roku 2017. Ve slavném italském klubu zažil raketový nástup. Poprvé hrál za AC Milan v přípravném zápase 31. ledna 2013 proti týmu z italské 5. ligy Darfo Boario. Nastoupil do druhého poločasu, vstřelil 1 gól a na další dva přihrál spoluhráči z reprezentace Stephanu El Shaarawy. 3. února 2013 Balotelli debutoval v italské lize a zařídil dvěma góly vítězství 2:1 nad hostujícím Udinese Calcio. Druhý gól vstřelil z pokutového kopu. Ve svém druhém zápase za AC Milan ve 24. kole Serie A se také střelecky prosadil, v 82. minutě vyrovnával z pokutového kopu proti domácímu celku Cagliari Calcio na konečných 1:1. 15. února (25. ligové kolo) se podílel vítězným gólem na výhře AC Milan nad Parmou 2:1. Byl to jeho čtvrtý gól během úvodních tří zápasů. Pátý gól přidal 8. března ve 28. ligovém kole proti domácímu FC Janov, Milán zvítězil 2:0. Ve 29. kole Serie A zařídil dvěma góly vítězství 2:0 nad hostujícím Palermem, přičemž první gól dal z pokutového kopu. 7. dubna 2013 dostal trest zákazu startu ve třech utkáních (proti SSC Neapol, Juventusu a Catanii) za napadení asistenta rozhodčího po zápase na půdě Fiorentiny (remíza 2:2) a za žlutou kartu, která automaticky znamenala stop pro další utkání (byla totiž už čtvrtá v tomto ročníku). V posledním kole Serie A 2012/13 19. května 2013 v posledním ligovém kole gólem z kontroverzního pokutového kopu v 84. minutě vyrovnával na průběžných 1:1 proti domácí Sieně, AC Milán nakonec zvítězil 2:1 a se 72 body si pojistil třetí místo a postup do předkola Ligy mistrů na úkor dotírající Fiorentiny. Svůj neúplný ligový ročník v Itálii Balotelli zakončil s výbornou bilancí 12 gólů ve 13 zápasech.\n\n22. září 2013 v ligovém souboji proti SSC Neapol (prohra Milána 1:2) přišel hráčův další zkrat, z něhož neměl nejmenší radost trenér AC Massimiliano Allegri. Balotelli sice v zápase skóroval, neproměnil však nařízený pokutový kop (byla to mimochodem jeho první neproměněná penalta v kariéře, předtím proměnil 21 penalt v řadě) a po závěrečném hvizdu obdržel druhou žlutou kartu a následně červenou za inzultaci rozhodčího. Disciplinární komise mu vyměřila třízápasový trest.\n\n25. 8. 2014 byl potvrzen jeho přestup za 16 milionů liber do anglického klubu Liverpool FC, kde měl nahradit nejlepšího střelce Premier League 2013/14 Luise Suáreze, který odešel do katalánské Barcelony. Debutoval v utkání 3. kola Premier League 2014/15 proti domácímu Tottenham Hotspur FC, strávil na hřišti 61 minut. Liverpool vyhrál 3:0. V úvodu angažmá byl neproduktivní a jeho výkony se dostaly pod palbu médií a bývalých hráčů Liverpoolu.\n\nV Liverpoolu se Balotelli nebyl schopen prosadit a v srpnu 2015 odešel na hostování do AC Milán. Součástí smlouvy byla i klauzule přikazující mu zpřísněný režim (např. zákaz kouření, pití alkoholu, extravagantních účesů a oděvů, návštěv nočních klubů atp.).\n\nTrenér Liverpoolu Jurgen Klopp jej vyřadil před sezónou 2016/17 z kádru a Balotellimu agent Mino Raiola hledal nové angažmá. Vybrali OGC Nice. Přestoupil jako volný hráč a podepsal smlouvu na jeden rok.\n\n\n\nMario Balotelli nemohl nastoupit za mládežnické výběry Itálie U15 a U17, neboť byl stále považován za ghanského imigranta. Hráč odmítl nabídku Ghany k reprezentaci této africké země. Deklaroval touhu hrát za Itálii, až dostane italský pas.\n\nTrenér italského fotbalového mužstva do 21 let Pierluigi Casiraghi o Balotelliho stál, když bylo Mariovi konečně 13. srpna uděleno italské občanství, povolal jej 29. srpna do týmu \"Azzurrini\" (italská reprezentační jedenadvacítka) pro zápasy s Řeckem a Chorvatskem. Hned při svém debutu 5. září 2008 proti Řecku vstřelil Mario Balotelli gól a zajistil tak Itálii remízu 1:1.\n\nHráč byl nominován do 23členného kádru Itálie pro Mistrovství Evropy ve fotbale hráčů do 21 let v roce 2009 a vstřelil první gól zápasu proti pořadatelské zemi Švédsku ve 23. minutě. O 15 minut později dostal červenou kartu za oplácení a musel opustit hřiště (Itálie přesto vyhrála 2:1).\n\n10. srpna 2010 debutoval Mario Balotelli pod novým koučem Cesare Prandellim za italský seniorský tým v přátelském utkání proti Pobřeží slonoviny – prvním od MS 2010, kde Itálie skončila na posledním místě základní skupiny F s pouhými 2 body za Paraguayí, Slovenskem a Novým Zélandem. Balotelli nastoupil do zápasu společně s dalšími debutanty Salvatorem Sirigu (brankář), Cristianem Molinarem (obránce) a Amaurim (útočník), porážce 0:1 však nezabránil.\n\n11. listopadu 2011 vstřelil Mario Balotelli svůj první gól v dresu italského A-mužstva proti Polsku na Městském stadionu ve Vratislavi (Itálie vyhrála 2:0) a stal se tak prvním italským hráčem tmavé pleti, kterému se to podařilo. V kvalifikačním cyklu na MS 2014 v Brazílii zařídil 26. března 2013 dvěma góly vítězství nad domácí Maltou 2:0. 7. června 2013 sváděl souboje s obranou domácího českého týmu v dalším kvalifikačním utkání, ale výrazněji se neprosadil a nakonec byl vyloučen. Zápas skončil remízou 0:0.\n\nV červnu 2013 se zúčastnil Konfederačního poháru FIFA 2013 konaného v Brazílii. Na turnaji vstřelil dva góly, jeden v utkání proti Mexiku (vítězný na konečných 2:1 pro Itálii) a druhý v zápase proti Japonsku (výhra 4:3). V zápase s Brazílií se zranil a záhy odcestoval domů. 10. září 2013 vstřelil vítězný gól v domácím kvalifikačním utkání proti České republice, Itálie zvítězila 2:1 a definitivně si zajistila přímý postup na Mistrovství světa 2014 v Brazílii. Celkem v kvalifikaci na MS 2014 nastřílel 5 gólů, nejvíce ze všech střelců skupiny B.\n\nMario Balotelli se zúčastnil Mistrovství Evropy ve fotbale 2012 a nastoupil v základní sestavě hned v prvním utkání základní skupiny C 10. června 2012 a zároveň šlágru skupiny proti favoritovi celého šampionátu Španělsku (remíza 1:1). Ve 37. minutě dostal žlutou kartu. V 53. minutě obral o míč Sergia Ramose a běžel sám na bránu, potom ale nepochopitelně zpomalil, Ramos jej dostihl a míč mu čistě vypíchl. Trenér Prandelli jej vzápětí v 57. minutě vystřídal, na hřiště šel Antonio Di Natale.\nVe druhém utkání proti Chorvatsku byl Mario Balotelli aktivnější, po faulu na něj v 39. minutě vstřelil Andrea Pirlo gól na 1:0 z přímého kopu. I v tomto utkání střídal Di Natale Balotelliho, tentokrát v 70. minutě, Chorvaté stihli vyrovnat na konečných 1:1.\n\nPoprvé na turnaji skóroval v utkání proti Irsku (výhra Itálie 2:0, Balotelli dával druhý gól), kde poprvé nenastoupil v základní sestavě, nýbrž střídal v 74. minutě Di Nataleho. V 90. minutě se trefil do sítě v krkolomné pozici, ačkoli byl těsně střežen irským obráncem O´Sheem. Zatímco jeho spoluhráči běželi po závěrečném hvizdu na lavičku zjišťovat výsledek druhého utkání Španělsko-Chorvatsko (Itálie neměla ještě jistý postup ze základní skupiny a její postup závisel na výsledku tohoto druhého utkání), Mario Balotelli se vydal za irským brankářem a svým bývalým spoluhráčem z Manchesteru City Shayem Givenem, aby si vyměnil dres.\n\nVe čtvrtfinále se střetla Itálie s Anglií a přestože měla většinu zápasu převahu, nedokázali se její hráči střelecky prosadit a utkání dospělo po prodloužení a výsledku 0:0 do penaltového rozstřelu. Jako první kopal hráč Itálie, konkrétně Mario Balotelli a důležitou penaltu proměnil. Situace byla pikantní v tom, že branku Anglie hájil jeho klubový spoluhráč z Manchesteru City Joe Hart. Itálie nakonec penaltový rozstřel zvládla poměrem 4:2 a postoupila do semifinále Mistrovství Evropy. Mario Balotelli odehrál celý zápas.\n\nV semifinále turnaje vsítil 2 góly v prvním poločase zápasu s Německem a výrazně se tak podílel na postupu Itálie do finále (utkání skončilo vítězstvím země z Apeninského poloostrova 2:1). Při prvním gólu se ve 20. minutě na levé straně uvolnil mezi dvěma německými hráči Antonio Cassano a odcentroval do pokutového území, kde si Balotelli našel prostor, předskočil německého obránce a hlavičkou zavěsil. Ve 36. minutě nevyšla Němcům ofsajdová past, Riccardo Montolivo vyslal na italského útočníka dlouhý pas, Mario Balotelli si jej zpracoval a měl dost času přesně vystřelit do pravého horního rohu Neuerovy brány. Po druhém gólu si ostentativně svlékl dres, za což obdržel od francouzského rozhodčího Lannoye žlutou kartu. V 70. minutě jej trenér Cesare Prandelli stáhl ze hřiště a poslal místo něj Antonia Di Natale.\n\nVe finále Mistrovství Evropy ve fotbale 2012 odehrál proti Španělsku celé utkání, střelecky se ale neprosadil a jeho tým prohrál 0:4.\n\nBěhem zápasu s Chorvatskem byl Mario Balotelli terčem rasistických útoků chorvatských fanoušků, což vedlo orgány UEFA k udělení pokuty 80 000 € chorvatskému fotbalovému svazu. Se třemi vstřelenými brankami byl v šestici nejlepších střelců šampionátu (mimo něj ještě Mario Gómez, Mario Mandžukić, Cristiano Ronaldo, Alan Dzagojev, Fernando Torres).\n\nZúčastnil se Mistrovství světa 2014 v Brazílii, kde Itálie nepostoupila ze základní skupiny D. V prvním zápase v základní skupině D proti Anglii (výhra 2:1) vstřelil vítězný gól.\n\n\n\n\nMario Balotelli podporuje velkou částí svých příjmů charitativní projekty, které pomáhají dětem v Africe. Jeho bývalá přítelkyně Tabby Town prohlásila v roce 2013 v rozhovoru pro britský deník The Mirror, že Balotelli věnuje na dobročinné účely téměř polovinu svého platu. Fotbalista také působil jako tvář televizní a tiskové kampaně na podporu stavby školy v Jižním Súdánu. Balotelli k tomu v rozhovoru pro magazín France Footbal v roce 2012 řekl, že ho k tomu vede hlavně vlastní životní zkušenost člověka, který se v dětství ocitl v Ghaně bez rodičů a po své adopci čelí celý život rasismu.\n\n"}
{"id": "736380", "url": "https://cs.wikipedia.org/wiki?curid=736380", "title": "Ybbs an der Donau", "text": "Ybbs an der Donau\n\nYbbs an der Donau je město v okrese Melk v rakouské spolkové zemi Dolní Rakousy. Žije zde obyvatel.\n\nYbbs leží v nadmořské výšce 224 metrů, v jižní části okresu Melk.\n\nU obce ústí řeka Ybbs, jako pravý přítok, do Dunaje.\n\nVzhledem ke své poloze na křižovatce důležitých obchodních cest podél Dunaje a rozvinutému obchodu se solí získal Ybbs v středověku velký hospodářský význam. To byl patrně důvod rychlého získaní městských práv v roce 1317.\n\n\nObec leží dva kilometry od dálnice A1, vedoucí ze Salzburgu do Vídně.\n\nV letech 1907 až 1953 jezdila ve městě tramvaj z města k železniční stanici a zpět. Délka trati byla 2,94 kilometru.\n\n\n\n"}
{"id": "736391", "url": "https://cs.wikipedia.org/wiki?curid=736391", "title": "Filip Naudts", "text": "Filip Naudts\n\nFilip Naudts (* 1968) je belgický fotograf a fotografický recenzent.\n\nV roce 1992 začal svou kariéru v belgické národní televizi a v tisku. V následujícím roce byl zaměstnán u antverpské instituce Fotomuseum, kde zůstal až do roku 2002. V letech 2002 až 2006 se stal fotoeditorem holandského časopisu \"Foto\". Od té doby začal svou kariéru fotografa na volné noze na plný úvazek.\n\nV roce 1993 založil vlastní fotografické studio Guarda la Fotografia v Lochristi, kde brzy rozvinul svůj vlastní básnický styl, často odkazující na portrétní obrazy vlámských mistrů. V roce 2000 byla mezníkem v jeho fotografické kariéře výstava v Praze, kdy pražské Národní technické muzeum uskutečnilo jeho samostatnou výstavu.\n\nTato výstava vedla k vývoji a vydání jeho první knihy \"Auromatic\". Arvie Wrang na internetových stránkách Filipa Naudtse prohlásil, že \"\"je zřejmě jedním z nejzajímavějších, provokativních fotografických umělců své země\"\". Jeho práce publikují populární magazíny v Belgii i v zahraničí: \"P-Magazine, Knack, Ché \", ...\n\n\n"}
{"id": "736393", "url": "https://cs.wikipedia.org/wiki?curid=736393", "title": "Alois Kaderka", "text": "Alois Kaderka\n\nAlois Kaderka (20. září 1889 Chlum – 9. března 1975 Chlum) byl český a československý katolický politik, publicista, organizátor katolického domkářsko-malozemědělského hnutí a meziválečný poslanec Národního shromáždění ČSR za Československou stranu lidovou.\n\nŽil ve svém rodišti na Boskovicku a od mládí organizoval tzv. otčiny domkářů a chalupníků, sdružující drobné zemědělce a domkáře. V roce 1911 pro ně začal vydávat časopis \"Naše zádruha\" a byl vnímán jako vůdce domkářského hnutí. Úzce spolupracoval s Josefem Šamalíkem (1875-1948), který se zaměřoval na organizaci katolických sedláků. Po vzniku Československé republiky v této činnosti pokračoval a v r. 1919 založil Křesťansko-demokratické sdružení chalupníků a domařů československých v Brně jako satelitní organizaci Československé strany lidové.\n\nPůsobil v zemském výkonném výboru strany na Moravě a reprezentoval ji v Revolučním národním shromáždění. Slib složil na 35. schůzi parlamentu v březnu 1919. V parlamentních volbách v roce 1920 získal poslanecké křeslo v Národním shromáždění. V roce 1924 ale po prudkém sporu s vedením strany vystoupil z poslaneckého klubu lidovců a v prosinci 1924 byl zbaven poslaneckého mandátu. Místo něj do sněmovny usedl František Světlík.\n\nJednalo se o ambiciózního politika, který hlásal radikální zemědělský program požadující mj. i parcelaci církevní půdy. Po rozkolu s lidovci v roce 1924 založil Československou domkářsko-malozemědělskou stranu, v níž shromáždil věrné malozemědělce. Ústředí měla v Boskovicích a její organizace vznikaly zejména na teritoriu okresů Blansko, Boskovice, Kunštát, Jevíčko, Svitavy a Moravská Třebová. V r. 1924 vedení strany iniciovalo vznik Sdružení domkářsko-malozemědělské mládeže, které vydávalo periodikum pod názvem \"Nové proudy mládeže\" (1926). Ve druhé polovině 20. let vznikly také satelitní organizace strany jako Domkářsko-malozemědělská záložna (1926) nebo Lesní družstvo (1929). V roce 1925 se strana účastnila parlamentních voleb, ovšem neuspěla a nezískala žádný poslanecký mandát. Proto už před volbami, ale i po volbách hledala na politické scéně spojence, zejména mezi skupinami, jež se odloučily od ČSL, a vyjednávala i s vedením agrární strany, Hlinkovy ľudové strany nebo Československé živnostensko-obchodnické strany středostavovské. Všechny tyto pokusy nebyly úspěšné. Po secesi Antonína Čuříka (1884-1953) z ČSL (1929) a vzniku jeho politické strany nazvané Československé sdružení křesťansko-sociální s ním vytvořil jakousi \"dvojstranu\" a spolupráce v roce 1932 vyústila ve fúzi a vznik Československé strany křesťansko-sociální a domkářsko-malozemědělské existující v letech 1932-1935. Před volbami v roce 1935 se oba vůdcové strany rozešli a Kaderka obnovil svou stranu pod názvem Československá strana domkařů, malozemědělců, dlužníků a poplatníků. Rozchod byl natolik dramatický, že Kaderka začínal vlastně od nuly a musel stranu a její zázemí znovu vybudovat.\n\nMimořádně rozsáhlá byla Kaderkova publicistická a vydavatelská činnost. V Chlumu a v Boskovicích vydával krátkodobě řadu periodik (Otčina domkářů a malozemědělců, Neodvislá domovina, Naše zádruha, Obrana dlužníků a poplatníků, Sjednocení domkářů a malozemědělců)pro domkářsko-malozemědělské hnutí a zde měl široký prostor pro šíření svých názorů. Po Mnichovu 1938 napsal silně kriticky zaměřenou knihu o Edvardu Benešovi, již však s ohledem na okupaci Československa a válku nevydal. Po roce 1948 mu vydání nabízeli komunisté, což odmítl a rukopis raději spálil. Vůči komunistickému režimu zaujal kritický postoj, byl zásadním odpůrcem kolektivizace zemědělství, proto byl také perzekvován a vězněn. Poslední léta svého života prožíval v ústraní v rodinném kruhu.\n\n"}
{"id": "736395", "url": "https://cs.wikipedia.org/wiki?curid=736395", "title": "Hans Bartel", "text": "Hans Bartel\n\nHans Bartel (22. ledna 1886 Heřmánkovice nebo Temenice u Šumperku – 4. června 1956 Dinkelsbühl) byl československý politik a meziválečný poslanec Národního shromáždění za Německou křesťansko sociální stranu lidovou (DCSVP).\n\nNarodil se v rodině tkalce. Vychodil národní a měšťanskou školu. Absolvoval obchodní školu (podle jiného zdroje vyšší školu pojišťovnictví) a působil v Šumperku jako inspektor v pojišťovně. Za první světové války byl odveden a bojoval na východní frontě. V roce 1918 se na Šumpersku vojensky angažoval v hnutí protestů proti připojení etnicky německých oblastí severní Moravy k československému státu. Za to byl pak po šest týdnů vězněn československými úřady. V rámci německých křesťanských sociálů patřil i později k národoveckému křídlu okolo Karla Hilgenreinera; předsedal okresní organizaci strany a byl členem jejího celostátního předsednictva.\n\nPo parlamentních volbách v roce 1925 se stal poslancem Národního shromáždění. Profesí byl soukromým úředníkem v Šumperku.\n\nVe 30. letech byl městským radním a náměstkem starosty v Šumperku. V roce 1938 přešel společně se svou stranou do Sudetoněmecké strany. Po zániku první republiky a anexi Šumperka k Německé říši ale byla jeho přihláška do NSDAP pro nesouhlas s praktikami Konrada Henleina zamítnuta. Po válce byl vysídlen do města Dinkelsbühl v Bavorsku, kde se angažoval v organizacích vysídlených Němců a spoluzakládal Sudetoněmecké krajanské sdružení.\n\nV roce 1949 kandidoval na Německý spolkový sněm za bavorskou CSU.\n\n"}
{"id": "736397", "url": "https://cs.wikipedia.org/wiki?curid=736397", "title": "Václav Bolen", "text": "Václav Bolen\n\nVáclav Bolen (3. února 1887 Černý Kostelec – 17. prosince 1963 Praha) byl československý politik a meziválečný poslanec Národního shromáždění za Komunistickou stranu Československa, později za Československou stranu národně socialistickou.\n\nZpočátku byl členem sociální demokracie. Počátkem 20. let se připojil ke komunistickému hnutí a patřil k zakládajícím členům KSČ. Podílel se na rozkolu v sociálně demokratickém odborovém hnutí Odborové sdružení československé. V roce 1921 stál za odhalením frakční skupiny okolo Viléma Brodeckého a Josefa Tesky, která se chystala ovládnout komunistické hnutí na platformě odmítající Dvacet jedna podmínek Kominterny. Roku 1922 pak figuroval v levicové frakci, která požadovala daleko radikálnější politiku strany zaměřenou na revoluční převzetí moci. V září 1922 byl kvůli tomu dočasně vyloučen ze strany, ale rozhodnutím Kominterny byl po několika měsících tento verdikt zrušen.\n\nPo parlamentních volbách v roce 1925 se stal poslancem Národního shromáždění. Profesí byl podle údajů z roku 1925 redaktorem listu \"Zemědělec\" v Praze na Žižkově. V roce 1929 byl ale v souvislosti s nástupem skupiny mladých, radikálních komunistů (takzvaní Karlínští kluci), kteří do vedení KSČ doprovázeli Klementa Gottwalda, odstaven od moci. V červnu 1929 vystoupil z KSČ a v parlamentu se stal předsedou nového poslaneckého klubu nazvaného Komunistická strana Československa (leninovci).\n\nV následném období se stal členem národně socialistické strany a byl předním redaktorem jejího stranického tisku. V letech 1946–1948 byl dokonce členem Ústavodárného Národního shromáždění za národní socialisty.\n\n\n"}
{"id": "736400", "url": "https://cs.wikipedia.org/wiki?curid=736400", "title": "Říjen 2011", "text": "Říjen 2011\n\n\n\n\n\n\n\n\n\n\n"}
{"id": "736402", "url": "https://cs.wikipedia.org/wiki?curid=736402", "title": "Jozef Branecký", "text": "Jozef Branecký\n\nJozef Branecký, též Jozef Bránecký (9. nebo 10. března 1878 Skalica – 17. října 1941 Skalica), byl slovenský a československý politik, meziválečný poslanec Národního shromáždění, předseda Slovenské národní a rolnické strany, později politik Republikánské strany zemědělského a malorolnického lidu, se kterou Slovenská národní a rolnická strana splynula.\n\nUž před rokem 1918 byl aktivní v slovenském agrárním hnutí. V rámci tohoto slovenského politického proudu, v kterém (na rozdíl od českých zemí) převládali intelektuálové, patřil mezi výjimky, tedy osobnosti profesně působící v zemědělství. Na počátku ho politicky ovlivnil Pavel Blaho, rovněž rodák ze Skalice. Vychodil pět tříd národní školy, pak se vzdělával samostudiem. Už v roce 1906 se účastnil veřejných schůzí v rámci kampaně před volbami na Uherský sněm. Byl předsedou místního katolického spolku, založil knihovnu a navazoval kontakty v Čechách a na Moravě. Byl stoupencem česko-slovenské vzájemnosti.\n\nV některých pramenech je řazen mezi signatáře Martinské deklarace. Přítomný zde ale nebyl, nicméně zasedání v Martině ho zvolilo do Slovenské národní rady jako reprezentanta rolnictva. Zapojil se do budování Slovenské národní a rolnické strany (SNaRS), respektive její předchůdkyně, organizace Slovenská rolnická jednota. Její první celoslovenské shromáždění se konalo 13. dubna 1919. Předsedou se stal Pavel Blaho. Branecký byl členem výkonného výboru. V této fázi šlo o formální součást celonárodní Slovenské národní strany (SNS), ale fakticky již o rodící se samostatnou platformu slovenského agrarismu. Ustavující sjezd Národní republikánské strany rolnické se pak konal 14. září 1919. Branecký zasedl v jejím užším výboru (předsedou zůstal Blaho). Před volbami v roce 1920 utvořily SNaRS a SNS koalici a Branecký se stal jejím místopředsedou.\n\nOd dubna 1919 byl dodatečně jmenován do československého Revolučního národního shromáždění, které bylo nevoleným parlamentem nového státu. V řádných parlamentních volbách v roce 1920 pak získal poslanecké křeslo v Národním shromáždění. Zasedl do společného poslaneckého klubu, který SNaRS utvořila s českými agrárníky. Slovenská národní a rolnická strana ovšem ve volbách na Slovensku příliš neuspěla, když ji porazili ľudáci a silné zisky dosáhli i sociální demokraté. Po volbách se k příčinám vyjádřil Branecký na sjezdu koncem srpna 1920 v Lubochni. Kritizoval nedostatečnou agitaci na venkově a pomalý postup pozemkové reformy. Podporoval parlamentní alianci s českými agrárníky, ale nevylučoval ani přechod strany do opozice. Jako katolík (v SNaRS bylo jinak silné zastoupení slovenských evangelíků) podporoval i větší spolupráci s katolickým klérem. 21. března 1921 zvolil výkonný výbor strany nové vedení a Jozef Branecký se stal jejím předsedou. Krátce poté musel řešit rozkol, když se od SNaRS koncem března 1921 odtrhla SNS. Funkci předsedy zastával do roku 1922, kdy se SNaRS sloučila s českými agrárníky. V červnu 1922 se proto Branecký stal členem výkonného výboru a předsednictva Republikánské strany zemědělského a malorolnického lidu (RSZML).\n\nV parlamentních volbách v roce 1925 obhájil svůj mandát v Národním shromáždění. Podporoval přijetí zákonů o agrárních clech.\n\nPoté, co v roce 1927 zemřel Pavel Blaho, ztratil Branecký svůj vliv mezi slovenskými agrárníky, mezi nimiž stále více dominoval Milan Hodža. Ačkoliv byl Branecký favoritem na post v čele Zemědělské rady uvolněný Blahovou smrtí, získal tuto funkci, na základě Hodžovy podpory, Methoděj Bella. Branecký navíc tehdy čelil tlaku na rezignaci na poslanecký mandát kvůli aféře okolo zbytkového statku, který získal v rámci pozemkové reformy v regionu Záhoří. Mandát ovšem nesložil.\n\nPo roce 1929 odešel z vysoké politiky. Toho roku opustil funkci místopředsedy Melioračního svazu pro Slovensko a po šesti letech i z čela slovenské organizace Československé jednoty řepařů. V červenci 1929 nebyl zvolen do předsednictva slovenských agrárníků. Skončilo mu i funkční období poslance a na kandidátní listinu do nových voleb se již nedostal. Neobdržel ani nabídku kandidatury do senátu. Zachoval si pouze funkci předsedy Slovenské pokladny pro zemědělské dělníky a setrval na ní až do rozpuštění této organizace na podzim 1938. Nadále se angažoval v regionálních spolcích a místních organizacích agrární strany v rodném Záhoří.\n\nProfesí byl rolníkem v Skalici.\n\n"}
{"id": "736407", "url": "https://cs.wikipedia.org/wiki?curid=736407", "title": "Boyle County", "text": "Boyle County\n\nBoyle County je okres amerického státu Kentucky založený v roce 1842. Správním střediskem je město Danville. Pojmenovaný je podle amerického kongresmana Johna Boyla.\n\n"}
{"id": "736408", "url": "https://cs.wikipedia.org/wiki?curid=736408", "title": "Jozef Buday", "text": "Jozef Buday\n\nJozef Buday (28. ledna 1877 Trenčín – 15. listopadu 1939 Leopoldov) byl římskokatolický kněz, slovenský a československý politik, meziválečný poslanec a senátor Národního shromáždění za Hlinkovu slovenskou ľudovou stranu, koncem 30. let poslanec Sněmu Slovenskej krajiny.\n\nNa přelomu let 1919–1920 byl po dobu věznění Andreje Hlinky (kvůli jeho snahám předložit mírové konferenci v Paříži požadavek slovenské autonomie) dočasně faktickým předsedou Slovenské ľudové strany. V následujících letech pak v rámci strany hrál roli politického matadora a představitele zkušené starší generace. V roce 1923 byl jedním ze čtyř místopředsedů strany.\n\nV letech 1918–1920 zasedal v Revolučním národním shromáždění. V parlamentních volbách v roce 1920 získal za Hlinkovu slovenskou ľudovou stranu (před rokem 1925 oficiální název \"Slovenská ľudová strana\") poslanecké křeslo v Národním shromáždění. Zvolen byl na společné kanditátce Slovenské ľudové strany a celostátní Československé strany lidové. Dohodu o spojení vyjednával Jozef Buday v březnu či dubnu 1920 přímo s Janem Šrámkem. V roce 1921 ovšem slovenští poslanci vystoupili ze společného poslaneckého klubu a nadále již fungovali jako samostatná politická formace. V parlamentních volbách v roce 1925 mandát obhájil.\n\nV parlamentních volbách v roce 1929 získal senátorské křeslo v Národním shromáždění. Mandát obhájil v parlamentních volbách v roce 1935 a v následujícím volebním období byl místopředsedou senátu. V senátu setrval do jeho zrušení roku 1939. Po Mnichovu se v říjnu 1938 podílel za HSĽS na dojednávání Žilinské dohody coby společné platformy slovenských stran ve prospěch autonomie a byl jedním ze signatářů její finální verze.\n\nV prosinci 1938 byl zvolen ve volbách do Sněmu Slovenskej krajiny. V rámci Slovenského sněmu zastával post předsedy poslaneckého klubu HSĽS.\n\nProfesí byl podle údajů k roku 1925 kanovníkem v Nitře.\n\n"}
{"id": "736412", "url": "https://cs.wikipedia.org/wiki?curid=736412", "title": "Franz Budig", "text": "Franz Budig\n\nFranz Budig (25. března 1870 Boršov – 2. ledna 1928 Boršov) byl československý politik německé národnosti a meziválečný poslanec Národního shromáždění za Německou křesťansko sociální stranu lidovou.\n\nNavštěvoval národní a měšťanskou školu. Za první světové války sloužil v armádě u zdravotníků v Olomouci.\n\nPatřil k starým zemědělským rodům v Boršově u Moravské Třebové. Politicky aktivní byl již za Rakouska-Uherska jako jeden z předních politiků Křesťansko-sociální strany. Předsedal Katolickému národnímu spolku křesťansko sociálních zemědělců z Moravy.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za německý okrsek Morava 18. Usedl do poslanecké frakce Křesťansko-sociální sjednocení. Ve vídeňském parlamentu setrval do konce funkčního období sněmovny, tedy do roku 1911. Na Říšské radě měl přezdívku \"weiss-schwarze Schwalbe aus Mähren\" (černobílá vlaštovka z Moravy). Kandidoval i ve volbách do Říšské rady roku 1911, ale zisk mandátu mu unikl o 105 hlasů.\n\nV zemských volbách roku 1913 byl zvolen na Moravský zemský sněm za všeobecnou německou kurii, obvod Jihlava, Boskovice, Svitavy, Dačice atd. Byl kandidátem křesťanských sociálů. V rodné obci působil jako starosta a předseda katolického spolku. Funkci starosty získal roku 1919.\n\nV politice zůstal i po vzniku republiky, nyní za Německou křesťansko sociální stranu lidovou. Od roku 1919 byl členem jejího celostátního vedení. Po parlamentních volbách v roce 1920 se stal poslancem Národního shromáždění. Mandát obhájil v parlamentních volbách v roce 1925. Po jeho smrti usedl na jeho poslanecké křeslo Rudolf Hawelka.\n\nProfesí byl podle údajů k roku 1925 rolníkem a starostou v Boršově.\n\nZemřel v Boršově v lednu 1928 na srdeční chorobu.\n\n"}
{"id": "736418", "url": "https://cs.wikipedia.org/wiki?curid=736418", "title": "Edmund Burian", "text": "Edmund Burian\n\nEdmund Burian (22. listopadu 1878 Ostrovačice – 23. listopadu 1935 Brno) byl československý politik a meziválečný poslanec Národního shromáždění za Československou sociálně demokratickou stranu dělnickou, později za Komunistickou stranu Československa.\n\nOd roku 1897 byl členem sociální demokracie a působil v jejím listu \"Rovnost\". V roce 1911 se angažoval v politické formaci Česká sociálně demokratická strana v Rakousku (takzvaní centralisté), která odmítala přílišné rozdělování sociálnědemokratického hnutí podle národností a byla konkurentem tradiční české sociálně demokratické strany. V letech 1910–1914 vydával pro tuto stranu v Brně list \"Proletář\".\n\nV letech 1918–1920 zasedal v Revolučním národním shromáždění za sociální demokraty. V parlamentních volbách v roce 1920 získal poslanecké křeslo v Národním shromáždění na kandidátce sociální demokracie. Pak přešel do nově vzniklé komunistické strany, přičemž mezistupněm bylo vytvoření \"Klubu sociálně demokratické levice\", u jehož založení byl. V roce 1921 už vedl delegaci KSČ na kongres Kominterny. Mandát za ni obhájil v parlamentních volbách v roce 1925. V roce 1929 byl ale v souvislosti s nástupem skupiny mladých, radikálních komunistů (takzvaní Karlínští kluci), kteří do vedení KSČ doprovázeli Klementa Gottwalda, odstaven od moci. V červnu 1929 vystoupil (byl vyloučen) z KSČ a v parlamentu se stal členem nového poslaneckého klubu nazvaného Komunistická strana Československa (leninovci). Později se vrátil do sociální demokracie.\n\nProfesí byl podle údajů z roku 1925 redaktorem v Brně-Králově Poli.\n\n\n"}
{"id": "736422", "url": "https://cs.wikipedia.org/wiki?curid=736422", "title": "Dharmakája", "text": "Dharmakája\n\nDharmakája je v mahajánovém buddhismu termín, označující jakousi „dimenzi podstaty existence”, „zářivou prázdnotu prostoru prvotního stavu”, „nekonečnou energii bez formy”, absolutno.\n\nMahájánový buddhismus nechápe absolutno jako nic, ale jako cosi určitého a proto mluví o třech tělech trikája. Tělo vyzáření (v sanskrtu nirmanakája, tibetsky \"tulku\"), tělo blaženosti (v sanskrtu sambhógakája, tibetsky \"longku\") a tělo pravdy (v sanskrtu dharmakája, tibetsky \"čöku\"). Tělo dharmakája je považováno za nejvyšší čisté transcendentální bytí buddhy, stav pravdy samé o sobě.\n\nV lidském smyslu je dharmakája stavem prvního stupně rozlišení absolutna.\nTento stav lze definovat jako vědomí zcela oproštěné od všech určitých, definovaných, časově omezených stavů a tvarů skutečného i pomyslného vesmíru. Světlo bdělého vědomí, které není opřeno o smyslové vjemy, tedy stav \"bdění o sobě\". Vědomí se nachází jen ve stavu kvality absolutna, což se rovná stavu spásy, stavu dokonalého osvícení.\nZ mystického hlediska jde o stav ztotožnění bytostného vědomí s vědomím kosmickým, jinými slovy stav sjednocení nebo dokonce splynutí s Bohem.\n\nPodle tibetské knihy mrtvých se dharmakája promítá pasivnímu intelektu umírajících lidí jako otevírající se nebesa, nebo jako nepohnutelnost v jasu bílého světla. Pravděpodobně jde o světlo na konci tunelu, popisované některými lidmi při líčení prožitku blízkosti smrti. V tibetské knize mrtvých se dále píše, že pokud člověk čtením pochopí, nebo pomocí meditací pozná ještě za života nejvyšší prázdno, povahově shodné se stavem dharmakája, má předpoklad k tomu, že během smrti dharmakáju rozpozná jako bílé světlo, zachytí se a přilne k němu. Pak se nedotknou ostatní procesy smrti jeho vědomí a bude v tu chvíli osvobozen.\n\n\n"}
{"id": "736423", "url": "https://cs.wikipedia.org/wiki?curid=736423", "title": "František Buříval", "text": "František Buříval\n\nFrantišek Buříval, \"v knize narození\" František Vilím Buřval (3. října 1868 Česká Třebová – 8. srpna 1929 Nový Bohumín), byl československý politik a meziválečný poslanec Národního shromáždění za Československou stranu národně socialistickou.\n\nZpočátku pracoval v obchodě. Byl absolventem obchodní školy. Politicky aktivní byl již za Rakouska-Uherska. Roku 1897 spoluzakládal národně sociální stranu. Od roku 1890 nastoupil do rakouských státních drah. Vykonával různé drážní profese, později se angažoval v odborovém hnutí na železnici. Do výslužby odešel roku 1902 a pak se naplno věnoval odborářským aktivitám. Byl jedním z iniciátorů zaměstnaneckého protestu na železnici známého jako \"pasivní rezistence\" (absurdně důsledné dodržování norem vedoucí k faktickému ochromení provozu).\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 013. Usedl do poslanecké frakce Sjednocení českých národně sociálních, radikálně pokrokových a státoprávních poslanců. Opětovně byl zvolen za týž obvod i ve volbách do Říšské rady roku 1911, po nichž se stal členem poslaneckého klubu Český národně sociální klub. Ve vídeňském parlamentu setrval do 30. května 1917, kdy ztratil mandát na základě pravomocného rozsudku z 28. října 1916.\n\nBěhem první světové války byl totiž aktivní v odboji. V září 1915 byl zatčen v rámci razie rakousko-uherských úřadů proti předním politikům národních sociálů. Později v lednu 1916 byli zatčení i Josef Netolický, Václav Choc a Jan Vojna. 3. srpna 1916 byl vynesen rozsudek a Buříval byl odsouzen k pěti letům vězení. Důvodem byl nález jmen dotčených politiků v poznámkách T. G. Masaryka o poradách s domácím protirakouským odbojem. Trest vykonával v pevnosti Stara Gradiška v Chorvatsku. Amnestován císařským aktem v létě 1917 společně s dalšími českými poslanci říšské rady. \n\nV letech 1918–1920 zasedal v československém Revolučním národním shromáždění. V parlamentních volbách v roce 1920 získal poslanecké křeslo v Národním shromáždění (navíc získal i post místopředsedy poslanecké sněmovny). V parlamentních volbách v roce 1925 poslanecký mandát obhájil. Po jeho smrti už vzhledem k blízkosti následujících parlamentních voleb nebylo jeho křeslo obsazováno náhradníkem.\n\nProfesí byl podle údajů k roku 1925 tajemníkem v České Třebové. Zastával funkci ústředního tajemníka národně socialistické Jednoty zaměstnanců československých státních drah a dlouhodobě redigoval list národně socialistických železničářů.\n\nV závěru života trpěl \"zauzlením střev\" a delší dobu se léčil v lázních Darkov, odkud byl pro zhoršení stavu převezen do nemocnice v Novém Bohumíně, kde nemoci podlehl.\n\n\n"}
{"id": "736424", "url": "https://cs.wikipedia.org/wiki?curid=736424", "title": "EUNIC", "text": "EUNIC\n\nEUNIC (\"European Union National Institutes for Culture\") je sdružení evropských národních kulturních institutů. Mezi členy je i České centrum.\n\nSoučasní členové EUNIC (duben 2011):\n\n\n"}
{"id": "736425", "url": "https://cs.wikipedia.org/wiki?curid=736425", "title": "Solea", "text": "Solea\n\nSolea nebo též soleja (z řeckého \"σόλιον\" / \"sólion\" = latinsky \"solea\", od výrazu \"solum\" = rovné místo, zem, podlaha; v ruštině se vyskytuje jako \"солея́\" / \"solějà\") je vyvýšený prostor před oltářovou brankou či ikonostasem v pravoslavných a řeckokatolických chrámech. Současně se i samotný oltář nachází na vyvýšeném místě (většinou o jeden nebo o tři stupínky) a tím solea vytváří dojem prodloužení oltáře směrem do prostoru chrámu. Před carskými vraty vystupuje vpřed ve tvaru půlkruhu. V Ruské a Ukrajinské pravoslavné církvi se tato část soley nazývá ambon. Na koncích soley se nacházejí kliry (kliros). Solea slouží jako proscénium při bohoslužbě. Po straně středové části chrámu je solea obvykle ohrazena nevysokou mříží. U východních Slovanů bývá solea poměrně široká, zatímco v Řecku a na Balkáně je solea většinou velmi úzká. Původně to byl prostor určený pro kleriky s nižším svěcením, zejména pak pro zpěváky. \n\n"}
{"id": "736426", "url": "https://cs.wikipedia.org/wiki?curid=736426", "title": "Cukr", "text": "Cukr\n\nCukr (z něm. \"Zucker\", z arab. \"sukkar\") je přírodní sladidlo, sladká poživatina, zpravidla označovaná odborně jako \"potravinářský cukr\". Chemicky je to sacharóza, tedy disacharid složený z jedné molekuly α-D-glukózy a jedné molekuly β-D-fruktózy, spojených α,β-1,2-glykosidovou vazbou.\n\nVyrábí se jako potravinářská surovina v cukrovarech, hlavně \"třtinový\" z cukrové třtiny nebo \"řepný\" z cukrové řepy a dodává se na trh jako bílý anebo surový (nahnědlý), v sypké podobě (v krystalech, prášku) nebo jako zpevněné, slisované tvary - homole nebo kostky. Světová produkce cukru činí kolem 160 milionů tun ročně a cukr je tak hospodářsky velmi významná komodita.\n\nTermín „cukry“ (v množném čísle) se někdy používá jako označení pro všechny sacharidy (k nimž potravinářský cukr patří).\n\nSacharóza je obsažena v mnoha rostlinách, které si ji produkují jako rezervu energie. Hospodářsky nejvýznamnější jsou cukrová řepa původem z Evropy a tropická třtina z Karibiku. Při výrobě je nutné získat z plodiny cukr (sacharózu), která je uzavřena uvnitř buněk, čehož je možné dosáhnout vyluhováním vodou, při které dochází k difuzi (přes membránu buňky) látky (sacharózy) z prostředí s vyšší koncentrací (uvnitř buňky) do prostředí s nižší koncentrací (voda vně buňky). Prostup přes nepoškozenou buněčnou stěnu není snadný, proto zůstane v plodině mnoho cukru a živin, které je možné dále využít (například na krmení zvířat). Aby bylo vyluhování efektivnější, je možné buňky, resp. jejich membránu rozřezat (tj. nařezat rostlinu na tenké plátky), rozemlít (technologicky náročné) nebo membránu poškodit zahřátím (rafinace). Do roztoku přecházejí z buněk i bílkoviny, pektiny a další látky, které se následně odstraňují čeřením.\n\nVýroba cukru je poměrně složitá a náročná na zařízení. K rozvoji cukrovarnictví tak výrazně přispěl rozvoj v oblasti strojírenství a české země zaujímaly v 19. a 20. století v obou oblastech významné postavení.\n\nTzv. rafinace (denaturace) cukru znamená, že na plátky (tzv. „řízky“) nařezaná rostlina je zahřáta na 70 až 75°C ve spařovacím mísidle a poté je provedeno vyluhování vodou. Vyšší teplota není žádoucí, aby nedocházelo ke štěpení sacharózy na glukózu a fruktózu, při 60°C dochází k rozpadu bílkovin v buněčné stěně. Voda je vedena proti spařeným řízkům tak, aby nejsladší voda přicházela do styku s čerstvými řízky a čistá voda s nejvíce vyluhovanými, čímž je zajištěno, že koncentrace sacharózy uvnitř řízků je vždy o něco vyšší, než v okolní vodě, a tak probíhá difuze nejefektivněji. Tímto postupem je možné snížit množství sacharózy z 16-18 % na 0,2 až 0,4 %. Pro zajištění nízkého podílu pektinů je nutné zkrátit čas vyluhování a nepřekračovat při dalším zpracování teplotu nad 80°C.\n\nPři výrobě cukru z cukrové řepy se sklizená řepa nejprve pere a zbavuje nečistot, řeže na úzké proužky („řízky“) a prochází difuzérem, kde se z ní cukr vyluhuje vodou při různých teplotách. Vyluhované řízky se pak užívají pro krmení dobytka. Vyluhovaná cukerná šťáva se čistí, filtruje a čeří přidáváním vápna a působením oxidu uhličitého v saturátoru a neutralizují se tím výluhy rostlinných kyselin a vysráží do zákalu, nakonec se cedí, profiltruje v kalolisu. Tento postup se dvakrát až třikrát opakuje. Pak se šťáva vaří (zahušťuje) a odpařuje za sníženého tlaku vzduchu a tato „těžká“ šťáva se opět filtruje. Ve vakuovém varostroji pak nastane postupná řetězová krystalizace, po zahájení procesu krystalizace přidáním malého množství krystalického cukru. Po vykrystalování ve varostroji se zkrystalizovaná cukrová hmota odstředí a propláchne v odstředivkách od tekutých nečistot (melasa), zbývajících z původní šťávy a výsledná vlhká vykrystalizovaná cukrovina se nyní (v starších technologiích se plnila do forem) suší na krystalický cukr, který se přes síta prosévá a rozděluje na jednotlivé frakce zrnitosti.\n\nNaproti tomu „zadní cukr“ čili melasa, který obsahuje asi 40 % nevykrystalizovatelných cukrů a ošklivě páchne, se užívá k výrobě lihu či kvasnic, krmiv pro zvířata a jiné.\n\nVýroba cukru z cukrové třtiny je obdobná, ale snazší, protože třtina obsahuje méně nečistot.\n\nKromě toho se cukr v menším množství vyráběl také z datlí, z čiroku, z javoru a dalších rostlin.\n\nCukr je velmi dobře stravitelná potravina s vysokým obsahem energie (16,8 kJ/g) a téměř žádných dalších živin. Při pokojové teplotě se v litru vody rozpustí přes 2 kg cukru. \n\nSpotřeba cukru ve vyspělých zemích za posledních 150 let nesmírně vzrostla – například v Rakousku se spotřebou 40,4 kg na osobu a rok asi 20×. V tomto statistickém nárůstu spotřeby cukru však není v dřívější době zahrnuta spotřeba cukru v potravinách (ovoce, zelenina, obilí), a proto jej není možné brát jako absolutní měřítko nárůstu spotřeby cukrů jednotlivcem v jídle. Je však zřejmý nárůst spotřeby cukru díky snadné dostupnosti jeho čisté podoby (tj. po extrakci z plodin).\n\nV USA činí roční spotřeba cukru a dalších sladidel asi 70 kg na osobu. Ještě před 100 lety přitom byla roční spotřeba cukru na hlavu nižší než 2,5 kg, což i dnes platí o méně rozvinutých zemích. Např. v Afghánistánu činila v roce 1999 roční spotřeba cukru na osobu pouze 1 kg. Ovšem přibližně od roku 2000 spotřeba cukru v USA klesá, přestože obezita nadále narůstá. Může to být opožděný efekt příjmu cukru v dětství.\n\nVědecké závěry ohledně vlivu cukru na zdraví neumožňují vyvodit jednoznačné závěry. Metaanalýza z roku 2015 ukázala, že běžná konzumace cukru nemá zjistitelný vliv na zdraví. Nadměrná spotřeba cukru, sladkých nápojů a cukrovinek působí řadu zdravotních potíží:\n\nCukrovka (\"diabetes mellitus\") se projevuje zvýšenou hladinou glukózy v krvi. Její převažující forma cukrovka 2. typu je způsobena především obezitou, většinou způsobenou vysokým příjmem cukru. Nemocní cukrovkou čili diabetici musí užívání cukru silně omezovat a často jej nahrazují náhradními sladidly. Syntetická i přírodní náhradní sladidla mají nižší kalorickou hodnotu než cukr a nepřispívají ke vzniku zubního kazu. Proto se často užívají i v rámci zdravé výživy a různých diet. Doporučení na omezení cukru však nejsou dobře vědecky podloženy a vedou ke konzumaci náhrad, které i více škodí zdraví. Zvýšený cukr v krvi naopak snižuje riziko jistých rakovin.\n\nSlovo pro cukr je v evropských jazycích odvozeno z arabského \"sukkar\" a to ze sanskrtského \"śarkarā\" (= sladký). Kolem roku 6000 př. n. l. se pěstování cukrové třtiny rozšířilo z Melanésie do Indie a Persie. Z Indie pocházejí i první zmínky o vaření sladké šťávy z cukrové třtiny v 5. století, odkud se v 7. století tato technika přenesla do Číny. Zahuštěná šťáva se nalévala do kuželovitých dřevěných nebo hliněných nádob, kde krystalizovala; tak vznikly homole cukru. Do Říma se \"saccharum\" dováželo už v pozdní antice jako lahůdka a luxusní zboží. Po pádu Říma tento obchod zanikl a cukr přivezli až účastníci křížových výprav kolem roku 1100 a Benátčané začali třtinu pěstovat v Libanonu. Od 16. století se cukrová třtina pěstovala v koloniích, zejména na Kubě a v celé Karibské oblasti, cukr však zůstával luxusním zbožím a prostí lidé dál sladili medem. Roku 1800 se na světě vyrábělo asi 180 000 tun surového cukru.\n\nRoku 1590 vyluhoval francouzský botanik Olivier de Serres cukr z cukrové řepy a roku 1747 vynalezl lepší postup berlínský chemik A. S. Marggraf. Pěstování cukrové řepy se v Evropě rozšířilo až za napoleonských válek, kdy Británie blokovala kontinentální přístavy a dovoz třtinového cukru. Výrobu řepného cukru zavedl roku 1802 F. C. Achard v obci Cunern v Pruském Dolním Slezsku (dnes Kunary, obec Wińsk), kde vznikl první cukrovar na světě na cukrovou řepu.\n\nPrvní výrobu cukru v Českých zemích zahájil po roce 1787 Belgičan Sauvagne v bývalém konventu kláštera na Zbraslavi, kde cukrovar po roce 1825 obnovil Antonín Richter, a v roce 1800 vznikl cukrovar v Hořovicích. První cukrovary na cukrovou řepu či bramborový škrob vznikaly v Čechách od roku 1810 (Žaky u Čáslavi, Liběchov, Semily). Po Napoleonově pádu většinou zase zanikly, roku 1829 vznikl cukrovar v Kostelním Vydří (1831 přenesen do Dačic), 1830 v Dobrovici, dále například v Sadské a roku 1846 v Pečkách. Nárůst byl ovlivněn státní podporou: roku 1830 Rakousko osvobodilo domácí výrobu řepného cukru od daní a začaly hojně vznikat panské cukrovary.\n\nOd poloviny 19. století se cukr stal v Evropě běžným zbožím a jeho spotřeba stále rostla. Koncem 19. století převážila světová produkce řepného cukru nad třtinovým a v Rakousko-Uhersku se 88 % cukru vyrábělo v českých zemích. Tento vývoj přerušila první světová válka, kdy třtinový cukr opět převládl.\n\nCukr se až do konce 19. století dodával nejčastěji v odlévaných homolích, které se v domácnosti sekaly na drobnější kousky. Roku 1841 vyrobil cukrovarník Jakub Kryštof Rad v Dačicích první kostkový cukr, který homole postupně nahradil. Kromě toho se cukr běžně dodává jako hrubší a jemnější krystal, drcená krupice a jemně mletá moučka.\nV ČR se v letech 1990–2010 vyrábělo ročně 400 až 500 tisíc tun bílého cukru.\n\n\n\n"}
{"id": "736427", "url": "https://cs.wikipedia.org/wiki?curid=736427", "title": "Fehmarnsundský most", "text": "Fehmarnsundský most\n\nFehmarnsundský most () je ocelový obloukový most, který spojuje německý ostrov Fehmarn v Baltském moři s německou pevninou u Großenbrode přes mořskou úžinu Fehmarnsund.\n\nStavba započala v roce 1958 a most byl otevřen 30. dubna 1963. Celková délka mostu činí 1300 metrů, z toho 963 metrů pevná část a zbývajících 337 metrů se skládá z nájezdů na obou stranách. Hlavní část je ve výšce 23 metrů nad mořem. Most je postaven z oceli, je 21 metrů široký s vozovkou v obou směrech a stezkou pro chodce. Z toho 6 metrů šířky tvoří železniční trať, kterou využívají německé dráhy Deutsche Bahn. Oblouky nad centrální částí dlouhé 268,5 metru mají rozpětí 248 metrů a dosahují do výše 45 metrů nad nejvyšším bodem mostu. Ocelová ortotropní mostovka je zavěšena na obloucích tzv. síťově uspořádanými závěsy. Most byl navržen inženýry G. Fischerem a T. Jahnkem z firmy Gutehoffnungshütte Sterkrade AG, Oberhausen – Sterkrade. Na architektonickém řešení se podílel architekt Gerd Lohmer.\n\nPo otevření mostu byla ukončena trajektová doprava na ostrov Fehmarn. Původní trajektová linka z Großenbrode v Německu až k mysu Gedser v Dánsku byla nahrazena novou trajektovou linkou z Puttgarden na ostrově Fehmarn do Rødby v Dánsku na ostrově Lolland. Nový most a trajektové změny přinesly značné úspory času pro silniční a železniční dopravu z Hamburku a Lübecku do Kodaně.\n\nMost byl v roce 1999 Státním úřadem pro ochranu historických památek prohlášen kulturní památkou a stal se symbolem spolkové země Šlesvicko-Holštýnsko.\n\nVzhledem k tomu, že most byl postaven v době studené války, bylo do jeho konstrukce vloženo šest specifických míst pro uložení trhaviny, která měla být použita v případě invaze. Jejich umístění je patrné i dnes podle šesti čtvercových záplat z asfaltu. Ty byly spojeny s řídícím bodem vzdáleným asi 1 km od mostu v Heinrichsruh.\n\n"}
{"id": "736434", "url": "https://cs.wikipedia.org/wiki?curid=736434", "title": "Josef Cibulka (politik)", "text": "Josef Cibulka (politik)\n\nJosef Cibulka (29. února 1884 Volenice – ???) byl československý politik a meziválečný poslanec Národního shromáždění za Komunistickou stranu Československa.\n\nProfesí byl podle údajů z roku 1925 zřízencem elektrických podniků v Praze.\n\nV parlamentních volbách v roce 1925 získal poslanecké křeslo v Národním shromáždění.\n\n"}
{"id": "736437", "url": "https://cs.wikipedia.org/wiki?curid=736437", "title": "Sylvie Testudová", "text": "Sylvie Testudová\n\nSylvie Testud (* 17. ledna 1971, Lyon, Francie) je francouzská herečka. Její filmová kariéra začala v roce 1991. Dvakrát získala cenu César.\n\nVyrůstala v La Croix-Rousse, v Lyonu, kde bydlí mnoho portugalských, španělských a italských přistěhovalců - její matka je Italka, která se provdala za Francouze. Ten ale opustil rodinu, když byli Sylvii pouhé dva roky.\n\nV roce 1985 viděla Charlotte Gainsbourgovou v roli mladé dívky v \"L'Effrontée\", filmu Clauda Millera a díky ní se přihlásila do dramatické třídy. V roce 1989 se přestěhovala do Paříže a strávila tu tři roky na Konzervatoři (CNSAD).\n\nNa počátku 90. let si dostala její první menší role ve filmech \"L'Histoire du Garcon qui voulait qu'on l'embrasse\" v režii Philippa Harela a \"Love etc\" režisérky Marion Vernoux. V roce 1997 slavila velký úspěch v Německu s filmem Za hranicí ticha, díky němu se naučila mluvit německy, německý znakový jazyk a hrát na klarinet. Roku 1998 hrála ve francouzském filmu \"Karnaval\" roli Béy. Od dva roky později hrála ve filmu \"La Captive\".\n\nV roce 2003 vydala autobiografickou knihu \"Il N'y pas beaucoup d'Etoiles Ce Soir\", kde popisuje historky z jejího každodenního života jako herečka. Obal knihy navrhla její sestra Ghislaine.\n\n15. února 2005 se jí narodil syn Ruben a v lednu roku 2011 dcera Ester.\n\n"}
{"id": "736440", "url": "https://cs.wikipedia.org/wiki?curid=736440", "title": "Jan Čančara", "text": "Jan Čančara\n\nJan Čančara (1. května 1872 Provoz u Dobrušky – 1. prosince 1957 Provoz u Dobrušky) byl československý politik a meziválečný poslanec Národního shromáždění.\n\nByl členem starého místního rodu. Studoval na rychnovském gymnáziu. Studia ovšem nedokončil, protože byl nucen pomáhat na rodinné usedlosti. Od roku 1907 se angažoval v katolickém hnutí, v letech 1913-1934 byl starostou rodné obce, pak místostarostou. Profesí byl podle údajů k roku 1925 rolníkem v Provozu u Dobrušky.\n\nV parlamentních volbách v roce 1925 získal za Československou stranu lidovou poslanecké křeslo v Národním shromáždění. Od roku 1932 byl členem okresního zastupitelstva v okrese Nové Město nad Metují. Po roce 1939 se stáhl z politického života.\n\n"}
{"id": "736444", "url": "https://cs.wikipedia.org/wiki?curid=736444", "title": "Petko Karavelov", "text": "Petko Karavelov\n\nPetko Karavelov ( ) (24. března 1843 – 24. ledna 1903) byl vůdčím bulharským liberálním politikem, jenž po čtyři období sloužil jako předseda vlády.\nNarodil se v Koprivštici. Zpočátku byl známějším jeho starší bratr Ljuben, spisovatel a čelný představitel BRÚV. Petko studoval dějiny na Moskevské státní univerzitě a sloužil v ruské armádě během rusko-turecké války. V roce 1878 jej Rusové jmenovali do funkce zástupce guvernéra svištovské gubernie, v níž působil do té doby, než byl zvolen do nového Shromáždění za Liberální stranu.\n\nPoprvé stál v čele vlády v letech 1880–1881 a poté opět v letech 1884–1886. Spolu se Stefanem Stambolovem a dalšími se po abdikaci Alexandra Battenberga v roce 1886 stal členem Regentské rady, zároveň v srpnu tohoto roku sloužil krátce potřetí jako předseda vlády. Období jeho vlády byla charakterizována úzkou vazbou na Rusko. \n\nJako pravověrný liberál se poté, co se strana rozštěpila, přidružil k Demokratické straně. Oddělil se od svého bývalého spojence Stambolova a v letech 1891–1894 byl vězněn (po obvinění z nabádání k vraždě ministra Christa Belčeva. K moci se vrátil krátce v roce 1901, kdy vedl první kabinet vlády demokratů. \n"}
{"id": "736446", "url": "https://cs.wikipedia.org/wiki?curid=736446", "title": "Caro Emerald", "text": "Caro Emerald\n\nCaro Emerald, \"celým jménem\" Caroline Esmeralda van der Leeuw (26. dubna 1981, Amsterdam, Nizozemsko) je holandská pop-jazzová zpěvačka.\n\nCaroline Esmeralda van der Leeuw se narodila 26. dubna 1981 v Amsterdamu. Nizozemsko.\nJazzový zpěv studovala na konzervatoři v Amsterdamu, kterou ukončila v roce 2005.\n\nV roce 2007 začala spolupracovat s holanským producentem Janem van Wieringenem a autorem písní Davidem Schreursem. Píseň \"Back It Up\" napsal Schreurs spolu a kanadským tvůrcem písní Vincem Degiorgio. Autoři považovali zpěvačku za perfektní interpretku hudebního stylu písně. Single \"Back It Up\" byl vydán v roce 2009.\n\nJejí debutové album \"Deleted Scenes from the Cutting Room Floor\", vydané 29. ledna 2010 se v Nizozemí stalo nejprodávanějším albem roku. V Dutch Album Top 100 se drželo na prvním místě 27 týdnů, a o týden tak překonalo dosavadní rekord Michaela Jacksona s jeho albem \"Thriller.\" Album se v prosinci 2011 stalo šestkrát platinové (prodáno více než 300 000) , alba bylo v té době prodáno více než 1 milion kopií.\n\"Deleted Scenes From The Cutting Room Floor\" setrvaly v hitparádě 104 týdny, pak bylo album podle holandských pravidel odstraněno (album nesmí být v hitparádě déle než 2 roky), aby se vrátilo a vyšplhalo na 8. místo. Znovu se vrátit a bodovat v hitparádě může album, pokud je prodáváno za plnou cenu. Album zaznamenalo prodejní úspěchy i v celé Evropě.\n\nDruhým singlem z alba byl \"A Night Like This\". Setrval na Dutch Top 40 26 týdnů a byl nejčastěji hranou písní v Holandsku roku 2010.\n\nAlbum obsahuje 12 písní, které byly inspirovány filmovou hudbou 40. a 50. let a kombinují se zde jazzové prvky s nejnovějšími hudebními styly. Objevuje se zde ballroom jazz, filmové tango, groovin'jazz, mamba, album zní, jako by byla nahráno ve zlatých časech Hollywoodu.\n\nPodle vyjádření zpěvačky na Twitteru název alba odkazuje na filmový průmysl, kde vystřižené a nepoužité scény končí na podlaze střižny a používá se pro ně termín \"cutting room floor\".\n\nFilmový a optimistický styl hudby se nabízel k využití písní v televizních seriálech a reklamních kampaních. \"A Night Like This\" zní v traileru amerického seriálu The Playboy Club (2011), fantasy The Secret Circle (2011) a komedie 2 dny v New Yorku (2012). Byla také využita pro kampaň obchodní značky Martini. \"That Man\" zněla v televizní show Strictly Come Dancing, soutěži Dancing with the Stars a seriálu Upíří deníky.\n\nV srpnu 2012 vydavatelství Grandmono oznámilo,že debutové album chtějí propagovat a vydat v USA.\n\n\"The Shocking Miss Emerald\" je druhé studiové album, které bylo vydáno 3. května 2013, vydavatel Grandmono Records and Dramatico. Pilotní single \"Tangled Up byl vydán 18. února 2013. Umístil se na 17. místě The Dutch Top 40. a na 77. místě UK Singles Chart. V Itálii dokonce dobyl Top 10.\n\nAlbum provázejí příznivé kritiky. Simon Price z The Independent styl ohodnotil jako mix vintage jazzu a moderního hip hopu \nJohn Murphy napsal:\"Tajemství úspěchu Emerald je snadné rozpoznat od prvních tónů jejího druhého alba. Nabízí se nejbližší srovnání s Imeldou May, také Emerald se pohodlně zabydlela v retro hudbě, nostalgickém typu bluesově -zabarveného jazzy-popu, který se jeví tak úspěšný pro současníky. Samozřejmě, že by mohla být obviněna z toho, že volí bezpečnou cestu (je pravda, že zde nenalezneme žádné skutečné překvapení), ale nelze popřít, že to, co dělá, dělá velmi dobře.\"\n\n\nV roce 2013 uskuteční Caro Emerald 33 vystoupení, nejen v evropských zemích a Spojeném království, ale také v Kanadě.\n\n"}
{"id": "736449", "url": "https://cs.wikipedia.org/wiki?curid=736449", "title": "Josef Čermák (meziválečný politik)", "text": "Josef Čermák (meziválečný politik)\n\nJosef Čermák (1. ledna 1885 Brandýs nad Labem – ???) byl československý politik a meziválečný poslanec Národního shromáždění za Komunistickou stranu Československa.\n\nPo parlamentních volbách v roce 1925 se stal poslancem Národního shromáždění. Profesí byl podle údajů z roku 1925 průvodčím vlaku v Českých Budějovicích. V roce 1929 v souvislosti s frakčním bojem v komunistické straně (nástup skupiny mladých, radikálních komunistů, takzvaní Karlínští kluci, okolo Klementa Gottwalda) své působení ve straně ukončil a od února 1929 byl nezařazeným poslancem.\n\n"}
{"id": "736450", "url": "https://cs.wikipedia.org/wiki?curid=736450", "title": "Strana slovenskej obrody", "text": "Strana slovenskej obrody\n\nStrana slovenskej obrody (ve zkratce SSO) byla slovenská politická strana existující v letech 1948 až 1989. SSO vznikla po komunistickém puči 23. března 1948 jako \"obrozená strana\" z členů zaniklé Demokratické strany, kteří byli ochotni spolupracovat s komunisty. Součást Národní fronty. SSO zanikla v období sametové revoluce, kdy se 10. prosince 1989 přihlásilo její vedení k odkazu Demokratické strany a přijalo opět tento název. Strana vydávala deník Ľud.\n"}
{"id": "736451", "url": "https://cs.wikipedia.org/wiki?curid=736451", "title": "Ladung", "text": "Ladung\n\nLadung je německý název českých sídel:\n"}
{"id": "736455", "url": "https://cs.wikipedia.org/wiki?curid=736455", "title": "Jaime Sabartés", "text": "Jaime Sabartés\n\nJaime Sabartés (10. června 1881 Barcelona – 16. února 1968 Paříž), katalánsky \"Jaume Sabartés i Gual\", byl katalánský sochař, básník a spisovatel. Jako celoživotní přítel a osobní tajemník Pabla Picassa o něm napsal několik děl, i biografii \"Picasso: Toreros\" (1961).\n\nSabartés studoval na umělecké akademii \"Escola de la Llotja\" v Barceloně a u sochaře Fuxy. V roce 1901 vystavil poprvé své práce v renomované galerii \"Sala Parés\". Pracoval také pro časopis \"Joventut\", kde pod jménem \"Jacobus Sabartés\" publikoval články a básně. V barcelonské umělecké kavárně a kabaretu „Els Quatre Gats“ se seznámil na konci roku 1899 s Picassem.\n\nV roce 1904 odjel do Guatemaly, kde psal pro \"Diario de Centro América\" i pro další noviny a později učil na \"Escuela Nacional de Bellas Artes\". Aktivně se podílel na zdejším kulturním dění a byl pozorovatelem místní politické situace.\n\nPo 23 letech se vrátil zpět, v roce 1927, do Katalánska. V roce 1935 se přestěhoval do Paříže, kde se stal osobním Picassovým tajemníkem a publikoval o tomto umělci několik děl. Picasso vytvořil během této doby několik Sabartésových portrétů. Sabartés daroval v roce 1963 574 Picassových prací Barceloně.\n\n\n"}
{"id": "736458", "url": "https://cs.wikipedia.org/wiki?curid=736458", "title": "Jan Černý (poslanec)", "text": "Jan Černý (poslanec)\n\nJan Černý (25. dubna 1880 Věkoše – 15. ledna 1935 Smokovec) byl československý politik a meziválečný poslanec Národního shromáždění za Republikánskou stranu zemědělského a malorolnického lidu (agrárníky), starosta obce Věkoše a dlouholetý aktivista v oblasti elektrifikace.\n\nVystudoval nižší reálnou školu a pak převzal rodové hospodářství. Absolvoval vojenskou službu a pak se zapojil do veřejného života. Byl aktivní v družstevnictví. Za světové války byl členem domácího odboje (organizace Maffie).\n\nHrál významnou roli v událostech 28. října 1918 v Hradci Králové. Stal se předsedou místního Národního výboru a byl hlavním řečníkem na demonstraci, jež ve městě toho dne probíhala. Již předtím byl starostou obce Věkoše (byl tehdy nejmladším starostou v Čechách), kteréhožto postu se vzdal po svém zvolení do Národního shromáždění. V obci zřídil školu, rozvod elektřiny a zasloužil se o elektrifikaci okolního kraje. Roku 1914 inicioval zřízení \"Agrární záložny\".\n\nV parlamentních volbách v roce 1920 byl za agrárníky zvolen poslancem Národního shromáždění. Své křeslo obhájil i ve volbách v roce 1925. Profesí byl podle údajů k roku 1925 rolníkem ve Věkoši u Hradce Králové.\n\nOd roku 1927 trpěl nemocí. Zemřel během léčebného pobytu v lednu 1935 ve slovenském Starém Smokovci, po \"dlouhé a těžké chorobě\".\n\n"}
{"id": "736460", "url": "https://cs.wikipedia.org/wiki?curid=736460", "title": "František Červinka", "text": "František Červinka\n\nFrantišek Červinka (28. října 1881 Ivančice – 7. června 1951 Praha) byl československý politik a meziválečný poslanec Národního shromáždění za Československou stranu národně socialistickou.\n\nPocházel z českožidovské rodiny, v matrice byli nicméně oba jeho rodiče zapsáni jako katolíci. Profesí byl podle údajů k roku 1926 úředníkem nemocenské pokladny v Praze.\n\nPo parlamentních volbách v roce 1925 získal za Československou stranu národně socialistickou (do roku 1926 oficiální název \"Československá strana socialistická\") poslanecké křeslo v Národním shromáždění. Mandát získal ale až dodatečně roku 1926 jako náhradník poté, co na poslanecký mandát rezignoval Edvard Beneš.\n\nJeho synem byl historik František Červinka.\n\n"}
{"id": "736461", "url": "https://cs.wikipedia.org/wiki?curid=736461", "title": "Pridněstrovje", "text": "Pridněstrovje\n\nPridněstrovje (rusky \"Республиканская газета \"Приднестровье\"\", česky \"Republikové noviny \"Podněstří\"\") je oficiální státní deník mezinárodně neuznané Podněsterské moldavské republiky. Vychází v ruském jazyce denně kromě neděle jako orgán Nejvyššího sovětu a prezidenta. Vychází v Tiraspolu. Noviny byly založeny zákonem roku 1994 spolu s oficiálním státním týdeníkem Adevărul Nistrean (\"Адевэрул нистрян\"), který vychází v moldavštině psané cyrilicí, a ukrajinským týdeníkem Homin (\"Гомiн\").\n\n"}
{"id": "736462", "url": "https://cs.wikipedia.org/wiki?curid=736462", "title": "Jordana Brewsterová", "text": "Jordana Brewsterová\n\nJordana Brewsterová (* 26. dubna 1980, Ciudad de Panamá) je americká filmová herečka brazilského původu.\n\nNarodila se v Panamě, žila v dětství s rodiči v Londýně, Rio de Janeiro a od deseti let na Manhattanu, kde navštěvovala katolickou školu a hrála dětské role v nekonečných televizních seriálech. V roce 1998 ji Robert Rodriguez obsadil do horroru \"Fakulta\". Hrála také v remakeu dalšího horroru \"\", nejvíc se proslavila v akční sérii \"Rychle a zběsile\". Dostala jednu z hlavních rolí v nové řadě seriálu \"Dallas\", vysílaného od roku 2012.\n\nJejím manželem je od roku 2007 filmový producent Andrew Form.\n\n"}
{"id": "736464", "url": "https://cs.wikipedia.org/wiki?curid=736464", "title": "Liutgarda Saská", "text": "Liutgarda Saská\n\nLiutgarda Saská (asi 845 – 17. listopad 885), byla manželka a královna východofranského krále Ludvíka III. Mladého.\n\nNarodila se mezi lety 840 a 850 a byla dcerou Liudolfa Saského. Za Ludvíka, který už byl zasnoubený s dcerou hraběte Adalharda, se vdala 29. listopadu 874 v Aschaffenburgu. Měli spolu dvě děti: Ludvíka (877–879) a Hildegardu (asi 879 – po 899), která se stala jeptiškou.\n\nPo smrti prvního manžela v roce 882 se vdala za vévodu Burcharda Švábského, se kterým měla dva syny: Burcharda II, vévodu švábského (883/884 – 28. dubna 926), a Udalricha (884/885 – 30. září 885).\n\nLiutgarda byla známá svou silnou vůlí a politickými ambicemi.\n"}
{"id": "736471", "url": "https://cs.wikipedia.org/wiki?curid=736471", "title": "Politický systém Litvy", "text": "Politický systém Litvy\n\nLitevská republika je zastupitelská demokracie, parlamentní republika s některými rysy poloprezidencialismu, s vícestranickým systémem.\n\nLitevský jednokomorový parlament se nazývá Seimas, má 141 členů volených na 4 roky. Zákonodárná iniciativa náleží jednotlivým poslancům, prezidentovi, vládě a skupině 50 000 občanů. Premiér je jmenován a odvoláván prezidentem se souhlasem parlamentu.\n\nLitevský prezident je volen přímo na 5 let s možností jednoho znovuzvolení.\n\nLitva je členem Severoatlantické aliance, Evropské unie a Mezinárodního měnového fondu.\n\n"}
{"id": "736494", "url": "https://cs.wikipedia.org/wiki?curid=736494", "title": "Adevărul Nistrean", "text": "Adevărul Nistrean\n\nAdevărul Nistrean (moldavskou cyrilicí \"Адевэрул нистрян\", česky \"Podněsterská pravda\") je oficiální státní týdeník mezinárodně neuznané Podněsterské moldavské republiky vycházející v moldavštině. Jedná se o jedinou pravidelně vycházející tiskovinu v Podněstří, Moldavsku i na světě, která užívá moldavský jazyk psaný cyrilicí, jež je stále v Podněstří jedním z úředních jazyků (ve zbytku Moldavska se od roku 1989 užívá pro zápis moldavštiny latinka). Noviny byly zřízeny zákonem roku 1994 spolu s ruskojazyčným oficiálním deníkem Pridněstrovje a ukrajinským týdeníkem Homin. Vychází v Tiraspolu.\n\n"}
{"id": "736497", "url": "https://cs.wikipedia.org/wiki?curid=736497", "title": "Trioly", "text": "Trioly\n\nTrioly jsou trojsytné alkoholy, v širším slova smyslu se sem řadí všechny hydroxylové deriváty uhlovodíků obsahující 3 hydroxylové skupiny, tedy i benzentrioly.\n\n"}
