{"id": "580577", "url": "https://cs.wikipedia.org/wiki?curid=580577", "title": "Všude dobře, proč být doma", "text": "Všude dobře, proč být doma\n\nVšude dobře, proč být doma (v anglickém originále Away We Go) je americký komediálně-dramatický film Sama Mendese z roku 2009 v hlavních rolích s Johnem Krasinskim a Mayou Rudolph.\n\nVerona De Tessant a Burt Farlander jsou pár po třicítce, jenž si stále nevybudoval stabilní plnohodnotný život. Právě přijdou na to, že je Verona těhotná. Burt se snaží chovat tak, aby se stal dobrým dceřiným otcem, např. se snaží naučit vyřezávat a vázat uzly. Když je Verona v šestém měsíci, společně navštíví Burtovy rodiče - Glorii a Jerryho jen, aby zjistili, že se chystají přestěhovat na dva roky do Antverp. Zklamaní Burt a Verona v tom ale naleznou příležitost pro nalezení jiného lepšího místa, kde by jejich dcera mohla vyrůstat.\n\nNejdříve se vydají do Phoenixu za Veroninou starou šéfkou Lily, jejím manželem Lowellem a jejich dětmi. Jsou znechuceni jejich hrubým chováním k sobě navzájem i k dětem, a tak pokračují do Tucsonu za Veroninou sestrou Grace. Na Veroninu žádost se Burt pokouší Grace přesvědčit, aby zůstala se svým nudným přítelem. Grace se pak snaží s Veronou mluvit o jejich mrtvých rodičích, ale Veroně se nechce.\n\nJejich další zastávkou je Madison, kde navštíví Burtovu přítelkyni z dětství a nevlastní sestřenici \"LN\", univerzitní profesorku s velice radikálními názory na rodičovství. Burt a Verona jí přinesou jako dárek kočárek pro dítě, čímž se LN velice naštve s odůvodněním, že se s manželem Roderickem snaží vybudovat pro děti \"kontinuální domov\". Po několika dalších neshodách dojde k hádce, ve které Burt řekne LN a Roderickovi, že jsou strašní lidé, a spolu s Veronou je opouštějí.\n\nPo zážitku z Madisonu se Burt s Veronou rozhodli navštívit staré přátele z univerzity v Montrealu Toma a Munch Garnettovy, kteří mají rodinu různorodých adoptivních dětí. Verona a Burt jsou šťastní, že našli příklad milující rodiny a hezkého města a rozhodnou se přestěhovat do Montrealu.\n\nDruhý den ráno ale Burtovi zavolá z Miami jeho bratr Courtney, protože ho opustila manželka, a tak se vydají za ním. Courtney se bojí o svou dceru Annabelle kvůli tomu, jaký na ni může mít vliv rozvod rodičů. Burt se snaží uklidnit Courtneyho a Verona mezitím tráví čas s Annabelle. Oba jsou zděšení tím, že takové krásné děvče jako ona musí strávit zbytek života bez matky. Pak si navzájem slíbí, že budou milovat sebe i dceru a budou mít šťastný domov.\n\nNásledující ráno Verona řekne Burtovi příběh o svém dětství a rodičích. Následkem toho se rozhodnou odjet do Veronina starého domu. Zjistí, že to je pravé místo pro ně, sednou si a šťastně ční nad vodou.\n\n"}
{"id": "580586", "url": "https://cs.wikipedia.org/wiki?curid=580586", "title": "Muži, kteří nenávidí ženy", "text": "Muži, kteří nenávidí ženy\n\nMuži, kteří nenávidí ženy (: ) je detektivní román švédského spisovatele Stiega Larssona. Vyšel v roce 2005 v češtině 2008 v překladu od Azity Haidarové. Román je prvním dílem pentalogie \"Milenium\", následující díly: \"Dívka, která si hrála s ohněm,\" \"Dívka, která kopla do vosího hnízda, Dívka v pavoučí síti a Muž, který hledal svůj stín (poslední dvě jmenovaná díla jsou dopsány autorem Davidem Lagercrantzem).\"\n\nKniha je rozdělena na čtyři části (Výzva, Konsekvenční analýzy, Fúze a Hostile Takeover), dále je rozdělena na 29 kapitol plus epilog a prolog. Příběh se odehrává v průběhu jednoho roku (přesněji od 20. prosince jednoho roku do 30. prosince roku druhého) ve Švédsku, převážně ve městě Hedestad a na přilehlém ostrově Hedeby a ve Stockholmu. Kniha je založena na dvou dějových liniích (pátrání Mikaela Blomkvista a život hackerky Lisbeth Salanderové), které se spojí do jediné.\n\nNovinář a spoluvlastník časopisu Milénium Mikael Blomkvist (zkráceně Kale) žije ve Stockholmu. Je obviněn z křivého nařčení finančníka Hans-Erika Wennerströma z ilegální činnosti. Soud uznal Kalea vinným a ten je odsouzen ke krátkodobému odnětí svobody. Před nástupem trestu, nedlouho před Vánoci, mu zavolá průmyslník Henrik Vanger a požádá ho, aby mu pomohl vypátrat jeho nezvěstnou vnučku Harriet Vangerovou, po které sám bezúspěšně pátrá už téměř čtyřicet let. Kale nejprve odmítá, nakonec ale souhlasí. Henrik mu nabídl nejen velkou finanční odměnu, ale i důkazy proti Wennerströmovi. Záminkou pro pátrání na ostrově je sepsání kroniky rodu Vangerů. Kale se zabydluje v Hedeby a začíná s pátráním.\n\nČtyřiadvacetiletá hackerka Lisbeth díky své asociální povaze ani nedokončila základní školu a je zbavená svéprávnosti. Její otec je pravděpodobně mrtev a matka se nachází v domově s ošetřovatelskou péčí, takže Lisbeth žije pod dozorem poručníka Holgera Palmgrena, kterého musí pravidelně navštěvovat. Poté, co Palmgrena raní mrtvice, stává se jejím poručníkem advokát Nils Bjurman, který Lisbeth upře právo spravovat své vlastní finance. Když se Lisbeth rozbije notebook, přichází za Bjurmanem s žádostí o peníze na nový. Bjurman ji přinutí k orálnímu sexu, za což jí „zaplatí“ jejími vlastními penězi. Lisbeth nepodá hlášení na policii, protože v oficiální cesty spravedlnosti nemá důvěru.\n\nMezitím Kale pátrá po jakékoliv stopě, která by ho dovedla blíže k Harriet. Pod záminkou, že píše kroniku, se vyptává příslušníků rodiny Vangerových a pomocí jejich výpovědí a starých fotografií se snaží najít případného vraha. V Harrietině deníku nachází jména s čísly, ale nemá ponětí, k čemu čísla odkazují.\n\nNa příští schůzku s Bjurmanem s sebou Lisbeth vezme kameru skrytou v tašce. Když Bjurman Lisbeth brutálně znásilní, vše je zaznamenáno na video. Ani tentokrát se Lisbeth neobrátí na policii a rozhodne se vzít spravedlnost do vlastních rukou. Při další návštěvě Bjurmana omráčí paralyzérem, sváže ho a vyhrožuje mu, že video zveřejní, pokud ji nenechá volně disponovat s jejím účtem a nevzdá se jejího poručnictví. Bjurman souhlasí, než ho však Lisbeth propustí, vytetuje mu na hruď nápis „Jsem sadistické prase“.\n\nLisbeth pracuje jako externistka pro bezpečnostní firmu Milton security, kde však o jejích hackerských praktikách nemají ani tušení. Pro klienty firmy vyhledává různé informace o lidech a jednou z jejích zakázek je prověřit i Mikaela. Poté, co se Mikael rozhodne využít při svém pátrání pomoc profesionálního vyšetřovacího asistenta, najme si prostřednictvím Milton security Lisbeth. Během vyšetřování Mikael odhaluje Lisbethiny hackerské schopnosti a sblíží se s ní i intimně. Zjišťují, že záhadné číselné kombinace z Harrietina deníku jsou biblickými citacemi a že jsou na stopě sériového vraha, vraha spousty nevinných žen, prostitutek a ilegálních přistěhovalkyň. Spolu odhalí, že pachatelem je Martin Vanger, bratr Harriet a že Martina v násilnických praktikách už od čtrnácti zaučoval jeho již zesnulý otec Gottefried.\n\nKdyž zjistí, že byl odhalen, pokusí se Martin Mikaela zabít. Život mu zachrání svým včasným zásahem Lisbeth. Martin uniká, zahyne však při autonehodě v hořícím autě. Mikael ví, že Martin Harriet spolu se svým otcem a později i sám znásilňoval, ale že není jejím vrahem. Pátrání pokračuje.\n\nMikael odposlouchává telefon Harrietiny přítelkyně Anity Vengerové a zjišťuje, že Harriet je naživu. Žije pod falešným jménem (Anita Cocharanová) na farmě v Austrálii a má tři děti. Mikael se s ní setká a ona se přizná k vraždě svého otce Gottfrieda, který ji od čtrnácti let znásilňoval, k čemuž nutil i jejího bratra Martina. Ve své bezvýchodné situaci se Harriet obrátila na Anitu, která jí pomohla k útěku do Austrálie. Nyní, po Martinově smrti se Harriet vrací zpět za svým dědečkem Henrikem. Mikaelův úkol je u konce. Slíbené informace o Wennerströmovi, které od Henrika obdrží, mu však nejsou k užitku – celá záležitost je dávno promlčená.\n\nZa Lisbethiny pomoci se Mikaelovi nakonec podaří Wennerströma usvědčit. O jeho nekalých praktikách napíše bestseller \"Bankéř mafie\". Henrik Vanger přesvědčí Mikaela, aby o jejich případu pomlčel, protože by uškodil celé rodině Vangerových a především Harriet. Mikael sice nerad, ale souhlasí. Kroniku rodu Vangerů vůbec nenapíše.\n\n\n\n\n"}
{"id": "580589", "url": "https://cs.wikipedia.org/wiki?curid=580589", "title": "Elvin Jones", "text": "Elvin Jones\n\nElvin Ray Jones (9. září 1927 – 18. května 2004) byl americký jazzový bubeník. O bicí se začal zajímat už v raném dětství, už tehdy ho přitahovaly cirkusové kapely. Mezi lety 1946–1949 sloužil v americké armádě, poté už hrál v jazzových kapelách. V roce 1955 se přestěhoval do New Yorku, kde už si zahrál s takovými jazzovými ikonami jako byli Charles Mingus, Teddy Charles, Bud Powell a Miles Davis.\n\nMezi lety 1960–1966 byl členem legendárního John Coltrane Quartetu, hraje například na věhlasné desce \"A Love Supreme\". Během svého účinkování v tomto kvartetu vedl Elvin i své vlastní jazzové ansámbly — například The Elvin Jones Jazz Machine. Dva z jeho bratrů — Thad Jones a Hank Jones byli rovněž jazzoví hudebníci. Elvin si s nimi zahrál na několika deskách.\n\nElvin Jones se narodil v Pontiacu ve státě Michigan. „První vzpomínky na dobu, kdy mi byly tak dva roky, jsou sny o tom, jak se naučím hrát na bicí”, říká Elvin v rozhovoru na allaboutjazz.com. Jako malého chlapce ho fascinoval pohled na bubeníky v cirkusových kapelách. Mnohdy urazil několik mil, jen aby je mohl vidět a slyšet. Na střední škole už hrál v černošské pochodové kapele, ve které si osvojil základy hry na pochodový buben.\n\nPo střední škole, v roce 1946, narukoval do armády. Domů se vrátil v roce 1949, úplně bez peněz. Od své sestry si půjčil 35 dolarů, aby si mohl koupit své první bicí. Svou profesionální kariéru začal v roce 1949 v Detroitu, kde měl tehdy jazz slušné zázemí, hráli tu muzikanti jako Barry Harris, Paul Chambers, Kenny Burrell, Milt Jackson, Tommy Flanagan a další. Jeho bratr Thad hrál v té době s orchestrem Bennyho Goodmana. Když se mu o Elvinovi zmínil, pozval ho Goodman na konkurz, který ale pro Elvina nedopadl nejlépe. Dostal se tak ale do New Yorku. Netrvalo dlouho a už hrál s Charlesem Mingusem, zahrál si tak i na desce \"J is for Jazz\".\n\nV roce 1960 se stal členem klasického kvartetu Johna Coltrana. V té době byli členy tohoto kvartetu i kontrabasista Jimmy Garrison a pianista McCoy Tyner. Elvin i Trane hráli velmi často dlouhá sóla. Elvin o této Traneově zálibě jednou prohlásil: „Nikdy mi nevadilo, že John hraje dlouhá sóla. Dělali to tak v té době skoro všichni a John na to rozhodně měl. Navíc, já jsem většinou hrál s ním.” Tento kvartet — někdy také označovaný jako klasický Coltranův kvartet — znamenal pro vývoj jazzu takový přerod, svým vlivem stejně intenzivní jako ve své době hudba Louise Armstronga či Charlieho Parkera. Elvin zůstal s Coltranem až do roku 1966, kdy se jejich vzájemné cesty rozešly. Ač Elvin byl sám zastánce polyrytmů, nesmířil se už ale s novými hudebními cestami, po kterých se tehdy Coltrane rozhodl jít. Coltrana to táhlo k jazzové avantgardě, kdežto Elvin zůstával stále věrný hard bopu.\n\nElvin hrál dále i po odchodu z Coltranova kvartetu, na konci šedesátých a počátkem sedmdesátých let vedl své vlastní ansámbly. Za zmínku stojí například trio se saxofonistou a multiinstrumentalistou Joem Farrellem a kontrabasistou Jimmy Garrisonem (z Coltranova kvarteta). Spolu nahrály pro Blue Note desku \"Putinn’ it Together\". Elvin si jako sidemana mohl vybrat prakticky kohokoli, v sedmdesátých letech nahrával například s trumpetistou Lee Morganem či původem českým klávesistou Janem Hammerem a nebo se skupinou Oregon, která stála na pomezí jazzu a world music.\n\nElvin byl velmi vlivným bubeníkem, sám svoji hru popisuje jednoduše: „Stejně jako malíř předem vidí barvy a tvary na plátně, tak i já, když hraju, dokážu vidět různé barv. Činely představují jednu barvu, bubínek druhou a přechody další. Míchám je, a tak získám dojem neustálého pohybu.”\n\nElvinův smysl pro timing, polyrytmy a jazzovou dynamiku posunul bicí do popředí. Jeho nenucená hra ovlivnila i mnoho rockových bubeníků. Patřili mezi ně Mitch Mitchell (kterému Jimi Hendrix říkal „můj Elvin Jones”) nebo Ginger Baker.\n\nElvin si také zahrál padoucha Job Caina v neobvyklém westernu \"Zachariah\". Po vítězné přestřelce si v jednom baru zabubnuje sólo na bicí.\n\nElvin zemřel na zástavu srdce v roce 2004 ve svých 76 letech. Přežil tak své dvě ženy, svého syna a dceru. Tohoto úctyhodného věku se dožil i přesto, že v padesátých a šedesátých letech holdoval heroinu, za jehož držení se také dvakrát dostal do vězení.\n"}
{"id": "580592", "url": "https://cs.wikipedia.org/wiki?curid=580592", "title": "Zéva obrovská", "text": "Zéva obrovská\n\nZéva obrovská (: \"Tridacna gigas\") je největší žijící mlž. Dorůstá velikosti až 1,2 metru, váhy až 200 kilogramů a dožívají se více než sta let. Živí se řasami, fytoplanktonem a zooplanktonem. Zéva obrovská je jedním z nejohroženějších druhů mušlí. První zmínky o tomto druhu se datují do roku 1825. Avšak počet škeblí se rapidně zmenšuje a na mnoha místech, kde ještě před pár lety byly běžné, úplně vymizely. Zajímavostí je, že žádní dva jedinci zévy obrovské nejsou stejně zbarveni.\n\nMezi její přirozené prostředí patří korálové útesy teplých mělkých vod Indického a Tichého oceánu (obvykle žije zhruba 15 – 20 metrů pod hladinou). Žijí také u břehů Filipín, kde se jim říká taklobo.\nV mládí se se zéva obrovská nedá téměř rozeznat od ostatních druhů čeledi zévovitých. Dospělá zéva obrovská má na své lastuře 4–5 vertikálních ohybů, to ji odlišuje od jinak velmi podobné Tridacna derasa, která má těchto ohybů 6–7.\n\nNejvětším známým exemplářem byla zéva, která byla objevena okolo roku 1917 na severním pobřeží Sumatry. Měřila 137 cm a váha obou lastur byla 230 kg. Avšak již byla mrtvá. Dnes je tento exemplář vystaven v muzeu v Severním Irsku.\n\nTento druh se živí řasami, které filtruje přes filtr. Škeble jsou schopny pěstovat řasy ve speciálním oběhovém systému, který jim umožňuje udržet podstatně větší počet symbiontů na jednotku objemu. Když se převrátí a na plášť jí nedopadá světlo, můžou řasy odumřít. Zéva potom změní barvu a hladoví, dokud se nedostane do správné polohy.\n\nZévy obrovské se množí sexuálně, začínají život jako samci, ve věku osmi let jsou hermafroditi (produkují vajíčka a spermie), poté se mění v samice. Samooplození ale není možné. Samy nevyhledávají partnera opačného pohlaví, jejich vajíčka a spermie volně plavou ve vodě a poté splynou.\n\nOplodněné vajíčko plave v moři asi 12 hodin, poté se larva vylíhne. Hned jak k tomu dojde, začne produkovat křídovou lasturu.\n\n"}
{"id": "580601", "url": "https://cs.wikipedia.org/wiki?curid=580601", "title": "Vladimír Godár", "text": "Vladimír Godár\n\nVladimír Godár (* 16. března 1956 Bratislava, Československo) je slovenský hudební skladatel, muzikolog a vysokoškolský pedagog, autor komorní, filmové a orchestrální hudby, držitel dvou Českých lvů v kategorii Nejlepší hudba za filmy \"Návrat idiota\" a \"Sluneční stát\". Spolupracuje s českou zpěvačkou a houslistkou Ivou Bittovou. Vydává a překládá knihy z oblasti výzkumu historie hudby. Podílel se na popularizaci jména slovenského hudebního skladatele 19. století Jána Levoslava Bellu. \n\nV letech 1971–1975 studoval kompozici hudebního díla u Juraje Pospíšila a hru na klavír u Márie Masarikové na bratislavské konzervatoři. V období 1975–1980 pak pokračoval kompozicí u Dezidera Kardoše na Vysoké škole múzických umění v Bratislavě. \n\nV roce 1979 začínal jako odborný redaktor ve vydavatelství \"Opus\", kde setrval do roku 1988. V letech 1985–1991 externě přednášel na Vysoké škole múzických umění. Po sametové revoluci se v lednu 1990 stal předsedou Spolku slovenských skladatelů, v období 1992–1996 pracoval na pozici vědeckého pracovníka Ústavu hudební vědy Slovenské akademie věd, kde v roce 1993 obhájil kandidátskou práci \"Battaglia a mimesis\" (CSc.). V rozmezí let 1991–1996 zastával současně post vedoucího redaktora časopisu \"Slovenská hudba\" a spolupracoval jako sídelní skladatel se Slovenskou filharmonií. \n\nOd roku 1997 je odborným asistentem na Katedře estetiky Filozofické fakulty Univerzity Komenského, od roku 1999 pak ředitelem hudebního vydavatelství \" Scriptorium musicum\" a mezi roky 2013–2015 působil jako docent na katedře skladby a dirigování Vysoké školy múzických umění. V období 2001–2007 přednášel na Akademii umění v Banské Bystrici.\n\nSložená hudba k filmům.\n\n\n"}
{"id": "580605", "url": "https://cs.wikipedia.org/wiki?curid=580605", "title": "Správa", "text": "Správa\n\nSpráva (také administrace) obecně označuje vedení vlastních nebo i cizích záležitostí. Správa má za úkol určitou formu regulace a řízení v prostředí určeném předem danými vztahy v rámci nějaké organizace. Jejím výkonem může být v určité oblasti pověřen zvláštní správce. Synonymum administrativa však může současně označovat i jen pouhý souhrn pomocných a rutinních kancelářských činností, které mají zabezpečit chod určitého správního týmu či úřadu.\n\nAčkoli se správou míní také obstarávání soukromých potřeb, v užším slova smyslu jde o veřejnou správu, která zajišťuje záležitosti veřejného zájmu. V tomto smyslu může jít kromě samosprávy zejména o státní správu, a to např. finanční, justiční, duchovní, vojenskou nebo tzv. vnitřní neboli politickou správu, která zahrnuje správu policejní, školskou, národohospodářskou a sociální. Administrativa tak zde znamená veřejnou, správní složku výkonu státní moci nebo také určitý správní úřad, např. ministerstvo (ve Spojených státech amerických se slovem „administrativa“ označuje speciálně úřad prezidenta a jeho vlády). Na rozdíl od současného chápání dělby moci do tří samostatných složek se dříve státní správa odlišovala pouze od zákonodárství, přičemž tato administrace byla spolu se soudnictvím výrazem výkonné moci státu. V moderním státě již výkon veřejné správy včetně správních aktů, které vydává, podléhá kontrole ve správním soudnictví.\n\n"}
{"id": "580619", "url": "https://cs.wikipedia.org/wiki?curid=580619", "title": "Záhada Blair Witch", "text": "Záhada Blair Witch\n\nZáhada Blair Witch (v anglickém originále The Blair Witch Project) je americký kultovní filmový horor z roku 1999. Vyprávění je prezentováno jako dokument vytvořený z amatérských záběrů natočených v reálném čase. Film sleduje příběh tří mladých studentů-filmařů (Heather Donahue, Joshua Leonard a Michael C. Williams), kteří se vydají do lesů u Burkittsvilleu v Marylandu, aby natočili dokument o lokální legendě známé jako Blair Witch (čarodějnice z Blair), při čemž se ztratí. Diváci se dozvědí, že studenti nebyli nikdy nalezeni, ale jejich filmové příslušenství bylo objeveno o rok později. Jejich filmový materiál má být to, co divák sleduje.\n\nO rok později se film dočkal pokračování pod názvem \"Záhada Blair Witch 2\" (orig. \"Book of Shadows: Blair Witch 2\"). Další pokračování mělo následovat o rok později, ale to se nevyplnilo. V září 2009 režiséři filmu Daniel Myrick a Eduardo Sánchez prohlásili, že na dalším pokračování pracují. Třetí pokračování bylo představeno v roce 2016 pod názvem \"Blair Witch\".\n\nStudenti filmu Heather Donahue, Joshua Leonard a Michael C. Williams se v roce 1994 vydají natočit dokument o čarodějnici z Blair (Blair Witch), a tak se vydají do Burkittsvilleu, dříve nazývaném Blair, a místních se vyptávají na legendu o čarodějnici. Ti jim povědí o Rustin Parrovi, který do svého domu v lese unesl sedm dětí a pak je zabil. Později se obhajoval tím, že ho k vraždám donutila čarodějnice zabitá v 18. století. Trojice se také potká s excentrickou starší ženou Mary Brownovou, která tvrdí, že se jako malá holka s čarodějnicí z Blair setkala.\n\nDalší den začnou studenti pátrat v lesích okolo Burkittsvilleu po důkazech směřujících k Blair Witch. Na cestě je varuje místní rybář, že lesy, kam směřují, jsou strašidelné. Studenti navštíví Coffin Rock, kde bylo v 19. století zavražděno pět mužů, a pak se utáboří na noc. Druhý den pokračují hlouběji do Black Hills, ačkoli přesně nevědí, kde se nacházejí. Náhodou naleznou něco, co vypadá jako starý hřbitov se sedmi malými mohylami. Nedaleko tohoto místa se utáboří a pak se na to místo vrátí po setmění. Jeden ze studentů omylem naruší jednu z mohyl a Heather ji narychlo opraví. Později v noci slyší zvláštní hluk, ale nemohou přijít na to, odkud vychází, ale předpokládají, že jde o nějaká zvířata nebo něco, co je pronásleduje.\n\nNásledující den se rozhodnou vrátit zpět k autu, ale nejsou schopni ho nalézt před setměním, a tak jsou nuceni se znovu utábořit. Téhle noci opět uslyší zvuky, ale nic nevidí. Druhý den ráno naleznou tři malé mohyly, které jsou postavené okolo jejich tábořiště. Když se znovu snaží najít cestu ven z lesů, Heather zjistí, že ztratila mapu. Mike později prozradí, že ji ze vzteku předešlý den hodil do vody. Tentokrát jsou už opravdu ztraceni, a tak se rozhodnou jít jednoduše na jih. Brzy naleznou skupinu lidských postav vytvořených z větví. Než odejdou, Heather jednu z nich usekne. Další noc opět slyší zvuky, včetně zvuku dětí. V rámci paniky vyběhnou ze stanu a schovají se v lese až do rozbřesku. Když se vrátí, zjistí, že část jejich věcí byla ukradena a Josh na svých věcech najde něco jako modrý sliz a zpanikaří kvůli tomu. Během dne záhadně projdou dvakrát okolo stejné klády, ačkoli šli celou dobu stále na jih. Utáboří se tedy s pocitem, že promrhali celý den.\n\nDalší ráno Josh zmizí. Poté, co se ho marně snaží najít, se Heather a Michael postupně přesunou dál. V noci slyší Joshovy skřeky, ale nejsou schopni ho najít. Ráno Heather před stanem najde stoh větví a látek, později zjistí, že jde o krví promočené zbytky Joshova oblečení, vlasy a zuby, ale nezmíní se o tom Mikeovi.\n\nV noci Heather natočí pásku, kde se ostatním, jejich rodinám i své rodině omlouvá, pak se zhroutí a říká „My tu dnes v noci zemřeme.“. Později znovu uslyší Joshovo zoufalé volání o pomoc, tentokrát za ním jdou do opuštěného domu. Ten prohledají, Heather tvrdí, že Joshe slyší ve sklepě. Mike tam jde a po něčem, co zní jako zápas, ztichne a upustí kameru na podlahu. Heather, volající Mikea, pak jde také do sklepa. Když tam vejde, její kamera na chvíli zabere Mikea, jak se dívá do rohu. Heather začne hlasitě řvát, pustí kameru, jde k Mikeovi. Řev ustane. Než kamera vypne, jde slyšet pouze ticho.\n\nTvůrci \"Záhadu Blair Witch\" vytvořili v roce 1988, při čemž scénář měl 67 stran s tím, že dialogy budou improvizované. Následně režiséři inzerovali v časopisu \"Back Stage\", že hledají herce s velmi dobrými schopnostmi improvizace. Pak proběhl neformální improvizovaný konkurz se zhruba 2 000 herci. K vytvoření filmové mytologie hledali tvůrci inspiraci na různých místech. Několik jmen postav jsou téměř-anagramy - např. Elly Kedward (Blair Witch) je Edward Kelley, Rustin-Parr, fiktivní dětský vrah ze 40. let 20. století, začal jako anagram pro Rasputina.\n\nNatáčení začalo v říjnu 1997 a trvalo 8 dní. Většina filmu byla natočena v Seneca Creek State Park v Montgomery County v Marylandu, ale některé scény byly natáčeny ve skutečném městě Burkittsville. Obyvatelé města, kteří byli zpovídaní ve filmu nebyli herci, někteří z nich předstírali, že opravdu slyšeli o Blair Witch. Donahue nikdy předtím neovládala kameru, a tak strávila dva dny tím, že se to učila. Její nezkušenost tak mohla ovlivnit \"viklavost\" filmu. Donahue prohlásila, že svou postavu hrála podle režiséra, se kterým jednou pracovala - sebejistota, když všechno funguje, jak je naplánované, a zmatek během krizí.\n\nBěhem natáčení dostávali herci individuální instrukce, které jim měly pomoci při improvizaci děje v daný den. Režiséři jim přidělovali jídlo, což způsobilo, že Donahue dostala v průběhu natáčení ekzém. Režiséři nutili herce každý den se přesouvat o velké vzdálenosti, obtěžovali je v noci a upírali jim jídlo, což bylo založeno na vzpomínkách producenta Gregga Halea z armádního výcviku. Natočeno bylo téměř 19 hodin materiálu, který musel být zkrácen do 90 minut.\n\nFilm byl pozitivně přijat kritikou i diváky a vynesl více než 248 milionů dolarů, což z něj udělalo třetí nejúspěšnější nezávislý film všech dob (po \"Paranormal Activity\" a \"Šíleném Maxovi\").\n\nServer Rotten Tomatoes tvrdí, že 85% hodnocení \"Záhady Blair Witch\" ze 127 je kladných. Roger Ebert z \"Chicago Sun Times\" udělil filmu čtyři hvězdičky a prohlásil, že je to \"neobyčejně efektní hororový film\" Kritikové především ocenili Heatherinu omluvu ke konci filmu, jež Ebert přirovnal k posledním zápisům v deníku Roberta Scotta, než umrzl v Antarktidě.\n\nFilm byl oceněn Global Film Critics Award za nejlepší scénář. Zároveň byl ale nominován na Zlatou malinu na nejhorší film roku 1999. V roce 2006 ho Chicago Film Critics Association zařadila na seznam 100 nejděsivějších snímků. V roce 2008 byla \"Záhada Blair Witch\" týdeníkem \"Entertainment Weekly\" jmenována 99. nejlepším filmem let 1983-2008.\n\n\n"}
{"id": "580621", "url": "https://cs.wikipedia.org/wiki?curid=580621", "title": "Lollapalooza", "text": "Lollapalooza\n\nLollapalooza je každoroční hudební festival hostící heavy metalové, alternativně rockové, hip hopové a punk rockové skupiny, taneční a komediální představení a řemeslné stánky. Poskytuje zároveň platformu neziskovým a politickým uskupením. Na festivalu vystupuje množství různých hudebních skupin a v minulosti pomohl objevit a popularizovat alternativní rockové skupiny jako jsou třeba Pearl Jam, Rage Against the Machine, Nine Inch Nails, Jane's Addiction, Soundgarden, The Smashing Pumpkins, Alice in Chains, Tool, Red Hot Chili Peppers, Hole, 30 Seconds to Mars, The Strokes, Green Day a Depeche Mode.\n\nFestival založil v roce 1991 zpěvák skupiny Jane's Addiction Perry Farrell v rámci rozlučkového turné se svou kapelou. Lollapalooza se od té doby konala každoročně až do roku 1997 a následně byla obnovena v roce 2003. Od svého vzniku až do roku 1997 a poté po svém obnovení v roce 2003 měl festival putovní charakter a cestoval po Spojených státech a Kanadě. V roce 2004 se organizátoři festivalu rozhodli rozšířit délku festivalu na dva dny pro každé město, ale nízké tržby z prodeje vstupenek je téhož roku donutily festival zrušit. V roce 2005 se Farell a William Morris Agency spojili se společností Capital Sports Entertainment (nyní C3 Presents) z Austinu v Texasu a reorganizovali festival do jeho současné podoby, tedy ve víkendový festival v Grantově parku v Chicagu ve státě Illinois.\n\n"}
{"id": "580627", "url": "https://cs.wikipedia.org/wiki?curid=580627", "title": "Faiz Khaleed", "text": "Faiz Khaleed\n\nFaiz bin Khaleed (* 15. září 1980 Kuala Lumpur, Malajsie) je stomatolog malajsijského vojenského letectva. V letech 2006–2007 byl náhradníkem prvního a jediného malajsijského kosmonauta Sheikha Muszaphara Shukora Al Masrieho. \n\nFaiz Khaleed pochází z malajsijské metropole Kuala Lumpuru. Vystudovoval stomatologickou fakultu Univerzity Malaja (\"University Malaya\"), absolvoval vojenský výcvik a získal místo zubního lékaře ve Stomatologickém centru ministerstva obrany Malajsie v Kuala Lumpuru. \n\nRoku 2003 se Malajsie a Rusko dohodly na návštěvním letu malajsijského účastníka kosmickéhjo letu na Mezinárodní vesmírnou stanici (ISS). Organizací výběru budoucího UKP/SP (Rusky\"Učastnik kosmiceskovo poljota / Anglicky SP-Spaceflight Participant / Česky jako účastník kosmického letu – kosmický turista ) byla pověřena ANGKASA, nově založená kosmická agentura Malajsie.Všemi koly výběru nakonec prošli dva lékaři – ortoped Sheikh Muszaphar Shukor Al Masrie a Faiz Khaleed. V září 2006 zahájili výcvik ve Středisku přípravy kosmonautů (CPK) v Hvězdném městečku.\n\nBěhem přípravy byl Sheikh Muszaphar Shukor vybrán k cestě na ISS jako člen 13. návštěvní expedice a Faiz postaven na místo jeho náhradníka. Sheikhův kosmický let proběhl úspěšně ve dnech 10. – 21. října 2007.\n"}
{"id": "580631", "url": "https://cs.wikipedia.org/wiki?curid=580631", "title": "Lokomotiva 742.7", "text": "Lokomotiva 742.7\n\nLokomotiva 742.7 je motorová lokomotiva vzniklá modernizací lokomotivy řady 742, kterou provádí společnost CZ LOKO. První kus byl modernizován v roce 2009 pro dopravce ČD Cargo, další vyrobené stroje pak odebrala společnost Unipetrol Doprava.\n\nModernizace vychází z koncepce použité u modernizovaných lokomotiv řady 741.7, od kterých se liší zejména nižší celkovou hmotností, neboť lokomotivy 742.7 vznikají přestavbou lehčích strojů řady 742, zatímco řada 741.7 je postavena na bázi stroje řady 740.\n\nV rámci modernizace došlo k náhradě původního hnacího agregátu novým spalovacím motorem typu Caterpillar 3508C, který přes trakční alternátor Siemens 1FC2 631-6B029Z pohání jednotlivé trakční motory. Zcela nová je klimatizovaná kabina strojvedoucího. Sníženy byly představky po obou stranách kabiny, což zlepšuje výhled strojvedoucího. Byla zvýšena konstrukční rychlost z původních 90 km/h na 100 km/h. Stanoviště je provedeno zcela nově a řídící pulty se zobrazovacími displeji byly osazeny pro oba směry jízdy. Řízení lokomotivy původně zajišťoval mikroprocesorový řídící systém UniControls, ale v roce 2010 byl nahrazen řídicím systémem MSV. K zadávání poměrného tahu slouží kombinovaný pákový ovladač namísto původního kontroléru. Doplněna je také EDB, pracující v součinnosti s doplňkovou pneumatickou brzdou.\n\nPrvní vyrobený kus 742.701 byl v rámci ČD Carga přidělen do SOKV Ostrava, Provozní jednotky Ostrava, která jej od června 2010 začala nasazovat na různé posty v rámci ostravského uzlu. Později prošel několika dalšími lokalitami a nyní je provozován na pracovišti Kralupy nad Vltavou, odkud je nejčastěji nasazován na vlaky směrem do Neratovic a Mělníka včetně obsluhy tamního přístavu a kontejnerového terminálu. Další vyrobené exempláře již získala Unipetrol Doprava a využívá je především v dopravě cisternových vlaků napříč celou ČR (včetně jízd ve dvojicích).\n"}
{"id": "580632", "url": "https://cs.wikipedia.org/wiki?curid=580632", "title": "Noah Wyle", "text": "Noah Wyle\n\nNoah Strausser Speer Wyle (4. června 1971, Hollywood, Kalifornie, USA) je americký filmový a divadelní herec. Známým se stal poté, co ztvárnil postavu Dr. Johna Cartera v úspěšném americkém dramatickém seriálu Pohotovost. V poslední době se objevil v sérii dobrodružných filmů, kde si zahrál postavu Flynna Carsena.\n\nNoah Wyle se narodil 4. června 1971 v Hollywoodu v Kalifornii. Jeho matka, Marjorie Speer, byla vrchní sestrou na ortopedii. Jeho otec Stephen Wyle pracoval jako servisní inženýr. Noah má dva sourozence. Oba rodiče se ale v průběhu 70. let rozvedli. Noahova matka se později provdala za Jamese C. Katze, který má ze svého prvního manželství také tři děti. Někdy se uvádí, že Wyle pochází ze šesti sourozenců, ale pokrevní sourozence má pouze dva.\n\nJeho prarodiče, Edith a Frank Wyleovi, byli malíři a založili Folk Art Museum. \n\nV roce 1989 vystudoval střední školu The Thacher School v Ojai v Kalifornii. Zúčastnil se kurzů divadelního herectví na Severozápadní univerzitě a dokonce byl při studiu oceněn za vlastní divadelní hru. Po studiích si našel malý byt na Hollywood Boulevard a vzdělával se u učitele herectví Larryho Mosse.\n\nVe filmu se poprvé objevil ve snímku \"Lust in the Dust\". Následovalo několik minisérií, například \"Falešná srdce\" (1991) nebo \"Čas rozhodnutí\" (1993). Po několika divadelních hrách v lokálních divadlech v Los Angeles byl obsazován do stále více filmů, následovaly filmy \"Pár správných chlapů\", \"Swing Kids\" nebo \"Otisky prstů\", kde si zahrál po boku Julianne Moore. Následovaly už známější filmy, \"Flynn Carsen: Honba za kopím osudu\", druhý díl \"Flynn Carsen: Návrat do dolů krále Šalamouna\" a třetí díl s názvem \"Flynn Carsen: Kletba Jidášova kalichu\". Objevil se i ve filmu \"Piráti ze Silicon Valley\" (1999), který byl nominován na cenu Emmy. Ve filmu \"Bílý oleandr\" se objevil po boku Renée Zellweger.\n\nVelký zlom v jeho kariéře přišel, když dostal roli v novém dramatickém seriálu z lékařského prostředí \"Pohotovost\". V roce 1994 byl obsazen do hlavní role mladého studenta medicíny Johna Cartera. Stal se tak vůbec jednou z nejznámějších postav seriálu, když v něm setrval 11 let do roku 2005. V následujícím roce se vrátil do seriálu na čtyři epizody. To ale nebyl jeho poslední návrat, skutečně naposledy se vrátil v závěrečné 15. sérii Pohotovosti na celkem pět epizod, včetně té úplně finální. Prvních pět řad mu vyneslo každoročně nominaci na cenu Emmy a mnoho dalších nominací na různá ocenění.\n\nPodle Guinessovy knihy rekordů je Wyle historicky nejlépe placeným hercem dramatického televizního seriálu. Za epizodu vydělal až 400 tisíc amerických dolarů, ročně pak 9 milionů dolarů.\n\nWyle se objevoval také v mnoha reklamních kampaních.\n\nPři natáčení filmu \"Otisky prstů\" v roce 1996 potkal herečku Tracy Warbinovou. Na sv. Valentýna roku 1999 ji požádal o ruku a 6. května 2000 se vzali. 9. listopadu 2002 se jim narodil syn Owen a 15. října 2005 dcera Auden.\n\nV červnu 1999 koupil Wyle v Santa Ynez Valley, poblíž Los Angeles, ranč za 2,5 milionů dolarů. Byl postaven v roce 1934. Tato historická stavba má vlastní divadlo s výhledem na město.\n\nPodle magazínu People žijí od října 2009 oba manželé odděleně, své děti ale vídají každý den. Dvojice se rozvedla v roce 2010.\n\nV červnu 2014 se Wyle oženil s herečkou Sarou Wellsovou. V únoru 2015 oznámili, že očekávají narození prvního dítěte. Dcera Frances Harper Wyle se mu narodila dne 22. června 2015.\n\nMnoho volného času věnuje neziskové organizaci Doctors of the World. Je v ní členem rady pro lidská práva. Účastní se také mnoha konferencí věnovaných zdravotní péči. Sám je vegetarián a ochránce práv zvířat. V roce 2009 se stal mluvčím Světového fondu na ochranu přírody. Mimo jiné také upozorňuje na dopady globálního oteplování.\n\n"}
{"id": "580633", "url": "https://cs.wikipedia.org/wiki?curid=580633", "title": "Mistrovství světa v basketbalu žen 1975", "text": "Mistrovství světa v basketbalu žen 1975\n\n7. mistrovství světa v basketbalu žen proběhlo v dnech 23. září – 4. října v Kolumbii.\n\nTurnaje se zúčastnilo třináct týmů. Dvanáct družstev bylo rozděleno do tří čtyčlenných skupin, z nichž první dvě postoupila do finálové skupiny, kde se hrálo o medaile. Domácí Kolumbie byla nasazeno přímo do finálové skupiny. Týmy, které v základních skupinách skončily na třetím a čtvrtém místě, hrály o 8. - 13. místo. Mistrem světa se stalo družstvo Sovětského svazu.\n\n Mexiko - Maďarsko 59:52 (26:29)\n\n23. září 1975 - Bogota\n\n23. září 1975 - Bogota\n\n24. září 1975 - Bogota\n\n24. září 1975 - Bogota\n\n25. září 1975 - Bogota\n\n25. září 1975 - Bogota\n\n Jižní Korea - Senegal 100:33 (47:16)\n\n23. září 1975 - Cali\n\n23. září 1975 - Cali\n\n24. září 1975 - Cali\n\n24. září 1975 - Cali\n\n25. září 1975 - Cali\n\n25. září 1975 - Cali\n\n ČSSR - Austrálie 62:42 (27:24)\n\n23. září 1975 - Bucaramanga\n\n23. září 1975 - Bucaramanga\n\n24. září 1975 - Bucaramanga\n\n24. září 1975 - Bucaramanga\n\n25. září 1975 - Bucaramanga\n\n25. září 1975 - Bucaramanga\n\n SSSR - ČSSR 62:50 (31:25)\n\n28. září 1975 - Bogota\n\n28. září 1975 - Bogota\n\n28. září 1975 - Bogota\n\n29. září 1975 - Bogota\n\n29. září 1975 - Bogota\n\n29. září 1975 - Bogota\n\n30. září 1975 - Bogota\n\n30. září 1975 - Bogota\n\n30. září 1975 - Bogota\n\n2. října 1975 - Bogota\n\n2. října 1975 - Bogota\n\n2. října 1975 - Bogota\n\n3. října 1975 - Bogota\n\n3. října 1975 - Bogota\n\n3. října 1975 - Bogota\n\n4. října 1975 - Bogota\n\n4. října 1975 - Bogota\n\n4. října 1975 - Bogota\n\n Austrálie - Maďarsko 75:73 (38:43)\n\n26. září 1975 - Bogota\n\n26. září 1975 - Bogota\n\n27. září 1975 - Bogota\n\n27. září 1975 - Bogota\n\n28. září 1975 - Bogota\n\n28. září 1975 - Bogota\n\n28. září 1975 - Bogota\n\n29. září 1975 - Bogota\n\n29. září 1975 - Bogota\n\n30. září 1975 - Bogota\n\n30. září 1975 - Bogota\n\n30. září 1975 - Bogota\n1. SSSR\n\n\n2. Japonsko\n\n\n3. ČSSR\n\n4. Itálie\n\n\n5. Jižní Korea\n\n\n6. Mexiko\n\n\n7. Kolumbie\n\n\n8. USA\n\n\n9. Maďarsko\n\n\n10. Austrálie\n\n\n11. Kanada\n\n\n12. Brazílie\n\n\n13. Senegal\n\n\n"}
{"id": "580635", "url": "https://cs.wikipedia.org/wiki?curid=580635", "title": "Pasivní příjem", "text": "Pasivní příjem\n\nPasivní příjem je pojem z ekonomie. Pasivním příjmem se rozumí pravidelný příjem, pro jehož získávání není třeba vynakládat nějaké zvýšené úsilí (nebo práci) a nebo kde není vyžadována má přítomnost. \n\nPasivním příjmem může být např:\n\nDosáhnutí vysokého pasivního příjmu je mimo jiné cílem investorů.\n\nV některých zemích (např. USA) platí pro pasivní příjem menší daňové zatížení než pro příjem pracovní nebo příjem portfoliový.\n\nNejznámějším uživatelem pojmu \"pasivní příjem\" je americký podnikatel a autor knih Robert Kiyosaki. Dostatečně vysoký pasivní příjem je pro Roberta cesta k finanční svobodě a bohatství. Tvrdí, že každý, kdo pracuje na svém pasivním příjmu, se dopracovává k finančnímu zdraví, a ten, kdo nebuduje svůj pasivní příjem, pracuje na své finanční chudobě.\n"}
{"id": "580637", "url": "https://cs.wikipedia.org/wiki?curid=580637", "title": "Kadidlovník", "text": "Kadidlovník\n\nKadidlovník (\"Boswellia\") je rod rostlin z čeledě březulovitých, jehož některých druhů se využívá k produkci kadidla.\n\nKadidlovníky převážně rostou v teplých a suchých, hornatých oblastech na severu Afriky, v Africkém rohu, na jihu Arabského poloostrova, na Madagaskaru a dále v Indii, Pákistánu, Íránu, na Cejlonu a v  Malajsii. Z hlediska množství a kvality získaného tzv. afrického kadidla jsou nejvýznamnější státy: Etiopie, Somálsko, Jemen a Omán, u indického kadidla je to Indie. V čím sušší a kamenitější půdě je strom zasazen, tím pomaleji roste, dává kadidla méně, zato však kvalitnější.\n\nJsou to stromy vysoké 2 až 8 m, někdy s více kmeny nebo keře s bledě hnědou kůrou, jsou většinou opadavé. Mají ve své kůře i dřevu kanálky s pryskyřicemi. Složené lichozpeřené listy s krátkým řapíkem bývají seskupeny na vrcholcích větví. Lístky mívají okraje pilovité, spodní strana je mnohem světlejší.\n\nDrobné květy jsou na krátkých stopkách, jejich listeny jsou velké jen 2 až 3 mm. Petaly i sepaly jsou většinou žlutavé nebo bílé, jsou veliké jen okolo 2 až 3 mm a obou bývá po pěti. Květy mají deset tyčinek. Plody jsou tobolky dlouhé asi 1 cm.\n\nVzácná vonná klejopryskyřice, kadidlo, se získává z naříznuté kůry kmene nebo větve, odkud vytékají bílé kapičky, které na vzduchu tuhnou a postupně tmavnou. Odebírání začíná když je stromům 8 až 10 let. Tato pryskyřice je v podstatě ochrana stromů před poraněním, kdy vytékající produkt má zacelit ránu nebo udusit parazita. Kadidlo získané ve výše popsaných oblastech Afriky okolo Rudého moře a na Arabském poloostrově je nejkvalitnější.\n\nKadidlo bylo a mnohde dosud je důležitou složkou náboženských obřadů, kdy se používá jako oběť bohům. Ve starověkém Egyptě bylo součásti balzamování mumií. Obsahuje desítky terpenů, které mu dávají zvláštní vůni. Důležitou složkou jsou i tzv. boswellové kyseliny s protizánětlivým účinkem, bylo již od dávnověku v arabské medicíně používáno jako hojivý prostředek. Vědecky se zkoumá účinek hlavně na léčbu artritidy. Destilací se z pryskyřice získává cenný kadidlovníkový olej používaný v aromaterapii.\n\nZ kadidlovníků pěstovaných v Indii se získává kadidla více, ale jiné jakosti. Z tamních stromů se dokonce sloupává kůra prosycená pryskyřicí a využívá se pro výrobu léčivých odvarů.\n\nKadidlovníky se uměle vysazovaly ve středověku, nyní se však pryskyřice odebírá ze stromů ve volné přírodě. Aby nedošlo k úplnému zničeni stromů, je třeba odběry pryskyřice omezit. Stromy jsou také odběrem vysilovány a tvoří méně semen, málo se rozmnožují.\n\nUvádí se, že existuje asi 20 druhů kadidlovníků. Prakticky se však lze setkat jen s pěti druhy rostoucími v Etiopii, Somálsku, Jemenu, Ománu a na jihu Saúdské Arábie a s jedním druhem v Indii.\nMezi další druhy „místního významu“ (produkují málo nebo druhořadé kadidlo) patří:\n\n\n \n"}
{"id": "580639", "url": "https://cs.wikipedia.org/wiki?curid=580639", "title": "Střední Kalimantan", "text": "Střední Kalimantan\n\nStřední Kalimantan ( ) je jedna z provincií Indonésie. Rozkládá se v centrální a jižní části Kalimantanu, indonéské části ostrova Borneo.\n\nHlavním městem je Palangkaraya v jižní části provincie. Velkou část obyvatelstva provincie tvoří Dajákové, původní obyvatelé oblasti. Hustota zalidnění je poměrně nízká (kolem 13 obyvatel na km²).\n\nVětšinu plochy Středního Kalimantanu zabírají nížiny, hornatá je především severní oblast při hranicích. Nejdelší řekou je Barito.\n\nSousedními provinciemi jsou Západní Kalimantan na západě, Východní Kalimantan na severovýchodě a Jižní Kalimantan na jihovýchodě.\n"}
{"id": "580641", "url": "https://cs.wikipedia.org/wiki?curid=580641", "title": "Bitva o Berlín (rozcestník)", "text": "Bitva o Berlín (rozcestník)\n\nBitva o Berlín může označovat:\n\n\n"}
{"id": "580642", "url": "https://cs.wikipedia.org/wiki?curid=580642", "title": "Karagenan", "text": "Karagenan\n\nKaragenan (též karagen) je skupina lineárních sulfátových polysacharidů, který se získává extrakcí z červených mořských řas, nejčastěji z puchratky kadeřavé. Jedná se o látku příbuznou agaru ze skupiny fytokoloidů, která nemá schopnost tvořit pevný gel.\n\nŽelatinový extrakt z řasy \"Chondrus crispus\" se jako potravinový doplněk používá po stovky let. Karagenan je pro vegetariány a vegany alternativou k živočišné želatině. Používá se na zahuštění a stabilizaci potravinových výrobků (krémy, šlehačka, zmrzlina) a jako emulgátor ve farmaceutickém a textilním průmyslu. Je běžnou součástí dortových želé, vytváří slabou vrstvu želé, která zůstává lesklá. Hodí se proto především na zalití ovoce na moučnících.\n\n"}
{"id": "580647", "url": "https://cs.wikipedia.org/wiki?curid=580647", "title": "Tacoma", "text": "Tacoma\n\nTacoma (anglická výslovnost: , americká výslovnost: ) je americké přístavní město v okrese Pierce ve státě Washington. Nachází se 51 kilometrů jihozápadně od Seattlu, 50 kilometrů severovýchodně od hlavního města státu, Olympie, a 93 kilometrů severozápadně od národního parku Mount Rainier. Podle censu z roku 2000 žilo ve městě 193 556 obyvatel a podle odhadu z roku 2009 celkem 199 637 obyvatel. Počtem obyvatel se tak jedná o třetí nejlidnatější město státu Washington.\n\nNa západ od města stával přes Tacomskou úžinu most \"Tacoma Narrows Bridge\", znamý svým zřícením v důsledku aeroelastického chvění. Dva nové mosty nyní spojují město s Kitsapovým poloostrovem.\n\n\n"}
{"id": "580654", "url": "https://cs.wikipedia.org/wiki?curid=580654", "title": "Stříbrný hřbet", "text": "Stříbrný hřbet\n\nStříbrný hřbet (polsky \"Smogornia\", německy \"Mittagsberg\") je hora v Krkonoších, ležící na česko-polské hranici asi 6 km SV od Špindlerova Mlýna a 6 km ZJZ od Karpacze. S výškou 1490 m n. m. jde o šestou nejvyšší tisícovku v Česku.\n\nSamotný vrchol je velmi plochý, tvořený zbytkem žulového zarovnaného povrchu a zarostlý klečí. Svahy Stříbrného hřbetu jsou naopak velmi strmé - na severní polské straně je lavinová dráha, pod východním svahem jsou ledovcová jezera Wielki Staw a Mały Staw a na jižních svazích neustálené sutě a kamenná moře.\n\nVrchol leží na česko-polské hranici a nevede na něj žádná cesta. Ze severu vrchol obchází červeně značená Cesta česko-polského přátelství (asi 300 m od vrcholu), po JZ úbočí vede zimní lyžařská trasa Luční bouda – Špindlerova bouda (500 m od vrcholu). Přes vrchol vede bývalá hraniční pěšina, která ale postupně zarůstá a navíc je vzhledem k ochraně území (I. zóna Krkonošského národního parku) nepřístupná.\n\n"}
{"id": "580655", "url": "https://cs.wikipedia.org/wiki?curid=580655", "title": "Vatikánské zahrady", "text": "Vatikánské zahrady\n\nVatikánské zahrady tvoří park, který zaujímá více než polovinu území městského státu Vatikán. Dosahuje rozlohy zhruba 23 hektarů. Nejvyšší bod se nachází ve výšce 75 m n. m. a je nejvyšším bodem celého Vatikánu.\n\nZahrady jsou na severu, jihu i na západě vymezeny hradbami Vatikánu. Na východě je ohraničuje bazilika svatého Petra a Vatikánská muzea. Je zde možno nalézt parkový lesní porost ve stylu anglické zahrady, ale i pečlivě udržované, geometricky uspořádané záhony. Jedná se o jedinečnou oázu zeleně v centru Říma. O celý komplex pečuje zhruba třicet zaměstnanců.\n\nVatikánské zahrady jsou místem klidu a meditace pro papeže již od 13. století. V roce 1279 Mikuláš III. (1277–1280) přenesl svou residenci do Vatikánu a okolo svého sídla, zhruba v prostoru dnešního Belvederu nechal zřídit malý park.\nNovou zahradu s živými ploty a fontánami nechal před Apoštolským palácem, v místě nádvoří sv. Damasa upravit Mikuláš V. (1447–1455).\n\nHlavní etapa budování Vatikánských zahrad spadá do období renesance až baroka v 16.–17. století, kdy zde působili například Pirro Ligorio (1510–1583), Antonio Tempesta (1555–1630), Giovanni Maggi (1566–1618) či Giambattista Falda (1648–1678). Na počátku 16. století byl nerovný terén rozčleněn do teras, propojených schody, a to podle návrhu Donato Bramante (1444–1514). Kromě různě uspořádaných zelených ploch byl prostor postupně oživen také různými stavbami, fontánami či obrazy a sochami.\n\nLev XIII. (1810–1903) oživil zahradu daňky, gazelami a jeleny dovezenými z Afriky. Pius XI. (1857–1939), který se po parku pohyboval v automobilu, nechal veškeré cesty vyasfaltovat. V době jeho pontifikátu, přesněji po roce 1929, vyrostly v zahradách i různé stavby, potřebné pro chod nově uznaného městského státu Vatikán – sídlo vlády, nádraží a podobně. V roce 1930 také inženýr Franco Ratti vybudoval poblíž dnešního heliportu obří podzemní rezervoár o obsahu 8 milionů litrů, který zásobuje zahrady vodou. Slouží k zavlažování, zásobování fontán i pro případné hašení požáru. Voda je do něj přiváděna z nedalekého jezera Bracciano.\n\nV zahradách roste zhruba 6500 exemplářů rostlin, zastupujících asi 300 druhů. Rostliny nejsou vždy typicky italské, jsou zde vysázeny četné exotické druhy z celého světa – severoamerické javory, libanonské cedry, japonské cykasy, tasmánské eukalypty, čínské jasmíny a další. Často se jedná o různé dary pro papeže.\nZahrady obývají běžné i vzácnější druhy ptáků, žáby a užovky. Typická je kolonie zelených papoušků – mníšků (\"Myopsitta monachus\"). Vyskytují se tu také veverky, kuny či ježci. Žádná zvířata zde však nejsou cíleně chována.\n\nMezi množstvím vegetace jsou rozmístěny nejrůznější stavby i drobnější umělecká díla, datovaná od 9. století do současnosti. V prostoru zahrad se nachází i několik důležitých státních budov, jako například Vatikánské rádio, nádraží či sídlo vlády. Kromě větších staveb je v zahradách umístěno i množství různých fontán, soch, fragmentů antických sloupů i sarkofágů. Kamenné či dřevěné lavičky umožňují odpočinutí při stoupání strmějším terénem. Cesty jsou označené prostými kamennými tabulkami a osvětlené starobylými litinovými lampami.\n\nPamětihodnosti:\n\n"}
{"id": "580656", "url": "https://cs.wikipedia.org/wiki?curid=580656", "title": "Šachový turnaj v Moskvě roku 1925", "text": "Šachový turnaj v Moskvě roku 1925\n\nMezinárodně velmi významný turnaj, který organizoval Nikolaj Vasiljevič Krylenko, byl pořádán v Moskvě, v Sovětském svazu, od 10. listopadu do 8. prosince roku 1925. Byl to první světový šampionát v šachu sponzorovaný státem. Soupeřilo zde mezi sebou jedenáct zahraničních hvězd a deset zástupců Sovětského svazu. Mistr světa José Raúl Capablanca spolu s jeho předchůdcem Emanuelem Laskrem byly hlavními adepty na zlato. Čekala se bitva mezi těmito dvěma hráči, jako tomu bylo na turnaji v New Yorku roku 1924, ale nakonec překvapivě vyhrál Jefim Bogoljubov. Lasker nakonec skončil druhý před Capablancou.\n\nTurnaj přitáhl velkou pozornost, stovky lidí bylo přihlíželo utkáním v hotelu Metropol a tisíce jich sledovali utkání v centru města. Vítězství Bogoljubova bylo považováno za sovětské vítězství nad Západem. On však sám roku 1926 Sovětský svaz opustil, byl zbaven sovětského občanství a stal se německým občanem.\n"}
{"id": "580657", "url": "https://cs.wikipedia.org/wiki?curid=580657", "title": "Galeota", "text": "Galeota\n\nGaleota je typ španělských lodí o něco větší než lodě typu brigantina. Mohly dosahovat délky až 60 metrů. Jejich obvyklým útočným vybavením byly kanóny, které se někdy nacházely i na přídi a zádi. Jejich primárním cílem byly pobřežní operace a ochrana přístavů.\n\n"}
{"id": "580659", "url": "https://cs.wikipedia.org/wiki?curid=580659", "title": "Terraformace Venuše", "text": "Terraformace Venuše\n\nTerraformace Venuše je hypotetický proces úpravy celého prostředí planety Venuše takovým způsobem, aby se stala vhodná pro osídlení lidmi. Tento proces poprvé vážné propagoval v roce 1961 astronom Carl Sagan. Úprava současných podmínek na planetě by zahrnovala minimálně tyto tři změny:\n\n\nTyto tři cíle spolu vzájemně souvisí, protože extrémní teplota na Venuši je výsledek skleníkového efektu, za který odpovídá hustá atmosféra tvořená oxidem uhličitým. Navíc by bylo vhodné provést i další dvě změny:\n\n\nSluneční clony by bylo možné použít ke snížení celkového oslunění a tím i k určitému ochlazení planety. Clona, umístěná do Lagrangeova bodu L1 mezi Venuší a Sluncem, navíc odstíní sluneční vítr a tak řeší problém s vystavením radiaci na povrchu Venuše.\n\nKonstrukce dostatečně velké sluneční clony bude problematická. Clona by musela být 2x větší než je průměr Venuše – pokud by byla umístěna v bodě L1 vzdáleném 1 milión km od planety . Stavba takové clony je možná pouze ve vesmíru. Také by se vyskytl problém, jak tenký film clony udržet kolmo ke slunečním paprskům, protože pod tlakem přicházejícího záření by se z clony stala velká sluneční plachta. Pokud by byla clona umístěna v bodě L1, pak by tlak záření vyvolal sílu působící na osluněné straně a způsobil vychýlení clony z bodu L1.\n\nJako řešení „problému sluneční plachty“ byly navrženy modifikace clony v bodě L1. Jedna z navrhovaných metod používá polárně obíhající, solárně-synchronizovaná zrcadla, která odráží světlo zpět ke cloně z neosluněné strany Venuše. Tlak fotonů by stlačil pomocná zrcadla na úhel 30 stupňů od osluněné strany.\n\nPaul Birch navrhl lištový systém zrcadel blízko bodu L1 mezi Venuší a Sluncem. Zrcadlové panely clony by nebyly umístěny kolmo ke slunečním paprskům, ale v úhlu 30 stupňů tak, že odražené světlo by zasáhlo další panel a eliminoval se tím tlak fotonů. Každá následující řada panelů by byla o +/- 1 stupeň od 30 stupňového odrazového úhlu, čímž by se odražené světlo odchýlilo o 4 stupně od Venuše.\n\nSluneční clony by také mohly sloužit jako zdroje energie. Techniky vytváření slunečních clon ve vesmíru, a obecně tenkých solárních plachet, jsou zatím na počátku vývoje. Jejich velké rozměry vyžadují množství materiálu, které o několik řádů převyšuje hmotnost největšího objektu, který kdy byl dopraven do vesmíru nebo ve vesmíru zkonstruován.\n\nK ochlazení by také bylo možno použít reflexní objekty umístěné v atmosféře nebo na povrchu. Clonu by mohly vytvořit reflexní balóny vznášející se v horních vrstvách atmosféry. Množství i rozměry balónů by musely být velké. Geoffrey A. Landis navrhoval , že v případě postavení dostatečného počtu vznášejících se měst-balónů by se vytvořil kolem planety sluneční štít a současně by je bylo možné využít ke zpracování atmosféry do vhodnější formy. Tím by se zkombinovaly teorie slunečního štítu a teorie úpravy atmosféry a zároveň by se vytvořily podmínky pro okamžité osídlení v atmosféře Venuše.\nPokud by se balóny konstruovaly z uhlíkových nanotrubic (nedávno vyrobené ve formě plachty) nebo z grafenu, pak by se základní stavební materiály daly získat z oxidu uhličitého odebíraného z okolní atmosféry. Nedávno syntetizovaný amorfní oxid uhličitý by se mohl také osvědčit jako vhodný konstrukční materiál, pokud by se převedl do stabilního stavu, zřejmě ve směsi s obyčejným křemenným sklem. Podle analýzy, kterou provedl Paul Birch, by tyto kolonie a na nich produkované materiály přinesly okamžitý ekonomický zisk a podporu pro další pokusy o terraformaci.\n\nZvýšení albeda planety, rozmístěním bílého nebo reflexního materiálu na povrchu, by také pomohlo při ochlazování atmosféry. Bylo by třeba ohromné množství materiálu, který by musel být rozmístěn jen tam, kde už byla atmosféra upravena, protože povrch Venuše je nyní kompletně zakryt mraky.\n\nVýhody atmosférických a povrchových ochlazovacích řešení spočívají v tom, že jsou založeny na existujících technologiích. Nevýhodou je, že Venuše již má vysoce reflexní mraky (její výsledné albedo je 0,65), takže jakýkoli přístup by musel být výrazně efektivnější, aby se dosáhlo změny.\n\nMetoda, kterou navrhl v roce 1961 Carl Sagan, zahrnuje použití geneticky upravených baktérií pro fixaci oxidu uhličitého do organických sloučenin. Ačkoliv se tato metoda stále běžně navrhuje během diskuzí o terraformingu Venuše, ukázaly pozdější objevy, že by nebyla úspěšná. Produkce organických molekul z oxidu uhličitého totiž vyžaduje zdroj vodíku, který je na Zemi získáván z velké zásoby vody, ale ta nyní na Venuši téměř neexistuje. Protože Venuše nemá magnetické pole, eroduje vrchní část atmosféry působením slunečního větru a většina původního vodíku se ztratila ve vesmíru.\nNavíc by se jakýkoli uhlík, vázaný v organických sloučeninách, rychle přeměnil zpět na oxid uhličitý působením horkého prostředí na povrchu. Venuše se nezačne ochlazovat, dokud nebude většina oxidu uhličitého odstraněna.\nO 23 let později v knize \"Pale Blue Dot\", Sagan přiznal, že jeho původní návrh na terraforming by nefungoval, protože atmosféra Venuše je daleko hustší než bylo známo v roce 1961.\nVznášející se kolonie by mohly postupně transformovat atmosféru Venuše: např. jejich odrazivost by mohla změnit celkové albedo Venuše. Na koloniích by se také mohly pěstovat rostliny (pokud by se dovážela voda nebo jiný zdroj vodíku), které by postupně spotřebovávaly přítomný oxid uhličitý. Ale takových kolonií by bylo třeba ohromné množství a také ohromná množství dodaného vodíku, aby to mělo významný dopad na atmosféru, ve které se množství uhlíku odhaduje na 1.2×10 kg.\n\nBombardování Venuše vodíkem, získaného zřejmě ze zdroje ve vnější části sluneční soustavy, a jeho reakce s oxidem uhličitým by vedla ke vzniku elementárního uhlíku (grafit) a vody podle Boschovy reakce.\nK úpravě celé atmosféry Venuše by bylo třeba až 4×10 kg vodíku (ztráty vodíku způsobené slunečním větrem nebudou zřejmě významné vzhledem k celkové době terraformace). Díky relativně plochému povrchu by vzniklá voda pokryla asi 80% jeho plochy (na Zemi voda pokrývá 70% plochy), třebaže by to představovalo stěží 10% z množství vody přítomné na Zemi.\n\nBombardování Venuše hořečnatým a vápenatým oxidem by mohlo vést k zachycení oxidu uhličitého ve formě vápenatých a hořečnatých uhličitanů. Bylo by třeba asi 8×10 kg oxidu vápenatého nebo 5×10 kg oxidu hořečnatého.\n\n8×10 kg je asi trojnásobek hmoty asteroidu 4 Vesta (530 km v průměru).\n\nModelování vývoje atmosféry Venuše, které provedl Mark Bullock , naznačuje, že minerály přítomné na povrchu, zejména vápenaté a hořečnaté oxidy, mohou sloužit jako lapač oxidu uhličitého a oxidu siřičitého. Pokud by byla atmosféra vystavena jejich působení, planeta by se částečně ochladila a atmosférický tlak poklesl. Jeden z možných konečných stavů, které modeloval Bullock, byl tlak 43 barů a povrchová teplota 400 K.\n\nPaul Birch navrhoval použití sluneční clony k ochlazení Venuše až na teplotu 304 K (kritický bod oxidu uhličitého), kdy začne pršet kapalný CO a tlak poklesne o přibližně 20 barů až na 73.8 baru (kritický tlak), při kterém může ochlazování pokračovat. Kapalný oxid uhličitý bude mezitím v nížinách vytvářet jezera a teplota i tlak budou dále klesat. Po dosažení teploty 216.85 K (trojný bod oxidu uhličitého) a tlaku 5 barů začnou jezera mrznout (vzniká suchý led). Poté, co jezera zmrznou, bude teplota dále klesat a zbylý oxid uhličitý spadne ve formě sněhu. Při teplotě asi 192 K zůstane v atmosféře pouze malé množství C0 o tlaku 0,8 baru a dusík o tlaku 2 bary. Celková doba ochlazování se odhaduje na 90 až 200 let.\n\nPři této nebo nižší teplotě atmosférický oxid uhličitý zmrzne a jako suchý led se začne ukládat na povrchu. Poté by se zmrzlý CO musel zakopat a působením tlaku hornin udržován v tomto stavu nebo by musel být odvezen z planety. Po dokončení procesu by mohla být sluneční clona odstraněna, aby se planeta znovu zahřála na vhodnou teplotu. Stále by bylo třeba zajistit zdroj vodíku nebo vody a část zbývající dusíkové atmosféry o tlaku 3,5 baru by se musela navázat do hornin. Paul Birch navrhuje rozbít některý z ledových měsíců Saturnu a bombardovat Venuši jeho fragmenty tak, aby se na jejím povrchu vytvořila vrstva vody alespoň 100 m.\n\nOdstranění atmosféry Venuše je možné provést řadou metod, pravděpodobně v kombinaci. Odstranění atmosférických plynů řízenými výbuchy by se pravděpodobně ukázalo velmi obtížné. Venuše má dostatečně velkou únikovou rychlost, takže odstranění atmosféry působením dopadů asteroidů bude málo účinné. Pollack a Sagan v roce 1993 vypočítali , že objekt o průměru 700 km, zasahující Venuši rychlostí větší než 20 km/s, by vystřelil celou atmosféru nad horizont (z pohledu v místě dopadu). Ale protože by se jednalo o méně než tisícinu celkové atmosféry a účinek dopadů by se snižoval, jak by hustota atmosféry klesala, bylo by nutné velké množství takto rozměrných asteroidů. Menší objekty by nefungovaly vůbec nebo by jich bylo potřeba ještě více.\nVětšina oddělené atmosféry by přešla na oběžnou dráhu kolem Slunce v blízkosti Venuše a bez dalšího zásahu by ji gravitační pole Venuše zachytilo a znovu by se stala součástí planety.\n\nOdstranění atmosféry kontrolovaným způsobem by bylo také obtížné. Extrémně pomalá rotace Venuše komplikuje konstrukci vesmírného výtahu, protože geostacionární dráha planety leží příliš neprakticky daleko od povrchu. Použití elektromagnetického děla pro transport materiálu z povrchu je nevhodné z důvodu velmi husté atmosféry. Možným řešením je umístit elektromagnetická děla na balóny ve velkých výškách nebo na věže stabilizované balóny, které vyčnívají nad hustou atmosférou.\n\nVenuše rotuje velmi pomalu jednou za 243 dní. Jeden siderický den Venuše tak trvá déle než venušský rok (243 dní proti 224,7 pozemského dne). Ale délka slunečního dne na Venuši je výrazně kratší než siderický den; pro pozorovatele na povrchu Venuše je čas od jednoho východu Slunce k následujícímu 116,75 dne. Pomalá rotace planety vede k extrémně dlouhým nocím a dnům, které by znemožňovaly adaptaci většiny známých rostlin a živočichů. Pomalá rotace také pravděpodobně přispívá k nedostatečnému magnetickému poli planety. Paul Birch proto navrhl zachování sluneční clony v Lagrangeově bodě L1 a doplnění slunečního zrcadla na polární dráze , které by zajišťovalo 24hodinový cyklus světla a tmy.\n\nZrychlení rotace planety by vyžadovalo o mnoho řádů více energie než je třeba ke konstrukci solárních zrcadel nebo dokonce k odstranění atmosféry. Nedávné vědecké výzkumy naznačují, že blízké průlety asteroidů nebo komet větších než 100 km mohou pohnout planetou na oběžné dráze nebo zrychlit její rotaci. G. David Nordley navrhl ve science-fiction, že rotace Venuše by mohla být urychlena (délka dne by se zkrátila na 30 pozemských dní) exportováním atmosféry Venuše do vesmíru.\nTento koncept také mnohem podrobněji zkoumal Paul Birch.\n"}
{"id": "580662", "url": "https://cs.wikipedia.org/wiki?curid=580662", "title": "Chlorid dusitý", "text": "Chlorid dusitý\n\nChlorid dusitý, též známý jako trichloramin, trichlornitrid nebo chlorodusík, je anorganická sloučenina se vzorcem NCl. Tato žlutá, olejovitá, štiplavě páchnoucí kapalina je nejrozšířenějším vedlejším produktem reakcí mezi deriváty amoniaku a chlorem (například v plaveckých bazénech při reakci moči plavců s chlorem, který se do vody přidává kvůli dezinfekci).\n\nV čisté formě je NCl vysoce reaktivní. V malých množstvím může vznikat při dezinfekci pitné vody monochloraminem, vyšší hladiny mohou dráždit sliznice. Chlorid dusitý vyráběný pod obchodní značkou Agene se používal k bělení a zrání mouky. Má stejný účinek jako slzný plyn, ale nikdy nebyl pro tento účel používán.\n\nSloučenina se připravuje působením chloru na amonné soli, například amoniak:\nMeziprodukty v této konverzi jsou chloramin a dichloramin (NHCl, resp. NHCl).\n\nPodobně jako amoniak, i NCl má pyramidovou molekulu. Vzdálenosti N-Cl jsou 1,76 Å, úhly Cl-N-Cl 107°. Paulingovy elektronegativity jsou velmi podobné dusíku (3,04) a chloru (3,16).\n\nOxidační číslo dusíku v NCl se často uvažuje jako -3, atomy chloru pak mají oxidační číslo +1. Většina reaktivních vlastností je s tímto popisem konzistentní.\n\nChlorid dusitý je v horké vodě hydrolyzován na amoniak a kyselinu chlornou:\n\nChlorid dusitý je nebezpečná výbušnina. Je citlivý na světlo, teplo a přítomnost organických sloučenin. Pierre-Louis Dulong ho poprvé připravil v roce 1812; při dvou explozích přišel o dva prsty a oko. Následkem výbuchu NCl byl dočasně oslepen Sir Humphry Davy, který proto zaměstnal jako svého spolupracovníka Michaela Faradaye. Belgičtí vědci ohlásili možné spojení mezi NCl a vzestupem počtu případů astmatu u dětí, což nazvali hypotézou bazénového chloru jakožtou alternativu k hygienické hypotéze s těsnější příčinnou vazbou.\n\nTrichloramin je zodpovědný za typický zápach bazénů, který lidé spíš nesprávně přisuzují chlóru. Může způsobit akutní podráždění spojivek a vyvolat slzení, kašel nebo obtížné dýchání.\n\n\n"}
{"id": "580663", "url": "https://cs.wikipedia.org/wiki?curid=580663", "title": "Seznam států USA podle nadmořské výšky", "text": "Seznam států USA podle nadmořské výšky\n\nTento seznam států USA sleduje u jednotlivých států hodnoty nadmořské výšky v následujících kategoriích: nejvyšší a nejnižší bod, střední nadmořská výška a rozdíl nadmořské výšky nejvyššího a nejnižšího bodu. Díky tomu srovnává hodnoty absolutních nadmořských výšek. Níže uvedená data zahrnují intervaly nejvyšších a nejnižších bodů všech padesátí států USA a federálního distriktu Columbie.\n\nV případě hodnocení států na základě „nejvyšší“ či „nejnižší“ nadmořské výšky záleží na definici pojmů. Například státem s nejvyšší nadmořskou výškou může být Aljaška, a to díky hoře Denali (6168 m n. m.), která je nejvyšším vrcholem USA. Může jím však být považováno i Colorado, které má nejvyšší průměrnou nadmořskou výšku ze všech států USA. Obdobný problém je u státu s nejnižší nadmořskou výškou. Zatímco Florida má v rámci USA vůbec nejnižší nejvyšší vrchol a zároveň nejmenší rozdíl mezi maximální a minimální nadmořskou výškou, Delaware má nejnižší průměrnou nadmořskou výšku a na území Kalifornie se nachází místo s nejnižší nadmořskou výškou na celém území USA, a to Údolí smrti (86 metrů pod hladinou světového oceánu).\n\n"}
{"id": "580666", "url": "https://cs.wikipedia.org/wiki?curid=580666", "title": "Piotr Pustelnik", "text": "Piotr Pustelnik\n\nPiotr Pustelnik (* 12. července 1951) je polský horolezec. V roce 2010 se stal 23. člověkem, který vylezl na všechny osmitisícovky. Stal se tak po Jerzy Kukuczkovi a Krzysztofu Wielickém již třetím Polákem jemuž se to povedlo. Na vysokých osmitisícovkách ovšem používal přídavný kyslík. Dosáhl také korunu planety, tedy nejvyšších vrcholů všech kontinentů. Pustelnik je doktorem v oboru chemické inženýrství a v současnosti pracuje na univerzitě v Lodži. Má dva syny, Adama a Pawla, kteří jsou rovněž horolezci.\n\n\n"}
{"id": "580668", "url": "https://cs.wikipedia.org/wiki?curid=580668", "title": "Ulice (album, Olympic)", "text": "Ulice (album, Olympic)\n\nUlice je konceptuální album skupiny Olympic z roku 1981. Jde o sedmé řadové album skupiny a o druhou část trilogie, která volně navazuje na Prázdniny na Zemi z roku 1980. Autorem hudby a aranží je Petr Janda, texty napsal Zdeněk Rytíř. Ústřední myšlenkou jsou mezilidské vztahy. Hudební koncept obsahuje motivy, které se objevují na více místech alba a podtrhují charakter uzavřeného hudebního celku.\n\n\n\nPůvodní vinylové album vydal Supraphon dvakrát na CD. Poprvé v roce 1992, tehdy ve verzi bez bonusů s oskenovaným původním obalem. Podruhé v roce 2007 v rámci Zlaté edice, kdy byl původní materiál alba zvukově remasterován (bohužel tím byl postižen snížením dynamického rozsahu (Loudness war)) a rozšířen o 10 bonusů. Grafika obalu vychází z jednotného řešení řady Zlatá edice a na čelní straně je jen malý obrázek původní titulní strany LP. Poslední tři bonusové písně pocházejí z alba Trilogy, které Olympic vydal v roce 2006 a na kterém znovu nahrál materiál z alb Prázdniny na Zemi, Ulice a Laboratoř.\n\nAlbum má svou anglickojazyčnou verzi. „The Street“ (vyšlo v roce 1982). Na stejnou hudbu byly anglicky otextovány všechny písně.\n"}
{"id": "580670", "url": "https://cs.wikipedia.org/wiki?curid=580670", "title": "Leonské hradby", "text": "Leonské hradby\n\nLeonské hradby jsou zbytkem původního opevnění Vatikánu, které nechal v polovině 9. století postavit papež Lev IV..\n\nHradby dal papež postavit po vyplenění Říma Saracény v roce 846, aby chránily baziliku a hrob sv. Petra. Do té doby Vatikánský pahorek postrádal jakékoliv opevnění. Nové cihlové zdivo s litým jádrem obepínalo nejbližší okolí baziliky sv. Petra. Vzniklo tím tak zvané Leonské město. Hradby o síle přes 3,5 m čněly původně do výšky 12 m.\nMikuláš V. nechal hradby v 15. století opravit. Při této příležitosti k nim bylo přistavěno několik velkých kulatých věží, z nichž některé jsou dodnes stále viditelné, například věž sv. Jana.\nLeonské hradby ztratily svůj význam v 16. století, kdy byly na větším prostoru vybudovány modernější hradby s baštami. Ty dodnes vymezují hranice Vatikánu.\n\nVěž sv. Jana začala chátrat po výstavbě nových hradeb, když přestala být používána k obraně Vatikánu. Přestavěna byla za Jana XXIII. na počátku 60. let 20. století jako soukromá papežská pracovna. Nad vchodem je umístěn bronzový erb Jana XXIII. spolu se lvem z benátského znaku a kolem něj bronzové sochy sv. Jana Křtitele a sv. Jana Evangelisty.\n\nV okolí se nachází několik drobných zajímavostí. Přímo proti věži je na nové hradební zdi zavěšen obraz Panny Marie Božské lásky a v parčíku pod věží se nachází zmenšená bronzová kopie sochy papeže Urbana II. z Châtillon sur Marne ve Francii. Ze severu k leonské hradbě přiléhá malá kaple sv. Terezy z Lisieux, patronky Vatikánských zahrad, obklopená mnoha druhy palem. Kaple byla vystavěna v roce 1927 pro Pia XI. Při východním konci leonské zdi je umístěn Jubilejní zvon a mozaika Panny Marie Dobré rady. Jubilejní zvon byl odlit ve slévárně Marinelli v Agnone jako připomínka jubilejního roku 2000. Na plášti nese reliéf Božího oka, reliéf papeže, otevírajícího svatou bránu a znak Jana Pavla II.\n\n"}
{"id": "580671", "url": "https://cs.wikipedia.org/wiki?curid=580671", "title": "Mezinárodní letiště Indiry Gándhíové", "text": "Mezinárodní letiště Indiry Gándhíové\n\nMezinárodní letiště Indiry Gándhíové (IATA: DEL, ICAO: VIDP, , ) je významné letiště v indickém Dillí. Jmenuje se po Indiře Gándhíové, dlouholeté premiérce Indie, a je to nejrušnější letiště v jižní Asii, kde společně s letištěm Čhatrapatího Šivádží v Bombaji obstarává víc než polovinu provozu.\n\nV roce 2007 letiště odbavilo 23 miliónů cestujících a je plánováno jeho další rozšiřování, aby v roce 2030 mohlo ročně odbavit až 100 miliónů cestujících. V roce 2010 byl dokončen terminál 3, který má sám o sobě kapacitu 33 miliónů cestujících ročně a je to třetí největší terminál na světě. Letadlům jsou k disposici tři vzletové a přistávací dráhy.\n\n"}
{"id": "580673", "url": "https://cs.wikipedia.org/wiki?curid=580673", "title": "Elementární algebra", "text": "Elementární algebra\n\nElementární algebra je nejzákladnější forma algebraické teorie a navazuje na aritmetiku. Hlavní rozdíl mezi aritmetikou a algebrou je v používání proměnných. Zatímco v aritmetice jsou použita pouze čísla a jejich základní aritmetické operace, v algebře je možné použít např. symboly jako x či y k označení proměnných.\n\nSmysl používání proměnných (tj. symbolů, které označují čísla) je především ve větší obecnosti, což umožňuje:\n\n\n\n\nV matematice je důležité pořadí operací v daném výrazu, tj. jaká operace je upřednostněna před jinou, tak aby se daný výraz mohl počítat vždy stejně. To jest se správným pořadím operací.\nPořadí je následující: \n\nRovnicí se rozumí tvrzení, že dva matematické výrazy si jsou rovny. Nějaké rovnice jsou pravdivé pro všechny proměnné, jež obsahují (např. \"a\" + \"b\" = \"b\" + \"a\"); Takovéto rovnice se nazývají identitou identity. Rovnice s určitým předpokladem (podmíněné) platí pouze pro určité hodnoty proměnných: \"x\"² − 1 = 4. Hodnoty proměnných, které vyhovují dané rovnici, jsou řešením rovnice \n\nRelace rovnosti (=) je:\n\nRelace rovnosti má dále vlastnosti:\n\nSvým způsobem je rovnost též slabě antisymetrická, ovšem antisymetrie je definována pomocí rovnosti, takže je toto tvrzení je tautologií.\n\nRelace nerovnosti (≤) má vlastnost...\n\nNásledující sekce obsahuje některé příklady algebraických rovnic. \nTyto rovnice jsou velice snadno řešitelné, např:\n\nZákladní postup při řešení těchto rovnic je násobení, dělení, přičítání či odčítaní stejných čísel k oběma stranám rovnice tak, aby na jedné straně nakonec zůstala pouze proměnná.\n\nlze upravit na:\nDělení obou stran 2:\nzjednodušuje rovnici na:\n\nobecně,\nse dá upravit jako:\n\nKvadratické rovnice může být obecně vyjádřená jako \"ax\"² + \"bx\" + \"c\" = 0, kde \"a\" je nenulové (jinak rovnice přechází v lineární). Tedy \"a\" ≠ 0, a můžeme dělit \"a\" a tím upravit rovnici do standardního tvaru:\nkde \"p\" = \"b\"/\"a\" a \"q\" = −\"c\"/\"a\". Řešení takovéto rovnice vede ke vzorci (k řešení): \n\nTato rovnice také může být řešena takzvanou rozkladem Například: :formula_14\nCož je stejná rovnice jako\nVšechny kvadratické rovnice mají dva kořeny v množině komplexních čísel, ale nemusí mít žádný kořen v reálných číslech. Například\nnemá žádné řešení v reálných číslech. \nNěkdy je řešením takzvaný multiplikátor (matematika), například:\nTato rovnice má kořen -1 s násobností 2.\n\nExponenciální rovnice je rovnice \"a\" = \"b\" pro \"a\" ≥ 0, jež má řešení\nkde \"b\" ≥ 0. Elementární úpravou je vhodné rovnici upravit tvaru výše. \na odečtením 1 z obou stran rovnice a poté dělením obou stran 3:\ntakže\nnebo\nlogaritimická rovnice je rovnice ve tvaru log\"X\" = \"b\" for \"a\" ≥ 0, jež má za řešení:\nnapříklad:\npřičtením 2 k oběma stranám a vydělením 4\ntakže\nnakonec\n\nv případě soustava lineárních rovnic, např. dvou rovnic o dvou proměnných, je možné najít řešení, jež vyhovují oběma rovnicím, pomocí následujících metod.\n\nPříklad eliminační metody:\n\nvynásobením druhé rovnice 2 dostáváme:\n\nsečtením těchto dvou rovnic dohromady dostáváme rovnici:\n\ntedy \n\nJestliže víme, že \"x\" = 2, je potom možné odvodit i \"y\" = 3 pomocí jedné z rovnic (nahrazením \"2\" místo \"x\"). Celé řešení této rovnice je potom rovno:\n(Samozřejmě je možné nejdříve vypočítat \"y\" a potom z něho odvodit \"x\").\n\nDruhý způsob je tzv. substituční metoda. \n\nEkvivalent pro \"y\" můžeme odvodit z jedné z rovnic. Například použitím druhé rovnice dostáváme:\n\nOdečtení \"2x\" z obou stran rovnice dává :\na vynásobením -1:\n\nNyní dosadíme \"y\" (vyjádřený výše pomocí x) v první rovnici \npřidáním \"2\" k oběma stranám:\nnakonec\n\nOpět dosazením 2 za x do jedné z rovnic se vypočítá i druhá proměnná y \n\nVe výše uvedených příkladech bylo možné najít řešení, existují ovšem i soustavy jež nemají řešení. Například\n\nDruhá rovnice nemá žádné možné řešení. Tj. soustava nemá řešení. Všechny soustavy, pro něž neexistuje řešení ovšem nemusí být na první pohled tak snadno rozpoznatelné, například \n\nJestliže se pokusíme tyto soustavu dvou rovnic vyřešit (například pomocí metody substituce), druhá rovnice, po přičtení 2\"x\" k oběma stranám a vynásobením −1 dává:\na po dosazení této hodnoty za \"y\" do první rovnice:\n\nZřejmě rovnice nemá řešení.\n\n\n"}
{"id": "580675", "url": "https://cs.wikipedia.org/wiki?curid=580675", "title": "Lurdská jeskyně (Vatikán)", "text": "Lurdská jeskyně (Vatikán)\n\nLurdská jeskyně je replika skutečné jeskyně ve francouzském městě Lourdes, kde se místním dětem zjevovala Panna Marie. Kopie jeskyně je umístěná ve Vatikánských zahradách severně od věže sv. Jana. Papeži Lvu XIII. (1878 – 1903) ji daroval francouzský biskup François Xavier Schoepfer (z diecéze Tarbes et Lourdes) a francouzští katolíci. Stavbu navrhl architekt Apoštolského paláce, Constantine Sneider. Papeži byla jeskyně představena 1. června 1902. \n\nV horních rozích čelní stěny jsou umístěny dva medailony – vpravo je portrét biskupa Schoepfera a vlevo obraz Lva XIII. Celá jeskyně obrůstá bohatým závojem révovité rostliny přísavníku trojcípého (Parthenocissus tricuspidata). V prostoru jeskyně je umístěn také originální oltář z Lurd, darovaný Janu XXIII. \n\nPoblíž lurdské jeskyně se nachází také bronzová socha Panny Marie z Fatimy. Jejím autorem je americký sochař Frederick Shrady, který ji daroval Janu Pavlu II. jako památku na atentát z roku 1981. Nedaleko stojí i mramorová socha Zjevení Panny Marie Guadalupské v nadživotní velikosti, dar mexických katolíků z roku 1939. Pod sochou se nachází Žabí fontánka, vytvořená v době pontifikátu Pia XI. Čtyři bronzové žáby, umístěné na bronzových listech na okrajích prosté kruhové kašny z hladkého travertinu, fungují jako chrliče vody. Voda vytéká také z pokličky hliněné amfory, umístěné ve středu nádrže.\n\n"}
{"id": "580676", "url": "https://cs.wikipedia.org/wiki?curid=580676", "title": "Etiopský seminář", "text": "Etiopský seminář\n\nEtiopský seminář je budova ve Vatikánských zahradách, postavená papežem Piem XI. jako útočiště pro studenty teologie z Etiopie.\n\nStavba vznikla v roce 1929 podle plánů architekta Giuseppe Momo. Dnes je studentům vyhrazeno jen jedno křídlo, zatímco druhá část slouží jako ubytovna pro jeptišky, zaměstnané ve Vatikánu.\n\nJižně od budovy semináře se na malé terase rozkládá italská zahrada, udržovaná ve stylu italských renesančních zahrad. Propletené cesty na způsob bludiště jsou lemovány typickými nízkými živými ploty ze zimostrázu. Ve středu cest jsou umístěny dvě prosté fontánky. Celou zahradu obklopují mohutné datlové palmy, cedry, cypřiše, borovice, kaštany, vavříny, ale nenachází se zde jediná květina. V nedalekých cedrech hnízdí kolonie pestrobarevných papoušků – mníšků šedých (Myopsitta monachus). \n"}
{"id": "580683", "url": "https://cs.wikipedia.org/wiki?curid=580683", "title": "Železniční doprava ve Vatikánu", "text": "Železniční doprava ve Vatikánu\n\nVatikánská železnice tvoří nejkratší síť železničních tratí na světě. Trať spojující římské nádraží sv. Petra s Vatikánem má celkovou délku 1270,41 m (měřeno od konce výtažné koleje na trastaverském zhlaví do konce ve vatikánském tunelu), z toho je jen cca 270 m na území Vatikánu. Jediná železniční stanice leží z části na italském území. Má tři koleje, z toho jednu kusou, která vychází od tunelu a končí vedle staniční budovy. Koleje mají standardní rozchod 1435 mm a jsou napojeny na italskou železniční síť. Tunel na konci trati (celý na území Vatikánu) je slepý a může sloužit jako depo.\n\nStavební práce začaly 3. dubna 1929 během pontifikátu Pia XI. po podepsání Lateránských smluv. Výstavbu plně financovala Itálie. Zkušební provoz byl zahájen v roce 1932, první lokomotiva vjela do Vatikánu v březnu tohoto roku. Železniční spojení Vatikánu s Itálií však bylo oficiálně odsouhlaseno až 12. září 1934. Slavnostní předání stavby pod správu Vatikánu se konalo 2. října 1934.\nItalská část byla 27. září 2013 elektrizována soustavou 3 kVss, trakční vedení končí před vatikánskou bránou.\n\nPro osobní dopravu byla trať užívaná jen zřídka, zejména při slavnostních a ceremoniálních příležitostech. Sám Pius XI. vlastní kolejovou dopravu nikdy nevyužil, vatikánskou železnici poprvé vyzkoušel až Jan XXIII. Zamýšlená výroba speciálního papežského vlaku pro Pia XI. nebyla nikdy realizována. Větší význam měla železnice pro dopravu zboží, avšak jen do té doby, než byla tato doprava nahrazena levnějšími a pružnějšími automobily.\n\nOd 11. září 2015 byla na popud papeže zavedena ve Vatikánu osobní železniční doprava. Každou sobotu je pro turisty zaveden vlak spojující Vatikán s \"druhým Vatikánem\" - papežským letním sídlem v Castel Gandolfo. Vlak v roce 2016 odjíždí z Vatikánu v 11.00 h a zpět z Castel Gandolfo v 17.10 h.\n\nÚdolí mezi římskou stanicí sv. Petra a Vatikánem železnice překonává přes Jasmínový viadukt, zděný z cihel a travertinu. Viadukt má osm oblouků o světlosti 15,3 m, celkovou délku 143,12 m a šířku 9,5 m. Masivní sloupy jsou zdobeny znaky Savojska a \"fasces lictoriae\".\n\nVstupní brána s obloukovým vjezdem o světlosti 16,7 m je stavěná z cihel a travertinu. Klenáky oblouku jsou z obou stran vjezdu zdobeny velkými znaky Pia XI. Bránu uzavírají dvoudílná posuvná masivní železná vrata.\n\nVatikánské nádraží z roku 1933 je umístěno při jižní hradební zdi. Budovu navrhl architekt Giuseppe Momo v eklektickém slohu. Má délku 61 m a šířku 21,5 m, střední část je vysoká 16,85 m a boční křídla dosahují výšky 5,95 m. Protože byla budova postavena zejména pro reprezentativní účely a měla hostit významnější návštěvy, byla vybavena luxusním nábytkem a bohatými dekoracemi.\n\nVnější zdi jsou obloženy travertinem. Fasáda je prostá, zdobená několika sochařskými díly, jejichž autorem je Eduardo Rubino. Nad vchodem je umístěn znak Pia XI., podpíraný dvěma lidskými postavami. Ty symbolizují Myšlenku a Čin. Boční křídla zdobí na severovýchodní straně dva velké basreliéfy s biblickými motivy cestování – loď sv. Petra a jeho zázračný úlovek na jižním křídle a ohnivý kočár proroka Eliáše na severním křídle. Přední část přístavku nad vchodem zdobí malá fontánka.\n\nPod reliéfem s Eliášovým ohnivým vozem jsou v travertinovém obkladu zdi zřetelné záseky. Jedná se o pozůstatky bomby, která spadla na Vatikán v roce 1943.\n\n\n\n"}
{"id": "580686", "url": "https://cs.wikipedia.org/wiki?curid=580686", "title": "Veverka (potok)", "text": "Veverka (potok)\n\nVeverka je potok v Jihomoravském kraji v okresech Brno-venkov a Brno-město. Je to pravostranný přítok řeky Svratky. Délka toku činí 8,95 km, plocha povodí měří 31,34 km². Název potoka pochází pravděpodobně od výskytu veverek v této lokalitě nebo souvisí s hradem Veveří.\n\nŘíčka pramení v lesích východně od Ostrovačic v nadmořské výšce 437 m. Pramen je v katastrální mapě označen Zárubova studánka. Valuchova studánka ústí přímo do Veverky asi po 200 metrech. Nejprve teče Veverka na severozápad, posléze převážně severoseverovýchodním směrem. Protéká mimo zastavěná území katastry obcí Ostrovačice a Veverské Knínice (zde míjí samotu tzv. Podkomorský mlýn) a katastrem městské části Brno-Bystrc. Zde protéká nedaleko Podkomorské myslivny - dějiště Mrštíkovy \"Pohádky máje\". Poté protéká Helenčiným údolím, které nese jméno Helenky, hrdinky ze zmíněného románu. Helenčino údolí a celý další tok Veverky jsou součástí přírodního parku Podkomorské lesy. Dále míjí samotu Prádelna. Ústí u hradu Veveří do Brněnské přehrady na řece Svratce v nadmořské výšce 245 m. Veverka napájí nedaleko svého ústí pomocí akvaduktu, na který navazuje náhon 3 rybníky v okolí lokality Na pile.\n\n\n"}
{"id": "580688", "url": "https://cs.wikipedia.org/wiki?curid=580688", "title": "Zabijačka", "text": "Zabijačka\n\nZabijačka je událost, při níž dojde k zabití (porážce) doma chovaných vepřů svépomocí, popřípadě za účasti řezníka, následnému rozporcování těla a zpracování získaného masa do domácích zásob před nadcházející zimou. Kromě této samozásobitelské role je nepřímým smyslem zabijačky také její společenský přesah, protože bývá značně náročná na technické (kuchyňské) zázemí i na počet spolupracovníků, takže v době zabijačky se ke členům domácnosti připojuje i širší příbuzenstvo, sousedé apod., vykonávající pomocné práce.\n\nTradičně se vepř poráží v předvánočním období, protože masné výrobky jsou náchylné k rychlé zkáze a je tedy vhodné je vyrábět v chladném období. V minulosti byla zabijačka na středoevropském venkově a v menších městech v zimním období pravidlem téměř v každém domě, avšak její četnost výrazně poklesla s ústupem drobného hospodářství a také díky prakticky bezproblémové celoroční maloobchodní dostupnosti vepřového masa. Dřívější určení zabijačky jako zisk masa pro výživu domácnosti se tak změnil i na akci folklórní a společenskou, zabijačka může být součástí předvádění lidových řemesel u příležitosti jarmarků, adventních trhů, masopustních zábav, festivalů atd., popřípadě jako součást firemních večírků či akcí.\n\nPokud je prase chováno v domácích podmínkách (tj. není před porážkou zakoupeno u sedláka či ve vepříně), je dobré delší dobu (asi 1 měsíc) před porážkou přestat prase krmit zapáchajícími krmivy a často a více mu podestýlat, aby se organismus „vyčistil“: maso a droby ztratí případný zápach krmiva, kůže se vyčistí a zbaví vad.\n\nPokud porážku provádí povolaný řezník-nečlen domácnosti, musí mít osvědčení pro práci s potravinami. Termín zabijačky je nutné s řezníkem dohodnout včas kvůli vysoké pravděpodobnosti, že bude mít více zakázek v kolizním termínu. Nejvhodnějším obdobím pro zabijačku je chladné suché počasí, s teplotami 5 až 12 °C – při nižších teplotách vzrůstá namáhavost bourání studeného masa (zvlášť v mraze) a zvyšuje se nebezpečí pracovního úrazu například pořezáním kvůli prochladlým prstům, při vyšších teplotách zase roste pravděpodobnost, že na pracoviště zavítá nežádoucí obtížný hmyz (zejména mouchy).\n\nDomácnost, připravující zabijačku, zpravidla obstarává řadu surovin a připravuje zázemí:\n\nVepře je vhodné nakrmit nejpozději 24 hodin před vlastní porážkou, ale musí mít k dispozici dostatek čisté pitné vody, aby došlo k vyčištění vnitřností přirozenou cestou.\n\nZabijačka je časově náročný proces, a proto se porážka zpravidla koná krátce po rozednění.\n\nNejprve dojde k omráčení vepře tak, že mu řezník uštědří jednu nebo několik ran dostatečně těžkou palicí do čela, popřípadě střelou z jateční pistole. K vlastnímu usmrcení vepře však dojde až krátce poté vykrvácením: dokud vepř leží na zemi, řezník mu prořízne krční tepnu a dosud fungující srdce pak vytlačí většinu tělesné krve do připravené nádoby – používá se mělká nádoba, pekáč nebo nízký lavor. Pomocník musí krev stále míchat, aby se nesrazila, a po vykrvení těla získanou krev přeleje do větší nádoby, kde z ní musí vymíchat vlákna fibrinu. Závěrečným zasolením krve definitivně zamezí jejímu sražení.\n\nVykrvené tělo vepře se poté napaří (podle zvyklostí buď na prkenné podložce, nebo častěji v neckách) – řezník horkou vodou poleje nejprve místa, kde prase nebude krupováno (tj. hlava, hrdlo, pupek, vnitřní část kýt, kolena, nožky a oháňka), poté se prase obrátí pomocí řetízků a zbytek prasete se paří velmi opatrně, aby krupon nebyl poškozen. Z kůže se musí mechanicky odstranit štětiny – zpravidla dvojmužně pomocí železných „zvonků“ nebo řetězů, odstranění napomůže posypání pomletou kalafunou před pařením. Prase se poté pečlivě umyje teplou vodou, řezník mu nařízne na obou zadních nožkách kůži mezi šlachou a kostí v oblasti Achillovy šlachy, tímto otvorem se provléknou berce – háky rozporky, na které bude tělo vepře zavěšeno po celý zbytek zabijačky. Berce s vepřem se pak vyzdvihnou do vhodné výšky (např. pomocí kladkostroje) tak, aby celé tělo vepře bylo zavěšeno a pod rypákem zbýval dostatek prostoru pro nádoby (zavěšením tělo opticky zmohutní a vlastní vahou se značně protáhne). Po vyzdvižení těla se kůže dočistí od zbytku štětin a naposledy pečlivě umyje.\n\nDle svého zvyku řezník buď nejprve stáhne celou kůži (krupon) hned na počátku, anebo kruponuje až při vaření rozbouraného masa (druhá varianta má výhodu v tom, že po dobu bourání kůže přirozeně drží maso pohromadě a značně omezuje možnost jeho znečištění).\n\nDojde k otevření břišní dutiny podélným řezem. Řezník opatrně vyjme vnitřnosti tak, aby nepoškodil střeva a jejich obsahem neznečistil maso, vyňatá střeva rozdělí na tenká a tlustá, po obrání střevního sádla tyto střeva rozdělí na kratší části, obrátí naruby a vyčistí od obsahu včetně vnitřních klků (této činnosti se říká šlemování) – dobře vypraná střeva nezapáchají a jsou mírně zdrsnělá. Poté je pokrájí na stejně dlouhé kusy a ponoří do studené vody k dalšímu použití. Obdobným způsobem vyčistí a vypere žaludek, který se nakonec vymne solí. Oblíbenou kuriozitou je vyčištění, vymytí a nafouknutí močového měchýře. Z jater musí řezník opatrně vyjmout žluč. Uvolněné vyjmuté ledviny jsou indikátorem zdravotního stavu vepře a měly by být prohlédnuty veterinářem. Po vybrání břišních vnitřností řezník uvolní hrudní dutinu a vyjme osrdí, které rozdělí, srdce prořízne a droby důkladně opere v čisté vodě.\nPo vyčištění břišní dutiny řezník odebere z těla vepře maso k vaření = výrobě ovaru. Zpravidla začíná odříznutím vepřovy hlavy, kterou následně zbaví mozku a rozsekne vejpůl. Smažený mozeček s vejci bývá v některých krajích prvním masným výrobkem, který je na zabijačce servírován. Dalšími součástmi ovaru bývají podbradek (podhrdlí), plíce, srdce, jazyk, slezina, půl nebo celá játra, měkké části boků, kolínka, nožky zbavené paznehtů a popřípadě jedna plec na tlačenku – všechny tyto tělesné části se po důkladném umytí vaří v osolené nekořeněné vodě ve velkém hrnci nebo kotli, čímž vzniká základ zabijačkové polévky. Vnitřní (břišní, střevní) sádlo se dává škvařit na odlehlé nebo dobře větrané místo, protože během zpracování zapáchá.\n\nZávěrečné bourací práce spočívají v podélném rozseknutí prasečího torza na dvě poloviny a odebrání sádelných částí, čisté maso pak řezník rozebere a rozdělí. Pokud se má maso zpracovávat samotné (na řízky, kotlety apod.), je nutné ho nechat alespoň tři dny vyvěsit.\n\nPovinnosti řezníka se kraj od kraje liší, mohou se řídit i vzájemnou dohodou. Příprava masných výrobků není běžnou povinností řezníka. Někdy řezník i krájí sádlo ke škvaření, nasoluje maso k uzení a připravuje z ořezu klobásy.\n\nObvyklé úkoly řezníka:\n\n\n\n\nVýznam zabijačky v tradiční venkovské kultuře nespočíval jen v obstarávání potravy, měla též roli společenského fenoménu. Po zabijačce tradičně byla a místy dosud je rozdílena výslužka pro všechny, kteří se zabijačkou pomáhali, ale též pro sousedy a příbuzné. Výslužka se z venkova někdy dosud zasílá či dováží příbuzným či rodinným přátelům do měst. Několikrát se v české kultuře zabijačka stala součástí výtvarných, literárních, hudebních a jiných děl:\n\n\n\n"}
{"id": "580713", "url": "https://cs.wikipedia.org/wiki?curid=580713", "title": "Mark Solonin", "text": "Mark Solonin\n\nMark Solonin (; * 29. května 1958 Kujbyšev, SSSR) je ruský letecký inženýr a spisovatel zabývající se dějinami druhé světové války.\n\nVe sporu o tom, zda se Sovětský svaz připravoval na útočnou válku proti Německu před tím, než byla zahájena operace Barbarossa, patří do tábora Viktora Suvorova. Přesto je Solonin kritický k některým Suvorovovým teoriím (podobně jako Michail Meltjuchov) a vyčítá Suvorovovi, že nahradil sovětský mýtus svým vlastním.\n\nSoloninových knih se v Rusku prodalo přes 195 000 výtisků a jeho knihy byly přeloženy mj. do polštiny, estonštiny, litevštiny a češtiny.\n\n\n"}
{"id": "580717", "url": "https://cs.wikipedia.org/wiki?curid=580717", "title": "Kostel Božího Těla (Guty)", "text": "Kostel Božího Těla (Guty)\n\nKostel Božího těla byla dřevěná sakrální stavba, postavená v první polovině 60. let 16. století. Kostel se nacházel v místní části Zapolu na okraji vesnice Guty, části města Třince; okolo něj se rozkládal hřbitov. Byl nejstarším dochovaným dřevěným kostelem na Těšínsku.\n\nV noci z 1. na 2. srpna 2017 byl kostel zničen při úmyslně založeném požáru.\n\nZasvěcen byl Božímu Tělu. Podle letopočtu vytesaném v portálu se lze domnívat, že byl kostel postaven roku 1563. První zvon byl osazen roku 1565 a dochoval se až do dnešních dnů. V letech 1626 a 1642 došlo k výmalbě empory. Původně byl kostel luterský, ovšem roku 1654 byl evangelíkům v rámci rekatolizace odebrán a následně vysvěcen krakovským biskupem Petrem VII. Gembickým ze Seveře. Evangelíci byli pro svou víru pronásledováni, a tak sloužili bohoslužby po domech, lesích či na vrcholech okolních hor. Jedním z míst, kde se Gucané chodili modlit, byla i hora Godula (Moravskoslezské Beskydy) nad Komorní Lhotkou. Dodnes je zde pomníček upomínající na vydání tolerančního patentu. Podobných míst je na Těšínsku několik.\n\nRoku 1964 byl kostel zapsán na seznam kulturních památek.\n\nVýše zmíněný zvon byl ukraden roku 2001. Nakonec byl nalezen, ač bez srdce, v příkopu, v několik kilometrů vzdálené vsi Karpentná. V letech 2011–2012 byl kostel za 4,3 milionu korun zrekonstruován, zejména z dotací z EU skrze ROP regionu soudržnosti Moravskoslezsko, menšími částkami se podílelo i město Třinec a dobrovolní dárci. Při rekonstrukci došlo k opravě krovu nad presbytářem, výměně střešní krytiny a konstrukčních prvků věže včetně zvonicového patra.\n\nNejstarší záznam o existenci kostela poskytoval letopočet 1563 nad vstupem do sakristie. Tuto dataci, podepřenou i letopočtem 1565 na kostelním zvonu, potvrdil dendrochronologický průzkum ze srpna roku 2014, provedený Ing. Tomášem Kynclem. Při průzkumu byly odebrány vzorky z roubených stěn kostela, dále z krovů nad lodí a presbytářem a konečně z konstrukce dřevěné klenby presbytáře. Výsledky jednoznačně prokázaly, že kostel byl zhotoven z jedlí pokácených mezi léty 1560–1564. Kostel nesl všechny známky místní podhorské sakrální architektury. Byl obehnán krytým ochozem zvaným sobota. Interiér kostela byl vyzdoben díly místních umělců žijících v 17. a 18. století, jedním z donátorů stavby byl např. Štěpán Sova z Nebor. Původně samostatná loď byla se zvonicí spojena asi koncem 17. století. V 19. století byl kostel několikrát opravován, avšak zachoval si svou původní goticko-renesanční podobu.\n\nV noci z 1. na 2. srpna 2017 kostel do základů vyhořel. Na požár upozornil šest minut po půlnoci alarm. Hořet začalo zřejmě vně kostela, protože kdyby se tak stalo uvnitř, alarm by na oheň upozornil dříve. Při požáru bylo zničeno i původní vybavení a obrazy z konce 16. století. Oheň poškodil i kříž před kostelem. V souvislosti s požárem zadržela policie den po události dva občany české národnosti, které podezírá ze žhářství. \nDen poté byli dva dospělí a jeden mladistvý obviněni z obecného ohrožení, podle policie jednali úmyslně.\n\n8. srpna zahájilo město Třinec na obnovu kostela veřejnou sbírku, peníze z ní mají být použity na obnovu mobiliáře a interiéru. Obnova by měla proběhnout formou vědecké rekonstrukce. Základ kostela má být z dubového dřeva, na ostatní části bude použito dřevo měkké - smrk a jedle. Materiál na stavbu má být dodán z biskupských lesů, těžit se bude v zimě, jelikož v té době má dřevo méně mízy. Předpokládá se, že replika by měla být vystavěna v letech 2018–2019; s pořízením replik interiérového vybavení se nepočítá. \nŘímskokatolická farnost Střítež u Českého Těšína předběžně vyčíslila škodu na nejméně 50 milionů korun, konečnou škodu má však určit znalec zhruba v druhé polovině září 2017. \n\nV říjnu 2017 oznámilo město Ostrava, že podpoří obnovu kostela zakoupením zvonu, který bude kopírovat původní zvon, který se roztavil při požáru. \n\nFotografie Bohumil Vavroušek.\n\n\n"}
{"id": "580721", "url": "https://cs.wikipedia.org/wiki?curid=580721", "title": "Wolfgang Fortner", "text": "Wolfgang Fortner\n\nWolfgang Fortner (12. října 1907, Lipsko – 5. září 1987) byl německý skladatel a pedagog.\n\nNěmecký skladatel a učitel skladby Wolfgang Fortner se narodil 12. října 1907 v Lipsku. Díky svým rodičům hudebníkům se již od raného věku věnoval hře na klavír a na varhany, v devíti letech začal skládat. Od roku 1927 studoval na konzervatoři v Lipsku hru na varhany (Karl Straube) a skladbu (Hermann Grabner) a na Lipské Univerzitě filosofii (Hans Driesch), dějiny hudby (Theodor Kroyer) a německá studia (August Korff). Jeho díla byla veřejně hrána již během jeho studií.\n\nVyučoval skladbu a hudební teorii na heidelberském \"Institutu církevní hudby\" (1931–54), \"Hudební akademii\" v Detmoldu (1954–7) a na freiburské \"Musikhochschule\" (od 1957). V roce 1935 založil \"Heidelberský komorní orchestr\" k podpoře Nové hudby. Roku 1946 spoluzaložil s Wolfgangem Steineckem \"Darmstadtské letní kurzy\".\n\nFortnerova pověst učitele hudby je nepřehlédnutelná, ovlivnil celou generaci mladých skladatelů v období padesátých až sedmdesátých let. Mezi jeho studenty byli Arthur Dangel, Diego H. Feinstein, Hans Werner Henze, Milko Kelemen, Arghyris Kounadis, Ton de Kruyf, Bruce MacCrombie, Roland Moser, Diether de la Motte, Nam June Paik, Graciela Paraskevaídis, Mauricio Rosenmann, Dieter Schönbach, Manfred Stahnke, Peter Westergaard, Bernd Alois Zimmermann a Heinz Werner Zimmermann.\n\nFortner byl členem různých kulturně politických organizací: \"Berlínské akademie umění\" od 1955, \"Bavorské akademie umění\" od 1956, prezidentem německé sekce ISCM (1957–71), prezidentem \"Svazu dramatiků\" v 1975 a uměleckým vedoucím \"Musica Viva\" v Mnichově (1964–78). Obdržel mnoho prestižních ocenění včetně \"Schreker-Prize Berlin\" (1948), \"Brunswick Spohr Prize\" (1953), \"North Rhine-Westphalia Grand Art Prize\" (1955), \"Hamburg Bach Prize\" (1960), \"Freiburg Reinhold Schneider Prize\" a \"Gold Pin of the Dramatists Union\" (1977). K výročí sedmdesátých narozenin obdržel \"Grosses Verdienstkreuz der Bundesrepublik Deutschland\" a čestný doktorát Heidelberské a Freiburské univerzity. Zemřel 5. září 1987 v Heidelbergu.\n\nSpolu s dalšími 11 skladateli – přáteli (C. Beck Conrad Beck, Luciano Berio, Pierre Boulez, Benjamin Britten, Henri Dutilleux, W. Fortner, Alberto Ginastera, Cristóbal Halffter, Hans Werner Henze, Heinz Holliger, Klaus Huber a Witold Lutoslawski) švýcarského dirigenta a mecenáše Paula Sachera (1906 – 1999), byl požádán ruským violoncellistou Mstislavem Rostropovičem, aby u příležitosti Sachrových 70. narozenin napsal skladbu pro sólové violoncello s použitím not obsažených v jeho jméně (eS, A, C, H, E, Re). Wolfgang Fortner vytvořil téma a tři variace s názvem \"ZUM SPIELEN FÜR DEN 70. GEBURSTAG, THEMA UND VARIATIONEN FÜR VIOLONCELLO SOLO\". Skladby byly částečně uvedeny Curychu 2. května 1976. Celý projekt \"eSACHERe\" byl uveden (poprvé v kompletním provedení) českým violoncellistou Františkem Brikciem na podzim 2010–2011 v Praze.\n\n\n\n\n\n\n\n"}
{"id": "580722", "url": "https://cs.wikipedia.org/wiki?curid=580722", "title": "Námořnictvo Čínské republiky", "text": "Námořnictvo Čínské republiky\n\nNámořnictvo Čínské republiky (čínsky: 中華民國海軍) je námořní složkou ozbrojených sil Čínské republiky. Jeho hlavním úkolem je bránit území Čínské republiky a její teritoriální vody, především Tchajwanský průliv, proti případné blokádě, útoku či invazi ze strany Čínské lidové republiky. Lodě námořnictva Čínské republiky nesou označení ROCS (\"Republic of China Ship\"). Námořnictvo tvoří asi 68 000 osob, z toho 30 000 vojáků námořní pěchoty.\n\nPůvodní Námořnictvo Čínské republiky vzniklo v kontinentální Číně po pádu Dynastie Čching v roce 1911. V následujících dekádách bylo námořnictvo věrné Kuomintangu. Za druhé světové války toto slabé a špatně vybavené námořnictvo operovalo zejména na čínských řekách. \n\nPo válce získalo některé vyřazené spojenecké a ukořistěné japonské lodě. Znovuvypuknutí čínské občanské války však přineslo porážku Kuomintagu, který byl čínskými komunisty v roce 1949 vytlačen na ostrov Tchaj-wan. Evakuace, při které hrálo námořnictvo zásadní roli, skončila 8. prosince 1949. Evakuovat se podařilo též většinu válečných lodí. Ve stejné době byla vyhlášena Čínská lidová republika, jejímž velkou prioritou se stalo připojení Tchaj-wanu pod svou vládu. Mimo ostrov Chaj-nan, dobytý v roce 1950, se ale Tchaj-wanu podařilo své teritorium ubránit. Velkou roli v tom hrály USA, které námořnictvu Čínské republiky zajistily naprostou většinu techniky ze svých bohatých rezerv lodí, postavených za druhé světové války.\n\nPo nástupu prezidenta Nixona se USA pokusily o zlepšení vztahu s ČLR. Diplomatická podpora Tchaj-wanu oslabila a země se dostala do silné izolace. Na druhou stranu USA zesílily dodávky svých vyřazených válečných lodí, zejména řady torpédoborců tříd \"Fletcher\", \"Allen M. Sumner\" a \"Gearing\". Ty byly, za cenu rozsáhlých modernizací, provozovány až do 90. let. Dodání jiných moderních válečných lodí, s výjimkou dvou nizozemských ponorek třídy \"Zwaardvis\", zabránila čínská diplomacie. Řadu menších lodí si proto Tchaj-wan stavěl ve vlastních loděnicích.\n\nAž do 70. let přitom bylo námořnictvo Čínské republiky zaměřeno na boj proti ponorkám, kterých měla kontinentální Čína značné množství. Teprve intenzivní stavba čínských hladinových lodí v následujících letech donutila námořnictvo Čínské republiky klást větší důraz na případné ničení hladinových lodí.\n\nV posledních 20 letech však námořnictvo Čínské republiky prodělalo řadu modernizací. O nizozemských ponorkách byla zmínka již výše. V domácích loděnicích bylo rovněž postaveno osm fregat americké třídy \"Oliver Hazard Perry\", dalších osm starších fregat třídy \"Knox\" dodaly USA ze svých rezerv a ve Francii bylo konečně zakoupeno šest supermoderních stealth fregat třídy \"La Fayette\". Tchaj-wan měl rovněž velký zájem o dodání nejmodernějších amerických torpédoborců třídy \"Arleigh Burke\", vybavených zbraňovým systémem Aegis, odpor Číny ale nakonec vedl k dodání o generaci starších lodí třídy \"Kidd\", původně stavěných pro Írán.\n\n\n\n\n\n\n\n\n\n\n\n\n\n\n\n"}
{"id": "580725", "url": "https://cs.wikipedia.org/wiki?curid=580725", "title": "Ewa Partum", "text": "Ewa Partum\n\nEwa Partum (* 1945 Grodzisk Mazowiecki) je polská současná a konceptuální umělkyně a fotografka. Zabývá se kaligramem, performancemi, mail artem, fotografií a videem. Od roku 1983 žije a pracuje v Berlíně.\n\nEwa (rozená Frejdlichová) se narodila v roce 1945 ve městě Grodzisk Mazowiecki u Varšavy. Studovala nejprve na Státní akademii výtvarných umění (1963- 65), od roku 1965 na Katedře grafiky a malby Akademie výtvarných umění ve Varšavě (postupně v ateliérech Alexandra Kobzdeje a Stefana Gierowskiho. U druhého z nich v roce 1970 obhájila disertační práci: teoretickou rozpravu věnovanou kaligramu a praktickou část - akce na objektech Thaddeuse Kantora \"Multipart\". \n\nPůvodně se ve své práci věnovala směru kaligramu (vizuálně), pak performanci - její první přišla roku 1971. Od roku 1973 Partum se zabývala avantgardním filmem a od poloviny 70. let - do začátku 90. let téměř výhradně na feministické téma. Je autorem řady klasických děl nejen pro polské umění, k nimž náleží: \"Stupid Woman\" (Hloupá žena), \"Kobiety, małżeństwo jest przeciwko wam\" (Ženy, manželství je proti Vám), \"Zmiana - mój problem jest problemem kobiety\" (Změna - můj problém je problém ženy) nebo \"Sebeidentifikace\".\n\nV 90. letech a po roce 2000 se vrátila ke své předchozí tvorbě - kaligramu.\n\nJejí tvorbu připomněly v roce 2006 dvě retrospektivní výstavy: \"Legalność przestrzeni\" v Gdaňském Institutu umění a \"Sebeidentifikace\" ve Varšavské Krolikarně. V roce 2007 se její práce objevila na výstavě \"WACK! Art and feminist revolution\" v MOCA, Los Angeles, v roce 2008 na výstavě \"re.act.feminism\" na Akademii umění v Berlíně. Její koláž e \"Sebeidentifikace\" černobílá fotografie byla součástí výstavy \"Promises of the Past\" (\"Přísliby minulosti\"), která se konala od dubna do července 2010 v Centre Pompidou v Paříži. \n\n\n"}
{"id": "580726", "url": "https://cs.wikipedia.org/wiki?curid=580726", "title": "My Beautiful Dark Twisted Fantasy", "text": "My Beautiful Dark Twisted Fantasy\n\nMy Beautiful Dark Twisted Fantasy je páté studiové album amerického rappera Kanye Westa. Písně z alba byly převážně nahrány ve studiu na Havaji. Většinu písní vyprodukoval sám Kanye West v koprodukci s dalšími producenty. Album získalo zlatou certifikaci společnosti RIAA během prvního týdne prodeje. Obsah alba byl oceněn třemi cenami Grammy.\n\nNa tomto albu Kanye West pracoval od vydání svého předchozího alba 808s & Heartbreak v roce 2008. Původně se mělo jmenovat \"Good Ass Job\", nakonec se název změnil na současný. Mezi hosty na albu jsou Jay-Z, Rihanna, John Legend, Rick Ross, Kid Cudi, Swizz Beatz a další.\n\nV srpnu 2010 začal k propagaci svého alba vydávat každý pátek jednu píseň, tuto akci nazval \"G.O.O.D. Fridays\". Takto vydal čtrnáct písní, z nichž se dvě objevily na konečné verzi albu, jde o písně \"Devil in a New Dress\" a \"So Appalled\" (ft. RZA, Jay-Z, Pusha T, Swizz Beatz a CyHi da Prynce).\n\nPrvním singlem k albu byla píseň \"Power\" (ft. Dwele), vydána 1. července 2010. Ta se umístila na 22. místě Billboard Hot 100. Druhým singlem byla píseň \"Runaway\" (ft. Pusha T), vydána 4. října 2010. Ta se vyšplhala až na 12. místo žebříčku Billboard Hot 100. Třetím singlem byla skladba \"Monster\" (ft. Rick Ross, Jay-Z, Nicki Minaj a Bon Iver), vydána 23. října 2010. Ta obsadila 18. pozici v hitparádě Billboard Hot 100. Čtvrtým singlem je píseň \"All of the Lights\", vydaný 18. ledna 2011. Píseň se vyšplhala na 18. pozici.\n\nVětšina písní unikla na internet dlouho před vydáním alba, avšak album nakonec obsahuje pozměněné verze. Například \"Devil in a New Dress\" v původní verzi neobsahoval Rick Rosse, píseň \"Runaway\" neobsahovala své albové outro, \"Dark Fantasy\" neobsahovala ženské vokály apod.\n\nK písním \"Power\" a \"Runaway\" byly vytvořeny neobvyklé videoklipy. Klip k písni \"Power\" je pohyblivým obrazem s prvky starověkého Řecka a Egypta. Klip k písni \"Runaway\" je 34minutovým filmem o pádu Fénixe, v podobě ženy (Selita Ebanks), a jeho následného povstání z popelu. Film se natáčel v Praze a celkem obsahuje deset částí písní z alba.\n\nNeobvyklé je i konečné uvádění hostů. Například píseň \"Power\" je uváděna bez hosta Dwele, píseň \"All of the Lights\", která obsahuje jedenáct hostů je také uváděna bez nich, největší prostor na ní získala zpěvačka Rihanna a piáno Eltona Johna.\n\nAlba se během prvního týdne prodeje v USA prodalo 497 000 ks, což mu již vyneslo zlatou certifikaci od společnosti RIAA. Díky tomu album debutovalo na prvním místě žebříčků Billboard 200, R&B/Hip-Hop Albums, Rap Albums, Digital Albums, Canadian Albums a Tastemaker Albums. V druhém týdnu se alba v USA prodalo 108 000 kopií, čímž se propadlo na sedmou pozici v Billboard 200. V lednu 2011 album získalo platinovou certifikaci od společnosti RIAA. Celkem se alba v USA prodalo 1 346 000 kusů.\n\nV prosinci 2010 bylo album vyhlášeno nejlepším albem roku v magazínech Rolling Stone, Time a Billboard. Od magazínu Source obdrželo nejvyšší hodnocení \"5 mic\", kterého v historii dosáhlo jen pár desítek alb. Další hudební magazín XXL tomuto albu udělil své nejvyšší hodnocení \"XXL\", tím se album stalo teprve sedmým, které toho dosáhlo. Kanye West však toto hodnocení obdržel již podruhé (poprvé v roce 2005 s albem Late Registration).\n\nNa 54. předávání cen Grammy roku 2012 album získalo tři ocenění, a to za rapové album roku a dvě za píseň \"All of the Lights\".\n\n\n"}
{"id": "580728", "url": "https://cs.wikipedia.org/wiki?curid=580728", "title": "Mozaikové studio", "text": "Mozaikové studio\n\nMozaikové studio, malá dílna vatikánských výrobců mozaik, se nachází ve Vatikánských zahradách, severně od nádraží. \n\nDílna vznikla v polovině 16. století, kdy se papež Řehoř XIII. (1572–1585) rozhodl navázat na raně středověkou tradici a uplatnit při výzdobě baziliky sv. Petra mozaiky. První mozaiky zde vznikly v roce 1578 pod vedením přivolaných benátských mistrů (Girolamo Muziano a Paolo Rossetti, v 17. století Marcello Provenzale, Giovanni Battista Calandra a Fabio Cristofari). \nVěhlas vatikánské mozaikové dílny rostl v 18. a 19. století a mozaiky se často stávaly předmětem darů různým oficiálním návštěvám. Většinou měly náboženská témata, vyráběly se ale i s jinými motivy. \n\nPapež Benedikt XIII. (1724–1730) oficiálně založil Vatikánské mozaikové studio v roce 1727, zprvu je vedl mistr Pietro Paolo Cristofari. \nVatikánská dílna měla od roku 1727 také vlastní laboratoř k vylepšování používaného (původně benátského) skla a k přípravě velkého množství barevných odstínů, aby bylo možné dobře konkurovat barevné paletě maleb a vytvářet mozaiky podle malovaných návrhů. V současnosti mají vatikánští výrobci k dispozici až 28 tisíc odstínů. Vedle skla se v omezené míře používá také přírodní kámen, který ale není možné tak dobře tvarovat a připravovat ve velkém množství odstínů. \n\nSoučasní zaměstnanci studia vyrábějí nové mozaiky s náboženskými motivy, napodobeniny slavných maleb a podobně, ale zároveň se starají i o historické mozaiky ve vatikánských budovách.\n\n\n"}
{"id": "580729", "url": "https://cs.wikipedia.org/wiki?curid=580729", "title": "Andrew Lock", "text": "Andrew Lock\n\nAndrew Lock (* 26. prosince 1961) je australský horolezec. V říjnu 2009 se stal 21. člověkem a prvním Australanem, který dosáhl vrcholů všech osmitisícovek. Celkem na 14 osmitisícových vrcholech uskutečnil 18 úspěšných výstupů. Podařilo se mu dvakrát vylézt na Čo Oju, Mount Everest a také na oba vrcholy Šiša Pangmy.\n\nLock leze převážně s malým týmem, bez šerpů. Umělý kyslík použil jen na Mount Everestu. Na pěti osmitisícovkách stanul jako první Australan a na tři z nich vylezl sólově. Jeho první vrchol nad 8000 metrů byla v roce 1993 slavná K2, druhá nejvyšší hora světa. Na K2 ztratil dva své lezecké partnery, ale on sám přežil a dokázal zachránit i švédského horolezce. V roce 2004 působil v televizním programu Discovery Channel. Pro tuto stanici natočil šest krátkých dokumentárních epizod z Mount Everestu. Při výstupu na Mount Everest zachránil 3 horolezce z cizích týmů a použil při tom svoje vlastní kyslíkové láhve. V roce 2009 po dokončení svého projektu na dobytí všech osmitisícovek byl oceněn medailí pro australského dobrodruha roku.\n\n\n"}
{"id": "580734", "url": "https://cs.wikipedia.org/wiki?curid=580734", "title": "Třída Hai Lung", "text": "Třída Hai Lung\n\nTřída Hai Lung je třída dieselelektrických ponorek námořnictva Čínské republiky. Jedná se o modifikaci nizozemské třídy \"Zwaardvis\". Mezi lety 1982–1988 byly v Nizozemsku postaveny dvě jednotky této třídy. Jsou stále v aktivní službě. Jsou to první moderní válečné lodě, které Tchaj-wan získal od svého vzniku. Stalo se tak i přes silný odpor diplomacie ČLR, které se alespoň podařilo zabránit dodání dalších čtyř ponorek stejného typu.\n\nStavba obou ponorek, pojmenovaných \"Hai Lung\" a \"Hai Hu\", byla v Nizozemsku objednána v roce 1981. Tchaj-wan měl přitom zájem ještě o stavbu dalších čtyř jednotek, nizozemská vláda však kontrakt z diplomatických důvodů zamítla. Kýl obou ponorek byl založen v prosinci 1982 v rotterdamské loděnici \"Rotterdamsche Droogdok Maatschappij\" (RDM). Obě lodi byly v roce 1986 spuštěny na vodu. Dokončené ponorky byly na Tchaj-wan přepraveny na palubě dokových lodí. \"Hai Lung\" vstoupila do operační služby 9. října 1987, zatímco \"Hai Hu\" 9. dubna 1988.\n\nJednotky třídy \"Hai Lung\":\nVýzbroj lodí tvoří šest 533mm torpédometů. Z nich mohla být dlouho odpalována pouze torpéda. V roce 2008 však Tchaj-wan získal americkou dodávku protilodních střel UGM-84L Harpoon Block II určených pro ponorky (zřejmě v reakci ruskou na dodávku moderních protilodních střel P-270 Moskit Číně). Pohonný systém tvoří tři diesely Bronswerk/Stork-Werkspoor RUB 215x12 a jeden elektromotor. Lodní šroub je jeden. Nejvyšší rychlost na hladině je 11 uzlů, zatímco pod hladinou až 20 uzlů. Dosah je 10 000 nám. mil při 9 uzlech. Ponorky se mohou ponořit do hloubky až 300 metrů.\n"}
{"id": "580735", "url": "https://cs.wikipedia.org/wiki?curid=580735", "title": "Anna Shuttleworth", "text": "Anna Shuttleworth\n\nAnna Shuttleworth (* 2. května 1927 Bournemouth) je anglická violoncellistka.\n\nStudovala violoncello s Ivorem Jamesem a Harvey Phillipsem na Royal College of Music, na které se později stala profesorkou. Jejími žáky byli například Alexander Baillie, Natalie Clein a František Brikcius.\n\nAnnina violoncellová cesta začala již v raném věku a zavedla ji ke studiím u slavných violoncellistů jako Enrico Mainardi a Pablo Casals. Jako interpret a vysoce ceněný pedagog je známá svým šestým hudebním smyslem. Přátelila se s mnoha slavnými hudebníky své doby, mezi něž patří Gerald Finzi, Ralph Vaughan Williams (který Annu nazýval \"\"The Swellest Cellist\"\"), Colin Davis, Mstislav Rostropovič a Jacqueline du Pré.\n\nProstřednictvím Hilary Finzi, sestry Jacqueline du Pré, bylo Anně umožněno hrát na Jacquilinino violoncello Davidov Stradivarius po dobu dvou let. Stala se velmi žádanou profesorkou violoncella na RCM a vedla mnoho známých hudebníků (např. Adrian Brendel, Alexander Baillie, Clare Finzi, Elizabeth Wilson a Jonathan del Mar). Od šedesátých let Anna odehrála mnoho úspěšných recitálů pro violoncello a klavír s významnými klavíristy ve Velké Británii (Bernard Roberts, Ian Brown, Martin Roscoe a John Thwaites). Po absolvování RCM se stala členkou mnoha komorních souborů, např. String trio s Elisabeth Watson (viola), Georgian String Quartet, Leonardo Trio (s Davidem Rothem, později s Maureen Smith, housle a s Ianem Brown, klavír), London Harpsichord Ensemble, Glickman Trio a Aulos Ensemble. V Londýně znala Sylvii Cleaver, která ji v roce 1964 požádala, aby se Anna stala koncertní violoncellistkou Midland Sinfonia Orchestra (později přejmenován na English Sinfonia), kde zůstala do roku 1996.\n\nAnnina violoncellová pedagogická kariéra se během let rozmohla. Od učení na nezávislých školách k profesorskému postu na RCM. Působila na mnoha postech po celé Anglii včetně Canterbury, Leedsu a York University. V roce 2008 obdržela od Prince Charlese cenu Honorary Membership of the Royal College. V dubnu 2009 Anna Shuttleworth pořádala dvě violoncellová setkání v Londýně a Leedsu k oslavě svých 82. narozenin a vydání svých pamětí. Zde jste mohli vyslechnout krátký úvod k její knize s autorským čtením z vybraných kapitol a violoncellovou hudbu (např. český violoncellista František Brikcius - Irena Kosíková: Fantasie II - Saro Wiwa pro violoncello sólo & Petr Hejný: Metal Sonata pro violoncello sólo). Paměti Anny Shuttleworth, revidované Tomasem Sternerem, popisují její hudební a osobní život, s mnoha odkazy na violoncellovou techniku a hru.\n\n"}
{"id": "580738", "url": "https://cs.wikipedia.org/wiki?curid=580738", "title": "Domingo Martínez de Irala", "text": "Domingo Martínez de Irala\n\nDomingo Martínez de Irala (1506 Vergara, Gipuzkoa – 30. října 1556 Asunción, Paraguay) byl španělský conquistador a zakladatel španělského panství v oblasti La Plata.\n\nV roce 1535 se účastnil první výpravy Pedro de Mendozy. O rok později pátral po zmizelém Juanovi de Ayolasovi, proplul proti proudu po řece Pilcomayo, kde převzal velení nad výpravou a prohlásil se guvernérem španělské kolonie v Paraguayi. V roce 1537 založil město Asunción. Po příjezdu nového guvernéra Cabezy de Vaca v roce 1542 se proti němu vzbouřil, zatkl ho a poslal zpět do Španělska. V roce 1554 byl uznán španělským dvorem jako generální kapitán. Z Asunciónu podnikal dobyvačné a průzkumné výpravy, aby nalezl stříbrné doly. Roku 1547 proplul po řece Paraguayi až k bažinám Xarayes, poté zamířil přes pustinu Gran Chaco na západ. Po velmi namáhavém pochodu pralesy Amazonie dorazil k úpatí And v Bolívii a dostal se k stříbrným dolům u Potosí, ty však byly již dříve objeveny a obsazeny peruánskými conquistadory. Tyto doly pak po více než dvě století dávaly polovinu světové produkce stříbra. Irala by nucen se vrátit, zklamán tím, že dolů se zmocnili již jiní.\n\n\n"}
{"id": "580740", "url": "https://cs.wikipedia.org/wiki?curid=580740", "title": "Jiří Mikulec", "text": "Jiří Mikulec\n\nJiří Mikulec (* 18. března 1962 Praha) je český historik, člen Historického ústavu AV ČR, zabývající se českými dějinami 17. a 18. století, problematikou náboženského života, barokní zbožnosti a rekatolizace.\n\nV letech 1981–1986 vystudoval filozofickou fakultu Univerzity Karlovy (obor čeština-dějepis). Od roku 1987 pracuje v Historickém ústavu ČSAV. V roce 1988 získal titul PhDr. a v roce 1992 titul CSc. V roce 2005 se habilitoval prací \"Náboženská bratrstva v Čechách v 17. a 18. století. Příspěvek k výzkumu barokní lidové zbožnosti\" a byl jmenován docentem starších českých dějin. Roku 2015 byl prezidentem jmenován profesorem českých dějin.\n\nV současnosti působí jako vedoucí redaktor časopisu Folia Historica Bohemica. Je členem Komise pro studium rekatolizace českých zemí v 16.–18. století a přednáší na Filozofické fakultě Univerzity Karlovy, Filozofické fakultě Univerzity Pardubice a od roku 2020 na Pedagogické fakultě Univerzity Karlovy .\n\n\n"}
{"id": "580742", "url": "https://cs.wikipedia.org/wiki?curid=580742", "title": "Kostel svatého Mikuláše (Nýdek)", "text": "Kostel svatého Mikuláše (Nýdek)\n\nŘímskokatolický kostel svatého Mikuláše v Nýdku je dřevěný katolický kostel založený roku 1576.\n\n\"\"Letha panie tisicziho pietisteho Sedmdesateho ssesteho poczytagic Tento chram swaty gest zbudowan a wystawen ku czti a chwale gmena pna Boha wssemohuczyho nakladem sauseduw a lidi tegto diediny za czasu ffojta gmenem Walka Rykaly, ktery negprzednegszy puwod byl k staweni tohoto chramu Swateho s Tomassem bratrem swym, kterzy na ten czas spolu toto ffogtstwi držely\"\"\n\nTak praví autentika z nýdeckého kostelíka o jeho založení roku 1576. Fojt Walek Rykala byl, jako všichni jeho sousedi, evangelíkem, a také kostelík, který vystavěli byl evangelický. Prvním pastorem byl Martin Waligura ze Skočova, který, než začal působit v Nýdku, sloužil mše v Břehu a Vendryni. Podobně jako mnoho jiných kostelíků na Těšínsku byl evangelíkům r. 1654 odebrán a vysvěcen biskupem krakovským Petrem VII. Gembickým ze Seveře. Patronem kostela se stal sv. Mikuláš biskup.\n\nV kostele zůstal inventář po protestantech, který katolickým kněžím ještě dlouhá léta sloužil, jako například oltář, který byl nahrazen až roku 1746, kdy byl nahrazen novým, zhotoveným na náklady jezuity Rollera ze Skočova. Roku 1781 císař Josef II vydává toleranční patent. Ten ukázal nakolik na nýdečany zapůsobila rekatolizace – již příštího roku vystoupilo z římskokatolické církve 187 osob, za čtyři roky zůstalo v obci pouhých 20 katolíků.\n\nSpory mezi většinovými evangelíky a menšinovými katolíky nadále pokračovaly, neboť dvě desítky katolíků měly proti zbytku evagelíků v držení kostel i hřbitov. Neustávající spory vyřešilo až založení evangelického hřbitova s kaplí roku 1863\n\nNa konci 18. století byl kostelík natolik zchátralý, že muselo být přikročeno roku 1789 ke generální opravě. Byla snížena věž i střecha, byl podezděn kamenem a roubené zdi pobity šindelem. Oprava se však příliš nezdařila a za zanedlouho se začal stav kostela zase zhoršovat, až muselo být přikročeno k další opravě roku 1894, která byla provedena stavitelem Kamencem z Těšína na popud probošta Antonína Olszaka. Dosavadní kamenná podezdívka byla nahrazena betonovou, šindel byl stržen a stěny obloženy deskami. Zanedlouho byl vyměněn šindel i na střeše za eternit. Velká rekonstrukce, která setřela původní ráz kostela, proběhla roku 1934. Při poslední rekonstrukci v devadesátých letech byla obnovena šindelová střecha a opravena podezdívka\n\n"}
{"id": "580743", "url": "https://cs.wikipedia.org/wiki?curid=580743", "title": "Ospedale degli Innocenti", "text": "Ospedale degli Innocenti\n\nOspedale degli Innocenti (alt.\"\"Ospedale degli Orfani\"\", česky \"Špitál neviňátek\") se nachází na náměstí Piazza Santissima Annunziata ve Florencii. Je prvním sirotčincem v Evropě a jednou z prvních renesančních staveb, navrženou Filippem Brunelleschim. Název byl inspirován biblickým příběhem o zabíjení neviňátek. Podle tradice pečování o děti nabízí všechno pod jednou střechou: dvoje jesle, jednu školku, tři rodinné domky pro svěřené děti a matky v nouzi a pobočky Unicefu. Kromě toho se italským zákonem č. 451/97 institut stal Národním centrem dokumentace a analýzy dětí a dorostu, národním a evropským úřadem pro zvyšování péče a ochranu dětských práv.\n\nBudova byla postavena na zahradě vedle klášterního kostela Zvěstování Panny Marie, koupené za symbolickou cenu od Rinalda Albiziho. Instituce byla vytvořena v rámci rozsáhlého projektu lázní prosazovaného florentskou vládnoucí oligarchií na zlepšení kvality života občanů zajištěním lepší zdravotní a sociální péče.\n\nPatronát nad sirotčincem převzal cech obchodníků, protože od roku 1294 mu byla svěřena péče o sirotky. Projektem byl pověřen člen cechu, zlatník Filippo Brunelleschi, který vypracoval půdorys, s osmiúhelníkovým nádvořím uprostřed a s arkádami v průčelí podle vzoru jiných špitálů, např. špitálu svatého Matouše (z konce 14. století). Stavba byla zahájena 19. srpna 1419 a v lednu 1421 byl vztyčen první sloup podloubí ze strany před kostelem. Platby dokumentují Brunelleschiho účast na stavbě až do roku 1427, kdy přistoupil pravděpodobně Francesco della Luna. V roce 1429 bylo dokončeno příčné podloubí (bez spodní části průčelí), kostel a dvě křídla budovy na nádvoří, kde pak sídlil dětský domov. 25. ledna 1445 i když práce ještě nebyly dokončeny, špitál začal plnit svoji funkci.\n\nNástavby a změny původního Brunelleschiho projektu jsou dnes sporné, ale určitě nezanedbatelné, podle biografie Brunelleschiho od Antonia Manettiho mistr kritizoval proporce a dekorace na nástavbě. Ví se například, že nesouhlasil s tím, aby pilíře nepokračovaly ve druhém patře, zdůrazňovaly by předěl mezi nádvořím a postranními prvky a vyplnily by prázdný prostor mezi okny.\n\nVnější nádvoří je určitě dílem Brunelleschiho. Je dlouhé 71 metrů a skládá se z devíti oblouků arkád s klenbou po celém okraji opřených o sloupy ze světlého kamene.\n\nVýběr prvků podléhající nízkému rozpočtu zaručil úspěch architektonického projektu a měl vliv na architekturu i později, když se interpretoval různými způsoby. Především byly vybrány nízkonákladové materiály jako křemenný pískovec dosud málo používaný v architektuře pro svou drolivost, a bílá omítka, které vytvořily kombinaci šedé a bílé, která se stala charakteristickým znakem florentské renesance a renesance obecně. Dále byly pro dekoraci použita majolika.\n\nKromě toho, zase kvůli ušetření, byli najati nezkušení řemeslníci, což vyžadovalo zjednodušení měřicí techniky a konstrukce. Například vzdálenost mezi sloupy, která se opakuje rovnoměrně v celé budově, nevyšla uprostřed mezi centrálními osami sloupů, ale prostě mezi vnějšími body základny.\n\nTato vzdálenost (základní míra, etalon) vypočítaná klasickým způsobem, uprostřed sloupů, vychází na 11 loktů, a je použita v centrální části špitálu a v dalších Brunelleschiho stavbách jako Bazilika San Lorenzo a Bazilika Ducha svatého ve Florencii.\n\nDekoraci arkád vytvořil Lucca della Robbia, do cviklů arkád vložil kruhové reliéfy nemluvňátek v povijanu (každé má jiná gesta rukou). Jsou vypáleny z majoliky, stejně jako socha Panny Marie s dítětem v interiéru.\nMalbu výjevu Pohřeb sv. Augustina vytvořil Benozzo Gozzoli.\n\n\n\n"}
{"id": "580744", "url": "https://cs.wikipedia.org/wiki?curid=580744", "title": "Herman (Simpsonovi)", "text": "Herman (Simpsonovi)\n\nHerman (celým jménem Herman Hermann) je fiktivní postava amerického animovaného seriálu Simpsonovi.\n\nHerman je bývalý voják a vede vojenský antikvariát, kde prodává různé starožitnosti (např. v boji kalené spodky Wehrmachtu). Přišel o pravou ruku při jisté „bojové akci v týlu“ (hajlování z jedoucího autobusu, ale v díle kde vypráví Abe Simpson říká že si ji urazil když ,stopoval auto<nowiki>\"</nowiki>). Coby brilantní armádní taktik pomáhá Herman Bartovi v boji proti Nelsonovi, což je jeho nejvýznamnější a první zjev.\n\nJeho přítelem je Abe Simpson, kterému prodal fez, o kterém prohlašoval, že ho předtím vlastnil Napoleon a Abův klobouk prodával na inzerát jako „klobouk, ve kterém byl zastřelen prezident McKinley“. V Homerově garáži se pokoušel obchodovat s falešnými jeansy, ale Marge ho tehdy coby policistka odhalila. Jednou zajal šerifa Wigguma a Snakea, ale Milhouse ho (náhodně) zneškodnil řemdihem, který našel během jeho úprku na záchod.\n\n"}
{"id": "580745", "url": "https://cs.wikipedia.org/wiki?curid=580745", "title": "Sarah Connor", "text": "Sarah Connor\n\nSarah Connor, vlastním jménem Sarah Terenzi (* 13. června 1980 Delmenhorst, Dolní Sasko, Německo pod příjmením Lewe), je německá popová a soulová zpěvačka a textařka. Debutovala v roce 2001 pod vedením hudebníka Roba Tygera a Kaye Denara. Známou mimo rodnou zemi se stala díky singlu \"From Sarah with Love\", který ji katapultoval mezi přední evropské popové hvězdy a stálice v evropských hitparádách. Její dosavadní úspěch čítající přes 12 miliónů prodaných alb na celém světě z ní dělá jednu z nejúspěšnějších německých vokalistek.\n\n\n\n\n"}
{"id": "580750", "url": "https://cs.wikipedia.org/wiki?curid=580750", "title": "Kostel Povýšení svatého Kříže (Bystřice)", "text": "Kostel Povýšení svatého Kříže (Bystřice)\n\nKostel Povýšení svatého Kříže v Bystřici je římskokatolický kostel postavený v novorenesančním slohu, kterému předcházel starší dřevěný kostelík Povýšení svatého Kříže z roku 1587, který byl pro svůj zchátralý stav roku 1897 stržen.\n\nPočátky zaniklého kostela v Bystřici jsou spojeny s rokem 1584, který je odlit na zachovaném zvonu. Tehdy byla místními evangelíky postavena na bystřickém hřbitově zvonice, v níž byl výše zmiňovaný zvon zavěšen. Samotný kostel byl postaven o tři roky později, v roce 1587. Evangelíci o kostel přišli roku 1654, avšak na kostel se pozapomnělo a při vizitaci v roce 1679 se přišlo na to, že ačkoli kostel slouží katolíkům, nebyl ještě vysvěcen. Vizitátor nicméně uvádí, že pouť se ke kostelu koná v neděli po svátku Povýšení sv. Kříže. V kostele se nacházely dva mimořádně cenné oltáře - jeden z roku 1588, z doby po dokončení kostela, který je dnes v bývalém zámečku arcivévody Bedřicha ve Visle a druhý, o málo mladší, který dnes můžeme najít v novém bystřickém kostele.\n\nPři opravě střechy roku 1748 Vendryňský farář Hackenberg nalezl tajnou schránku s liturgickými předměty ze stříbra, kterou v kostele ukryli místní evangelíci při předávání kostela katolické církvi. Oprava střechy byla zřejmě provedena nekvalitně, protože již roku 1781 strop vlivem zatékání hrozil zřícením a v neutěšeném stavu byly také roubené stěny. Roku 1801 byla dokončena velká rekonstrukce, kterou zaplatila Těšínská komora. Roku 1841 byla stržena sobota (ochoz) okolo kostela a nadále chátral. Kostel byl rozebrán roku 1897.\n\nKostelík se příliš nelišil od podobných staveb regionu. Věž byla vsazená, podobně jako u nýdeckého kostela a nebyl ani o mnoho větší. Presbyterium bylo, oproti starším kostelům, již zakončeno polygonálně. Celkově stavba náležela renesanci, oproti kostelu gutskému, který ačkoli o málo let mladší, má téměř čistě gotickou formu. Také bystřický kostel byl obehnán sobotou, avšak ta byla stržena roku 1841, kvůli znesvěcení, neboť se zde oběsil místní švec a evangelík Janek Roik. Sobota vzhledem k plánované demolici kostela již nikdy nebyla obnovena.\n\nPoslední mše svatá byla ve starém kostele odsloužena dne 24. ledna 1897 a dřevo obratem prodáno Janu Zawadovi, který si z něj postavil dům č. p. 213 v Bystřici.\n\nJiž v roce 1896 bylo vydáno stavební povolení na nový kostel, avšak vzhledem k nízkému počtu katolíků v obci se nevybralo mnoho peněz. Stavební rada Albín Prokop proto podal návrh na výstavbu dřevěného kostela namísto zděného a již v zimě 1897 začali farníci z okolních vsí svážet z hor v okolí Jablunkova dřevo. Vzácný starý oltář ze 16. století ze starého kostela nejdříve putoval do sbírek Těšínského muzea, později jej odkoupil arcivévoda Bedřich (známý markýz Gero ze Slezských písní) do kaple svého zámečku ve Visle. Druhý, mladší oltář z roku 1588 v kostele zůstal a slouží jako levý oltář. Nový hlavní oltář z roku 1907 je vyveden v podobném výtvarném pojetí jako oltář levý.\n\nKolem bystřického kostela se rozkládá hřbitov, kde byli pochovávání jak katolíci tak i protestanté z Bystřice a Karpentné. Brzy přestal vyhovovat, ačkoli zde místo ještě bylo, ale katolíci nechtěli přepouštět další místa evangelíkům. Proto byl roku 1849 zřízen nový evangelický hřbitov, dnes zvaný po naszymu „stary kierchów“, neboť zakrátko byl přeplněn. Nakonec musela být z katolického hřbitova stejně vyčleněna půda a na ní byl zřízen nynější hřbitov.\n\n\n"}
{"id": "580752", "url": "https://cs.wikipedia.org/wiki?curid=580752", "title": "Libor Radimec", "text": "Libor Radimec\n\nLibor Radimec (* 22. května 1950 Ostrava) je bývalý československý fotbalový obránce, většinu kariéry hrál za klub Baník Ostrava. Odehrál i 17 zápasů za reprezentaci Československa, se kterou získal zlatou olympijskou medaili na olympiádě 1980 v Moskvě. Jeho otcem byl ligový fotbalista Karel Radimec.\n\nS fotbalem začínal v ostravském klubu TJ VŽKG, v 19 letech odešel do vojenského týmu Dukla Jindřichův Hradec, a poté se vrátil zpět do Vítkovic. V létě 1973 přestoupil do Baníku Ostrava, kde hrával nejdříve v záloze, později jako libero. S Baníkem vyhrál třikrát československou ligu a jednou československý pohár. V lize odehrál celkem 212 zápasů a vstřelil 20 gólů. V roce 1983 přestoupil do rakouského Austria Wien, a kariéru dokončil v First Vienna FC, kde hrál do roku 1985.\n\nV reprezentaci debutoval poměrně pozdě, ve 30 letech, 30. dubna 1980 proti Maďarsku. Byl v nominaci na Euro 1980, ale v posledním ligovém kole se zranil. Byl ale připraven pro olympijské hry 1980 v Sovětském svazu, kde československá reprezentace vybojovala zlato. Byl také v týmu na mistrovství světa v roce 1982, ale zde Československo vypadlo v základní skupině bez vítězství.\n\n"}
{"id": "580755", "url": "https://cs.wikipedia.org/wiki?curid=580755", "title": "Evangelický kostel (Suchdol nad Odrou)", "text": "Evangelický kostel (Suchdol nad Odrou)\n\nEvangelický kostel v Suchdole nad Odrou je kostelem postaveným v roce 1852–1858. Původně luterský kostel je v současnosti vlastnictvím Českobratrské církve evangelické. Je postavený v arkádovém stylu podle vídeňského architekta Ludwiga Förstera, který přepracoval plány od stavitele Appelta z Bilska, který tuto stavbu započal.\n\nKostel byl po druhé světové válce zkonfiskován. Do vlastnictví sboru ČCE byl předán roku 2008. V roce 2014 byla do patrové místnosti kostela umístěna \"Eckertova knihovna\", mapující dějiny evangelíků německé národnosti v českých zemích. Jádrem uvedené knihovny je knižní pozůstalost dr. Alfreda Eckerta (1934–2012).\n\nVedle kostela se nachází hřbitov.\n\n"}
{"id": "580760", "url": "https://cs.wikipedia.org/wiki?curid=580760", "title": "Museum of Contemporary Art", "text": "Museum of Contemporary Art\n\nJe několik muzeí, které nesou název Museum of Contemporary Art (MoCA), Muzeum současného umění nebo Galerie současného umění.\n\nNapříklad:\n\n\n\n\n\n\n"}
{"id": "580764", "url": "https://cs.wikipedia.org/wiki?curid=580764", "title": "Jacques-Bénigne Bossuet", "text": "Jacques-Bénigne Bossuet\n\nJacques-Bénigne Bossuet (27. září 1627 – 12. dubna 1704) byl francouzský teolog, kazatel, politik a spisovatel, od roku 1681 biskup v Meaux. \n\nJe považován za jednoho z nejvýznamnějších francouzských stylistů a rétorů všech dob. Byl dvorním kazatelem Ludvíka XIV. a zastával galikanismus, teorii o božském právu francouzských králů vládnout, jíž podporoval politický absolutismus a vysokou míru nezávislosti francouzské církve na papežství.\n\n"}
{"id": "580767", "url": "https://cs.wikipedia.org/wiki?curid=580767", "title": "McCoy Tyner", "text": "McCoy Tyner\n\nMcCoy Tyner (* 11. prosince 1938, Filadelfie, Pensylvánie, USA) je americký jazzový pianista, známý nejen jako člen John Coltrane Quartetu, ale i díky své dlouhé sólové dráze.\n\nNarodil se ve Filadelfii jako nejstarší ze tří dětí. Ve hře na piáno ho podporovala jeho matka. Ve třinácti už začal hru na piáno aktivně studovat. Mezi jeho první hudební vzory patřil Bud Powell, také rodák z Filadelfie. Ještě jako mladý chlapec konvertoval k islámu.\n\nPoprvé na sebe upozornil jako prvý pianista v sextetu, který vedli Benny Golson a Art Farmer. Hrál v něm ale pouze v roce 1960, po odchodu z tohoto ansámblu se přidal ke kvartetu Johna Coltrana. Trane jej poznal ve Filadelfii, dokonce v roce 1958 nahrál Tynerovu skladbu \"The Beliver\", která vyšla na stejnojmenném Coltraneově albu. John Coltrane Quartet tehdy tvořili Coltrane na tenorsaxofon, Tyner, kontrabasista Jimmy Garrison a bubeník Elvin Jones. Mezi léty 1961 a 1965 společně odehráli stovky koncertů a pro label Impulse! nahráli několik dnes už klasických alb. Patří mezi ně \"Live at the Village Vanguard\", \"Ballads\", \"Live at Birdland\", \"Crescent\", \"A Love Supreme\" a \"The John Coltrane Quartet Plays .…\"\n\nSoučasně ale nahrával pro Impulse! pod svým vlastním jménem. Vyšlo tak několik vlivných desek, většinou nahraných ve složení piano, basa a bicí. V šedesátých letech se jako sideman také účastnil nahrávání několika vysoce ceněných alb pro label Blue Note Records. V souladu s podmínkami smlouvy u Prestige! nebyl ale na těchto albech nikdy uveden. \n\nJeho účast v John Coltrane Quartetu skončila v roce 1965, kdy se Coltranova hra začala stávat čím dál tím více disharmonickou. Společně s bubeníkem Elvinem Jonesem se tedy rozhodli opustit Coltraneův kvartet. V jedné Coltraneově biografii k tomu říká: „Sám jsem nevěděl, čím bych byl této hudbě přínosný… Já slyšel jenom spoustu hluku. Tuhle hudbu jsem prostě necítil, a když hudbu nedokážu cítit, neumím ji hrát.” Odchod z kvartetu, ale pro Tynera znamenal start jeho vlastní sólové kariéry. \n\nJeho styl hry na piano se dá zjednodušeně přirovnat k maximalistickému stylu Johna Coltrana. Přestože byl členem kapely John Coltrane Quartet, nikdy nebyl zcela zastíněn saxofonistou, naopak vhodně ho doplňoval a mnohdy i inspiroval. Je považován za jednoho z nejvlivnějších jazzových pianistů dvacátého století. Podobně jako Coltrane využíval podobné stupnice, akordické vedení a rytmy. Při pozorování lze jednoduše uhodnout, že jde o leváka. Při hraní basovou linky levou rukou má tendenci zvedat ruku vysoko na klávesnici a následně důrazně udeřit do kláves. V improvizacích často využívá staccato a pentatonickou stupnici.\n\nPoté, co odešel od Coltrana, začal nahrávat pro label Blue Note. Mezi léty 1967–1970 pro něj nahrál několik postbopových desek. Patřily mezi ně: \"The Real McCoy\" (1967), \"Tender Moments\" (1967), \"Time for Tyner\" (1968), \"Expansions\" (1968) a \"Extensions\" (1970). Pak ale podepsal smlouvu s další nahrávací společností, tentokráte s Milestone. Pro ní nahrál řadu vlivných alb jako například: \"Sahara\" (1972), \"Enlightenment\" (1973) a \"Fly with the Wind\" (1976), na kterém si zahrál flétnista Hubert Laws, bubeník Billy Cobham a smyčcový orchestr. Jeho nahrávky pro Blue Note a Milestone často obsahují africké a východoasijské hudební vlivy. Například na albu \"Sahara\" hraje kromě piána také na koto, flétnu a perkuse. Tyto jeho alba jsou často uváděna jako příklad vitálního a inovativního jazzu sedmdesátých let, který nepluje na tehdy módních vlnách free jazzu či fusion. Na albu \"Trident\" si kromě piána zahrál také na cembalo (které se v jazzu prakticky nepoužívá) a celestu.\n\n"}
{"id": "580770", "url": "https://cs.wikipedia.org/wiki?curid=580770", "title": "Václav Reitinger", "text": "Václav Reitinger\n\nVáclav Reitinger (* 15. prosince 1941) je český politik, bývalý senátor za obvod č. 65 – Šumperk a člen ČSSD.\n\nPřed vstupem do senátu pracoval jako ekonom.\n\nVe volbách 1996 se stal členem horní komory českého parlamentu, přestože jej v prvním kole porazil občanský demokrat Přemysl Michálek v poměru 25,26 % ku 19,71 % hlasů, ve druhém kole ovšem Reitinger obdržel 51,52 % hlasů a byl zvolen senátorem. V senátu zasedal v letech 1996-1998 ve Výboru pro hospodářství, zemědělství a dopravu, v letech 1998-2000 působil člen předsednictva senátorského klubu ČSSD a zastával funkci místopředsedy Výboru pro evropskou integraci.\n\nVe volbách 2000 chtěl svůj mandát obhajovat, ovšem nezískal dostatečnou podporu v primárních volbách ČSSD, přesto kandidoval jako nezávislý, když pro svou kandidaturu sehnal potřebných 1 000 podpisů. Ve volbách získal 6,19 % hlasů a skončil na posledním pátém místě. Za tuto kandidutaru mu hrozilo vyloučení z ČSSD pro hrubé porušení stanov.\n\n"}
{"id": "580777", "url": "https://cs.wikipedia.org/wiki?curid=580777", "title": "João Garcia", "text": "João Garcia\n\nJoão Garcia (* 11. června 1967 Lisabon) je portugalský horolezec. V roce 2010 se stal 22. člověkem a prvním Portugalcem, kterému se podařilo vylézt všechny osmitisícovky. Jako jedenáctý uskutečnil všechny tyto výstupy bez pomoci umělého kyslíku. Nevyužíval ani pomoc šerpských nosičů.\nGarcia se narodil v Lisabonu v roce 1967. S horolezectvím začal v 15 letech, nejdříve na skalách, poté i na ledu. Účastní se i závodů v triatlonu, který využívá jako trénink pro lezení. Roku 1984 dokázal vylézt na nejvyšší horu Evropy Mont Blanc. Garciovou první zkušeností v Himálajích byla v roce 1993 účast na úspěšné polské expedice na Čo Oju, která byla vedená Krzysztofem Wielickim. O pět let později se stal prvním Portugalcem, který vystoupil na nejvyšší horu světa Mount Everest ze severní strany a bez umělého kyslíku. Při této výpravě ovšem utrpěl omrzliny a přišel o několik prstů. Na Lhoce v roce 2005 dosáhl vrcholu sám, když se jeho partner Hélder Santos musel vrátit kvůli otravě jídlem. O rok později na Šiša Pangmě zemřel při sestupu jeho spolulezec Bruno Carvalho. Roku 2010 dosáhl vrcholu poslední osmitisícovky Annapurny. Garcia dokázal také dosáhnout nejvyšších vrcholů šesti kontinentů. K dosažení koruny planety mu chybí jen nejvyšší vrchol Oceánie Puncak Jaya. Kromě horolezectví se Garcia věnuje i filmování. O svých expedicích natočil mnoho dokumentárních filmů a je také autorem knihy “A mais alta solidão” (The highest loneliness), které se prodalo přes 30 000 výtisků.\n\n\n\n"}
{"id": "580778", "url": "https://cs.wikipedia.org/wiki?curid=580778", "title": "Anthony Edwards", "text": "Anthony Edwards\n\nAnthony Charles Edwards (19. července 1962, Santa Barbara, Kalifornie, USA) je americký herec a režisér. Slavným se stal v roce 1986, když si zahrál po boku Toma Cruise ve filmu \"Top Gun\". Největší úspěchy v kariéře mu ale přinesla až role Dr. Marka Greena ve známém americkém dramatickém seriálu \"Pohotovost\".\n\nEdwards se narodil v roce 1962 v kalifornském městě Santa Barbara. Jeho matka Erika Plancková (rodným jménem Erika Weberová) byla malířka a otec Peter Edwards architekt. Má čtyři starší sourozence - sestry Heidi a Ann-Marii a bratry Petera a Jeffreyho. Už od dětství byl svými rodiči veden k herectví. Získal stipendium na Královské akademii dramatických umění (anglicky \"Royal Academy of Dramatic Arts\") v Anglii. Později studoval divadelní herectví na Univerzitě Jižní Kalifornie. V 19 letech dostal nabídku hrát a přerušil studium.\n\nJeho kariéra začala v roce 1982, když byl obsazen do televizního seriálu \"It Takes Two\". V tomto seriálu hrála jeho sestru Helen Hunt. První větší filmovou roli dostal v roce 1984 ve filmu \"Pomsta šprtů\", i když už dříve, v roce 1982, měl malou roli ve filmu \"Zlaté časy na Ridgemont High\". V roce 1986 se objevil po boku Toma Cruise ve filmu \"Top Gun\". V tomto filmu ztvárnil postavu Nicka 'Goose' Bradshawa, který později tragicky zemřel. Tato část filmu patřila mezi nejemotivnější a snímek se stal u diváků velice oblíbený. Další slavnou roli dostal v roce 1988 ve filmu \"Jestřábi\", kde ztvárnil postavu nemocného pacienta. V tomto filmu si zahrál s Timothym Daltonem. V roce 1990 byl obsazen do filmu \"Downtown\", ve kterém hrál i Forest Whitaker. V letech 1992 a 1993 se objevil v deseti epizodách seriálu \"Zapadákov\".\n\nJeho doposud nejznámější rolí je role Dr. Marka Greena v dramatickém seriálu z lékařského prostředí Pohotovost. Edwards zde působil po dobu osmi let (celkem 8 řad) od premiéry v roce 1994 až do roku 2002. Jeho postava napsala jeden z největších příběhů celého seriálu. Jeho odchod ze seriálu byl nejdojemnějším okamžikem celé série, když zemřel na rakovinu mozku. V 15. sérii v roce 2008 se do seriálu vrátili téměř všichni původní herci. Edwards se objevil v jedné epizodě a vypravoval retrospektivní příběh. Stal se jedním z nejlépe placených seriálových herců. Během třech sezón údajně vydělal 35 milionů dolarů.\n\nByl nominován celkem čtyřikrát na zisk ceny Emmy za nejlepší roli v televizním dramatu, ale žádnou nominaci neproměnil. I přesto je velkým úspěchem zisk Zlatého glóbu z roku 1998 za nejlepší roli v televizním dramatu. Za svou tvorbu získal i řadu dalších menších ocenění.\n\nV roce 2007 se objevil jako policejní inspektor ve filmu \"Zodiac\", když se stal středem jeho zájmu známý americký sériový vrah Zodiac Killer, který v 60. letech 20. století vraždil v San Franciscu.\n\nV roce 2010 byl Edwardsův film \"Mateřské galeje\" ve Velké Británii největším propadákem, když vydělal první víkend při premiéře filmu v kinech jen 88 liber za 11 prodaných vstupenek. Ani v USA nebyl snímek úspěšný. Během prvních třech týdnů vydělal pouhých 93 388 dolarů. V roce 2013 si zahrál v dramatickém filmu \"Zero Hour\". V roce 2016 zrežíroval film \"My Dead Boyfriend.\" V roce 2017 se připojil k obsazení seriálu \"Law & Order True Crime\" ve vedlejší roli Stanleyho Weisberga\".\" Od roku 2018 hraje v seriálu \"Prezident v pořadí\" roli Marse Harpera.\n\nAnthony Edwards si vzal v roce 1994 Jeaninu Lobellovou. Mají spolu čtyři děti - syna Baileyho a dcery Esme, Wallis a Poppy. V roce 2015 se dvojice rozvedla. \n\nJe také předsedou neziskové organizace Shoe4Africa, která dává boty keňským atletům a do budoucna chce vybudovat jednu z největších dětských nemocnic v Africe.\n\n"}
{"id": "580780", "url": "https://cs.wikipedia.org/wiki?curid=580780", "title": "Vítězslav Vavroušek", "text": "Vítězslav Vavroušek\n\nVítězslav Vavroušek (* 4. února 1956 Šternberk) je český politik, lékař a vysokoškolský pedagog, bývalý senátor za obvod č. 66 – Olomouc, zastupitel Šternberku a člen ODS.\n\nPo maturitě na gymnáziu Šternberk v letech 1976–1981 absolvoval Lékařskou fakultu Univerzity Palackého v Olomouci. V letech 1981–1982 byl zaměstnán jako lékař na anesteziologické oddělení v Krajské nemocnici v Ostravě. V letech 1983–1992 pracoval jako lékař na anestezilogicko-resuscitačním oddělení v nemocnici Šternberk, kterou z postu ředitele řídil v letech 1992–2007. V letech 2004–2006 absolvoval PIBS při VŠE, kde získal titul MBA. Po odchodu ze Senátu vyučuje na Ústavu zdravotnických studií Univerzity Jana Evangelisty Purkyně v Ústí nad Labem, kde vykonával funkci ředitele. S manželkou Jitkou vychoval dcery Markétu a Terezu.\n\nV roce 1993 vstoupil do ODS. Od roku 1994 do roku 2010 zasedal v zastupitelstvu města Šternberk, kde v letech 1994–1998 zastával post radního.\n\nV letech 2000–2004 působil jako zastupitel Olomouckého kraje.\n\nVe volbách 1996 kandidoval do Senátu a přestože v prvním kole porazil Karla Korytáře v poměru 32,55 % ku 23,49 % hlasů, tak druhé kolo vyhrál sociální demokrat se ziskem 52,45 % hlasů. Ve volbách 2002 se stal členem horní komory českého parlamentu, když se opět setkal se svým protivníkem Karlem Korytářem, kterého tentokráte předčil v obou kolech a byl zvolen senátorem. V Senátu se angažoval ve Výboru pro zdravotnictví a sociální politiku, kde v letech 2004–2008 zastával funkci místopředsedy. Ve volbách 2008 svůj mandát obhajoval, ovšem ze třetího souboje s Korytářem vyšel občanský demokrat poražen, když ve druhém kole získal pouhých 31,71 % hlasů.\n\nV roce 2009 kandidoval do Evropského parlamentu na 19. místě kandidátky.\n\nV prosinci 2010 se stal náměstkem pro zdravotní péči ministra zdravotnictví Hegera a v roce 2012 se ucházel o místo ředitele Fakultní nemocnice Olomouc, kterým se ale nestal.\n\n"}
{"id": "580781", "url": "https://cs.wikipedia.org/wiki?curid=580781", "title": "Řetězový zlomek", "text": "Řetězový zlomek\n\nŘetězový zlomek je výraz typu\n\nkde \"a₀\" je celé číslo a čísla \"a\" jsou kladná přirozená čísla. Pokud je dána pouze konečná posloupnost (\"a\", \"a\", \"a\"...), pak mluvíme o konečném řetězovém zlomku, pokud je tato posloupnost nekonečná, pak mluvíme o nekonečném řetězovém zlomku, který bývá také značen:\n\nPříkladem využití řetězových zlomků je úloha nalezení základního řešení Pellovy rovnice.\n\n"}
{"id": "580782", "url": "https://cs.wikipedia.org/wiki?curid=580782", "title": "Thoma", "text": "Thoma\n\nPříjmení Thoma má více nositelů:\n\n"}
{"id": "580783", "url": "https://cs.wikipedia.org/wiki?curid=580783", "title": "Vysoká pláň", "text": "Vysoká pláň\n\nVysoká pláň je hora v Krkonoších, ležící na česko-polské hranici na Západním Slezském hřbetu mezi Vysokým Kolem a Violíkem, asi 7 km SZ od Špindlerova Mlýna. Na polské straně vrcholu stojí Vysílač Sněžné jámy, asi nejzajímavější (a určitě nejnepřehlédnutelnější) stavba na hřebenech Krkonoš.\n\nČeský vrchol Vysoké pláně (nejvyšší bod na českém území) se nachází jihozápadně od budovy vysílače ve výšce 1490 m n. m. Nejvyšší bod ve výšce 1497 m tvoří vrchol skaliska Krakonošova kazatelna, ležícího již na polské straně, bezprostředně u budovy vysílače. Podle kritérií projektu \"Tisícovky Čech, Moravy a Slezska\" jde o tzv. vedlejší vrchol Vysokého Kola, protože prominence českého vrcholu (převýšení od sedla s Vysokým Kolem) je menší než 15 m. Vrcholová část je porostlá řídkou klečí.\n\nVysoká pláň je přístupná po červeně značené cestě česko-polského přátelství nebo po žlutě značené cestě od Labské boudy.\n\nV roce 1837, tj. v počátcích krkonošské turistiky, byla v těchto místech postavena budka s občerstvením a útulkem pro 2 osoby, svého času první krkonošská stavba určená výhradně pro turistické účely. Po roce 1858 zbudovaný kamenný dům s restaurací pro 50 lidí už umožňoval nocleh pro 21 osob. V letech 1896–97 byl z iniciativy rodu Schaffgotschů postaven několikapatrový luxusní horský hotel Schneegrubenbaude s vyhlídkovou věží, se 44 dvoulůžkovými pokoji a několika jídelnami. Za druhé světové války se hotel stal rekreačním zařízením německé Luftwaffe. Po roce 1945 se budově začalo říkat Wawel, pro její podobnost s krakovským královským hradem. V roce 1950 zprovoznil Polský klub turistů PTTK v bývalém hotelu bufet a pouze několik lůžek, který sloužil do roku 1960, kdy byl na zbořeništi zdí bývalého hotelu zřízen provizorní TV vysílač pro přenos signálu z olympijských her v Římě. Současnou podobu získala budova po přestavbách v letech 1960-1964 a 1974-1978.\n\nSněžné jámy (německy \"Schneegruben\", polsky \"Śnieżne Kotły\") jsou mohutné ledovcové kary na severním a východním svahu Vysoké pláně. Jáma na severním svahu se jmenuje Malá Sněžná jáma (polsky \"Mały Śnieżny Kocioł\"), 550 m dlouhá, 400 m široká a 300 m hluboká, na východním svahu je Velká Sněžná jáma (polsky \"Wielky Śnieżny Kocioł\"), 800 m dlouhá, 600 m široká a 300 m vysoká, na jejímž dně se nacházejí ledovcová jezírka Śnieżne Stawki. Sněžné jámy jsou výborným příkladem alpské krajiny, zastoupené řadou vzácných rostlin (např. lomikámen sněžný, lomikámen vstřícnolistý aj.).\n\n"}
{"id": "580785", "url": "https://cs.wikipedia.org/wiki?curid=580785", "title": "Medvėgalis", "text": "Medvėgalis\n\nMedvėgalis je s 234,6 m n. m. nejvyšší kopec v Žemaitsku, v Žemaitijské vysočině. Je v okrese Šilalė, kolem 8 km severozápadně od Kaltinėnů, 12 km na jih od Varniů v blízkosti obce Karūžiškė II, v polích Karūžiškėského dvora. Nevelké sedlo jej odděluje od východojihovýchodu od velmi blízkého a nepatrně nižšího hradiště Medvėgalio piliakalnis, jinak též Pilies kalnas. Je součástí rozvodí mezi povodími a . Blok kopců v nejbližším okolí sestává z celkem sedmi vrcholů: Medvėgalis, Pilies kalnas, Pilorių kalnas, Sumonų kalnas, Ąžuolų kalnas, Bevardis kalnas a Alkos kalnas. Na severovýchodní straně pod kopcem je kūlgrinda (tajná úniková cesta bažinami)\n\nPůvod názvu je podle toku. Je utvořeno ze dvou částí: \"medus\" (med) a \"galas\" (konec, okraj). Ze strání tekl čirý potůček \"Medva\", \"Medvė\" (Meduva, Medava), jehož proud velmi připomínal lipový med.\n\nPodle legendy název Medvėgalis vznikl poté, co dvě odvážné dívky, které znaly cestu kūlgrindou a zachránily na hradě obležené obránce. Když se rozhodovalo, kdo se pokusí oznámit okolním hradům o obležení, ty dívky řekly: „Mudvi galiva“, („My dvě bychom mohly“ - zde je dvojné číslo) a potom odešly kūlgrindou a přizvaly pomoc.\n\n"}
{"id": "580786", "url": "https://cs.wikipedia.org/wiki?curid=580786", "title": "Arnold Newman", "text": "Arnold Newman\n\nArnold Abner Newman (3. března 1918, New York - 6. června 2006, New York) byl americký portrétní fotograf, známý „portréty z přirozeného prostředí“ umělců a politiků. Byl také známý pečlivě komponovanými abstraktními fotografiemi zátiší. Jeho snad nejznámější snímek je portrét Igora Stravinského u piana z roku 1946, jehož křídlo se nad komponistou vznáší jako nota.\n\nNewman vystudoval vysokou školu v Miami Beach a na University of Miami studoval obor obraz a kresba s úvodem do moderny. Nemohl si však dovolit po dvou letech pokračovat, odstěhoval se do Philadelphie pracovat pro fotografické studio a vyrábět portréty za 49 centů. Strávený čas jej naučil, jak je důležitá interakce s portrétovanými a pomohl mu rozvíjet jeho techniku. Byl to výborný fotograf a ovlivnil celou řadu osobností.\n\nV letech 1938 až 1942 se věnoval spíše dokumentární fotografii. Fotografoval černošské čtvrti ve Filadelfii a v Baltimoru. Stále více se však specializoval na portrétní tvorbu. Na Floridu se vrátil v roce 1942 a otevřel si vlastní portrétní studio ve West Palm Beach. O tři roky později si otevřel podnik v Miami Beach. V roce 1946 se přestěhovala do New Yorku, založil firmu \"Arnold Newman Studios\" a pracoval jako fotograf na volné noze pro magazíny \"Fortune\", \"Life\" a \"Newsweek\".\n\nNewman svou tvorbu založil na empatii a vcítění se do umělců a jejich práce. Ačkoli fotografoval mnoho osobností, jako byli například Marlene Dietrichová, John F. Kennedy, Harry S. Truman, Piet Mondrian, Pablo Picasso, Arthur Miller, Marilyn Monroe, Ronald Reagan, Mickey Mantle nebo Audrey Hepburnová tvrdil, že i když fotografovaný není příliš známý, nebo je již zapomenutý, musí fotografie sama o sobě stále vzbuzovat zájem diváka.\n\nNewman je často označován jako první fotograf, který dokázal zachytit takzvané \"přirozené prostředí portrétovaného\", ve kterém fotograf zachytil místo osobnosti v pečlivě kontrolovaných podmínkách a zachytil podstatu života jednotlivce a jeho práce. Přibližují se psychologickému portrétu, kdy se snaží proniknout k podstatě portrétovaného a zachytit prchavý okamžik výrazu tváře. Newman obvykle zachytil své portrétované v jejich důvěrně známém prostředí s vizuálními zástupnými prvky odkazující na jejich profesi a osobnost. Například hudebník mohl být fotografován ve svém nahrávacím studiu nebo na jevišti, senátor nebo jiný státník, ve své kanceláři nebo před budovou. Pracoval s velkoformátovou kamerou a stativem, aby zaznamenal každý sebemenší detail scény.\nK portrétovaným patřili například Jean Arp, Max Ernst, Roy Lichtenstein, Piet Mondrian, Pablo Picasso, Edward Ruscha, Marlene Dietrich, John F. Kennedy, Harry S. Truman, Georgia O'Keeffe nebo Bill Clinton.\n\nNewman je nejvíce známý svými černobílými fotografiemi, ačkoli často fotografoval i barevně. Jeho černobílý portrét Igora Stravinského sedícího u piána se stal klasickým podpisem jeho image, i když původně byl časopisem, který si portrét objednal, odmítnut. Zřejmě kvůli na svou dobu neobvyklé kompozici, ve které hlava Stravinského je zcela v levém dolním rohu a většinu obrazu, který Newman ořízl na panoramatický formát, zabírá otevřené křídlo piana vypadající jako hudební nota vznášející se nad komponistou. Byl jeden z mála fotografů, kterému bylo umožněno portrétovat skvělého, ale před fotoaparátem plachého, Henri Cartier-Bressona. Mezi další známé Newmanovy barevné snímky patří přízračný portrét, který ukazuje odsouzeného bývalého nacistického bosse Alfrieda Kruppa v jedné z továren Krupp. Woodyho Alena zachytil při psaní scénáře na posteli, malíře Davida Hockneye vedle svého obrazu v ateliéru. Andyho Warhola zasadil do surrealistické koláže – vystřihl část Warholova obličeje vyfotografovaného v jiné pozici a potom s malým posunem zasadil tuto pozici nazpět do jiné Warholovy fotografie. Marilyn Monroe zachytil jako ztrápenou, nešťastnou ženu s neupravenými vlasy. Známý je též Newmanův autoportrét, kdy se vyfotografoval na dva snímky s posunem a poté je složil dohromady.\n\nNewman učil řadu let fotografii na Cooper Union. Zemřel na mrtvici v Mount Sinai Hospital v New Yorku.\n\n\n"}
{"id": "580789", "url": "https://cs.wikipedia.org/wiki?curid=580789", "title": "Neošamanismus", "text": "Neošamanismus\n\nNeošamanismus nebo neo-šamanismus je název pro novou formu šamanismu nebo obnovení některé ze zaniklých šamanistických tradic. Nejedná se v pravém smyslu o náboženství ale o techniku spirituální praxe. Neošamanismus bývá často spojován s hnutím New Age, s nímž často sdílí víru že žijeme v období transformace jedince i společnosti, které má právě spirituální praxe napomáhat. Obě hnutí spojuje také ekologický aktivismus, důraz na léčitelství a alternativní psychoterapii. Kvůli své snaze o návrat k archaické spiritualitě bývá také řazen k novopohanství.\n\nOd tradičního šamanismu se neošamanismus liší několika prvky jako jsou tyto:\n\n\nZájem o šamanismus a jeho techniky se objevil od 60. let především v USA pod vlivem anglického překladu knihy Mircea Eliadeho \"Šamanismus a nejstarší techniky extáze\", která vyvolala ohlas jak u odborníků tak u dobové kontrakultury, mimo jiné na psychedelické hnutí\n\nMezi nejrozšířenější neošamanistické směry patří:\n\n\nNeošamanismus bývá kritizován pro neslučitelnost svých hodnot s tradičními šamanskými společnostmi a také jako kulturní krádež, při které jsou tradiční znalosti a techniky domorodých národů volně šířeny a často také komercializovány. Další otázkou je zda člověk žijící běžným západním stylem věnující se spirituálnu ve svém volném čase může prožít šamanskou zkušenost jako šaman v tradiční společnosti věnující se primárně své praxi.\n\nMezi nejznámější české neošamany patří Ivo Musil cvičící jádrový šamanismus nebo kontroverzní Petr Chobot, při jednom z jehož seminářů podal účastníkům jako entheogen prudký jed, čímž je uvedl do ohrožení života. Na český neošamanismus má také vliv slovenská pobočka Nadace pro šamanská studia a zahraniční šamani jako Američan Donald Mantoya vystupující pod jménem Emahó.\n\n\n\n\n"}
{"id": "580790", "url": "https://cs.wikipedia.org/wiki?curid=580790", "title": "Blue Brain Project", "text": "Blue Brain Project\n\nBlue Brain Project je pokus vytvořit syntetický mozek savce pomocí tzv. reverzního inženýrství s přesností až na molekuly.\n\nCíl tohoto projektu, jenž byl založen v roce 2006 institutem \"École Polytechnique\" v Lausanne, ve Švýcarsku, je studovat funkční principy a architekturu mozku. Vedoucí projektu je doktor Henry Markram. Použitím superpočítače Blue Gene se softwarem od Michaela Hinese NEURON software, se simulace neskládá pouze z neuronové sítě, ale obsahuje také biologicky realistický neuron. Od projektu se očekává, že eventuálně může objasnit funkci vědomí.\n\nK tomuto projektu se váže mnoho dílčích projektů, například Cajal Blue Brain koordinovaný v Supercomputing and Visualization Center of Madrid (CeSViMa) a jiné, například nezávislými laboratořemi v UK, US a Izraeli.\n\nPrvotní cíl projektu, naplněný v prosinci 2006, byla simulace neokortexového sloupce, jenž může být pokládán za nejmenší funkční jednotku neokortexu (část mozku jež je zodpovědná za vyšší funkce jako je vědomí). Neokortexový sloupec je asi 2 mm vysoký s průměrem 0.5 mm a obsahuje u lidského mozku asi 60000 neuronů; krysí neokortexové sloupce jsou strukturou velmi podobné ale obsahují pouze 10000 neuronů (a 10 synapsí). Mezi lety 1995 a 2005 Markram zkoumal typy neuronů a jejich konexe pravě v této základní stavební jednotce neokortexu.\n\nKonečným ambiciózním plánem celého projektu je funkční simulace fyziologických procesů v lidském mozku: \"Není nemožné simulovat lidský mozek a jsme toho schopni do deseti let,\" řekl Henry Markram, vedoucí projektu, v roce 2009 na konferenci TED v Oxfordu.\nV interview s BBC World Service řekl: \"Jestliže se nám ho podaří sestavit správně měl by mluvit a mít stejnou inteligenci i chování jako člověk.\"\n\nV listopadu 2007, byla úspěšně dokončena první fáze projektu.\nPo dokončení simulace neokortexového sloupce, byly zpracovávány vědecké výstupy pro publikaci v odborných časopisech a zamířil k dalšímu cíli:\nProjekt je financován především švýcarskou vládou a druhotně granty a dotacemi z privátního sektoru. EPFL koupil Blue Gene za zlevněnou cenu ve fázi, kdy byl stále prototypem a IBM měla zájem na vyzkoušení tohoto počítače.\n\nCajal Blue Brain je koordinován Technickou Univerzitou v Madridu a používá superpočítač Magerit. Cajal Institut participuje na Blue Brain projektu. Hlavní vývoj je nyní soustředěn na grafickou vizualizaci a přenos dat.\n\n\n"}
{"id": "580792", "url": "https://cs.wikipedia.org/wiki?curid=580792", "title": "Concepción (Chile)", "text": "Concepción (Chile)\n\nConcepción je město, nacházející se v centrální-jižní části Chile, je hlavním městem stejnojmenné provincie i VIII. oblasti Biobío. Je známa jako „La Perla del Biobío“ („Perla Biobía“) a její metropolitní oblast se nazývá Gran Concepción.\n\nNa severu hraničí s Hualpén, Talcahuano a Penco; na jihu s Chiguayante a Hualqui; na západě s Floridou a na východě s Río Biobío a San Pedro de la Paz.\nMěsto se rozkládá 505 km daleko po silnici na jih od Santiaga. Je také sídlem Arcidiecéze Concepción.\n\nOblast složená z obcí Concepción, Hualpén, Talcahuano, Chiguayante, San Pedro de la Paz a Penco vytváří metropoli Gran Concepción („Velká Concepción“), souměstí které je charakteristické svojí kontinuitou a demografickým růstem. Proto obec tvořící její jádro je obecně známa jako Concepción Centro („Concepción Centrum“).\n\nJméno tohoto města se vztahuje k jeho zakladateli, španělskému konkvistadorovi jménem Pedro de Valdivia, který se spoléhal v modlitbách na Pannu Marii Neposkvrněnou, aby vyhrál Arauckou válku a dobyl Chile. Když potom 5. října 1550 Pedro de Valdivia založil toto město, rozhodl se jej pokřtít na «La Concepción de María Purísima del Nuevo Extremo» jako výraz vděku Panně Marii.\n\nLidé jsou v tomto regionu označováni jako „penquista“ podle jejich původního osídlení v oblasti Penca. Název pro dnešní obyvatele obce Penco je „pencón“.\n\nMěsto Concepción bylo původně založeno na místě dnešního Penca Pedrem de Valdivia 5. října roku 1550, v zálivu Bahía de Concepción. Dva roky na to bylo osídlení uznáno městem královským dekretem, který mu s okamžitou platností přidělil městský znak.\n\nV průběhu Araucké války se Concepción změnila ve vojenské jádro tohoto konfliktu, jelikož ležela na španělsko-mapučské hranici. Město tak bylo neustále vysidlováno, osidlováno, trpělo dobýváním a vojenskými útoky.\n\nV 16. a 17. století bylo často pleněno anglickými a holandskými piráty jako byl Oliver Van Noort.\n\nPo většinu 16. století byla Concepción sídlem Real Audiencia de Chile (královská audiencie v Chile), jedné z nejdůležitějších koloniálních institucí Španělska.\n\nZemětřesení v roce 1751 zničilo město a krátce po něm bylo rozhodnuto o nové výstavbě města ve Valle de la Mocha, tedy v místě, kde dodnes stojí. Přesun trval celých 12 let, a to kvůli občanské opozici vedené biskupem José de Toro y Zambrano Romo. Smrt biskupa a ten fakt, že jeho nástupce s přesunem souhlasil, umožnil realizaci plánu.\n\nPo přesunu Concepción do jejího nového umístění, bylo zakázáno obývat oblast Penca, aby zůstala volná pro účely koloniální správy. Až do roku 1842 zůstalo toto místo neobydlené, v tomto samém roce však státní správa zrušila zákaz a osídlení pojmenovala Villa Penco. Tato obec byla administrativně závislá na Concepción až do 1898, kdy bylo Penco prohlášeno městem.\n\nNa Plaza de Concepción (Náměstí Concepción) pak bylo 1. ledna 1818 podepsáno prohlášení nezávislosti Chile. Od této chvíle se náměstí přejmenovalo na \"Plaza de la Independencia\" (Náměstí nezávislosti) a pod tímto názvem je jediné v celé zemi.Růst města se zrychlil obzvláště v druhé polovině 20. století, kdy se rozšířilo do té míry, že bylo možné propojit jej s okolními městy této oblasti.\n\nJiž od svého založení byla Concepción jedním z tří největších měst Chile. Měla tak významnou roli nejen v ekonomickém, ale i administrativním a vojenském životě země. Přístavy Talcahuano, Tomé, San Vicente a Lirquén, které jsou kolem města, z něj vytvářejí exportní dopravní uzel. Dříve byly také bránou pro mnoho evropských uprchlíků, kteří se museli vyloďovat přes chilské pobřeží.\n\nVe 20. století se Concepción stala kolébkou politických a uměleckých myšlenek, z větší části díky založení Universidad de Concepción roku 1919, která se stala jednou z nejdůležitějších tradičních univerzit v Chile. Mimo to se stala také sídlem mnoha důležitých protagonistů chilského kulturního života. Příkladem může být básník Gonzalo Rojas, který organizoval setkání spisovatelů z celé Latinské Ameriky.\n\nV dubnu roku 1987 papež Jan Pavel II. v rámci své návštěvy Chile strávil v Concepción dva dny.\n\nRoku 1996 se obec Concepción rozdělila a byly vytvořeny obce Chiguayante a San Pedro de la Paz, které se staly obytnými satelitními městy Concepción.\n\nNa přelomu 20. a 21. století utrpěla Concepción rozsáhlou změnu tváře města. Soustředila se na historická místa, jako např. Plaza de la Independencia, ale také na výstavbu jiných, jako např. Barrio Cívico de Concepción. Tyto úpravy města byly realizovány v rámci různých projektů, hlavně Biovías a projektu dvousetletého výročí od založení Chile.\n\nConcepción, jejíž městské motto zní \"Hlavní město jižního Chile\", je v současnosti moderním městem, které se velmi rychle rozrůstá jak v počtu obyvatel, tak infrastrukturou. Tento fakt je způsoben především demografickou explozí, ale i nárůstem kulturního vyžití a trhu s nemovitostmi. Nadále přetrvává jako jedno z nejvýznamnějších měst Chile.\n\nDne 27. února 2010 zastihlo město zemětřesení o síle 8,8 Richterovy stupnice, jehož epicentrum leželo 90 km severovýchodně od města. Zemřelo při něm 521 lidí a 56 se stále pohřešuje. Způsobilo také značné hmotné škody.\n\nConcepción zaujímá jak významnou ekonomickou, tak i demografickou pozici. Již od svého založení byla role tohoto města historicky, kulturně i společensky relevantní v rámci celého Chile. Je uznávána jako jedno z nejvýznamnějších urbanistických, demografických, správních, finančních a komerčních středisek, hned po Santiagu.\n\nAčkoliv v současnosti již město nenese poctu sídla královské armády, ani královské audience, jako na počátku Araucké války, je dnes významným centrem jedné z největších konurbací Chile. Zároveň je také nejlidnatějším městem jihu Chile, dosahujíce téměř milionu obyvatel.Co se týče kultury, byla Concepción v určitých obdobích významným centrem dění. Obzvláště založení Universidad de Concepción roku 1919 znamenalo velký pokrok pro kulturní život města. Bylo založeno \"Teatro de la Universidad de Concepción (TUC)\" (Divadlo univerzity v Concepción), škola a divadelní společnost, které fungovaly mezi lety 1945 a 1973 a které si vydobyly pověst nejlepších v zemi. Byl založen také časopis Atenea, který má již od roku 1924 za účel sledovat a kriticky nahlížet kulturní prostředí Chile a Latinské Ameriky, obzvláště ve vztahu k literatuře, sociologii, umění, historii či filosofii. A v neposlední řadě byl založen roku 1952 také Orquesta Sinfónica de la Universidad de Concepción (Symfonický orchestr univerzity v Concepción), pod vedením Wilfrieda Junge, připojen k univerzitě roku 1958.\n\nCo se týče politického života, i v tom sehrála Universidad de Concepción důležitou roli. Stala se totiž kolébkou Movimiento de Izquierda Revolucionaria (MIR, Levicové revoluční hnutí), chilské strany extrémní levice, která hrála významnou roli v opozici vojenskému režimu.\n\nMěsto se rozkládá v jižní části Amerického kontinentu, na souřadnicích 36° 46' 22\" jižní šířky a 73° 03' 47\" západní délky. Průměrná nadmořská výška dosahuje pouhých 12 m n. m., jelikož město leží zčásti na pobřeží a zčásti v chilském centrálním údolí.\n\nNa severu hraničí město s dalšími obcemi: Hualpén, Talcahuano a Penco; na jihu s Chiguayante a Hualqui; na východě s Florida a na západě s řekou Biobío a obcí San Pedro de la Paz. Město je také geograficky zajímavé tím, že se nachází poblíž chilského pobřežního pohoří.\n\nMírné přímořské podnebí s vlivem Tichého oceánu. Roční průměrná teplota je 17,7 °C, zatímco v létě je průměrná teplota 18 °C a v zimě 9 °C.\n\n\n\n\n"}
{"id": "580793", "url": "https://cs.wikipedia.org/wiki?curid=580793", "title": "Mistrovství České republiky v atletice 2010", "text": "Mistrovství České republiky v atletice 2010\n\n41. mistrovství ČR v atletice 2010 se uskutečnilo ve dnech 17. - 18. července 2010 v Třinci, kde se konal šampionát také v roce 1997 a 2007. Pro české atlety znamenal domácí šampionát poslední možnost, jak splnit limit na mistrovství Evropy, které se koná v Barceloně. Druhý den šampionátu poznamenalo deštivé počasí a nakonec nepadl žádný limit pro ME v atletice 2010.\n\nNový rekord mistrovství vytvořila výkonem 466 cm tyčkařka Jiřina Ptáčníková, která o šest centimetrů vylepšila rekord Kateřiny Baďurové z roku 2007. Rekord mistrovství zaběhla také překážkářka Lucie Škrobáková, když v rozběhu zaběhla 100 metrů s překážkami v čase 12,90 s.\n\n\n"}
{"id": "580796", "url": "https://cs.wikipedia.org/wiki?curid=580796", "title": "Vojta Novák", "text": "Vojta Novák\n\nVojta Novák (16. března 1886, Praha – 18. března 1966, Praha) byl český divadelní a filmový herec a divadelní režisér.\n\nNarodil se v rodině univerzitního laboranta Jana Nováka a jeho manželky Marie, rozené Widemanové. Byl nejmladší ze tří dětí.\n\nJiž při středoškolských studiích ochotnicky hrál. Následně studoval na Filozofické fakultě Univerzity Karlovy v Praze a současně se školil v herectví u člena ND Richarda Schlaghammera. Od roku 1910 působil jako herec v dramatickém odboru spolku \"Akademikové vinohradští\". Spolu s členy spolku režisérem a architektem Petrem Kropáčkem (umělecké jméno Pavel Neri) a výtvarníkem L. Machoněm založili ve Švandově Intimním divadle na Smíchově „Lyrické divadlo“, které se v roce 1912 změnilo na „Divadlo umění“. Od roku 1914 působil jako tajemník a režisér v Intimním divadle. V říjnu 1919 byl angažován do Národního divadla jako režisér činohry (později i opery) a působil zde do roku 1955. Na scénách Národního divadla uvedl ve své režii téměř 200 inscenací a vystoupil ve 120 rolích.\n\nOd roku 1955 řídil dva roky Divadlo Jiřího Wolkera.\n\nOd roku 1920 vedl Organizaci českého herectva, později byl předsedou Svazu českého herectva. Vedl časopis \"Divadlo\", rozvíjel lidovýchovnou činnost v Dělnické akademii a režijně nastudoval slavnostní scény na třech Dělnických olympiádách. \n\nV letech 1916 až 1958 vystoupil v menších filmových rolích ve 20 českých filmech.\n\n4. března 1916, se v Jičíně oženil se spisovatelkou Milenou Malinovskou - Novákovou (1888 - 1970); s ní měl syna Vojena Nováka (1918), operního pěvce, který vystupoval i pod jménem Vilém Noval, na scéně Národního divadla v Praze.\n\n\nV roce 1937 režíroval Vojta Novák na Strahovském stadiónu scénu \"Obrana státu–Zborov\". Scéna byla předvedena v rámci oslav 20. výročí bitvy u Zborova, za přítomnosti presidenta Masaryka, předsedy poslanecké sněmovny Malypetra a předsedy senátu Soukupa.\n\n\n"}
{"id": "580797", "url": "https://cs.wikipedia.org/wiki?curid=580797", "title": "Třída Niterói", "text": "Třída Niterói\n\nTřída Niterói je třída fregat brazilského námořnictva. Mezi lety 1974–1980 bylo dokončeno šest jednotek této třídy – \"Niterói\", \"Defensora\", \"Constituição\", \"Liberal\", \"Independência\" a \"União\". Všechny jsou stále v aktivní službě.\n\nFregaty byly objednány roku 1970 u britské firmy Vosper Thornycroft. První čtyři jednotky postavily Britové, zatímco fregaty \"Independência\" a \"União\" postavila domácí loděnice Arsenal de Marinho v Rio de Janeiru. Všechny jednotky byly dodány v průběhu let 1976–1980. Stavba v domácích loděnicích se přitom poněkud protáhla. V polovině 80. let byla dokončena ještě cvičná fregata \"Brasil\" stejné konstrukce, ovšem bez senzorů a výzbroje. Slouží k výcviku.\n\nJednotky třídy \"Niterói\":\n\nJednotky \"Niterói\", \"Defensora\", \"Constituição\" a \"Liberal\" byly koncipovány jako protiponorkové fregaty, zatímco \"Independência\" a \"União\" byly vyrobeny pro víceúčelové použití. Protiponorkové fregaty nesou dělovou věž se 114mm kanónem Vickers Mk 8 na přídi a dva 40mm kanóny. Dále nesou protiponorkový systém Ikara, jeden dvojitý 375mm protiponorkový raketomet Bofors a dva trojhlavňové 324mm protiponorkové torpédomety. K boji proti letadlům slouží dvě trojitá odpalovací zařízení britských protiletadlových střel Seacat. Na přelomu tisíciletí byly všechny fregaty modernizovány.\n\nDvojice víceúčelových nenese protiponorkový systém Ikara, ale má na jeho místě druhou dělovou věž se 114mm kanónem. Rovněž má mezi hlavní nástavbou a komínem dvě dvojitá odpalovací zařízení protilodních střel MM.38 Exocet. Ty byly později instalovány i na zbylé fregaty.\n\nPohonný systém je koncepce CODOG. Pro plavbu cestovní rychlostí slouží čtyři diesely MTU, přičemž v bojové situaci lodě pohánějí dvě plynové turbíny Rolls-Royce Olympus TM3B. Nejvyšší rychlost je 30 uzlů a cestovní rychlost 22 uzlů.\n\nBrazilské námořnictvo plánuje modernizaci bojového řídícího systému u tří fregat. Původní verze SICONTA MK.II má být do roku 2021 nahrazena verzí SICONTA MK.II Mod.1.\n\n"}
{"id": "580799", "url": "https://cs.wikipedia.org/wiki?curid=580799", "title": "Diafon", "text": "Diafon\n\nDiafon je zařízení, které slouží k promítání diapozitivních snímků s možností reprodukce doprovodného textu. Od 60. do 90. let 20. století byl diafon využíván hlavně pro tvorbu dětských pohádek a byly pořádány mnohé festivaly, na kterých se tyto snímky pouštěly. Filmy byly točeny na tzv. diafilm.\n\n"}
{"id": "580802", "url": "https://cs.wikipedia.org/wiki?curid=580802", "title": "Kostel svatého Štěpána (Vatikán)", "text": "Kostel svatého Štěpána (Vatikán)\n\nKostel byl postaven v 5. století za papeže Lva Velikého (440 – 461), snad na místě pohanského chrámu bohyně Vesty. Již tehdy byl zasvěcen svatému Štěpánu. Poprvé byl přestavěn za Hadriána I. (772 – 795). Základy současné stavby pocházejí z 9. století, kdy ji nechal z původního materiálu znovu vystavět papež Lev IV. (847 – 855). Další přestavba se odehrála v roce 1159, za papeže Alexandra III. (1159 – 1181). V témže roce byla v blízkosti kostela zřízena také ubytovna pro poutníky z Etiopie. Sixtus IV. (1471 – 1484) nechal chrám v roce 1479 opravit a přenechal jej koptským mnichům. Od té doby je připomíná i název kostelíka (Abbisini - Habešský).\n\nStavba byla naposledy přestavěna v roce 1706 za Klementa XI. (1700 – 1721), podle návrhu římského architekta Antonia Valeri. Tehdy byla ke stavbě přidána sakristie a došlo k rekonstrukci oltáře. Zcela novou podobu získala také fasáda. Při opravě však byla stavba zmenšena. Pozdější opravy proběhly ještě v letech 1927 – 1928 podle návrhu Gustava Giovannoni, kdy byly mnohé novější prvky odstraněny. Některé z nich byly umístěny v interiéru.\n\nFasáda je barokní, z počátku 18. století. Štít nad vchodem nese místo erbu lasturu – symbol poutníků, pro které byl kostel zbudován. Zachován zůstal bohatě zdobený románský vchod z 12. století s rostlinným ornamentem, obklopujícím středový vlys beránka a kříže. Mramorové rámy oken pochází z úprav ve 20. letech 20. století, jsou ale napodobeninami podobných rámů v jiných románských stavbách. Na rozdíl od původních předloh jsou zasklené.\n\nKostel má jedinou loď, boční kaple byly odděleny ve 12. století. Současné obvodové zdi hlavní lodi jsou z 18. století, korintské sloupy, podpírající architráv podél zdí jsou však původní.\n\nLoď je proti původnímu stavu zmenšená, ale apsida je zachována v původní velikosti a podobě. Presbytář s apsidou jsou od lodi odděleny obloukem, podpíraným dvěma velkými mramorovými sloupy. Vnitřek presbytáře byl přestavěn, i když s použitím původních architektonických prvků. Bohaté fresky v apsidě byly při pozdějších úpravách odstraněny a zůstalo jen hrubé, neomítnuté zdivo.\n\n"}
{"id": "580816", "url": "https://cs.wikipedia.org/wiki?curid=580816", "title": "Silenka kapská", "text": "Silenka kapská\n\nSilenka kapská (\"Silene undulata\"), též nazývaná 'africký kořen snů', je rostlina rostoucí v Jihoafrické republice a Zimbabwe. Xhosové tuto rostlinu považují za posvátnou. Kořen této rostliny se u nich používá k navození živých lucidních snů, které jsou podle šamanů prorocké. Látkami zodpovědnými za tento efekt jsou v rostlině hojně obsažené triterpenoidní saponiny.\n\nRostlina vyžaduje velkou vlhkost, ale je schopna odolávat teplotám od +40 °C do -5 °C. Květy této rostliny se otevírají v noci a zavírají při úsvitu. Jsou velmi voňavé a vůní připomínají hřebíček, jasmín a banány.\n"}
{"id": "580819", "url": "https://cs.wikipedia.org/wiki?curid=580819", "title": "Ko San", "text": "Ko San\n\nKo San ( ; * 19. října 1976, Pusan, Jižní Korea) je jihokorejský výzkumník v oboru umělé inteligence a robotiky, v letech 2007–2008 se připravoval na let do vesmíru za Korejský výzkumný institut pro letectví a vesmír ve 14. návštěvní expedici na Mezinárodní vesmírnou stanici (ISS). Měsíc před startem byl však z posádky vyřazen pro hrubé porušení disciplíny a zůstal na Zemi v roli náhradníka. \n\nKo San se narodil v Pusanu 19. října 1976, když byl tříletý, přestěhovala se rodina do Soulu. Roku 1995 dokončil střední školu, studoval čínštinu na \"Hanyoung Foreign Language High School\" v Soulu. Roku 2003 získal bakalářský titul na Soulské národní unierzitě, kde studoval matematiku, roku 2005 se stal magistrem kognitivních věd. Aktivně sportuje, věnuje se alpinismu a boxu. Zlezl horu Muztagh Ata (7546 metrů) v Sin-ťiangu a roku 2004 vyboxoval třetí místo na jihokorejském mistrovství amatérů. \n\nV letech 2003–2005 pracoval v laboratoři počítačového vizuálního vnímání katedry kognitivních věd Soulské národní univerzity, poté přešel do společnosti Samsung, kde se v Institutu pokročilé technologie (\"Samsung Advanced Institute of Technology\") zabýval podobnými problémy.\n\nRoku 2004 se jihokorejská a ruská vláda dohodly na týdenním letu občana Jižní Koreje na Mezinárodní vesmírnou stanici (ISS). Let měl stát Jižní Koreu 20 miliónů USD. Korejský výzkumný institut pro letectví a vesmír (KARI) vypsal konkurz, Ko San se přihlásil a stal se s I So-jon jedním ze dvou finalistů. Dne 7. března 2007 oba zahájili výcvik ve Středisku přípravy kosmonautů v Hvězdném městečku. \n\nDne 5. září 2007 jihokorejské ministerstvo vědy a techniky zveřejnilo, že do vesmíru poletí v dubnu 2008 v rámci 14. návštěvní expedice Ko San a I So-jon bude náhradnicí. Ale 10. března ministerstvo oznámilo, že poletí I So-jon a Ko San zůstane na Zemi v záložní posádce. Koovu letu zabránilo ruské Středisko přípravy kosmonautů, které tak potrestalo jeho opakované porušování pravidel přípravy. Vynášel totiž a posílal do Koreje důvěrné služební dokumenty. Podle ruského tisku dokonce získal instrukce pro řízení kosmických lodí Sojuz, ke kterým neměl vůbec mít přístup. \n\nKosmický let I So-jon proběhl úspěšně, byť s neočekávaně tvrdým přistáním, ve dnech 8. – 19. dubna 2008.\n"}
{"id": "580822", "url": "https://cs.wikipedia.org/wiki?curid=580822", "title": "Panenka Chucky", "text": "Panenka Chucky\n\nPanenka Chucky neboli Charles Lee Ray je postava z hororů Dětská hra, Dětská hra 2, 3 a dalších filmů.\n\nChucky, celým jménem Charles Lee Ray je sériový vrah, posedlý získat neomezenou moc, a to prostřednictvím magie voodoo. Byl zabit při pokusu o zatčení v hračkářství, ale podařilo se mu přesunout svou duši do panenky, aby se pomstil svým vrahům – policistovi Mike Norrisovi (Chris Sarandon), a svému komplici Eddie Caputovi, který ho zradil. Dostává se k malému chlapci Andymu, který brzy zjistí že panenka \"žije\", ale nikdo mu to nevěří. Chucky v průběhu trilogie brutálně zavraždí mnoho lidí.\n\n\n"}
{"id": "580824", "url": "https://cs.wikipedia.org/wiki?curid=580824", "title": "Korejský výzkumný institut pro letectví a vesmír", "text": "Korejský výzkumný institut pro letectví a vesmír\n\nKorejský výzkumný institut pro letectví a vesmír ( ; ) je vládní agentura Jižní Koreje pro letectví a kosmický výzkum se sídlem v Tedžonu, založená roku 1989. V prvních letech se soustřeďovala především na leteckou technologii, v současné době vyvíjí vlastní nosnou raketu KSLV.\n\nKARI už od roku 1990 začala vyvíjet vlastní rakety, začátkem 90. let zkonstruovala jednostupňovou raketu KSR-I a dvoustupňovou KSR-II. V prosinci 1997 započala vývoj raketového stupně na kapalný kyslík a kerosin s konečným cílem dosáhnout schopnosti vynášet družice na oběžnou dráhu Země.\nRozpočet dosáhl roku 2003 výše 156,4 miliard wonů (150 miliónů USD), roku 2007 už 348 miliard wonů (366 miliónů USD).\n\nV srpnu 2004 vlády Ruska a Jižní Koreje podepsaly dohodu o krátkodobém letu jihokorejského občana na Mezinárodní vesmírnou stanici (ISS). V březnu 2007 dva kandidáti – Ko San a I So-jon přijeli do Hvězdného městečka. Na ISS se nakonec podívala I So-jon, původně náhradnice Ko Sana, v rámci 14. návštěvní expedice v dubnu 2008.\n\nKARI také vyvíjí bezpilotní letadla, vzducholodě a mnohoúčelové vrtulníky. Pracovníci agentury také vyvinuli, vyrobili a provozují několik umělých družic Země. A sice satelity řady KOMPSAT, COMS (\"Communication, Ocean and Meteorological Satellite\") a STSAT-2 (\"Science and Technology Satellite\").\n\nRoku 2004 zahájila KARI spolupráci s ruským Chruničevovým vědeckovýrobním centrem ve snaze o urychlení vývoje nosné rakety. Konstruktéři obou organizací společně postavili raketu KSLV (\"Korea Space Launch Vehicle\", také Naro-1). První stupeň je převzatý z rakety Angara, druhý je korejský. Rusové pomohli i s výstavbou jihokorejského kosmodromu Naro, ze kterého raketa KSLV startuje.\n\nPrvní start proběhl 25. srpna 2009, byl jen částečně úspěšný – družice se nedostala na oběžnou dráhu kvůli neoddělení aerodynamického krytu. Při druhém pokusu 10. června 2010 byla raketa ztracena 137 sekund po startu. Po několika dalších neúspěšných pokusech a odkladech startu se 30. ledna 2013 podařilo dostat do vesmíru první jihokorejskou družici.\n\nJižní Korea však plánuje pracovat dále na svém vesmírném programu již sama, neboť spolupráce s Ruskem byla domluvena jen na omezený počet startů.\n\n"}
{"id": "580827", "url": "https://cs.wikipedia.org/wiki?curid=580827", "title": "Kari (rozcestník)", "text": "Kari (rozcestník)\n\nSlovo Kari má několik významů:\n\n"}
{"id": "580828", "url": "https://cs.wikipedia.org/wiki?curid=580828", "title": "Mount Whitney", "text": "Mount Whitney\n\nMount Whitney je s nadmořskou výškou 4 421 m\nnejvyšší hora pohoří Sierra Nevada, Kalifornie a Spojených států amerických bez Aljašky.\nLeží na hranicích Tulare County a Inyo County, na jihovýchodě střední Kalifornie, v Národním parku Sequoia. Východně od hory se nachází údolí Owens Valley a obec Lone Pine.\nHora je pojmenovaná po kalifornském geologovi Josiahu Dwightovi Whitneym (1819–1896).\nPoprvé byla zlezena v roce 1873.\n\nHora patří mezi cíl horolezců, protože 17,7 kilometrů dlouhé stoupání z Whitney Portal není technicky náročné. Stoupání se realizuje ve dvou až třídenním intervalu s přenocováním v Outpost Camp (3158 m) a Trail Camp (3669 m). Jako první její vrchol zdolali v roce 1873 místní obyvatelé Charles Begole, AH Johnson a John Lucas, kteří žili jako rybáři v Lone Pine.\n\n"}
{"id": "580829", "url": "https://cs.wikipedia.org/wiki?curid=580829", "title": "Silnice II/440", "text": "Silnice II/440\n\nSilnice II/440 je silnice II. třídy spojující Rýmařov, Moravský Beroun a Libavou v délce 32,032 km a v druhé větvi Potštát a Hranice v délce 13,059 km. Celková délka silnice je 45,091 km.\n"}
{"id": "580834", "url": "https://cs.wikipedia.org/wiki?curid=580834", "title": "Cestující (film, 2008)", "text": "Cestující (film, 2008)\n\nCestující, v anglickém originálu Passengers, je americko-kanadský mysteriózní psychologicko-dramatický snímek z roku 2008, který je také někdy označován jako romanticko-mysteriózní thriller, režiséra Rodriga Garcíi s Anne Hathawayovou a Patrickem Wilsonem v hlavní roli.\n\nDěj filmu začíná leteckou katastrofou velkého dopravního letounu. Mladá doktorka psychologie Claire Summersová (Anne Hathawayová) dostane od svého učitele za úkol psychoterapeutickou práci s cestujícími, kteří tuto katastrofu přežili. Claire se s několika přeživšími cestujícími pravidelně schází, nicméně naráží na jejich rozporuplné vzpomínky a výpovědi. Nejvíce je trápí uzavřený mladý muž Eric (Patrick Wilson), kterému věnuje zvýšený zájem i péči. Jejich vzájemná náklonnost však postupně přeroste v lásku i intimní vztah. Vyšetřování komplikuje zástupce letecké společnosti (David Morse), v jejím okolí se dějí stále velmi podivné a nevysvětlitelné věci, zjevují se neznámí lidé i zvířata, zbylí cestující začínají postupně jeden po druhým mizet, neznámo kam zmizí i její vlastní sestra. Claire je však pečlivá a touží všechny tyto tajemné záhady objasnit a prošetřit. V závěru filmu však dojde k děsivému zjištění, že všechny osoby, se kterými se po katastrofě stýkala jsou mrtví lidé, včetně jejího milého Erica. Na seznamu cestujících nakonec objeví i sama sebe a vzpomene si na to, že i ona sama seděla v době nehody v letounu na sedadle vedle Erica. Od svého milého Erica se nakonec dozví, že jsou vlastně všichni mrtví a že nikdo, včetně jí samotné, tuto katastrofu nepřežil.\n\n"}
{"id": "580837", "url": "https://cs.wikipedia.org/wiki?curid=580837", "title": "Mistrovství světa v basketbalu žen 1979", "text": "Mistrovství světa v basketbalu žen 1979\n\n8. mistrovství světa v basketbalu žen proběhlo v dnech 29. dubna – 13. května v Korejské republice.\n\nTurnaje se zúčastnilo dvanáct družstev. Jedenáct týmů bylo rozdělených do dvou čtyčlenných a jedné tříčlenné skupiny, z nichž první dva postoupily do finálové skupiny, kde se hrálo o medaile. Družstvo Spojených států bylo nasazeno přímo do finálové skupiny. Týmy, které v základních skupinách skončily na třetím a čtvrtém místě, hrály ve skupině o 7. - 11. místo. Mistrem světa se při neúčasti \"socialistických\" států stalo družstvo USA.\n\n Kanada - Jižní Korea 76:63 (34:30)\n\n29. dubna 1979 - Soul\n\n29. dubna 1979 - Soul\n\n30. dubna 1979 - Soul\n\n30. dubna 1979 - Soul\n\n1. května 1979 - Soul\n\n1. května 1979 - Soul\n\n Japonsko - Senegal 84:32 (44:13)\n\n29. dubna 1979 - Soul\n\n29. dubna 1979 - Soul\n\n30. dubna 1979 - Soul\n\n30. dubna 1979 - Soul\n\n1. května 1979 - Soul\n\n1. května 1979 - Soul\n\n Itálie - Malajsie 80:36 (33:18)\n\n29. dubna 1979 - Soul\n\n30. dubna 1979 - Soul\n\n1. května 1979 - Soul\n\n Kanada - Japonsko 56:55 (27:30)\n\n7. května 1979 - Soul\n\n7. května 1979 - Soul\n\n7. května 1979 - Soul\n\n8. května 1979 - Soul\n\n8. května 1979 - Soul\n\n8. května 1979 - Soul\n\n9. května 1979 - Soul\n\n9. května 1979 - Soul\n\n10. května 1979 - Soul\n\n10. května 1979 - Soul\n\n11. května 1979 - Soul\n\n11. května 1979 - Soul\n\n11. května 1979 - Soul\n\n12. května 1979 - Soul\n\n12. května 1979 - Soul\n\n13. května 1979 - Soul\n\n13. května 1979 - Soul\n\n??. května 1979 - Soul\n\n Malajsie - Senegal 62:55 (28:29)\n\n3. května 1979 - Soul\n\n3. května 1979 - Soul\n\n4. května 1979 - Soul\n\n4. května 1979 - Soul\n\n5. května 1979 - Soul\n\n5. května 1979 - Soul\n\n6. května 1979 - Soul\n\n6. května 1979 - Soul\n1. USA\n\n\n2. Jižní Korea\n\n\n3. Kanada\n\n\n4. Austrálie\n\n\n5. Itálie\n\n\n6. Japonsko\n\n\n7. Francie\n\n\n8. Nizozemsko\n\n\n9. Brazílie\n\n\n10. Bolívie\n\n\n11. Malajsie\n\n\n12. Senegal\n\n"}
{"id": "580839", "url": "https://cs.wikipedia.org/wiki?curid=580839", "title": "Pavel Sudoplatov", "text": "Pavel Sudoplatov\n\nPavel Anatoljevič Sudoplatov (rusky \"Па́вел Анато́льевич Судопла́тов\", 7. července 1907, Melitopol, Ruské impérium, dnes Ukrajina – 26. září 1996, Moskva, Rusko) byl sovětský generál a špion. Byl zapleten do vražd mnoha ruských disidentů, např. Lva Trockého.\n\nNarodil se v Melitopolu ruské matce a ukrajinskému otci. V roce 1921 byl přijat do Čeky, v roce 1927 se stal členem ukrajinské OGPU. V roce 1928 se oženil.\n\nRoku 1933 se Sudoplatov přesunul do Moskvy. V roce 1938 na Stalinův přímý rozkaz osobně zavraždil ukrajinského nacionalistického vůdce Jevhena Konovalce tak, že mu dal krabici čokolád s nastraženou bombou. Poté odjel do Španělska, kde pracoval jako špion pro SSSR a pomáhal tamním partyzánům při občanské válce.\n\nNa sklonku roku 1938 se Sudoplatov stal velitelem zahraniční rozvědky NKVD. Jen těsně unikl čistkám.\n\nV roce 1941 řídil sabotážní činnost v týlu Němců. Roku 1942 se dostal do čela 4. správy NKVD, která měla za úkol organizovat sabotážní, partyzánskou a špionážní činnost.\n\nPo smrti Stalina a pádu Lavrentije Beriji byl Sudoplatov 21. srpna 1953 zatčen. Dočasně byl uvězněn v pracovním táboře. Teprve roku 1958 začal jeho proces. Byl obviněn ze zločinů proti lidskosti a mimo jiné z účasti na provozu tajné laboratoře na výrobu jedů. Byl odsouzen na 15 let vězení. V roce 1968 byl propuštěn.\n\nPo propuštění pracoval krátce jako překladatel a psal historické články o své práci během druhé světové války. V roce 1992 byl plně rehabilitován.\n\n"}
{"id": "580840", "url": "https://cs.wikipedia.org/wiki?curid=580840", "title": "Mistrovství světa v hokejbalu", "text": "Mistrovství světa v hokejbalu\n\nMistrovství světa v hokejbalu jsou nejvyšší mezinárodní událost národních týmů v hokejbalu, kterou řídí Mezinárodní hokejbalová federace (ISBHF). Vzniklo v roce 1996, kdy se v Bratislavě konalo první Mistrovství světa mužů. První Mistrovství světa žen proběhlo současně s Mistrovstvím světa mužů 2007 v německém Ratingenu. Mistrovství světa probíhají v dvouletých cyklech a od roku 2005 ve dvou výkonnostních divizích. Nejvíce vítězství má Kanada společně se Slovenskem. Obě tyto země vyhráli 5 krát. Druhá je Česká republika, která vyhrála třikrát a Slovensko také jako jediné získalo medaili na všech MS.\n\n\n"}
{"id": "580841", "url": "https://cs.wikipedia.org/wiki?curid=580841", "title": "Christine Gregoire", "text": "Christine Gregoire\n\nChristine O'Grady „Chris“ Gregoire (výslovnost ; * 24. března 1947) je americká politička za Demokratickou stranu, která v letech 2005–2013 zastávala úřad guvernérky státu Washington. O funkci guvernérky se ucházela poprvé v roce 2004, kdy porazila republikánského kandidáta Dino Rossiho, jehož opětovně porazila v následujících volbách v roce 2008. Je historicky druhou ženou v čele státu Washington.\n\nNarodila se ve městě Adrian ve státě Michigan, vychovávána však byla ve washingtonském Auburnu. Vystudovala Washingtonskou univerzitu v Seattlu a následně studovala právo na soukromé katolické univerzitě Gonzaga ve Spokane. Následně působila jako asistentka generálního prokurátora Slade Gortona. V této pozici se zaměřovala na případy zneužívání dětí. S manželem Michaelem má dvě dcery, Courtney (* 1979) a Michelle (* 1984), které absolvovaly střední školu v Olympii.\n\nV roce 2003 ji byl diagnostikován karcinom prsu v raném stádiu během rutinní prohlídky na mamografu. Po operaci se zotavila a svůj boj z rakovinou zmiňuje ve svých projevech o zdravotnictví.\n\n"}
{"id": "580842", "url": "https://cs.wikipedia.org/wiki?curid=580842", "title": "Robin a Mariana", "text": "Robin a Mariana\n\nRobin a Mariana, v anglickém originále Robin and Marian, je britsko-americký historický film z roku 1976 režiséra Richarda Lestera se Seanem Connerym a Audrey Hepburnovou v hlavní roli. Jedná se o netradičně zpracované pokračování legendy o Robinu Hoodovi a jeho lady Marianě,\nzároveň jde o poslední hlavní roli, kterou Audrey Hepburnová kdy v hraném filmu ztvárnila, její další filmové role byly již pouze role vedlejší či epizodní.\n\nRobin Hood (Sean Connery) je v tomto snímku již zralý muž středního věku, který věrně slouží jako kapitán ve vojsku anglického krále Richarda Lví srdce). Po jeho smrti se vrací domů zpět do sherwoodského lesa, aby se zde znova setkal se svojí milou Marianou (Audrey Hepburnová) a znova, tak jako kdysi, bojoval s (nottinghamským šerifem. Mariana však nejprve vzdoruje, neboť vstoupila do kláštera a stala se řádovou sestrou.\n\n\n\n"}
{"id": "580843", "url": "https://cs.wikipedia.org/wiki?curid=580843", "title": "Internationalen", "text": "Internationalen\n\nInternationalen (česky Internacionála) je trockistický týdeník švédské Socialistické strany. Časopis byl založen roku 1971 pod původním názvem \"Mullvaden\" (česky Krtek), na \"Internationalen\" byl přejmenován roku 1974. Časopis má přibližně 2000 předplatitelů. Jeden z nejznámějších novinářů byl Stieg Larsson.\n"}
{"id": "580846", "url": "https://cs.wikipedia.org/wiki?curid=580846", "title": "Mevo Bejtar", "text": "Mevo Bejtar\n\nMevo Bejtar ( , doslova „\"Vstup do Bejtaru\"“, v oficiálním přepisu do angličtiny Mevo Betar) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 758 metrů na zalesněných svazích Judských hor. Severně od obce terén prudce klesá do kaňonu vádí Nachal Refa'im, kam odtud směřuje boční vádí Nachal Kobi. Jižní stranu kaňonu lemují vyrazné kopce jako Šluchat Kobi nebo Har Refa'im, podobné vyvýšeniny se zvedají i na protější straně.\n\nObec se nachází 45 kilometrů od břehu Středozemního moře, cca 50 kilometrů jihovýchodně od centra Tel Avivu, cca 13 kilometrů jihozápadně od historického jádra Jeruzalému a 11 kilometrů východně od Bejt Šemeš. Mevo Bejtar obývají Židé, přičemž osídlení v tomto regionu je etnicky převážně židovské. Mošav je situován necelý kilometr od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské (palestinské) oblasti Západního břehu od Izraele odděleny pomocí bezpečnostní bariéry. Za Zelenou linií se v přilehlé části Západního břehu nachází i kompaktní blok židovských osad Guš Ecion včetně velkého města Bejtar Ilit.\n\nMevo Bejtar je na dopravní síť napojen pomocí lokální silnice číslo 375. Podél nedalekého Nachal Refa'im vede železniční trať Tel Aviv-Jeruzalém, ale ta zde nemá stanici.\n\nMevo Bejtar byl založen v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace.\n\nDo roku 1948 stála cca 1 kilometr severovýchodně od nynějšího mošavu arabská vesnice al-Kabu, která uchovávala starší sídelní tradici. Římané ji znali jako \"Qobi\". Ve vesnici stála mešita, muslimská svatyně al-Šajch Ahmad al-Umari a ruiny křižáckého kostela. Roku 1931 žilo v al-Kabu 192 lidí v 31 domech. Izraelci byl al-Kabu dobyt v říjnu 1948. Zástavba vesnice byla v druhé polovině roku 1949 zcela zbořena, s výjimkou mešity a hřbitova.\n\nMošav byl zřízen 24. dubna 1950 jako první ze zemědělských vesnic zřizovaných tehdy v Judských horách. Jeho zakladateli byla skupina Židů z jižní Ameriky (Argentina). Pojmenován je podle starověkého židovského města Bejtar, jež stávalo nedaleko odtud a jehož název dodnes připomíná stále existující arabská vesnice Battir na Západním břehu Jordánu.\n\nAž do šestidenní války v roce 1967 měl mošav Mevo Bejtar charakter pohraniční osady. 19. června 1954 do vesnice pronikli arabští ozbrojenci a zavraždili tři členy mošavu.\n\nV 90. letech 20. století prošla vesnice stavební expanzí. Podle zatím nefinalizovaných stavebních plánů má dojít k masivní parcelaci okolních pozemků pro výstavbu 1400 bytových jednotek, čímž by se dosud vesnické sídlo proměnilo v obec městského typu, podobně jako se již stalo v sousední obci Cur Hadasa. V roce 2014 se ovšem uvádí, že tyto plány jsou posuzovány již po dobu 15 let a čelí opozici ze strany Oblastní rady Mate Jehuda a environmentalistů.\n\nPodle údajů z roku 2014 tvořili naprostou většinu obyvatel v Mevo Bejtar Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 760 lidí. Během roku 2014 populace stoupla o 17,8 %.\n\n\n"}
{"id": "580850", "url": "https://cs.wikipedia.org/wiki?curid=580850", "title": "Barry Paris", "text": "Barry Paris\n\nBarry Paris (* 6. února 1948) je americký novinář, spisovatel, filmový kritik, rozhlasový moderátor a publicista. Mezi jeho nejznámější i nejuznávanější díla patří biografické knihy hereckých hvězd Louise Brooksové, Grety Garbo a Audrey Hepburnové. V současné době pracuje na životopisné knize 14. prezidenta USA Franklina Pierce. Pracuje jako filmový kritik a recenzent pro americký deník \"Pittsburgh Post-Gazette\", své články zveřejňuje také v časopisech \"New Yorker\", \"Vanity Fair\", \"Opera News\" a \"American Film\". Se svojí rodinou žije v Pittsburghu v Pensylvánii. Kromě toho také účinkuje jako moderátor v pittsburské rozhlasové stanici WQED-FM.\n\n\n\n\n"}
{"id": "580851", "url": "https://cs.wikipedia.org/wiki?curid=580851", "title": "Klášter Panny Marie (Vatikán)", "text": "Klášter Panny Marie (Vatikán)\n\nKlášter Panny Marie se nachází ve Vatikánských zahradách, v blízkosti Radia Vatikán.\nŽenský klášter založil v roce 1994 papež Jan Pavel II.. Každých pět let jsou do kláštera pozvány příslušnice jiného řádu. Kromě náboženských úkonů se jeptišky věnují výrobě a údržbě rouch i jiných liturgických předmětů a také pěstování květin, ovoce a zeleniny v zahrádce před budovou kláštera. Sestry se střídaly až do prosince 2012, kdy odešly poslední, a začala rekonstrukce. Od února 2013 je klášter rezidencí emeritního papeže Benedikta XVI.\n"}
{"id": "580852", "url": "https://cs.wikipedia.org/wiki?curid=580852", "title": "Vodní nádrž Rappbode", "text": "Vodní nádrž Rappbode\n\nVodní nádrž Rappbode (německy: \"Rappbode-Talsperre\") je největší přehrada v regionu Harz a je nejvyšší hrází v Německu. Spolu s několika dalšími přehradami a retenčními nádržemi, tvoří ochranu před povodněmi systém pro východní Harz. Slouží také jako malá vodní elektrárna s menším výkonem a to 5,5 MW.\n\nPočátky projektu soustavy přehrad v regionu Harz sahají do začátků 20. století, kdy se přemýšlelo o vystavení několika přehrad na přítocích řeky Bode. První konkrétní plán byl nakonec vybudovat jednu obrovskou přehradu, která by však zaplavila velký počet vesnic, od tohoto plánu bylo tedy upuštěno. Zvítězil jiný návrh, jenž zahrnoval velkou přehradu na řece Bode, která by však nezaplavila žádnou obydlenou lokalitu. Roku 1938 byly dokončeny práce na projektu a zahájeny přípravné práce v údolí, kde měla nádrž stát a pracovalo se na zdokonalení projektu, ale roku 1942 byly práce zastaveny kvůli probíhající 2. světové válce. Po roce 1945 se na přehradě začalo opět pracovat a projekt byl rozšířen i o úpravu pitné vody, ale všechny ostatní dispozice projektu zůstaly. Základní kámen byl položen 1. září 1952 a dne 7. října 1959 byla uvedena do provozu. V letech 2000-2003 byla rekonstruována, během této rekonstrukce byly odstraněny symboly Východního Německa.\n\nBariéra je rovná gravitační přehrada, která zadržuje vodu díky své enormní hmotnosti. Byla postavena v několika sekcích a dokončena roku 1959. Je 106 metrů vysoká a 415 metrů dlouhá. Hřeben hráze byl před rokem 2002 obnoven, jelikož vozovka i beton, ze kterého byl hřeben postaven, byly zvětralé. Jezero, které přehrada zadržuje, slouží především jako vodní nádrž pro pitnou vodu, která má být rezervou pro města v okolí. Potrubí z přehrady zásobuje vodou města jako Aschersleben, Halberstadt, Bernburg (Saale), Halle (Saale) a dokonce i Lipsko.\n"}
{"id": "580853", "url": "https://cs.wikipedia.org/wiki?curid=580853", "title": "Cur Hadasa", "text": "Cur Hadasa\n\nCur Hadasa ( צוּר הֲדַסָּה, doslova „\"Skála Hadasy\"“, v oficiálním přepisu do angličtiny Zur Hadassa, přepisováno též Tzur Hadassah) je obec typu společná osada (\"jišuv kehilati\") v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 747 metrů na zalesněných svazích Judských hor. Jižně od obce začíná vádí Nachal Sansan. Severozápadním směrem je to vádí Nachal Ktalav. Severně od obce terén prudce klesá do kaňonu vádí Nachal Refa'im. Okraj kaňonu lemují vyrazné kopce jako Har Refa'im, podobné vyvýšeniny se zvedají i na protější straně, například Reches Sorek. Jihozápadně od obce se zvedá vrch Har Kitron.\n\nObec se nachází 45 kilometrů od břehu Středozemního moře, cca 50 kilometrů jihovýchodně od centra Tel Avivu, cca 13 kilometrů jihozápadně od historického jádra Jeruzalému a 11 kilometrů východně od Bejt Šemeš. Cur Hadasa obývají Židé, přičemž osídlení v tomto regionu je etnicky převážně židovské. Obec je situována necelý kilometr od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské (palestinské) oblasti Západního břehu od Izraele odděleny pomocí bezpečnostní bariéry. Za Zelenou linií se v přilehlé části Západního břehu nachází i kompaktní blok židovských osad Guš Ecion včetně velkého města Bejtar Ilit.\n\nCur Hadasa je na dopravní síť napojen pomocí lokální silnice číslo 375. Nedalekým údolím Nachal Refa'im vede železniční trať Tel Aviv-Jeruzalém. Ta zde ale nemá stanici.\n\nCur Hadasa byl založen v roce 1960. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace.\n\nOsada byla zřízena roku 1960 jako středisková obec pro okolní zemědělské vesnice v Judských horách. Pojmenována je podle ženské sionistické organizace Hadasa. Vyrostla tu nejprve regionální základní škola. Zpočátku zůstávala nová osada kromě areálu školy prakticky bez osídlení. Až postupně se sem začali stěhovat trvalí obyvatelé. Rozvoj obce se zrychlil v 90. letech 20. století, kdy došlo k zbudování dvou nových rezidenčních čtvrtí. Obec výhledově hodlá dosáhnout počtu 20 000 obyvatel.\n\nPodle údajů z roku 2009 tvořili naprostou většinu obyvatel v Cur Hadasa Židé - 5800 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 6000 osob). Jde o menší obec městského rezidenčního typu s dlouhodobě prudce rostoucí populací. K 31. prosinci 2015 zde žilo 7400 lidí.\n\nPodle údajů z roku 2014 se během jedné dekády očekával nárůst obyvatelstva na 20 000. V Cur Hadasa probíhá po roce 2000 masivní výstavba v nové čtvrti Har Kitron (podle stejnojmenného zdejšího vrchu Har Kitron) na západní straně obce. Plošná bytová výstavba započala i ve čtvrtích ha-Emek a Har Sansan (podle hory Har Sansan), které leží na východním a jihovýchodním okraji obce, na dotyku se Zelenou linií a palestinskou vesnicí Vádí Fukin. Část stávajícího obyvatelstva v Cur Hadasa vyjadřovala obavy z možné změny v složení populace, ve které dosud převažují sekulární Židé s menšinou náboženských sionistů. Podobnou expanzí navíc podle plánů má projít i sousední vesnice Mevo Bejtar.\n\n\n"}
{"id": "580856", "url": "https://cs.wikipedia.org/wiki?curid=580856", "title": "Socha svatého Petra (Vatikán)", "text": "Socha svatého Petra (Vatikán)\n\nBronzová socha sv. Petra se nachází ve Vatikánských zahradách, v kartografickém středu městského státu Vatikán. Jejím autorem je Filippo Gnaccarini. Socha původně měla stát na pahorku Janiculum na památku prvního vatikánského koncilu (1869–1870). Místo toho byla umístěna na nádvoří Vatikánských museí a později přesunuta na současné místo. \n\nV roce 2007 byl pod sochou řadou květin naznačen průběh základního poledníku (Primo meridiano), podle kterého byla kartograficky mapována Itálie.\n\n"}
{"id": "580858", "url": "https://cs.wikipedia.org/wiki?curid=580858", "title": "Diwali", "text": "Diwali\n\nDiwali (někdy také Divali nebo Dīpāvali, v tamilštině தீபாவளி, v gudžarátštině દિવાળી) je pět dní trvající slavnost, kterou slaví zejména hinduisté, sikhové a džainisté. Slaví se od poloviny října do poloviny listopadu a je oficiálním státním svátkem v Indii, Guyaně, Trinidadu a Tobagu, Malajsii, Nepálu, Singapuru, na Srí Lance a Fidži.\n\nNedílnou součástí slavnosti je zapalování malých hliněných lampiček (\"diyas\") naplněných olejem, které symbolizují vítězství dobra nad zlem. Účastnící nosí při této příležitosti zpravidla nové šaty a navzájem se obdarovávají sladkostmi. Pro některé indické finanční instituce začíná finanční rok právě prvním dnem Diwali, což jim má na dalších 12 měsíců přinést štěstí.\n\nSám název Diwali je zkratkou z původního slova Dīpāvali, což je ze Sanskrtu překládáno jako \"řada lamp\". Svátek je též mnohdy označován jako Svátek světel.\n\nDiwali začíná vždy 15. dne hinduistického měsíce Kartik, 20 dnů po hinduistickém svátku Dasahra, když je Měsíc v novu. Příští Diwali začínají:\n\nAčkoli je Diwali slaven podobně, důvod oslav se v různých náboženstvích liší.\n\nHinduisté spojují s Diwali dvě důležité události:\n\nPředevším na severu Indie se jedná o návrat Rámy po 14 letech z vyhnanství. Když se vracel do svého hlavního města Ayodhya, jeho obyvatelé rozsvítili mnoho lamp rozestavených v řadách na okrajích cest, aby za tmy našel cestu.\n\nNa jihu Indie se jedná o oslavu porážky zlého démona Narakasury, kterého porazil sám Kršna a osvobodil tak 16 000 žen, které démon držel v zajetí.\n\nPro sikhy představuje Diwali především den, kdy byl z vězení v pevnosti Gwalior propuštěn guru Hargóbinda a spolu s ním 52 dalších vládců roku 1619. Mughalský vládce Jahangir jeho a dalších 52 místních vládců uvěznil proto, že se bál jeho rostoucího vlivu. Jahangir nechtěl původně propustit všechny uvězněné a stanovil proto podmínku, že spolu s Hargóbindou smí odejít pouze tolik uvězněných, kolik se dokáže cestou z pevnosti držet jeho pláště. Hargóbinda si proto ve vězení utkal velký plášť s 52 stuhami tak, aby se jeho pláště mohli cestou z pevnosti držet všichni uvěznění.\n\nDiwali má také velký význam pro džainy. Je tak slaven den, kdy Mahávíra, poslední z Tírthankarů, dosáhl nirvány.\n"}
{"id": "580861", "url": "https://cs.wikipedia.org/wiki?curid=580861", "title": "Aminadav", "text": "Aminadav\n\nAminadav ( , v oficiálním přepisu do angličtiny Amminadav) je vesnice typu mošav v Izraeli, v Jeruzalémském distriktu, v oblastní radě Mate Jehuda.\n\nLeží na jihozápadním okraji jeruzalémské aglomerace v nadmořské výšce 836 metrů na zalesněném hřbetu Judských hor. Přímo v obci vystupuje hora Har Aminadav. Severně od obce terén spadá do údolí potoka Sorek, na jihu je obdobný hluboký zářez údolí vádí Nachal Refa'im. Západně od mošavu pokračuje hřbet vrchem Har Salmon, na východě je to Har Ora.\n\nObec se nachází 46 kilometrů od břehu Středozemního moře, cca 50 kilometrů jihovýchodně od centra Tel Avivu, cca 9 kilometrů jihozápadně od historického jádra Jeruzaléma a 15 kilometrů východně od Bejt Šemeš. Aminadav obývají Židé, přičemž osídlení v tomto regionu je etnicky převážně židovské. Mošav je situován necelé 2 kilometry od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské (palestinské) oblasti Západního břehu od Izraele odděleny pomocí bezpečnostní bariéry.\n\nAminadav je na dopravní síť napojen pomocí lokální silnice číslo 3877. Jižně od obce probíhá v údolí železniční trať Tel Aviv – Jeruzalém.\n\nAminadav byl založen v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Jižně od nynějšího mošavu stála do roku 1948 arabská vesnice al-Valadža. Okolo roku 1850 ovládal vesnici rodinný klan Darvišů, kteří měli v té době silný vliv v okolí Nábulusu a v deseti dalších vesnicích. Stála tu mešita a základní škola. Roku 1931 žilo v al-Valadža 1206 lidí v 202 domech. Izraelci byla al-Valadža dobyta v říjnu 1948. Zástavba pak byla z větší částí zbořena, s výjimkou několika domů.\n\nMošav byl zřízen 15. května 1950 v rámci vlny budování zemědělských vesnic v Judských horách. Jeho zakladateli byla skupina Židů z Jemenu, které pak doplnili i židovští imigranti z Maroka a dalších zemí. Jméno vesnice je odvozeno od biblické postavy \"Amínadaba\", zmiňovaného například v Knize Rút 4,20 Až do šestidenní války v roce 1967 měl mošav Aminadav charakter pohraniční osady. Pak se růst vesnice zrychloval a ta se postupně proměnila v předměstí Jeruzaléma.\n\nZápadně od vesnice stojí pomník amerického prezidenta Kennedyho (Jad Kennedy, ) a dál směrem k západu pokračuje Aminadavský les, součást rozsáhlého lesního komplexu vyplňujícího podstatnou část Jeruzalémského koridoru. V něm se nacházejí v lokalitě Churvat Se'adim () ruiny staveb z byzantského období.\n\nPodle údajů z roku 2014 tvořili naprostou většinu obyvatel Aminadavu Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1100 lidí. Během roku 2014 se počet obyvatel zvýšil o 5,0 %.\n\n\n"}
{"id": "580865", "url": "https://cs.wikipedia.org/wiki?curid=580865", "title": "Yves Rénier", "text": "Yves Rénier\n\nYves Rénier (* 29. září 1942, Bern, Švýcarsko) je francouzský herec. Mezi jeho vůbec nejznámější i nejproslulejší role patří postava komisaře Moulina ve stejnojmenném francouzském televizním seriálu.\n\nJeho otec byl Francouz, matka Američanka, narodil se v hlavním městě Švýcarska v Bernu, sklon k herectví patrně podědil po své francouzské babičce, která působila v Paříži jako divadelní herečka. Původně hercem být vůbec nechtěl, k absolvování základního hereckého kurzu jej přemluvil jeho kamarád. Po úspěšném absolvování tohoto kurzu posléze vystudoval i francouzskou divadelní Akademii dramatických umění.\n\nVe francouzském filmu debutoval v roce 1961 ve snímku \"Hrabě Monte Christo\", ale těžiště jeho tehdejší herecké práce spočívalo především v divadle. V roce 1963 účinkoval poprvé v televizním seriálu \" Belphégor\", od té doby vystupoval v televizi častěji. Uplatnil se také jako francouzský dabingový herec.\n\nZlom v jeho profesní kariéře však přišel až v roce 1976, kdy ve svých 34 letech účinkoval ve francouzském televizním seriálu \"Komisař Moulin\", který se stal posléze velmi populárním po celé Evropě, vysílala jej i Československá televize, Česká televize jej uvádí dodnes.\n\n\n"}
{"id": "580878", "url": "https://cs.wikipedia.org/wiki?curid=580878", "title": "Palác vlády (Vatikán)", "text": "Palác vlády (Vatikán)\n\nPalác vlády se nachází ve Vatikánských zahradách, západně od baziliky sv. Petra. Budovu navrhl architekt Giuseppe Momo původně jako seminář. Když však v roce 1929 vznikl samostatný městský stát Vatikán, byla nová budova určena jako sídlo vlády. Palác v eklektickém slohu byl postaven v letech 1927 – 1931 a je jednou z největších budov ve Vatikánu. \n\nCentrální část stavby mírně předstupuje před dvě boční křídla. Nad vstupem na převýšené stříšce je umístěna travertinová socha Panny Marie, kterou vytvořil Giacomo Buzzi Reschini v roce 1929 a která dosahuje výšky 4,2 m.\n\nPřed budovou je udržován velký květinový záhon, tvořící znak právě vládnoucího papeže.\n\nS palácem je propojen malý kostel Panny Marie. Byl postaven v 16. století za pontifikátu Pavla III. a původně zasvěcen sv. Martě z Betanie. Koncem 17. století provedli Giovanni Antonio de Rossi a Carlo Fontana některé úpravy, změny provedl i Luigi Poletti v roce 1852. Současný stav kostela pochází z úprav v letech 1930 a 1966. Zasvěcení bylo změněno v roce 2007. \n\n"}
{"id": "580879", "url": "https://cs.wikipedia.org/wiki?curid=580879", "title": "Ora (mošav)", "text": "Ora (mošav)\n\nOra ( , v oficiálním přepisu do angličtiny Ora) je vesnice typu mošav v Izraeli, v Jeruzalémském distriktu, v oblastní radě Mate Jehuda.\n\nLeží na jihozápadním okraji jeruzalémské aglomerace, v nadmořské výšce 816 metrů na zalesněném hřbetu Judských hor. Přímo v obci vystupuje hora Har Ora. Severně od obce terén spadá do údolí potoka Sorek, na jihu je obdobný hluboký zářez údolí vádí Nachal Refa'im se strmou strání Reches Lavan. Západně od mošavu pokračuje hřbet vrchem Har Aminadav.\n\nObec se nachází 47 kilometrů od břehu Středozemního moře, cca 50 kilometrů jihovýchodně od centra Tel Avivu, cca 8 kilometrů jihozápadně od historického jádra Jeruzaléma a 16 kilometrů východně od Bejt Šemeš. Oru obývají Židé, přičemž osídlení v tomto regionu je etnicky převážně židovské. Mošav je situován 1 kilometr od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské (palestinské) oblasti Západního břehu od Izraele odděleny pomocí bezpečnostní bariéry.\n\nOra je na dopravní síť napojena pomocí lokální silnice číslo 3877. Jižně od obce probíhá v údolí železniční trať Tel Aviv – Jeruzalém, ovšem nestaví tu.\n\nOra byla založena v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Na severním okraji nynějšího mošavu stála do roku 1948 arabská vesnice al-Džura. V místě se dochovaly stavební pozůstatky z byzantského i křižáckého období. Roku 1931 žilo v al-Džura 329 lidí v 63 domech. Stála tu budova základní školy. Izraelci byla al-Džura dobyta v červenci 1948. Zástavba pak byla z větší částí zbořena, s výjimkou několika domů.\n\nMošav byl zřízen 15. května 1950 v rámci vlny budování zemědělských vesnic v Judských horách. Jeho zakladateli byla skupina Židů z Jemenu, které pak doplnili i židovští imigranti z Maroka a Kurdistánu. Jméno vesnice odkazuje na vysídlenou arabskou vesnici al-Džura.\n\nV 90. letech 20. století obec prošla stavební expanzí. Ora se postupně proměnila v předměstí Jeruzaléma a stavebně je téměř propojena s jeruzalémskou čtvrtí Kirjat Menachem.\n\nPodle údajů z roku 2014 tvořili naprostou většinu obyvatel v Oře Židé – přibližně 1200 osob (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství, cca 1300 osob).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 1271 lidí. Během roku 2014 počet obyvatel vzrostl o 0,2 %.\n\n\n"}
{"id": "580880", "url": "https://cs.wikipedia.org/wiki?curid=580880", "title": "Orlí fontána", "text": "Orlí fontána\n\nOrlí fontána (Fontana dell'Aquilone) se nachází ve Vatikánských zahradách, v blízkosti sochy sv. Petra. Pochází ze 17. století a jejím autorem je nizozemský sochař Jan van Santen (Římany zvaný Vasanzio). Fontánu vytvořil pro papeže Pavla V. v letech 1611 – 1612 u příležitosti opravy starého akvaduktu Aqua Paola, který přivádí do Vatikánu vodu. Také proto je hlavním prvkem fontány orel, součást papežova rodového znaku. K vytvoření fontány přispěli i další umělci, jako například Carlo Maderno, autor alegorických soch. \n\nFontána je vymodelována z travertinových bloků jako umělá skála s výklenky, kde voda v kaskádách padá do spodní oválné nádrže. Kromě hlavního proudu jdou další prameny z alegorických soch i mimo ně. Zcela na vrchu fontány je umístěna socha orla. V postranních výklencích jsou skryté sochy tritonů na delfínech a draků. \n\n\n"}
{"id": "580881", "url": "https://cs.wikipedia.org/wiki?curid=580881", "title": "Komisař Moulin", "text": "Komisař Moulin\n\nKomisař Moulin (ve francouzském originálu Commissaire Moulin) je francouzský kriminální televizní seriál z roku 1976, jehož hlavní postavu komisaře Moulina úspěšně vytvořil francouzský herec Yves Rénier, který se na některých dílech z pozdějších řad spolupodílel i režijně. Celkem bylo do roku 2006 natočeno 70 dílů v 8 řadách. Zvláštností tohoto seriálu je to, že každá řada je výrazně odlišná od té předchozí. Seriál ve své první řadě zaznamenal velký úspěch po celé Evropě, v Československu jej vysílala i někdejší Československá televize, Česká televize jej vysílá doposud.\n\nČeský dabing hlavní postavy komisaře Moulina respektive herce Yvese Réniera úspěšně provedl Miroslav Moravec.\n\n"}
{"id": "580882", "url": "https://cs.wikipedia.org/wiki?curid=580882", "title": "Ora", "text": "Ora\n\nPojem Ora může označovat:\n\n\n"}
{"id": "580885", "url": "https://cs.wikipedia.org/wiki?curid=580885", "title": "Vodní nádrž Eschbach", "text": "Vodní nádrž Eschbach\n\nVodní nádrž Eschbach (německy: Eschbachtalsperre) byla první přehradou postavená na území Německa za účelem zásobování pitnou vodou, kdy toto vodní dílo bylo uvedeno do provozu roku 1891. Tato průkopnická vodohospodářská práce byla mezníkem v hospodářském rozvoji města Remscheid, které u této přehrady leží.\n\nVodní dílo bylo navrženo průkopníkem v hydraulickém inženýrství a profesorem Ottem Intzem. Stavba byla realizována mezi lety 1889 - 1891, kdy průmyslník Robert Boker využil projektu profesora Intzeho. Až do začátku 20. století bylo v Německu běžné, že se přehrada pojmenovávala podle města u kterého byla postavena a tudíž v pramenech z dob stavby místo názvu \"Eschbach-Talsperre\" vidíme jméno \"Remscheid-Talsperre\". Již od svého dokončení bylo vyhledávanou turistickou atrakcí. 15. července 1897 navštívil vodní dílo pruský princ Leopold Friedrich. O dva roky později navštívil přehradu císař Wilhem II a ocenil technologickou kvalitu a důležitost tohoto díla pro okolí. Roku 1977 byla kolem přehrady postavena naučná stezka. Přehrada byla přestavěna mezi lety 1991 - 1994. Bylo znovu položena 35 cm silná betonová podezdívka a byla provedena inspekce chodníků v okolí přehrady. Přehrada byla také opatřena monitorovacím systémem.\n"}
{"id": "580887", "url": "https://cs.wikipedia.org/wiki?curid=580887", "title": "Pierce", "text": "Pierce\n\nPierce [\"pírs\"] může být:\n\n\n\n\n"}
{"id": "580888", "url": "https://cs.wikipedia.org/wiki?curid=580888", "title": "Srigim", "text": "Srigim\n\nSrigim ( , v oficiálním přepisu do angličtiny Srigim (Li-On), nazýváno též Li On, : ) je vesnice typu společná osada (\"jišuv kehilati\") v Izraeli, v Jeruzalémském distriktu, v oblastní radě Mate Jehuda.\n\nLeží v nadmořské výšce 320 metrů na pomezí zemědělsky využívané pahorkatiny Šefela a západního okraje zalesněných svahů Judských hor. Severně od obce terén spadá do údolí potoku Nachal ha-Ela. Jižním směrem leží rozsáhlý lesní komplex.\n\nObec se nachází 32 kilometrů od břehu Středozemního moře, přibližně 46 km jihovýchodně od centra Tel Avivu, přibližně 30 km jihozápadně od historického jádra Jeruzaléma a 10 km jihozápadně od Bejt Šemeš. Srigim obývají Židé, přičemž osídlení v tomto regionu je etnicky převážně židovské.\n\nSrigim je na dopravní síť napojen pomocí dálnice číslo 38, ze které tu k západu odbočuje lokální silnice číslo 353.\n\nSrigim byl založen v roce 1960. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Zhruba 2 km severozápadně od současné židovské osady se do roku 1948 rozkládala arabská vesnice Adžur.\n\nKe zřízení vesnice Srigim došlo roku 1960. Byla koncipována jako středisková obec pro okolní zemědělské osady v regionu Chevel Adulam. Nachází se tu regionální vzdělávací a společenské centrum a zdravotní zařízení. Během 90. let 20. století je obec rozrostla o novou obytnou čtvrť. Původně se vesnice jmenovala Srigim. Později název změněn na Li On, podle jména filantropa Leona, který přispěl na rozvoj obce; současně se jedná o slovní hříčku, neboť fráze „li on“ v hebrejštině znamená „mám sílu“, nebo také „mám zármutek“. Nakonec bylo oficiální jméno vesnic upraveno tak, že zahrnuje jak původní tak nové pojmenování.\n\nPodle údajů z roku 2014 tvořili naprostou většinu obyvatel v Srigim Židé (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu, od počátku 21. století s výrazně rostoucí populací, která se ale po roce 2005 stabilizovala. K 31. prosinci 2014 zde žilo 998 lidí. Během roku 2014 populace klesla o 2,3 %.\n\n\n"}
{"id": "580892", "url": "https://cs.wikipedia.org/wiki?curid=580892", "title": "O'Connor", "text": "O'Connor\n\nPříjmení O'Connor nosí více různých osobností:\n\n"}
{"id": "580893", "url": "https://cs.wikipedia.org/wiki?curid=580893", "title": "Agur", "text": "Agur\n\nAgur ( עָגוּר, doslova „\"Jeřáb\"“, v oficiálním přepisu do angličtiny Agur) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 222 metrů na pomezí zemědělsky využívané pahorkatiny Šefela a západního okraje zalesněných svahů Judských hor. Severně od obce terén spadá do údolí potoku Nachal ha-Ela. Jižním směrem leží rozsáhlý lesní komplex.\n\nObec se nachází 28 kilometrů od břehu Středozemního moře, cca 43 kilometrů jihovýchodně od centra Tel Avivu, cca 32 kilometrů jihozápadně od historického jádra Jeruzalému a 10 kilometrů jihozápadně od Bejt Šemeš. Agur obývají Židé, přičemž osídlení v tomto regionu je etnicky převážně židovské.\n\nAgur je na dopravní síť napojen pomocí lokální silnice číslo 353.\n\nAgur byl založen v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace.\n\nZhruba 1 kilometr jihovýhodně od současné židovské osady se do roku 1948 rozkládala velká arabská vesnice Adžur. Poblíž ní se roku 634 odehrála bitva u Adžnádajnu mezi vojsky Byzantské říše a muslimskými Araby. Ve vesnici Adžur stávala soukromá škola Abu al-Hasan a veřejná škola založená roku 1934. Ve vesnici byly dvě mešity, z nichž jedna pocházela z fátimovského období a druhá byla zbudována až za britského mandátu. Kromě toho se zde nacházely další čtyři muslimské svatyně a množství archeologických pozůstatků starších stavebních epoch. Roku 1931 žilo v Adžuru 2917 lidí v 566 domech (včetně osady Chirbat al-Sura). Izraelci byl Adžur dobyt v červenci 1948. Zástavba pak byla z větší části zbořena, s výjimkou tří domu, které stojí do současnosti.\n\nKe zřízení mošavu Agur došlo 14 .června 1950. Šlo o součást jednotně řešeného bloku zemědělských osad v regionu Chevel Adulam. Zakladateli vesnice byli Židé z Jemenu. Ti se zde ale neudrželi a mošav byl dosídlen židovskými imigranty z Kurdistánu. Jméno obce odkazuje na vysídlenou arabskou vesnici Adžur. Zároveň jde o hebrejský výraz pro ptačí druh (\"jeřáb\"). Poblíž vesnice se nalézá lokalita se zbytky staveb z byzantského období.\n\nPodle údajů z roku 2014 tvořili naprostou většinu obyvatel v Agur Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 514 lidí. Během roku 2014 populace stoupla o 4,7 %.\n\n\n"}
{"id": "580894", "url": "https://cs.wikipedia.org/wiki?curid=580894", "title": "Vodní nádrž Neustadt", "text": "Vodní nádrž Neustadt\n\nVodní nádrž Neustadt, známá také vodní nádrž Nordhausen (německy: Talsperre Neustadt nebo Nordhäuser Talsperre) je nejstarší přehrada v německém Durynsku. Přehrada je zásobárnou pitné vody města Nordhausen. Hráz je zakřivená gravitační přehrada z lomového kamene na Intzeho principu. Na přehradním jezeře je zakázáno jakékoli provozování vodních sportů a koupání.\n\nPřehrada byla postavena v letech 1904-1905 a mezi léty 1922-1923 byla její hráz zvednuta o dalších 5 metrů. Zatarasila volný průtok říčky Krebsbach. Provozovatelem přehrady je Thüringer Fernwasserversorgung.\n\nPřehrada byla zrekonstruována mezi lety 1997 a 2001. Byla zesílena vodotěsná ochrana na návodní straně s asfaltovým betonem, proběhla inspekce chodníků a nepropustné deky.\n"}
{"id": "580898", "url": "https://cs.wikipedia.org/wiki?curid=580898", "title": "Koranda", "text": "Koranda\n\nPříjmení Koranda nosí více různých osobností:\n\n"}
{"id": "580899", "url": "https://cs.wikipedia.org/wiki?curid=580899", "title": "Vodní nádrž Ecker", "text": "Vodní nádrž Ecker\n\nVodní dílo Ecker (německy: Eckertalsperre) je přehrada nedaleko Bad Harzburg v horách Harz v Německu. Je používána jako zdroj pitné vody pro města Braunschweig a Wolfsburg, slouží také jako protipovodňová ochrana a pomáhá při zvyšování hladiny řeky při nízkém stavu vody v řece. Je to také vodní elektrárna s instalovaným výkonem 270 kW. Ročně touto přehradou proteče 16 milionů m³ vody. Vodní dílo provozuje společnost Harzwasserwerke. Přehrada má gravitační hráz z betonu. Při stavbě se poprvé v Německu použil hrubozrnný beton(Rüttelgrobbeton). Nádrž využívá část údolí, které bylo vytvořeno ledovcovou aktivitou během doby ledové.\nPřehrada byla uvedena do provozu roku 1942. Za dob rozděleného Německa patřily dvě třetiny hráze Západnímu Německu, kdežto zbytek byl oddělen betonovou zdí s ostnatým drátem.\n"}
{"id": "580900", "url": "https://cs.wikipedia.org/wiki?curid=580900", "title": "Václav Šašek", "text": "Václav Šašek\n\nPhDr. Václav Šašek (* 14. října 1933 v Hnidousech, dnes Švermov) je český dramaturg a filmový scenárista. Jeho práce je spojena především s československým filmem tzv. české nové vlny 60. let 20. století.\n\nDo Filmových studií Barrandov nastoupil roku 1960, do tvůrčí skupiny Šebor – Bor. Jeho první realizovaný film jakožto dramaturga byl \"Černý Petr\" režiséra Miloše Formana. Poté začal psát i scénáře. Mezi nejdůležitější filmy, ke kterým napsal scénář patří \"Intimní osvětlení\", na kterém spolupracoval s Jaroslavem Papouškem. Za scénář k filmu \"Helimadoe\", který vychází ze stejnojmenného románu Jaroslava Havlíčka, obdržel v roce 1994 Českého lva.\n\n\n\n"}
{"id": "580901", "url": "https://cs.wikipedia.org/wiki?curid=580901", "title": "Kovanda", "text": "Kovanda\n\nPříjmení Kovanda (ženská forma Kovandová) nosí více osobností:\n\n\n"}
{"id": "580903", "url": "https://cs.wikipedia.org/wiki?curid=580903", "title": "Seznam přehradních nádrží v Německu", "text": "Seznam přehradních nádrží v Německu\n\nPřehradní nádrže v Německu. je německé slovo pro přehradní hráz (doslova: údolní bariéra). Nádrže jsou často odděleně uvedeny jména končící na , nebo , což jsou německá slova pro jezero, rybník a vodní nádrž, tento název se však dá v těchto případech přeložit jako \"zásobárna\".\n\n\n\n\n\n\nV Durynsku je téměř 171 přehrad a nádrží. Největší jsou tyto:\n"}
{"id": "580910", "url": "https://cs.wikipedia.org/wiki?curid=580910", "title": "Veikka Gustafsson", "text": "Veikka Gustafsson\n\nVeikka Gustafsson (* 14. ledna 1968) je finský horolezec. Stal se 20. člověkem a prvním Finem, kterému se podařilo dosáhnout vrcholů všech osmitisícovek. Gustafsson se narodil ve městě Espoo a má tři sourozence. Jeho 14. vrcholem nad 8000 metrů se stal v roce 2009 Gašerbrum I. V roce 1993 se stal prvním Finem, který vylezl na nejvyšší horu planety Mount Everest. Při tomto výstupu použil poprvé a naposledy umělý kyslík, ale o čtyři roky později dosáhl i vrcholu Mount Everestu bez kyslíku a díky tomu se stal desátým člověkem, který dosáhl všech 14 osmitisícovek bez použití umělého kyslíku. Některé výstupy podniká s Edem Viestursem, prvním Američanem, který vylezl na všechny osmitisícovky. \n\n\n\n"}
{"id": "580911", "url": "https://cs.wikipedia.org/wiki?curid=580911", "title": "Filmový žánr", "text": "Filmový žánr\n\nFilmový žánr (fr. \"genre – rod\") rozděluje filmy, které mají společné znaky z hlediska námětu, zápletky, zpracovávaného tématu, kompozice a některých dalších typických prvků, znaků a propriet.\n\nFilm, který v porovnání s literaturou a dramatem patří mezi „mladá“ umění, přebíral žánry právě od nich. Mezi prvními hlavními žánry filmu se vykrystalizovaly drama, komedie a tragédie, ostatní přišly záhy.\n\n\nNěkteré filmy lze zařadit do více různých žánrů současně, i filmové umění může jít tzv. napříč žánry.\n\n\n"}
{"id": "580914", "url": "https://cs.wikipedia.org/wiki?curid=580914", "title": "Stěhování", "text": "Stěhování\n\nStěhování je změna sídla člověka nebo společnosti, která spočívá mimo jiné v přesunu vybavení nemovitosti i běžného majetku.\n\nStěhování v USA - rozvinuté odvětví s obrovským ročním obratem. Rozsah prací v tomto odvětví je sezónní. Největší množství práce je v létě. Velmi obsazenými měsícemi jsou červen a srpen. \n\nAmeričané jsou velmi mobilní, často mění své bydliště. Stává se to v důsledku různých důvodu: získání zaměstnání v jiném městě, zvýšení nebo snížení příjmů, získání levnějšího a pohodlnějšího bydlení. Všechny tyto důvody vedou k tomu, že Američané mění místo svého bydliště. \n\nStřední Američan má velké množství vybavení, nábytku a dalších věcí. Málokdo z nich může vyvézt veškerý majetek samostatně, proto jsou nuceni obrátit se na stěhovací firmy specializující na přepravu nábytku.\n\nV roce 1936, dopravci vytvořili asociaci profesionálních dopravců, do které vešly všechny významné americké společnosti, které provádí meziměstské a mezinárodní stěhování - přibližně 3000 přeprav za rok. Rozsah podnikání může být poukázán na příkladu New Yorku, kde na 8 miliónů lidí připadá kolem 40 velkých stěhovacích společností, majících ve svém arzenálu vlastní autopark několik skupin dopravců, sklady a zastoupení v dalších velkých městech USA. Kromě toho, ve Spojených státech několik společností působících v tomto odvětví produkují obaly a různé speciální zařízení určené ke stěhování a přepravě. V Evropské unii jsou u dopravců menší objemy přeprav, ale federace evropských asociací dopravců, založena v roce 1995, sdružuje více než 4 000 dopravních společnosti, z 15 evropských zemí. Například v Ženevě, s počtem obyvatel 186 000 lidí pracuje kolem 120 operátorů-dopravců.\n\nSeriozní stěhovací firmy v ČR disponují odborně vyškolenými pracovníky, kteří mohou klientovi poskytnout vyčerpávající informace o nabízených službách a odhadnout náklady ještě před realizací stěhování. Ve většině společností, je tato služba poskytována zdarma. Standardní balík služeb obsahuje: výjezd specialisty / technika, který dle dispozic zákazníka zjistí objem stěhování, doporučí odpovídající velikost vozidla a počet pracovníků, konzultuje se zákazníkem termín stěhování, případně další nezbytné úkony, např. demontáže a balení nákladu spojené s dodáním obalových materiálů v předstihu, etiketování nákladu, nakládání a přepravu, vyložení nákladu s donesením do místnosti, vybalování a úklid odpadů z obalů, ale i podmínky parkování stěhovacího vozu na nakládce, resp. vykládce. \n\nMnoho společností nabízí svým zákazníkům další služby, jako je pojištění, ochrana přepravovaého nákladu a skladování zboží. Profesionální firma provádí práce na základě uzavřené smlouvy se zákazníkem, kde jsou uvedeny podrobné etapy přepravy nákladu s jasným uvedením času a ceny, ale i práva a povinnosti smluvních stran. V ČR jsou legislativou stanoveny podmínky nákladní dopravy, takže pouze kvalifikovaná informovanost ze strany stěhovací firmy může pomoci zajistit úspěšné realizování přidělených úkolů. Větší pozornost by měla být věnována firmám, které prezentují své služby prostřednictvím reklamy i v médiích. Jednodenní firmy nebudou utrácet peníze za reklamu. Významným kritériem při výběru stěhovací firmy jsou také doporučení a reference, které firma může poskytnout na vyžádání. Pokud společnost působí již dlouhou dobu na dopravním trhu, bývá to pro zákazníka dalším kritériém při výběru. \nMnoho firem nabízí nízké ceny, ve většině případů se však tato cenová politika zobrazuje i v nízké úrovni poskytovaných služeb. To může být například nekvalitní balení, zpoždění v realizaci zakázky pohyblivé náklady na poskytované služby. Po dokončení zakázky většinou dochází k nárůstu cen, protože původní cena nezahrnuje veškeré náklady spojené s poskytovanými službami.\n"}
{"id": "580919", "url": "https://cs.wikipedia.org/wiki?curid=580919", "title": "Senotín (nádraží)", "text": "Senotín (nádraží)\n\nNádraží Senotín (německy \"Zinolten\") je zastávkou a dopravnou na adrese Senotín 38 na dvacátém čtvrtém kilometru úzkorozchodné trati č. 229 z Jindřichova Hradce do Nové Bystřice. Leží v nejvyšším bodě tratě v blízkosti obcí Senotín a Klenová. Dopravna Senotín není obsazena dopravním zaměstnancem. Skrze přejezd v těsné blízkosti stanice prochází cyklistická trasa č. 1117 (Lásenice–Klenová). Protíná ji také žlutě značená trasa pro pěší turistiku. Nedaleko jižním směrem se nachází rybník Skalák a rašeliniště Klenová.\n"}
{"id": "580923", "url": "https://cs.wikipedia.org/wiki?curid=580923", "title": "Mistrovství České republiky v atletice 2009", "text": "Mistrovství České republiky v atletice 2009\n\n40. Mistrovství České republiky v atletice 2009 se uskutečnilo ve dnech 27. – 18. června 2009 v Praze.\n\n\n"}
{"id": "580928", "url": "https://cs.wikipedia.org/wiki?curid=580928", "title": "Vodní nádrž Königshütte", "text": "Vodní nádrž Königshütte\n\nVodní nádrž Königshütte (německy \"Talsperre Königshütte\") je přehrada v systému Vodního díla Rappbode. Hráz se nachází v horách Harz ve spolkové zemi Sasko-Anhaltsko. Přehradila vody řeky Bode a leží mezi Königshütte a Susenburg. Vodní dílo Königshütte je takzvanou údolní nádrží (Überleitungssperre).\n\nPřehrada byla vystavěna na řece Bode mezi léty 1939-1943, stavbu však přerušila válka a byla dostavěna až během let 1952-1956. Přehrada má 18 metrů vysokou gravitační hráz z betonu. Její hlavním účelem je zásobování pitnou vodou a ochrana před povodněmi. Poskytuje také zásoby vody v obdobích sucha a vyrábí hydro-elektrickou energii. Elektrárna má instalovaný výkon 60 kW a vyrobí 0,18 GWh ročně.\nČást vody z přehrady je odváděna přes 1795 metrů dlouhý tunel do vodní nádrže Rappbode. Zbytek teče zpět do řeky Bode. Kolem severního břehu nádrže probíhá silnice. Od přehrady vedou četné turistické stezky, které jsou turisty velmi vyhledávané.\n"}
{"id": "580930", "url": "https://cs.wikipedia.org/wiki?curid=580930", "title": "Konstantin Kavelin", "text": "Konstantin Kavelin\n\nKonstantin Dmitrijevič Kavelin (; , Petrohrad, Ruské impérium – tamtéž) byl ruský filozof, historik a sociolog.\n\nKonstantin Kavelin vystudoval právo na Petrohradské univerzitě a poté se na ní stal profesorem. Ve čtyřicátých letech se znal s Timofejem Granovským a Alexandrem Gercenem a byl stoupencem západnictva.\n\nV padesátých letech stal liberálem. Brzy se stal filozofem s cílem odůvodnit své politické a etické názory: Filozofie je podle něj věda o individuální lidské duši, nebo psychologie, která vysvětluje mravní, duchovní svět bez ohledu na hmotný substrát.\n"}
{"id": "580932", "url": "https://cs.wikipedia.org/wiki?curid=580932", "title": "Giv'at Ješa'jahu", "text": "Giv'at Ješa'jahu\n\nGiv'at Ješa'jahu ( גִּבְעַת יְשַׁעְיָהוּ, doslova „\"Ješa'jahův vrch\"“, v oficiálním přepisu do angličtiny Giv'at Yesha'yahu) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 289 metrů na pomezí zemědělsky využívané pahorkatiny Šefela a západního okraje zalesněných svahů Judských hor. Severně od obce terén spadá do údolí potoku Nachal ha-Ela. Jižním směrem leží rozsáhlý lesní komplex.\n\nObec se nachází 32 kilometrů od břehu Středozemního moře, cca 47 kilometrů jihovýchodně od centra Tel Avivu, cca 30 kilometrů jihozápadně od historického jádra Jeruzalému a 10 kilometrů jihozápadně od Bejt Šemeš. Giv'at Ješa'jahu obývají Židé, přičemž osídlení v tomto regionu je etnicky převážně židovské. Mošav je situován 6 kilometrů od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské (palestinské) oblasti Západního břehu od Izraele odděleny pomocí bezpečnostní bariéry.\n\nGiv'at Ješa'jahu je na dopravní síť napojen pomocí dálnice číslo 38, ze které tu k východu odbočuje lokální silnice číslo 3544.\n\nGiv'at Ješa'jahu byl založen v roce 1958. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. V bezprostředním okolí nynějšího mošavu se ale do té doby nerozkládalo arabské osídlení. Šlo o téměř neobydlenou kopcovitou krajinu.\n\nPo vzniku státu Izrael byl tento region plánovitě osidlován v rámci bloku Chevel Adulam. Ke zřízení vesnice došlo 21. dubna 1958. Pojmenována byla podle vědce Ješa'jahu Presse (1874–1955). Zakladateli osady byla skupina židovských přistěhovalců z Maďarska. Na vzniku osady se podíleli členové mládežnického hnutí ha-No'ar ha-cijoni. Na přelomu 20. a 21. století prošla vesnice stavebním rozšířením.\n\nDo roku 1967 šlo o hraniční osadu. V říjnu 1965 zde skupina arabských ozbrojenců napojených na hnutí Fatah provedla sabotážní akci, při které vyhodila do povětří jeden zdejší dům.\n\nPodle údajů z roku 2014 tvořili naprostou většinu obyvatel v Giv'at Ješa'jahu Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 771 lidí. Během roku 2014 populace stoupla o 1,2 %.\n\n\n"}
{"id": "580940", "url": "https://cs.wikipedia.org/wiki?curid=580940", "title": "Cafririm", "text": "Cafririm\n\nCafririm ( צַפְרִירִים, doslova „\"Západní větry\"“, v oficiálním přepisu do angličtiny Zafririm, přepisováno též Tzafririm) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 336 metrů na pomezí zemědělsky využívané pahorkatiny Šefela a západního okraje zalesněných svahů Judských hor. Severně od obce terén spadá do údolí potoku Nachal ha-Ela. Jižním a východním směrem leží rozsáhlý lesní komplex.\n\nObec se nachází 32 kilometrů od břehu Středozemního moře, cca 48 kilometrů jihovýchodně od centra Tel Avivu, cca 30 kilometrů jihozápadně od historického jádra Jeruzalému a 11 kilometrů jihozápadně od Bejt Šemeš. Cafririm obývají Židé, přičemž osídlení v tomto regionu je etnicky převážně židovské. Mošav je situován 5 kilometrů od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské (palestinské) oblasti Západního břehu od Izraele odděleny pomocí bezpečnostní bariéry.\n\nCafririm je na dopravní síť napojen pomocí lokální silnice číslo 3544, jež severozápadně od vesnice ústí do dálnice číslo 38.\n\nCafririm byl založen v roce 1958. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. V bezprostředním okolí nynějšího mošavu se ale do té doby nerozkládalo arabské osídlení. Šlo o téměř neobydlenou kopcovitou krajinu.\n\nPo vzniku státu Izrael byl tento region plánovitě osidlován v rámci bloku Chevel Adulam. Ke zřízení vesnice došlo 12. května 1958. Zakladateli osady byla skupina židovských přistěhovalců ze severní Afriky a Indie (komunita Bene Israel). Jihozápadně od vesnice na nachází lokalita Churvat Midras (חרבת מידרס) s pozůstatky starověkých staveb.\n\nPodle údajů z roku 2014 tvořili naprostou většinu obyvatel v Cafririm Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 369 lidí. Během roku 2014 populace stoupla o 0,8 %.\n\n\n"}
{"id": "580943", "url": "https://cs.wikipedia.org/wiki?curid=580943", "title": "Ražden Arsenidze", "text": "Ražden Arsenidze\n\nRažden Arsenidze (gruzínsky \"რაჟდენ არსენიძე\", 1. října 1880 – 24. května 1965, Paříž, Francie) byl gruzínský právník, novinář a politik, člen frakce menševiků.\n\nZačátkem století vstoupil do Ruské sociálně demokratické dělnické strany a v roce 1903 se spojil s jejím menševickým křídlem. Ve svých vzpomínkách píše, že když Stalin promlouval k batumským dělníkům, prohlásil: \"\"Pro Lenina to je potupa, že mu bůh seslal takové soudruhy jako jsou menševici! Kdo jsou vůbec tihleti lidé? Martov, Dan a Axelrod jsou obřezaní Židáci. A ta stará bába Věra Zasuličová! Nemůžete s nimi ani vytáhnout do boje, ani se s nimi veselit. Zbabělci a hudlaři!\"\". Později byl Arsenidze zatčen a deportován na Sibiř, odkud se vrátil do pádu carismu při únorové revoluci roku 1917. \n\nArsenidze byl jedním z autorů vyhlášení nezávislosti Gruzínské demokratické republiky a v roce 1919 byl zvolený do ústavodárného shromáždění. Stejný rok se stal ministrem spravedlnosti ve vládě Noe Žordaniji, a odstoupil roku 1921, kdy jeho mandát získal Jevgenij Grečkori. \n\nInvaze Rudé armády do Gruzie přinutila Arsenidzeho odejít do exilu, kde publikoval své paměti o Stalinovi. Byl zastáncem Stalinova působení v carské Ochrance.\n\nArsenidze zemřel v Paříži a je pohřben na hřbitově v Leuville-sur-Orge.\n"}
{"id": "580945", "url": "https://cs.wikipedia.org/wiki?curid=580945", "title": "Vodní nádrž Mandelholz", "text": "Vodní nádrž Mandelholz\n\nVodní nádrž Mandelholz (německy: \"Mandelholztalsperre\") zadržuje vody říčky Kalte Bode. Slouží hlavně jako ochrana před povodněmi. Reguluje hladinu vody v říčce i během sušších období. Přehrada se nachází mezi obcemi Elend a Königshütte v pohoří Harz v Německu.\nPřehrada byla postavena mezi lety 1952–1957. Roku 1994 během záplav se přehrada přelila.\n\nBlízko vodní nádrže Mandelholz se nachází ruiny starší přehrady z roku 1612, která zásobovala vodou železárny v Mandelholzu. Hráz však byla během katastrofálních povodní v roce 1855 úplně zničena a poté již nebyla obnovena.\n"}
{"id": "580948", "url": "https://cs.wikipedia.org/wiki?curid=580948", "title": "Nechuša", "text": "Nechuša\n\nNechuša ( נְחוּשָׁה, v oficiálním přepisu do angličtiny Nehusha) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 421 metrů na pomezí zemědělsky využívané pahorkatiny Šefela a západního okraje zalesněných svahů Judských hor. Jižním a východním směrem leží rozsáhlý lesní komplex, kterým probíhá vádí Nachal Guvrin.\n\nObec se nachází 35 kilometrů od břehu Středozemního moře, cca 52 kilometrů jihovýchodně od centra Tel Avivu, cca 32 kilometrů jihozápadně od historického jádra Jeruzalému a 13 kilometrů jižně od Bejt Šemeš. Nechušu obývají Židé, přičemž osídlení v tomto regionu je etnicky převážně židovské. Mošav je situován 2 kilometry od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské (palestinské) oblasti Západního břehu od Izraele odděleny pomocí bezpečnostní bariéry.\n\nNechuša je na dopravní síť napojena pomocí místní komunikace, jež západně od vesnice ústí do dálnice číslo 38.\n\nNynější vesnice Nechuša byla založena v roce 1982. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace.\n\nV okolí dnešního mošavu ale výraznější arabské osídlení nebylo, pouze cca dva kilometry severovýchodně odtud stála malá vesnice Chirbet Um Burdž. V ní se nacházely stavební pozůstatky z římských dob. Roku 1945 žilo v Chirbet Um Burdž 140 lidí. V roce 1931 zde stálo 26 domů. Izraelci byl Chirbet Um Burdž dobyt v říjnu 1948, v následujících měsících zde pak skončilo arabské osídlení. Zástavba vesnice byla zcela zbořena, s výjimkou jednoho domu.\n\nPo vzniku státu Izrael byl tento region plánovitě osidlován v rámci bloku Chevel Adulam. Ke zřízení vesnice došlo 19. srpna 1955. Šlo zpočátku o polovojenskou osadu typu Nachal, která byla součástí pásu židovských vesnic zřizovaných v pohraničních nebo odlehlých oblastech státu. V roce 1965 ale byla vesnice pro sociální a ekonomické obtíže opuštěna. Znovu byla osídlena až roku 1981. V současnosti obec prochází stavební expanzí.\n\nJméno vesnice je inspirováno citátem z biblické Knihy žalmů 18,35 - „\"učí bojovat mé ruce a mé paže napnout bronzový luk\"“\n\nPodle údajů z roku 2014 tvořili naprostou většinu obyvatel v Nechuše Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Jde o menší obec vesnického typu s dlouhodobě rostoucí populací. K 31. prosinci 2014 zde žilo 1143 lidí. Během roku 2014 populace stoupla o 12,3 %.\n\n\n"}
{"id": "580954", "url": "https://cs.wikipedia.org/wiki?curid=580954", "title": "Sérgio Paulinho", "text": "Sérgio Paulinho\n\nSérgio Miguel Moreira Paulinho (* 26. března 1980, Oeiras) je portugalský silniční profesionální cyklista jezdící za ProTour stáj Team RadioShack. V roce 2001 získal bronzovou medaili na mistrovství světa do 23 let v časovce jednotlivců. Na letních olympijských hrách 2004 získal stříbrnou medaili v silničním závodě jednotlivců. Dokázal vyhrát 2 etapy na Tour de France a 1 na Vuelta a España.\n\n\n"}
{"id": "580956", "url": "https://cs.wikipedia.org/wiki?curid=580956", "title": "Philippe Halsman", "text": "Philippe Halsman\n\nPhilippe Halsman (Filips Halsmans; 2. května 1906 Riga, Lotyšsko – 25. června 1979 New York) byl americký portrétní fotograf původem z Lotyšska. Více než 30 let spolupracoval na různých projektech s umělcem Salvátorem Dalím, kterému také pomáhal realizovat některé jeho myšlenky fotograficky.\n\nNarodil se v židovské rodině Morducha (Maxe) Halsmana, zubaře a Ity Grintuchové, ředitelky gymnázia v Rize. Později vystudoval elektroinženýrství v Drážďanech. \n\nV září 1928 šel Halsman se svým otcem Morduchem na pěší túru v rakouských Alpách. Během tohoto výletu Morduch zemřel na těžké zranění hlavy. Okolnosti nebyly nikdy zcela objasněny a Halsman byl odsouzen na 4 roky odnětí svobody za otcovraždu. Případ vyvolal anti-židovskou propagandu, získal mezinárodní publicitu, dokonce Albert Einstein a Thomas Mann psal dopisy na podporu Halsmana. Halsman byl propuštěn v roce 1931, pod podmínkou, že opustí Rakousko a nikdy se nevrátí. \n\nHalsman tedy odešel z Rakouska do Francie. Začal přispívat do módních časopisů jako je \"Vogue\" a brzy získal pověst jednoho z nejlepších portrétních fotografů ve Francii, který byl známý svými ostrými, temnými obrazy, které vypadaly jako historické snímky. Když byla Francie napadnuta, Halsman uprchl do Marseille a nakonec se mu podařilo získat americké vízum za podpory rodinného přítele Alberta Einsteina (kterého později skvěle fotografoval v roce 1947). \n\nHalsman měl první úspěch v Americe, kdy kosmetická firma Elizabeth Ardenové používala jeho fotografii modelky Constance Fordové na pozadí s americkou vlajkou v reklamní kampani na rtěnku \"Victory Red\" (Červená vítězí). O rok později, v roce 1942, našel práci v časopisu \"Life\" při fotografování módních návrhů klobouků. Na jednom z nich byl portrét Lilly Daché, který se dostal na obálku tohoto světového magazínu.\n\nV roce 1941 se Halsman setkal se surrealistickým umělcem Salvadorem Dalím, se kterým v pozdních 40. letech začali spolupracovat. V roce 1948 vznikla fotografie \"Dali Atomicus\", ve které zkoumal myšlenku zastavení, zobrazující tři letící kočky, hozený kbelík s vodou a Salvadora Dalího ve vzduchu. Název fotografie odkazuje na Dalího práci \"Leda Atomica\", která je na snímku vidět v pravé části za dvěma kočkami. Halsman prohlásil, že museli absolvovat 28 pokusů, než byl s výsledkem spokojen. Halsman a Dalí nakonec vydali v roce 1954 přehled své spolupráce v knize \"Dali's Mustache\" (\"Dalího knírek\"), která obsahuje 36 různých pohledů na umělcův výrazný knír. Další slavná spolupráce mezi oběma byla korunována dílem \"In Voluptas Mors\", surrealistický portrét Dalího vedle velké lebky, která je ve skutečnosti \"tableau vivant\" složený ze sedmi aktů. Halsmanovi trvalo tři hodiny, než zkomponoval modelky podle Dalího náčrtu. Verze snímku \"In Voluptas Mors\" byla nenápadně použita na plakátu k filmu Mlčení jehňátek (lebka jako symbol na hlavě smrtihlava) a s menší jemností a nápadností pro film The Descent.\n\nV roce 1947 měl uskutečnit jednu z jeho nejznámějších fotografií – portrétoval truchlivého Alberta Einsteina, který během fotografování líčil své politování nad jeho rolí ve Spojených státech, když pozoroval atomové bomby. Fotografie byla později použita v roce 1966 na americké poštovní známce a v roce 1999 na titulní straně časopisu \"Time\", který Einsteina tituloval jako „Osobnost století.“\n\nV roce 1951 byl Halsman pověřen společností NBC na fotografování různých populárních komiků té doby, což byli například Milton Berle, Sid Caesar, Groucho Marx nebo Bob Hope. Při fotografování mnoho z nich zachytil ve výskoku ve vzduchu, což jej později inspirovalo k pořízení skákajících celebrit, včetně rodiny Fordů, Eduarda VIII. a Wallis Simpsonovou, Marilyn Monroe nebo Richarda Nixona. \n\nHalsman to komentoval: „Když se zeptáte člověka na skok, je jeho pozornost převážně směrována k aktu skákání a jeho maska spadne tak, až se objeví skutečná osoba.“ Fotograf vyvinul filosofii skákaní v portrétní fotografii, který nazval skokologie (jumpology). V roce 1959 vydal knihu \"Philippe Halsman's Jump Book\", která obsahovala 178 fotografií skákajících celebrit.\n\nJeho kniha z roku 1961 \"Halsman on the Creation of Photographic Ideas\" pojednávala o způsobech, jak má fotograf produkovat neobvyklá díla, a obsahuje tři pravidla: „pravidlo neobvyklé techniky“, „pravidlo přidané neobvyklé funkce“ a „pravidlo chybějící funkce“.\n\nKromě těchto fotografoval ještě další známé osobnosti, mezi kterými byli například Alfred Hitchcock, Judy Garland, Winston Churchill, Marilyn Monroe, Dorothy Dandridge a Pablo Picasso. Mnoho z nich se objevilo na titulní straně časopisu \"Life\".\n\nV roce 1952 použil John F. Kennedy od Halsmana dvě fotografie. První z nich se objevila na obálce původního vydání Profiles in Courage fotografie byla použita v senátní kampani.\n\nV roce 1958 byl Halsman součástí seznamu \"Popular Photography's\" „World's Ten Greatest Photographers“ a roku 1975 obdržel cenu za celoživotní dílo Life Achievement in Photography Award od společnosti American Society of Magazine Photographers. Po celém světě uspořádal celou řadu výstav. \n\nHalsmanův příběh byl zfilmován v roce 2007 ve filmu Jump!, ve kterém roli Halsmana zahrál Ben Silverstone.\n\n\n"}
{"id": "580957", "url": "https://cs.wikipedia.org/wiki?curid=580957", "title": "Luzit", "text": "Luzit\n\nLuzit ( לוּזִית, v oficiálním přepisu do angličtiny Luzit) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 192 metrů na pomezí zemědělsky využívané pahorkatiny Šefela a západního okraje zalesněných svahů Judských hor. Jižním a východním směrem leží rozsáhlý lesní komplex.\n\nObec se nachází 27 kilometrů od břehu Středozemního moře, cca 44 kilometrů jihovýchodně od centra Tel Avivu, cca 34 kilometrů jihozápadně od historického jádra Jeruzalému a 12 kilometrů jihozápadně od Bejt Šemeš. Luzit obývají Židé, přičemž osídlení v tomto regionu je etnicky převážně židovské.\n\nLuzit je na dopravní síť napojen pomocí lokální silnice číslo 353.\n\nLuzit byl založen v roce 1955. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Zhruba dva kilometry jihovýchodně od dnešního mošavu stála do roku 1948 vesnice Dejr al-Duban. V obci se nacházely starší stavební pozůstatky jako mozaikové podlahy a hrobky. Roku 1931 žilo v Dejr al-Duban 543 lidí v 112 domech. Izraelci byl Dejr al-Duban dobyt v říjnu 1948. Zástavba pak byla zcela zbořena.\n\nKe zřízení dnešního mošavu došlo 7. října 1955. Zakladateli vesnice byli Židé z Maroka. Původně se nazývala Dir Duban Bet (דיר דובן ב) podle nedaleké vysídlené arabské vesnice. Nynější jméno odkazuje na místní druh mandlovníku. Jižně od vesnice se nachází jeskynní areál.\n\nPodle údajů z roku 2014 tvořili naprostou většinu obyvatel v Luzit Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 618 lidí. Během roku 2014 populace stoupla o 12,6 %.\n\n\n"}
{"id": "580961", "url": "https://cs.wikipedia.org/wiki?curid=580961", "title": "Aderet (mošav)", "text": "Aderet (mošav)\n\nAderet ( אַדֶּרֶת‎, v oficiálním přepisu do angličtiny Adderet) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 434 metrů na pomezí zemědělsky využívané pahorkatiny Šefela a západního okraje zalesněných svahů Judských hor. Jižním a západním směrem leží rozsáhlý lesní komplex. Na severu terén spadá do údolí vodního toku Nachal ha-Ela.\n\nObec se nachází 37 kilometrů od břehu Středozemního moře, cca 50 kilometrů jihovýchodně od centra Tel Avivu, cca 26 kilometrů jihozápadně od historického jádra Jeruzalému a 10 kilometrů jižně od Bejt Šemeš. Aderet obývají Židé, přičemž osídlení v tomto regionu je etnicky převážně židovské. Mošav je situován 1 kilometr od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské (palestinské) oblasti Západního břehu od Izraele odděleny pomocí bezpečnostní bariéry.\n\nAderet je na dopravní síť napojen pomocí místní komunikace, jež severozápadně od vesnice ústí do lokální silnice číslo 375.\n\nAderet byl založen v roce 1961. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. V okolí dnešního mošavu ale výraznější arabské osídlení nebylo.\n\nPo vzniku státu Izrael byl tento region plánovitě osidlován v rámci bloku Chevel Adulam. Ke zřízení vesnice došlo 2. ledna 1959, ale její osídlení se pak zpožďovalo. Došlo k němu definitivně až roku 1963. Zakladateli byla skupina Židů z Maroka, z pohoří Atlas. V 90. letech 20. století prošla vesnice stavebním rozšířením. Jméno odkazuje na označení pro víno používané v biblické Knize Ezechiel 17,8 – „\"Byla zasazena v dobrém poli u hojných vod, aby se rozvětvila a nesla plody, a stala se nádhernou révou\"“\n\nV obci fungují čtyři synagogy, mikve, společenské centrum, sportovní areály a dvě mateřské školy. Jihovýchodně od mošavu leží lokalita Tel Adulam, kde jsou zbytky starověkého židovského města Adulam.\n\nPodle údajů z roku 2014 tvořili naprostou většinu obyvatel v Aderet Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 861 lidí. Během roku 2014 populace stoupla o 3,2 %.\n\n\n"}
{"id": "580962", "url": "https://cs.wikipedia.org/wiki?curid=580962", "title": "Aderet", "text": "Aderet\n\nPojem Aderet může označovat:\n"}
{"id": "580963", "url": "https://cs.wikipedia.org/wiki?curid=580963", "title": "Vodní nádrž Wendefurth", "text": "Vodní nádrž Wendefurth\n\nVodní nádrž Wendefurth (německy: \"Talsperre Wendefurth\") je pojmenována podle města Wendefurth v Harzu. Je součástí systému vodní ochrany a je po proudu vodní nádrže Rappbode. Byla vystavěna mezi léty 1957–1966. Jezero nádrže je vyhledávaným místem ke koupání a je zde i chov ryb.\n\nHráz přehrady je složena z 16 segmentů. Jednotlivé segmenty přehrady jsou na návodní straně spojeny měděnými plechy a zality betonem. Pohyb jednotlivých segmentů je neustále monitorován moderním systémem. Při údolí je široká 30 metrů a v koruně 3 metry. Stěna hráze má několik galerií za účelem kontroly. Písty ventilů dvou propustí mohou vést až 75 m³ vody za sekundu.\nPodloží tvoří břidlice, a tak je nutné jej monitorovat a také sledovat účinky hráze a tlaku vody na okolní hory.\n"}
{"id": "580964", "url": "https://cs.wikipedia.org/wiki?curid=580964", "title": "Kolem Polska", "text": "Kolem Polska\n\nKolem Polska \"(Tour de Pologne)\" je etapový závod profesionálních cyklistů který má většinou 7 – 8 etap a koná se v srpnu. Pořádá se každoročně už od roku 1928 v Polsku. Od roku 2005 je součástí nejvyšší kategorie závodů UCI ProTour.\n\nPrvní ročník závodu se jel v září 1928. Až do roku 1992 měl amatérský status. V roce 1993 se ředitelem závodu stal bývalý cyklista a držitel stříbrné olympijské medaile Czesław Lang. Pod jeho vedením se závod stal populárnější a známější. Od roku 1952 se koná nepřetržitě každý rok. Závod Kolem Polska má také českého vítěze – Ondřej Sosenka zvítězil v letech 2001 a 2004. Jednou se radoval i slovenský fenomén Peter Sagan, a to v roce 2011.\n\n\np – prolog\n\n"}
{"id": "580967", "url": "https://cs.wikipedia.org/wiki?curid=580967", "title": "Mistrovství světa juniorů v hokejbalu 2010", "text": "Mistrovství světa juniorů v hokejbalu 2010\n\nMistrovství světa juniorů v hokejbalu 2010 byla juniorská hokejbalová akce roku 2010.\n\nVe skupině A hrála všechna mužstva.\n\nZápasy\n\nTabulka\n\nO pořadí na 2. místě rozhodla trestná střílení.\n\n"}
{"id": "580968", "url": "https://cs.wikipedia.org/wiki?curid=580968", "title": "Petropavlovská pevnost", "text": "Petropavlovská pevnost\n\nPevnost svatých apoštolů Petra a Pavla, nebo též Petropavlovská pevnost (rusky: Петропа́вловская кре́пость, oficiálně \"Sanktpetěrburská\" /\"Санкт-Петербургская\"/, v letech 1914–1917 — \"Petrohradská pevnost\" – /\"Петроградская крепость\"/) je pevnost v Petrohradu, nacházející se na Zaječím ostrově v ústí řeky Něvy. Pevnost, která nesla původně název \"Zancht-Pieter-Burch\", je historickým jádrem města Petrohradu.\n\nSoučástí pevnosti je i chrám sv. Petra a Pavla s hrobkou ruských panovníků - viz pohřebiště ruských panovníků.\n\nByla založena 27. května roku 1703 na pokyn ruského cara Petra I. Velikého ve spolupráci s francouzským architektem de Guerinem: 6 bastionů, propojených kurtinami, 2 raveliny, Korunní hradba (kronverk), zpočátku v kombinaci dřeva a hlíny, ve 100. – 610. a v 1280. letech 18. století byly obloženy kamenem. Ostrov byl spojen s petrohradskou stranou v roce 1703 Ioannovským mostem.\n\n\n"}
{"id": "580974", "url": "https://cs.wikipedia.org/wiki?curid=580974", "title": "Joaquim Rodríguez", "text": "Joaquim Rodríguez\n\nJoaquim Rodríguez Oliver (* 2. května 1979, Parets del Vallès) je španělský (katalánský) silniční profesionální cyklista jezdící za ProTour stáj Kaťuša Team. Na všech podnicích Grand Tour byl vždy mezi nejlepšími třemi.\n\n"}
{"id": "580975", "url": "https://cs.wikipedia.org/wiki?curid=580975", "title": "Pedro de Mendoza", "text": "Pedro de Mendoza\n\nPedro de Mendoza (1487 Guadix, Granada, Španělsko – 23. června 1537 Atlantský oceán) byl španělský conquistador a jeden z prvních dobyvatelů v oblasti dnešní Argentiny.\n\nV roce 1535 se vypravil na vlastní útraty kolonizovat toto území. V roce 1536 založil město Buenos Aires. Pokoušel se proniknout dále do vnitrozemí a obsadit území podél řeky Paraná, ztroskotal však na odporu Indiánů. Zemřel v Atlantském oceánu při návratu do Španělska. Po něm v dobývání tohoto území pokračoval Juan de Ayolas a Domingo Martínez de Irala.\n\nMendozovu výpravu velmi podrobně popsal německý účastník Ulrich Schmiedel ve „\"Warhafftige Historien einer wunderbaren Schiffahrt… Rio delle Plata\"“ vydaného ve Frankfurtu nad Mohanem v roce 1567.\n\n\n"}
{"id": "580978", "url": "https://cs.wikipedia.org/wiki?curid=580978", "title": "Mistrovství České republiky v atletice 2008", "text": "Mistrovství České republiky v atletice 2008\n\n39. Mistrovství ČR v atletice 2008 se uskutečnilo ve dnech 4. – 5. července 2008 v Táboře.\n\n\n"}
{"id": "580981", "url": "https://cs.wikipedia.org/wiki?curid=580981", "title": "Přehled seniorských mistrů Československa v zápase", "text": "Přehled seniorských mistrů Československa v zápase\n\nPřehled seniorských mistrů Československa v zápase je seznam mistrů Československa v zápase řecko–římský v období 1930–1992 a ve volném stylu v období 1950–1992.\n\nMistrovství se konalo v Praze \nMistrovství se konalo v Praze \nMistrovství se konalo v Praze \nMistrovství se konalo v Praze \nMistrovství se konalo v Praze \nMistrovství se konalo v Praze \nMistrovství se konalo v Praze\nMistrovství se konalo v Praze\nMistrovství se konalo v Praze\nMistrovství se konalo v Praze\nMistrovství se konalo v Praze\nMistrovství se konalo v Praze\nMistrovství se konalo v Praze\nMistrovství se konalo v Praze\nMistrovství se konalo v Praze\nMistrovství se konalo v Praze\nMistrovství se konalo v Praze, v 7 hmotnostních kategoriích se utkalo 48 zápasníků z 9 oddílů.\nMistrovství se konalo v Praze, v 8 hmotnostních kategoriích se utkalo 51 zápasníků z 11 oddílů.\nMistrovství se konalo v Praze, v 8 hmotnostních kategoriích se utkalo 49 zápasníků z 10 oddílů.\nMistrovství se konalo v Praze, v 8 hmotnostních kategoriích se utkalo 46 zápasníků z 9 oddílů.\nMistrovství se konalo v Praze, v 8 hmotnostních kategoriích se utkalo 49 zápasníků z 15 oddílů.\nMistrovství se konalo v Sokolově, v 8 hmotnostních kategoriích se utkalo 53 zápasníků z 15 oddílů.\nMistrovství se konalo v Blansku, v 8 hmotnostních kategoriích se utkalo 47 zápasníků z 14 oddílů.\nMistrovství se konalo v Praze, v 8 hmotnostních kategoriích se utkalo 55 zápasníků ze 14 oddílů.\nMistrovství se konalo v Bratislavě, v 8 hmotnostních kategoriích se utkalo 56 zápasníků z 16 oddílů.\nMistrovství se konalo v Olomouci, v 8 hmotnostních kategoriích se utkalo 49 zápasníků ze 14 oddílů.\nMistrovství se konalo v Liberci, v 8 hmotnostních kategoriích se utkalo 61 zápasníků z 22 oddílů.\nMistrovství se konalo v Praze, v 8 hmotnostních kategoriích se utkalo 54 zápasníků z 13 oddílů.\nMistrovství se konalo v Praze, v 8 hmotnostních kategoriích se utkalo 58 zápasníků ze 14 oddílů.\nMistrovství se konalo v Chomutově, v 8 hmotnostních kategoriích se utkalo 62 zápasníků ze 14 oddílů.\nMistrovství se konalo v Teplicích, v 8 hmotnostních kategoriích se utkalo 61 zápasníků z 15 oddílů.\nMistrovství se konalo v Krnově, v 8 hmotnostních kategoriích se utkalo 43 zápasníků ze 14 oddílů.\nMistrovství se konalo v Plzni, v 8 hmotnostních kategoriích se utkalo 38 zápasníků z 16 oddílů.\nMistrovství se konalo v Hodoníně, v 8 hmotnostních kategoriích se utkalo 49 zápasníků ze 14 oddílů.\nMistrovství se konalo v Táboře, v 8 hmotnostních kategoriích se utkalo 43 zápasníků ze 14 oddílů.\nMistrovství se konalo v Praze, v 8 hmotnostních kategoriích se utkalo 59 zápasníků ze 14 oddílů.\nMistrovství se konalo v Plzni, v 8 hmotnostních kategoriích se utkalo 69 zápasníků ze 17 oddílů.\nMistrovství se konalo v Praze, v 9 hmotnostních kategoriích se utkalo 83 zápasníků z 23 oddílů.\nMistrovství se konalo v Teplicích, v 9 hmotnostních kategoriích se utkalo 74 zápasníků z 16 oddílů.\nMistrovství se konalo v Chomutově, v 10 hmotnostních kategoriích se utkalo 78 zápasníků z 15 oddílů.\nMistrovství se konalo v Teplicích, v 10 hmotnostních kategoriích se utkalo 66 zápasníků ze 14 oddílů.\nMistrovství se konalo v Ostravě, v 10 hmotnostních kategoriích se utkalo 66 zápasníků ze 14 oddílů.\nMistrovství se konalo v Plzni, v 10 hmotnostních kategoriích se utkalo 75 zápasníků ze 14 oddílů.\nMistrovství se konalo v Ostravě, v 10 hmotnostních kategoriích se utkalo 85 zápasníků z 19 oddílů.\nMistrovství se konalo v Plzni, v 10 hmotnostních kategoriích se utkalo 74 zápasníků z 18 oddílů.\nMistrovství se konalo v Ostravě, v 10 hmotnostních kategoriích se utkalo 89 zápasníků z 16 oddílů.\nMistrovství se konalo v Třinci, v 10 hmotnostních kategoriích se utkalo 68 zápasníků ze 13 oddílů.\nMistrovství se konalo v Prostějově, v 10 hmotnostních kategoriích se utkalo 75 zápasníků ze 17 oddílů.\nMistrovství se konalo v Teplicích, v 10 hmotnostních kategoriích se utkalo 84 zápasníků ze 14 oddílů.\nMistrovství se konalo v Havlíčkově Brodu, v 10 hmotnostních kategoriích se utkalo 65 zápasníků z 15 oddílů.\nMistrovství se konalo v Prievidze, v 10 hmotnostních kategoriích se utkalo zápasníků z oddílů.\nMistrovství se konalo v Praze, v 10 hmotnostních kategoriích se utkalo 78 zápasníků ze 17 oddílů.\nMistrovství se konalo v Třinci, v 10 hmotnostních kategoriích se utkalo 78 zápasníků z 18 oddílů.\nMistrovství se konalo v Havlíčkově Brodu, v 10 hmotnostních kategoriích se utkalo 81 zápasníků z 16 oddílů.\nMistrovství se konalo v Teplicích, v 10 hmotnostních kategoriích se utkalo 72 zápasníků z 15 oddílů.\nMistrovství se konalo v Trenčíně, v 10 hmotnostních kategoriích se utkalo 82 zápasníků ze 17 oddílů.\nMistrovství se konalo v Havlíčkově Brodu, v 10 hmotnostních kategoriích se utkalo 75 zápasníků ze 14 oddílů.\nMistrovství se konalo v Ostravě, v 10 hmotnostních kategoriích se utkalo 70 zápasníků z 15 oddílů.\nMistrovství se konalo v Třinci, v 10 hmotnostních kategoriích se utkalo 65 zápasníků ze 14 oddílů.\nMistrovství se konalo v Prievidze, v 10 hmotnostních kategoriích se utkalo 62 zápasníků z 12 oddílů.\nMistrovství se konalo v Praze, v 10 hmotnostních kategoriích se utkalo 82 zápasníků z 15 oddílů.\nMistrovství se konalo v Praze, v 10 hmotnostních kategoriích se utkalo 98 zápasníků ze 17 oddílů.\nMistrovství se konalo v Trenčíně, v 10 hmotnostních kategoriích se utkalo 83 zápasníků ze 14 oddílů.\nMistrovství se konalo v Praze, v 8 hmotnostních kategoriích se utkalo 44 zápasníků ze 14 oddílů.\nMistrovství se konalo v Ústí nad Labem, v 8 hmotnostních kategoriích se utkalo 35 zápasníků z 11 oddílů.\nMistrovství se konalo v Táboře, v 8 hmotnostních kategoriích se utkalo 43 zápasníků z 13 oddílů.\nMistrovství se konalo v Gottwaldově, v 8 hmotnostních kategoriích se utkalo 44 zápasníků z 11 oddílů.\nMistrovství se konalo v Jihlavě, v 8 hmotnostních kategoriích se utkalo 53 zápasníků ze 13 oddílů.\nMistrovství se konalo v Praze, v 8 hmotnostních kategoriích se utkalo 44 zápasníků z 10 oddílů.\nMistrovství se konalo v Bratislavě, v 8 hmotnostních kategoriích se utkalo 36 zápasníků z 11 oddílů.\nMistrovství se konalo v Jihlavě, v 8 hmotnostních kategoriích se utkalo 78 zápasníků z 27 oddílů.\nMistrovství se konalo v Praze, v 8 hmotnostních kategoriích se utkalo 64 zápasníků z 19 oddílů.\nMistrovství se konalo v Hodoníně, v 8 hmotnostních kategoriích se utkalo 55 zápasníků z 15 oddílů.\nMistrovství se konalo v Košicích, v 8 hmotnostních kategoriích se utkalo 94 zápasníků z 16 oddílů.\nMistrovství se konalo v Hodoníně, v 8 hmotnostních kategoriích se utkalo 49 zápasníků ze 14 oddílů.\nMistrovství se konalo v Táboře, v 8 hmotnostních kategoriích se utkalo 43 zápasníků ze 14 oddílů.\nMistrovství se konalo v Hodoníně.\nMistrovství se konalo v Ostravě.\nMistrovství se konalo v Brně.\nMistrovství se konalo v Prievidze.\nMistrovství se konalo v Košicích, v 10 hmotnostních kategoriích se utkalo 73 zápasníků z 15 oddílů.\nMistrovství se konalo v Bratislavě, v 10 hmotnostních kategoriích se utkalo 98 zápasníků ze 14 oddílů.\nMistrovství se konalo v Praze, v 10 hmotnostních kategoriích se utkalo 98 zápasníků ze 14 oddílů.\nMistrovství se konalo v Prievidze, v 10 hmotnostních kategoriích se utkalo 94 zápasníků z 19 oddílů.\nMistrovství se konalo v Praze, v 10 hmotnostních kategoriích se utkalo 94 zápasníků z 18 oddílů.\nMistrovství se konalo v Prievidze, v 10 hmotnostních kategoriích se utkalo 105 zápasníků z 18 oddílů.\nMistrovství se konalo v Košicích, v 10 hmotnostních kategoriích se utkalo 96 zápasníků z 19 oddílů.\nMistrovství se konalo v Bratislavě, v 10 hmotnostních kategoriích se utkalo 85 zápasníků z 23 oddílů.\nMistrovství se konalo v Prievidze, v 10 hmotnostních kategoriích se utkalo 84 zápasníků z 16 oddílů.\nMistrovství se konalo v Prievidze, v 10 hmotnostních kategoriích se utkalo 93 zápasníků ze 17 oddílů.\nMistrovství se konalo v Prievidze, v 10 hmotnostních kategoriích se utkalo 74 zápasníků z 18 oddílů.\nMistrovství se konalo v Prievidze, v 10 hmotnostních kategoriích se utkalo 94 zápasníků z 18 oddílů.\nMistrovství se konalo v Praze, v 10 hmotnostních kategoriích se utkalo 60 zápasníků z 19 oddílů.\nMistrovství se konalo v Třinci, v 10 hmotnostních kategoriích se utkalo 84 zápasníků z 16 oddílů.\nMistrovství se konalo v Košicích, v 10 hmotnostních kategoriích se utkalo 92 zápasníků z 15 oddílů.\nMistrovství se konalo v Prievidze, v 10 hmotnostních kategoriích se utkalo 75 zápasníků z 16 oddílů.\nMistrovství se konalo v Trenčíně, v 10 hmotnostních kategoriích se utkalo 84 zápasníků ze 14 oddílů.\nMistrovství se konalo v Trenčíně, v 10 hmotnostních kategoriích se utkalo 84 zápasníků ze 14 oddílů.\nMistrovství se konalo v Ostravě, v 10 hmotnostních kategoriích se utkalo 80 zápasníků z 18 oddílů.\nMistrovství se konalo v Třinci, v 10 hmotnostních kategoriích se utkalo 88 zápasníků z 20 oddílů.\nMistrovství se konalo v Prievidze, v 10 hmotnostních kategoriích se utkalo 68 zápasníků z 15 oddílů.\nMistrovství se konalo v Praze, v 10 hmotnostních kategoriích se utkalo 92 zápasníků z 18 oddílů.\nMistrovství se konalo v Praze, v 10 hmotnostních kategoriích se utkalo 95 zápasníků z 18 oddílů.\nMistrovství se konalo v Trenčíně, v 10 hmotnostních kategoriích se utkalo 95 zápasníků z 18 oddílů.\n"}
{"id": "580983", "url": "https://cs.wikipedia.org/wiki?curid=580983", "title": "Lože", "text": "Lože\n\nSlovo lože má mnoho různých významů:\n\n\n"}
{"id": "580985", "url": "https://cs.wikipedia.org/wiki?curid=580985", "title": "Větrovec", "text": "Větrovec\n\nPojem Větrovec má více významů:\n\n\n"}
{"id": "580986", "url": "https://cs.wikipedia.org/wiki?curid=580986", "title": "Leszek Wodzyński", "text": "Leszek Wodzyński\n\nLeszek Wodzyński (16. února 1946, Varšava - 18. září 1999, Varšava) byl polský atlet, který se věnoval krátkým překážkovým běhům.\n\nV roce 1971 na mistrovství Evropy v Helsinkách doběhl ve finále běhu na 110 metrů překážek na pátém místě. O rok později reprezentoval na letních olympijských hrách v Mnichově, kde skončil ve finále šestý v čase 13,72. Na sedmém místě zde doběhl Lubomír Nádeníček a osmý Petr Čech.\n\nV roce 1974 skončil na halovém ME v Göteborgu na čtvrtém místě. Na třetího Franka Siebecka z NDR ztratil v cíli 19 setin sekundy. V témž roce vybojoval na mistrovství Evropy v Římě bronzovou medaili. Jeho mladší bratr Mirosław zde získal stříbro, když byl o čtyři setiny rychlejší. V roce 1975 se stal v polských Katovicích halovým mistrem Evropy v běhu na 60 metrů překážek.\n\n"}
{"id": "580987", "url": "https://cs.wikipedia.org/wiki?curid=580987", "title": "Lóže", "text": "Lóže\n\nLóže je oddělené místo v hledišti určené pro malý počet diváků. Lóže je otevřená pouze směrem k jevišti, z boků je chráněna přepážkou a přístup z chodby uzavřen samostatnými dveřmi. Lóže poskytuje divákům více pohodlí a určité soukromí.\n\nLóže můžeme najít v kině, divadle, cirkusu, v koncertních sálech i na některých stadionech. Často bývají některé lóže čestné, vyhrazené například pro prezidenta, primátora nebo královskou rodinu.\n\n"}
{"id": "580988", "url": "https://cs.wikipedia.org/wiki?curid=580988", "title": "Mirosław Wodzyński", "text": "Mirosław Wodzyński\n\nMirosław Zenon Wodzyński (* 13. července 1951, Varšava) je bývalý polský atlet, který se věnoval krátkým překážkovým běhům.\n\nPrvní úspěch zaznamenal v roce 1970 na juniorském mistrovství Evropy v Paříži, kde získal stříbrnou medaili v běhu na 110 metrů překážek. V roce 1972 reprezentoval na letních olympijských hrách v Mnichově, kde v semifinálovém běhu obsadil časem 14,63 s poslední místo. O rok později skončil na halovém ME v Rotterdamu na čtvrtém místě.\n\nV roce 1974 získal na halovém ME Göteborgu stříbrnou medaili v běhu na 60 metrů překážek. V témž roce vybojoval stříbro také na mistrovství Evropy v Římě, kde zaběhl stodesítku s překážkami v čase 13,67. Jeho starší bratr Leszek zde vybojoval bronz, když byl o čtyři setiny pomalejší. Na halovém ME 1975 v Katovicích doběhl ve finále pátý.\n\n"}
{"id": "580993", "url": "https://cs.wikipedia.org/wiki?curid=580993", "title": "Spokane", "text": "Spokane\n\nSpokane () je město na severozápadě Spojených států nacházející se ve státě Washington. Zároveň se jedná o největší a správní město okresu Spokane County a metropolitní centrum regionu Inland Northwest. Město leží na stejnojmenné řece Spokane ve východní části Washingtonu a nachází se 180 km jižně od kanadské hranice, zhruba 32 km od státní hranice mezi Washingtonem a Idahem a 436 km východně od Seattlu.\n\nK roku 2008 žilo ve městě 202 319 obyvatel, díky čemuž se jedná o druhé největší město státu Washington a čtvrté největší v pacifickém severozápadě (větší jsou Seattle, Portland v Oregonu a Boise v Idahu).\n\n\n\n\n"}
{"id": "580997", "url": "https://cs.wikipedia.org/wiki?curid=580997", "title": "Joe Flanigan", "text": "Joe Flanigan\n\nJoe Flanigan (5. ledna 1967, Los Angeles) je americký herec, který se především proslavil svou rolí Johna Shepparda v seriálu .\n\nJoe se divadlu věnoval již od 14 let, kdy začal navštěvovat internátní školu v Kalifornii. Během studia na vysoké škole pobýval rok v Paříži. Po škole vystřídal několik zaměstnání, ale v žádném nenašel uspokojení. Nakonec v době kdy žil v New Yorku se rozhodl a vystudoval herectví v Newyorském \"Neighborhood Playhouse\".\n\nJeho první herecké zkušenosti byly v reklamě. Od roku 1994, kdy dostal první role se pravidelně objevuje převážně v seriálech a televizních filmech. Je ženatý s Katherine Flanigan a mají dvě děti. Nyní žijí ve Vancouveru, kde hrál ve svém prozatím nejúspěšnějším seriálu .\n\n"}
{"id": "581012", "url": "https://cs.wikipedia.org/wiki?curid=581012", "title": "Jan Hlávka", "text": "Jan Hlávka\n\nJan Hlávka (* 7. dubna 1979) je český spisovatel žánru sci-fi a fantasy.\n\nKromě roku narození a přehledu vydaných knih není o autorovi nic známo. Podle jeho vlastního vyjádření, si autor chrání své soukromí a nemyslí si, \"\"že by třeba jeho bydliště, vzdělání či podobné věci měly pro čtenáře jeho výtvorů nějaký signifikantní význam.\"\" Publikovat začal roku 2002 v časopise Ikarie povídkou \"Devatenáctka\", dvakarát zvítězil v literární soutěží Ikaros: roku 2005 povídkou \"Pátrači\" a roku 2007 povídkou \"Krvavá práce\". Kromě Ikarie vydává povídky také v časopise Pevnost. Známý je především jako autor zatím tří úspěšných románů ze série \"Agent JFK\".\n\nSpolu s Janou Vybíralovou pracuje na sci-fi cyklu Algor, jehož první díl \"Mráz a hry\" vyšel v září 2013. Cyklus má tvořit celkem pět dílů, z nichž jsou již (v roce 2017) hotové tři. Čtvrtý díl se bude jmenovat \"Chlad Chiméry\".\n\n\n"}
{"id": "581016", "url": "https://cs.wikipedia.org/wiki?curid=581016", "title": "Strana demokratickej ľavice (2005)", "text": "Strana demokratickej ľavice (2005)\n\nStrana demokratickej ľavice (SDĽ) (: Strana demokratické levice) je slovenská neparlamentní politická strana.\n\nStrana demokratické levice byla na ministerstvu vnitra zaregistrována 3. května 2005 pod stejným názvem, jaký měla politická strana Strana demokratické levice, která zanikla 31. prosince 2004 sloučením se SMER.\n\n\nVolební preference strany jsou tak nízké, že je Statistický úřad Slovenska nezaznamenává.\n\nVolební výsledky z voleb do Národní rady SR a Evropského parlamentu, ve kterých se zúčastnila strana SDĽ.\n\n"}
{"id": "581017", "url": "https://cs.wikipedia.org/wiki?curid=581017", "title": "Strana demokratickej ľavice (1990)", "text": "Strana demokratickej ľavice (1990)\n\nStrana demokratickej ľavice (SDĽ) (: Strana demokratické levice) byla parlamentní politická strana, která působila na slovenské politické scéně v období 4. 11. 1990 do 7. 4. 1992 jako součást federace stran Komunistická strana Československa (viz Komunistická strana Slovenska (1948)) a pak až do roku 2004 jako samostatná politická strana.\n\nStrana demokratické levice vznikla v roce 1990 transformací z bývalé Komunistické strany Slovenska (KSS) částí její reformně orientovaných členů. Zanikla po neúspěchu v parlamentních volbách v roce 2002. Dne 31. prosince 2004 se sloučila se stranou SMER.\n\n\nVolební výsledky z voleb do NR SR (do r. 1993 SNR), kterých se SDĽ zúčastnila.\n\nVolební preference strany v procentech podle Statistického úřadu SR.\n\n\n"}
{"id": "581018", "url": "https://cs.wikipedia.org/wiki?curid=581018", "title": "Strana demokratickej ľavice", "text": "Strana demokratickej ľavice\n\nStrana demokratickej ľavice může být politická strana:\n\n"}
{"id": "581024", "url": "https://cs.wikipedia.org/wiki?curid=581024", "title": "Margrit Olfertová", "text": "Margrit Olfertová\n\nMargrit Olfertová rozená Herbstová (* 10. února 1947, Magdeburk, Sasko-Anhaltsko) je bývalá východoněmecká atletka, která se specializovala na víceboj a skok daleký.\n\nV roce 1971 vybojovala na mistrovství Evropy v Helsinkách v pětiboji za výkon 5 179 bodů bronzovou medaili. Stříbro získala Burglinde Pollaková (5 275) a zlato za 5 299 bodů Heide Rosendahlová ze Západního Německa. O rok později reprezentovala na letních olympijských hrách v Mnichově, kde ve finále skoku do dálky obsadila osmé místo. Na mistrovství Evropy v Římě 1974 skončila v pětiboji na sedmém místě.\n\n"}
{"id": "581025", "url": "https://cs.wikipedia.org/wiki?curid=581025", "title": "What If", "text": "What If\n\nWhat If je píseň amerického popového zpěváka Jasona Derüla. Píseň pochází z jeho debutového alba \"Jason Derülo\". Produkce se ujal producent J. R. Rotem.\n"}
{"id": "581027", "url": "https://cs.wikipedia.org/wiki?curid=581027", "title": "Komboloi", "text": "Komboloi\n\nKomboloi, kombolói nebo kompoloi (řecky κομπολόι) je řecká hračka, šňůrka s korálky, které se přehazují v ruce. Slouží pro ukrácení dlouhé chvíle, k relaxaci a jako pomůcka odbourání stresu. V Řecku je velmi populární, je pokládána za jeden ze symbolů řecké kultury a proto velmi často slouží jako turistický suvenýr. \n\nNázev pochází ze středověké řečtiny, kde κομβολόγιον znamená spojení uzlů. Jejich původ je sporný, patrně souvisí s pravoslavnou modlitební pomůckou komboskini, která má podobnou podobu a funkci jako západní růženec, či s muslimskou obdobou nazývanou misbaha. Komboloi ale samo o sobě nemá žádný náboženský význam a slouží pouze jako hračka.\n\nKorálky (o zhruba centimetrovém průměru) mohou být vyrobeny z jakéhokoli materiálu, např. z jantaru, korálů či různých nerostů. Přesný počet kuliček komboloi není nijak stanoven, obvykle jich je lichý počet, zpravidla o jeden vyšší než násobek čtyř (17, 21 atd.). Korálky jsou navléknuty na provázek, který je zakončen napevno umístěnou hlavičkou, složenou z jednoho napevno umístěného korálku (řecky se nazývá παπάς), štítku (θυρεός) a většinou i střapce (φούντα). \n\nUživatel většinou uchopí prsty hlavičku komboloi a postupně si probírá korálky mezi palcem a ukazováčkem, až mezi nimi má jen jeden korálek. Tu pak upustí proti štítku a začíná znovu z druhé strany. Druhou obvyklou technikou je rozdělit si kuličky na dvě části (jednu k hlavičce, jednu k druhému konci), sevřít prázdný provázek mezi nimi mezi prsty a pohybovat s nimi tak, aby do sebe obě skupiny narážely a vydávaly chřestivý zvuk. \n"}
{"id": "581028", "url": "https://cs.wikipedia.org/wiki?curid=581028", "title": "Paul a Virginie (Massé)", "text": "Paul a Virginie (Massé)\n\nPaul a Virginie (ve francouzském originále Paul et Virginie) je opera o třech dějstvích a šesti obrazech francouzského skladatele Victora Massého na libreto Julese Paula Barbiera a Michela Forentina Carrého na námět populárního stejnojmenného románu Jacquese-Henriho Bernardina de Saint-Pierre). Měla premiéru 15. listopadu 1876 v pařížském divadle Théâtre National lyrique (Gaîté-Lyrique). Je to Massého poslední významné a ve své době úspěšné dílo.\n\nMassé psal \"Paula a Virginii\" v době, kdy se u něho začala projevovat nervová nemoc, která jej v roce premiéry donutila vzdát se místa profesora na pařížské konzervatoři a postupně jej trvale izolovala v jeho domově.\n\n\"Paul a Virginie\" je hudebně díky přesné deklamaci a propracované orchestraci nejvýznamnějším Massého dílem. Přesto však tato opera svou lyričností, sentimentálním námětem a jednoduchou melodikou již ve své době neodpovídala dobovému vkusu, a tedy nedosáhla očekávaného ohlasu a její pařížský i zahraniční úspěch (Londýn 1878, New York 1883) byl krátkodobý. Některé melodie však doznaly popularity, zejména Méalina píseň \"Parmi les lianes\", Dominguova píseň \"L'oiseau s'envole\" a Paulova \"dopisová árie\" \"Chère mère, vous m'avez dit\".\n\nPaul a Virginie byli od malička vychováváni spolu na malé plantáži na ostrově Île de France svými matkami. Virginiina matka, paní de Latour, byla svou rodinou zavržena pro nevhodný sňatek a její muž brzy zemřel; Paul je Margueritiným nemanželským dítětem.\n\n(Margueritina chata) Marguerite a paní de Latour hovoří o svých dětech, Paulovi a Virginii, kteří byli vždy jako bratr a sestra, ale nyní se v nich nevědomky vzbouzejí hlubší city (duet \"J'aime à reparler de leurs premiers ans!\"). Marguerite hovoří o tom, že by Paula na nějakou dobu poslala do Indie, ale Domingue - její věrný otrok - protestuje (árie \"N'envoyez pas le jeune maître\"). Z přístavu je slyšet smích a křik, neboť se blíží loď z Francie (sbor \"Un navire entre dans le port\"). Paní de Latour spěchá do přístavu, protože doufá, že by mohla přijít zpráva o tom, že jí její bohatá teta odpouští. Domingue uvažuje o tom, co by taková změna pro oba mladé lidi znamenala, a když se spustí liják, běží je hledat. Paul a Virginie přicházejí, chráněni velkým listem banánovníku, a zpívají o své lásce a nevinných radostech (\"Nous sommes â l'abri... Par quel charme, dis-moi, m'as-tu donc enchanté?\"). Objevuje se vyčerpaná mulatka Méala, která uprchla před týráním svého vlastníka, plantážníka de Sainte-Croix (\"Ma jeune demoiselle, ayez pitié de moi!\"). Virginie jí lituje a dá jí najíst, ale nemůže si uprchlou otrokyni nechat; chce za ni alespoň prosit u majitele.\n\n(Plantáž pana de Sainte-Croix) Černoušek si naříká na život otroka (\"J'avais bien mis mon bien de côté\"). Opilý Sainte-Croix přichází, bitím žene otroky do práce a na uprchlou otrokyni chce poslat psy. Paul a Virginie přivádějí Méalu; plantážník jí nejprve hrozí, ale prosby Virginie (ansámbl \"Qui donc sur elle a des droits?\") jej alespoň naoko obměkčí. Poručí otrokům tančit domorodý tanec (\"La bamboula!\") a Méale zazpívat píseň (\"Parmi les lianes\"), ve které Méala Paula a Virginii skrytě varuje, aby se vzdálili. Sainte-Croix pak nechává Méalu opět zbičovat a otroci to musí doprovázet písní a tancem.\n\n(Dům paní de Latour) Virginie je slavnostně oděna a okrášlena šperky; prateta její matce odpustila a Virginie může být její dědičkou, ale musí odjet do Francie. Domingue plete rohož a prorokuje, že tato zlato přinese jen neštěstí. Virginie se zmocňuje žal a uvědomuje si, že miluje Paula (árie \"Nous marchions cette nuiit égarés dans les bois!\"). Ptá se na radu Domingua, který jí písní (\"L'oiseau s'envole\") radí zůstat.\n\nPaul Virginii v té nádheře stěží poznává. Virginie v rozpacích prchá. Marguerite přiznává Paulovi jeho nemanželský původ, který brání jeho spojení s Virginií, a žádá ho o odpuštění. Paul jí ale nemá co odpouštět (\"Ah! ne brisez pas mon courage!\"). Přibíhá opět Méala na útěku a hned za ní Sainte-Crois (ansámbl \"Ah! son regard moqueur\"). Virginie od něj Méalu za nově získané peníze vykoupí. V následujícím výstupu Virginie Paulovi sděluje, že musí odjet, a Paul jí vyčítá, že ji zaslepilo bohatství; rozcházejí se v neshodě. Méala, která sledovala Sainte-Croixe, se vrací a varuje Paula, že Sainte-Croix se chystá Virginii unést.\n\n(U studánky pod palmami) Loď do Franci odplouvá. Virginie si je nyní jista Paulovou láskou a přesvědčila matku, že může zůstat na ostrově. Zpívá radostnou árii (\"Quelle sérénité dans les cieux, dans mon âme!\"). Méala jí zpívá ukolébavku (\"Dans le bois\"). Vzbudí ji však její matka, paní de Latour nový guvernér ostrova pan de Labourdonnais, který má královský příkaz odvézt Virginii do Francie. Zatímco Virginie je rychle odváděna na loď, na obzoru hoří Sainte-Croixův dům, který zapálili vzbouření otroci.\n\n(Sluj u mořského pobřeží) Méala zpívá o Paulovi, který šílí žalem (\"Le jeune maître soupire!... En vain sur cette lointane rive\"). Madame de Latour, Marguerite a Domingue s ní diskutují o Paulovi a o Virginii: již osm měsíců nedostali žádné zprávy a navíc Sainte-Croix ji prý odjel pronásledovat do Evropy. Přichází Paul a čte dopis, který Virginie dříve poslala své matce a ve kterém popisuje, jak je nešťastná a jak jí chybí její přítel (\"Chère mère, vous m'avez dit\").\n\nPaul má vidění: Virginie je na honosném bále a tancuje menuet, pak hraje na harfu a zpívá píseň pro Paula (\"Que ma chanson vers toi s'envole\"). Paul se k ní připojuje (\"Par le ciel qui m'entend, par l'air que je respire\"). Objevuje se Sainte-Croix, ale Virginie jej veřejně odmítá. Virginie se vrací zpět - a vidění končí. Přibíhá Domingue: Virginiina loď skutečně připlouvá, ale nemůže přistát, protože vypukl uragán. Orchestr popisuje bouři.\n\n(Pláž) Virginiino tělo leží na písku. Paul klečí u něj, okolo něho ostatní. Jejich láska dosáhne naplnění až na onom světě (sbor \"Séparés sur la terre\").\n\n"}
{"id": "581029", "url": "https://cs.wikipedia.org/wiki?curid=581029", "title": "Acapella", "text": "Acapella\n\n„Acapella“ je píseň americké popové zpěvačky Kelis. Píseň pochází z jejího pátého studiového alba \"Flesh Tone\". Produkce se ujal francouzský DJ David Guetta. Píseň měla premiéru na internetu v listopadu 2009, ale oficiálně vydána byla až 23. února 2010, kdy se stala singlem z nadcházejícího alba.\n\nKlip byl natočenn v prvním týdnu března 2010. Natáčení vedl britský tým skládající se z fotografa Johna „Rankin“ Waddella a režiséra Chrise Cottama. Video mělo premiéru na stránkách Vevo.\n"}
{"id": "581032", "url": "https://cs.wikipedia.org/wiki?curid=581032", "title": "4th of July (Fireworks)", "text": "4th of July (Fireworks)\n\n„4th of July (Fireworks)“ je píseň americké popové zpěvačky Kelis. Píseň pochází z jejího pátého studiového alba \"Flesh Tone\". Produkce se uall producent DJ Ammo.\n\nVideo bylo režíroval Kelis, John „Rankin“ Waddell a Nicole Ehrlich v poušti mimo Los Angeles. Video zobrazuje Kelis jako čtyři přírodní elementy (Země, vítr, voda a oheň). Video mělo premiéru 16. června na YouTube a na Vevu.\n"}
{"id": "581039", "url": "https://cs.wikipedia.org/wiki?curid=581039", "title": "Vasilij Livanov", "text": "Vasilij Livanov\n\nVasilij Borisovič Livanov, rusky \"Василий Борисович Ливанов\", (* 19. července 1935 v Moskvě) je ruský herec, známý pro své ztvárnění Sherlocka Holmese v sovětské TV sérii \"Dobrodružství Sherlocka Holmese a doktora Watsona\". Ztvárnění postavy viktoriánského detektiva mu vyneslo zápis v muzeu Sherloka Holmese na londýnské Baker Street jako nejlepší filmový představitel této role. Ve své vlasti se stal národním umělcem RSFSR, ve Spojeném království byl oceněn v roce 2006 Řádem britského impéria.\n"}
{"id": "581042", "url": "https://cs.wikipedia.org/wiki?curid=581042", "title": "Dynamite (píseň, Taio Cruz)", "text": "Dynamite (píseň, Taio Cruz)\n\nDynamite je píseň anglického R&B zpěváka Taio Cruze. Píseň pochází z jeho druhého alba \"Rokstarr\". Produkce se ujali producenti Dr. Luke a Benny Blanco.\n"}
{"id": "581043", "url": "https://cs.wikipedia.org/wiki?curid=581043", "title": "Mistrovství světa v hokejbalu U18 2010", "text": "Mistrovství světa v hokejbalu U18 2010\n\nMistrovství světa v hokejbalu U18 2010 byla juniorská hokejbalová akce roku 2010.\n\nVe skupině A hrála všechna mužstva.\n\nZápasy\n\nTabulka\n\n"}
{"id": "581044", "url": "https://cs.wikipedia.org/wiki?curid=581044", "title": "Jozef Tuchyňa", "text": "Jozef Tuchyňa\n\nJozef Tuchyňa (11. listopadu 1941 Krásna Ves – 9. listopadu 2019) byl slovenský generál, bývalý ministr vnitra Slovenska a bývalý náčelník generálního štábu. Byl ženatý a měl dvě děti.\n\nRoku 1963 ukončil Ženijní technické učiliště v Bratislavě a stal se vojákem z povolání, přičemž získal hodnost poručíka. Do roku 1974 vykonával základní velitelské funkce jako velitel čety a roty. V letech 1974 až 1977 absolvoval studium na Vojenské akademii v Brně. V letech 1977 až 1982 vykonával odborné funkce na velitelství 13. tankové divize v Topoľčanoch a na velitelství Východního vojenského okruhu v Trenčíně. V letech 1982 – 1984 absolvoval studium na Vojenské akademii Generálního štábu ozbrojených sil SSSR v Moskvě. Vzápětí se stal náčelníkem štábu 13. tankové divize a později i jejím velitelem. V roce 1988 se stal generálem a zástupcem velitele Východního vojenského okruhu v Trenčíně. 2. listopadu 1990 byl jmenován do funkce velitele Východního vojenského okruhu. V této funkci zůstal až do roku 1992, kdy odešel z armády a stal se členem vlády Vladimíra Mečiara jako ministr vnitra Slovenské republiky.\n\n1. května 1994 byl znovu přijat do služebního poměru vojáka z povolání a dál sloužil ve funkci poradce ministra obrany Slovenské republiky. 1. září 1994 byl ustanoven do funkce náčelníka Generálního štábu Armády Slovenské republiky. 9. září 1998 odevzdal funkci náčelníka generálního štábu a odešel do důchodu.\n"}
{"id": "581048", "url": "https://cs.wikipedia.org/wiki?curid=581048", "title": "Jiš'i", "text": "Jiš'i\n\nJiš'i ( יִשְׁעִי, v oficiálním přepisu do angličtiny Yish'i) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 189 metrů na pomezí zemědělsky využívané pahorkatiny Šefela a západního okraje zalesněných svahů Judských hor. Na severní straně míjí obec vodní tok Sorek.\n\nObec se nachází 31 kilometrů od břehu Středozemního moře, cca 40 kilometrů jihovýchodně od centra Tel Avivu, cca 26 kilometrů západně od historického jádra Jeruzalému a 2 kilometry západně od Bejt Šemeš. Jiš'i obývají Židé, přičemž osídlení v tomto regionu je etnicky převážně židovské.\n\nJiš'i je na dopravní síť napojen pomocí dálnice číslo 38. Na severním okraji obce probíhá těleso železniční trati z Tel Avivu do Jeruzaléma. Zastávka je ale jen v sousedním městě Bejt Šemeš.\n\nJiš'i byl založen v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace.\n\nKe zřízení vesnice došlo 12. července 1950. Zakladateli byla skupina Židů z Jemenu, napojená na nábožensky orientovanou sionistickou organizaci ha-Po'el ha-Mizrachi. Jméno vesnice odkazuje na citát z biblické Knihy žalmů 27,1 - „\"Hospodin je světlo mé a moje spása, koho bych se bál? Hospodin je záštita mého života, z koho bych měl strach?\"“\n\nPodle údajů z roku 2014 tvořili naprostou většinu obyvatel v Jiš'i Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 715 lidí. Během roku 2014 populace stoupla o 3,6 %.\n\n\n"}
{"id": "581052", "url": "https://cs.wikipedia.org/wiki?curid=581052", "title": "Skupina Wüstenrot", "text": "Skupina Wüstenrot\n\nFinanční skupinu Wüstenrot v Česku tvoří dvě společnosti: Wüstenrot - stavební spořitelna a.s. a Wüstenrot hypoteční banka a.s. \n\nJe součástí původem německé společnosti, která vznikla v roce 1921 v německém městečku Wüstenrot jako stavební spořitelna, jedna z prvních na světě. Jejím mottem bylo „Každé rodině střechu nad hlavou“. Tím začala historie stavebního spoření na evropském kontinentě. Vzniklá stavební spořitelna Wüstenrot se stala základem finanční skupiny, později expandovala, aby se spojila s jednou z největších německých pojišťovacích společností Württembergische AG. \n\nV České republice začala působit v roce 1993, kdy byl přijat zákon o stavebním spoření. Dnes finanční skupina klientům poskytuje ucelený soubor finančních služeb z oblasti financování bydlení a spořících produktů (např. stavební spoření a úvěry z něj, hypoteční úvěry, spořící účty, termínované vklady atp.).\n"}
{"id": "581053", "url": "https://cs.wikipedia.org/wiki?curid=581053", "title": "Machseja", "text": "Machseja\n\nMachseja ( מַחְסֵיָה, v oficiálním přepisu do angličtiny Mahseya) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 255 metrů na pomezí zemědělsky využívané pahorkatiny Šefela a západního okraje zalesněných svahů Judských hor. Na severní straně míjí obec vodní tok Sorek, do kterého tu z jihu ústí vádí Nachal Zanoach. Do Nachal Zanoach zároveň v obci ústí od východu další dvě boční vádí, Nachal Ja'ala, jež míjí obec ze severu, a Nachal Machseja, tekoucí podél jižního okraje vesnice. Východně od mošavu se již zvedají první svahy Judských hor, poznamenané ovšem povrchovou těžbou kamene. Dál k východu stojí vrch Šluchat Hartuv.\n\nObec se nachází 35 kilometrů od břehu Středozemního moře, cca 42 kilometrů jihovýchodně od centra Tel Avivu, cca 22 kilometrů západně od historického jádra Jeruzalému a 1 kilometr východně od Bejt Šemeš. Machseji obývají Židé, přičemž osídlení v tomto regionu je etnicky převážně židovské.\n\nMachseja je na dopravní síť napojena pomocí lokální silnice číslo 3866, která na západním okraji vesnice ústí do lokální silnice číslo 3855. Severně od mošavu rovněž podél potoka Sorek probíhá těleso železniční trati z Tel Avivu do Jeruzaléma. Zastávka je ale jen v sousedním městě Bejt Šemeš.\n\nMachseja byla založena v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. Na jižním okraji nynějšího mošavu stávala do roku 1948 velká arabská vesnice Dejr Aban. Římané ji nazývali \"Abenezer\". Od středověku zde bylo arabské osídlení. Ve vesnici Dejr Aban stála mešita al-Umari. Pitnou vodu přivádělo potrubí z pramene Ajn Mardžalajn vzdáleného pět kilometrů. Roku 1931 žilo v Dejr Aban 1534 lidí v 321 domech. Izraelci byl Dejr Aban dobyt v říjnu 1948. Zástavba pak byla zbořena, s výjimkou jednoho domu.\n\nKe zřízení současného mošavu došlo 4. května 1950. Zakladateli byla skupina Židů z Jemenu a Maroka. Ti se tu ale neudrželi a byli nahrazeni židovskými imigranty z Indie (z okolí města Kočin). Jméno vesnice odkazuje na biblickou postavu \"Machsejáše \" zmmiňovaného v Knize Jeremjáš 32,12\n\nPodle údajů z roku 2014 tvořili naprostou většinu obyvatel v Machseje Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 423 lidí. Během roku 2014 populace stoupla o 3,9 %.\n\n\n"}
{"id": "581057", "url": "https://cs.wikipedia.org/wiki?curid=581057", "title": "Pojišťovna Patricie", "text": "Pojišťovna Patricie\n\nPojišťovna Patricie a. s. (do 21. prosince 2019 Generali Pojišťovna a.s.) je pojišťovací ústav působící v České republice.\n\nRoku 2019 převzala většinu jejich pojistných smluv Česká pojišťovna, která pokračuje pod názvem Generali Česká pojišťovna. \n\nPobočka Assicurazioni Generali byla v Praze založena již v roce 1832. V roce 1920 začalo zdejší působení pojišťovny Moldavia Generali a v roce 1939 se tato společnost sloučila s další pojišťovnou Sekuritas. Generali u nás úspěšně působila až do roku 1945, kdy došlo dekretem prezidenta republiky ke znárodnění soukromých pojišťoven. V roce 1993 se Generali vrátila zpět do České republiky jako jedna z nejsilnějších a nejspolehlivějších pojišťoven. Jako akciová společnost působí Generali od ledna 1995, kdy došlo ke změně právního statutu. Organizační složka mezinárodního pojišťovacího koncernu Erste Allgemeine Versicherungs-AG se transformovala do Generali Pojišťovna a.s. Významným milníkem v novodobé historii společnosti bylo převzetí pojišťovny Zürich k 1. lednu 2003, které znamenalo především posílení pozice v oblasti pojištění motorových vozidel i dalších odvětví neživotního pojištění. Další klíčovou událostí byl vstup pojišťovny Generali do mezinárodního pojišťovacího gigantu Generali PPF holding v roce 2008. V lednu 2013 se zástupci skupin Generali a PPF se dohodli na odkupu minoritní části Generali PPF Holdingu ve dvou fázích. V lednu 2015 Skupina Generali dokončila odkup zbývající části akcií Generali PPF Holdingu. Na základě této akvizice se holdingová společnost pro region střední a východní Evropy přejmenovala na Generali CEE Holding B.V.\n\nV září 2019 byla oznámeno, že aktivity společnosti převezme Česká pojišťovna. \n\nPřevod pojistného kmene byl schválen Českou národní bankou. Česká pojišťovna má nový název Generali Česká pojišťovna. Nové logo obsahuje znak Generali a nový název Generali Česká pojišťovna. \n\n\n"}
{"id": "581058", "url": "https://cs.wikipedia.org/wiki?curid=581058", "title": "Nacham", "text": "Nacham\n\nNacham ( נַחַם, v oficiálním přepisu do angličtiny Naham) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 276 metrů v místech, kde vodní tok Sorek přitékající sem od východu opouští západní okraj zalesněných svahů Judských hor a vstupuje do pahorkatiny Šefela. Od severu tu do něj ústí vádí Nachal Ksalon. Do Soreku ještě ústí Nachal Šimšon, přitékající od severovýchodu, ze svahů hory Har Šimšon.\n\nObec se nachází 33 kilometrů od břehu Středozemního moře, cca 40 kilometrů jihovýchodně od centra Tel Avivu, cca 22 kilometrů západně od historického jádra Jeruzalému a 2 kilometry severně od Bejt Šemeš. Nacham obývají Židé, přičemž osídlení v tomto regionu je etnicky převážně židovské.\n\nNacham je na dopravní síť napojen pomocí dálnice číslo 38. Jižně od mošavu podél potoka Sorek probíhá těleso železniční trati z Tel Avivu do Jeruzaléma. Zastávka je v nedalekém sousedním městě Bejt Šemeš.\n\nNacham byl založen v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace. V prostoru nynějšího mošavu stávala do roku 1948 arabská vesnice Artuf. Kromě ní tu ale již od roku 1883 stávala židovská osada Hartuv, která byla ovšem během války v roce 1948 poničena a nebyla již obnovena. Arabská vesnice Artuf stávala na západním okraji nynějšího mošavu. Stála v ní základní škola a mešita al-Umari. Dále se tu nacházela muslimská svatyně al-Šajch Ali al-Ghimadi. Roku 1931 žilo v Artuf 253 lidí v 58 domech. Roku 1948 406 v 93 domech. Izraelci byl Artuf dobyt v červenci 1948. Zástavba pak byla z větší části zbořena, s výjimkou dvou domů a hřbitova.\n\nKe zřízení současného mošavu došlo 20. července 1950. Zakladateli byla skupina Židů z Jemenu, napojená na nábožensky orientovanou sionistickou organizaci ha-Po'el ha-Mizrachi. Jméno vesnice odkazuje na biblickou postavu \"Nachama\" zmiňovaného v Knize kronik 4,19 Jižně od obce leží administrativní komplex se sídlem Oblastní rady Mate Jehuda.\n\nPodle údajů z roku 2014 tvořili naprostou většinu obyvatel v Nacham Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Jde o menší obec vesnického typu s dlouhodobě mírně rostoucí populací. K 31. prosinci 2014 zde žilo 521 lidí. Během roku 2014 populace stoupla o 3,8 %.\n\n\n"}
{"id": "581060", "url": "https://cs.wikipedia.org/wiki?curid=581060", "title": "Jaroslav Šula", "text": "Jaroslav Šula\n\nJaroslav Šula (* 7. července 1948, Kopřivnice) je český politik, bývalý senátor za obvod č. 67 – Nový Jičín, zastupitel Kopřivnice a člen KDU-ČSL.\n\nV letech 1967-1973 vystudoval obor dopravní stroje a manipulační zařízení na Fakultě strojní Vysokého učení technického v Brně. V letech 1973-1990 pracoval v Tatře Kopřivnice. V letech 1990-1994 byl poprvé zvolen místostarostou města Kopřivnice, od roku 1994 před vstupem do senátu pracoval jako vedoucí odboru sociální péče, zdravotnictví a bytového hospodářství Městského úřadu Kopřivnice. Po konci v senátu pracoval 7 let jako ředitel Domova Hortensie, v roce 2011 nahradil zesnulého Aloise Janka na postu místostarosty města Kopřivnice, na tomto postu zůstal až do konce volebního období v roce 2014. Je ženatý, má tři syny a dvě dcery.\n\nČlenem ČSL se stal v roce 1984. V letech 1990 – 2014 zasedal v zastupitelstvu města Kopřivnice, v letech 1990-1994 a 2011-2014 byl také místostarostou.\n\nVe volbách 1998 se stal členem horní komory českého parlamentu, přestože jej v prvním kole porazil občanský demokrat Milan Šturm v poměru 24,90 % ku 22,67 % hlasů. Ve druhém kole ovšem Šula obdržel 55,52 % hlasů a byl zvolen senátorem. V senátu se věnoval činnosti v Ústavně-právním výboru, kde v letech 2000-2002 vykonával post místopředsedy. V letech 1998-2000 zastával funkci místopředsedy senátorského klubu KDU-ČSL. V období 2002-2004 působil jako místopředseda Ústavně-právního výboru.\n\nVe volbách 2004 svůj mandát obhajoval, ovšem v obou kolech jej porazil občanský demokrat Milan Bureš.\n\nVe volbách 2010 neúspěšně kandidoval do senátu za obvod č. 67 – Nový Jičín, když se ziskem 10,72 % hlasů obsadil 6. místo.\n\n"}
{"id": "581062", "url": "https://cs.wikipedia.org/wiki?curid=581062", "title": "Christopher Scarver", "text": "Christopher Scarver\n\nChristopher J. Scarver (* 6. července 1969, Milwaukee, Wisconsin, USA) je americký vrah, který dne 28. listopadu 1994 ve věznici zabil sériového vraha a kanibala Jeffreyho Dahmera. O svém činu mluví jako o \"práci boha\".\n\nChristopher Scarver byl druhý syn z pěti dětí narozených v Milwaukee. Navštěvoval Madisonovu univerzitu, z níž nakonec musel odejít. Jeho matka ho nakonec vyhodila z domu kvůli jeho rostoucímu alkoholismu.\n\nScarver začal pracovat jako tesař ve firmě, kvůli problémům ve vedení ho nakonec vedoucí John Feyen propustil, s čímž se Scarver nesmířil.\n\nJelikož v té době se do Milwaukee přistěhovala i Scarverova budoucí oběť Jeffrey Dahmer (jeho první obětí se zde stal Raymond Smith), je možné, že se Scarver s Dahmerem minuli, každopádně však jeho případnou nabídku focení nahých fotek či na sledování televize v Dahmerově bytě (tak Dahmer lákal své oběti k sobě domů) nereagoval.\n\nV noci 1. června 1990 přišel Scarver do Feyenovy kanceláře. Kromě Feyena tam našel i řadového pracovníka Stevena Lohmana. Scarver na něj zamířil pistolí a chtěl po něm peníze. Když dostal pouhých 15 dolarů, řekl \"Ty si myslíš, že tě škádlím, Hitlere? Já potřebuji víc peněz!\" a v záchvatu zuřivosti Lohmana zastřelil. \n\nFeyen začal zmateně koktat. Dal Scarverovi šek na 3 000 dolarů a utekl na policii. Scarver byl zatčen a v roce 1992 odsouzen na doživotí. Byl poslán do Columbia Correctional Instituion v Portage ve Wisconsinu. Lékaři mu diagnostikovali schizofrenii.\n\nRáno 28. listopadu 1994 byl Scarver přiřazen k uklízečům záchodů. Spolu s ním šli i Jeffrey Dahmer a Jesse Anderson. Stráže čekaly venku před místností. \n\nVšichni tři vězni se začali bavit koho zabili či jakého jiného prohřešku se dopustili. Když o sobě mluvil Dahmer, Scarver vzal železnou tyč pod umyvadlem a praštil nic netušícího Dahmera do zad. Ten se rychle vzchopil, ale schytal další ránu do obličeje, po níž se už nezvedl. Scarver ho začal mlátit jako \"smyslů zbavený\". Když bylo po všem, zmlátil i Andersona.\n\nKdyž do místnosti přišly stráže, rychle Scarvera zneškodnily. Zraněným se však už nedalo pomoci. Dahmer zemřel během převozu do nemocnice na rozsáhlá poranění hlavy, Anderson zemřel o dva dny později. \n\nScarver svého činu nikdy nelitoval a řekl, že chtěl pomstít všechny Dahmerovy černošské oběti. Za tyto vraždy však dostal další dva doživotní tresty. Dne 12. května 2001 se pokusil spáchat sebevraždu předávkováním thorazinu.\n\nZa mřížemi sedí dosud.\n\n"}
{"id": "581063", "url": "https://cs.wikipedia.org/wiki?curid=581063", "title": "George", "text": "George\n\nGeorge [\"džódž\"] může být:\n\n\n\n"}
{"id": "581064", "url": "https://cs.wikipedia.org/wiki?curid=581064", "title": "Christophe Riblon", "text": "Christophe Riblon\n\nChristophe Riblon (* 17. ledna 1981, Tremblay-en-France) je francouzský silniční profesionální cyklista jezdící od roku 2005 za ProTour stáj AG2R-La Mondiale. Mezi jeho největší úspěchy patří vítězství ve 14. etapě na Tour de France 2010, s cílem ve stoupání do pyrenejského Ax-3 Domaines.\n\n"}
{"id": "581066", "url": "https://cs.wikipedia.org/wiki?curid=581066", "title": "Koupaliště U Libuše", "text": "Koupaliště U Libuše\n\nKoupaliště U Libuše je zatopený lom, který byl ve 30. letech upraven na přírodní koupaliště o celkové ploše 6400 m. Zdroj vody je podzemní puklinová voda, v případě potřeby je připouštěna voda ze studny.\n\nNázev „U Libuše“ vznikl podle dávných bájí o Lulči, které vypráví o kněžně Libuši, která na cestě Moravou napájela koně své družiny v lesním prameni s čistou pitnou vodou. Podle této pověsti to má být u studánky v místě nynějšího koupaliště, které tak dostalo historický název \"U Libuše\".\n\nJeště před vznikem koupaliště to byl kamenolom, který měl pronajatý Ing. Jaroslav Jáchymek, ten ale musel být v létě roku 1935 uzavřen. Z hloubky 25 m vytryskla náhle voda takovým proudem, že za 3 dny byl celý lom zatopen. Skaláci nestačili ani zachránit vozíky, výtah a náčiní z kovárny. Tato událost předznamenala vytvoření dnešního koupaliště.\n\nKoupaliště U Libuše, které za vzájemné podpory obecního úřadu a nemalé pomoci občanů začala budovat TJ Sokol a bylo slavnostně otevřeno 5. července 1939 u příležitosti 30. výročí založení tělovýchovné jednoty.\n\nV roce 2001 odkoupila obec Luleč toto koupaliště od TJ Sokol Luleč za částku 1 096 276,- Kč. V témže roce opravila dětské brouzdaliště a v roce 2002 vybudovala WC přímo v areálu koupaliště.\n\npondělí – neděle: 8:00 – 20:00 hod.\n\n\nOficiální stránky Lulče\nStránky na turistika.cz\n"}
{"id": "581074", "url": "https://cs.wikipedia.org/wiki?curid=581074", "title": "Šebetov (zámek)", "text": "Šebetov (zámek)\n\nZámek Šebetov se nachází v blanenském okrese v obci Šebetov.\n\nZámek představuje monumentální, v jádru renesanční stavbu z 2. poloviny 16. století. Upraven byl v interiéru v roce 1614 a v pseudorenesančním slohu do roku 1880. Nachází se zde cenná barokní štuková výzdoba. Byla zde původní rezidence kláštera Hradisko. Nyní je zámek majetkem státu a je veřejnosti nepřístupný, neboť se zde nachází Ústav sociální péče pro mentálně postižené ženy.\n\nDo dnešní doby ho nechal přestavět baron Moric Konigswarter v 80. letech 19. století. Je vroubený zámeckým parkem o rozloze 2,7 ha s 18 jehličnany a 62 druhy listnáčů. Pochází z 30. let minulého století. V roce 1880 byl park spojen se zámkem železným obloukovým mostem a byla provedena velmi citlivá, přírodní krajinářská kompozice. Vzácných dřevin najdeme v parku poměrně málo: tsuga kanadská, vzácná forma habru obecného s hluboce laločnatými listy, nahovětvec kanadský, liliovník tulipánokvětý, platan javorolistý, dub velkoplodý a kulturní forma lípy velkokvěté s nepravidelně vykrajovanými listy.\n\nZ průčelí zámku se nabízí pohled na náves jejímž středem dříve protékal nepatrný potůček. Náves tvoří dvě řady selských usedlostí těsně vedle sebe postavených ve směru silnice, která směřuje od západu k východu, aby na východním konci návsi, před branou zámeckého parku, náhlým, téměř 90 stupňovým úhlem zabočila k jihu. V těchto místech se nachází sídlo obecního úřadu. Uprostřed návsi se nachází sousoší Jana Nepomuckého. Jde o velmi kvalitní práci z roku 1724. Před zámkem je socha Panny Marie s křížem.\n\n"}
{"id": "581077", "url": "https://cs.wikipedia.org/wiki?curid=581077", "title": "Mistrovství České republiky v atletice 2007", "text": "Mistrovství České republiky v atletice 2007\n\n38. Mistrovství České republiky v atletice 2007 se uskutečnilo ve dnech 30. června - 1. července 2007 v Třinci.\n\n\n"}
{"id": "581078", "url": "https://cs.wikipedia.org/wiki?curid=581078", "title": "Zanoach", "text": "Zanoach\n\nZanoach ( זָנוֹחַ‎, v oficiálním přepisu do angličtiny Zanoah) je vesnice typu mošav v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 284 metrů v místech, kde západní okraj zalesněných svahů Judských hor přechází do pahorkatiny Šefela. Podél východního okraje obce teče údolím vádí Nachal Zanoach, do kterého ústí zprava vádí Nachal Azen, Nachal ha-Me'ara a Nachal Dolev.\n\nObec se nachází 35 kilometrů od břehu Středozemního moře, cca 43 kilometrů jihovýchodně od centra Tel Avivu, cca 23 kilometrů jihozápadně od historického jádra Jeruzalému a 1 kilometr jihovýchodně od Bejt Šemeš. Zanoach obývají Židé, přičemž osídlení v tomto regionu je etnicky převážně židovské.\n\nZanoach je na dopravní síť napojen pomocí lokální silnice číslo 3855.\n\nZanoach byl založen v roce 1950. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace.\n\nKe zřízení mošavu došlo 8. října 1950. Zakladateli byla skupina Židů z Jemenu. Ti se zde ale neudrželi a vesnice byla dosídlena židovskými přistěhovalci z Maroka. Obec je napojená na organizaci Agudat Jisra'el. Jméno vesnice je odvozeno od dřívějšího arabského místního názvu Chirbet Zanua. V souvislosti s rozvojem města Bejt Šemeš se mošav stal faktickou součástí jeho zastavěného území.\n\nPodle údajů z roku 2014 tvořili naprostou většinu obyvatel v Zanoach Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 482 lidí. Během roku 2014 populace stoupla o 0,0 %.\n\n\n"}
{"id": "581080", "url": "https://cs.wikipedia.org/wiki?curid=581080", "title": "Jakub II. Aragonský", "text": "Jakub II. Aragonský\n\nJakub II. Aragonský ( \"Jaime II de Aragón\", \"Chaime II d'Aragón\", 10. srpna 1267 Valencie – 5. listopadu 1327 Barcelona) byl král sicilský, aragonský, valencijský a sardinský a také hrabě barcelonský.\n\nJakub se narodil jako mladší syn aragonského krále Petra III. a Konstancie, dcery Manfréda Sicilského. Po otcově smrti roku 1285 získal sicilskou korunu a o šest let později po smrti staršího bratra Alfonse království aragonské. Roku 1296 podepsal vyrovnání s Karlem II. v němž se zavázal, že mu postoupí sicilskou korunu. Místo Karla se však na trůn dostal Jakubův mladší bratr Fridrich.\n\nKrál zemřel roku 1327 a byl pohřben v cisterciáckém klášteře Santes Creus. Dante Alighieri Jakuba ve své \"Božské komediii\" umístil do \"Očistce\".\n\n"}
{"id": "581081", "url": "https://cs.wikipedia.org/wiki?curid=581081", "title": "Thomas Voeckler", "text": "Thomas Voeckler\n\nThomas Voeckler (* 22. června 1979, Schiltigheim, Francie) je francouzský profesionální cyklista, v současné době ho angažuje francouzská kontinentální stáj Direct Energie.\n\nDětství prožil na Martiniku, odkud pochází i jeho přezdívka „petit blanc.“ V roce 2001 vstoupil mezi profesionály v barvách stáje Bonjour, dnes Direct Energie (\"Bonjour\" /–2002/, \"Brioches La Boulangère\" /2003–2004/, \"Bouygues Télécom\" /2005–2010/, \"Team Europcar\" /2011–2015/, \"Direct Energie\" /2016–/). Během celé své dosavadní kariéry tedy reprezentuje barvy téže ekipy, byť se její hlavní sponzor několikrát změnil.\nPrůlom v jeho kariéře znamenala účast na Tour de France v roce 2004. V 5. etapě byl součástí pětičlenné skupinky závodníků, která úspěšně dovršila svůj únik a získala náskok více než 12 minut na peloton s hlavními favority. Jako nejlépe postavený závodník z této skupinky se následně oblékl do žlutého trikotu. Vedení v závodě hájil celých 10 dní, náskok ubránil i ve dvou pyrenejských horských etapách a žlutý trikot ztratil až v Alpách na úkor pozdějšího vítěze Lance Armstronga.\n\nNa tento svůj výkon dal znovu vzpomenout v roce 2011. Oblékl se do žlutého po úspěšném úniku v 9. etapě, jejíž výsledek ve velké míře ovlivnily mnohé pády, které mj. vyřadily z Tour favority Vinokurova a Van Den Broecka. Tentokrát však náskok před hlavními favority činil pouze přibližně půltřetí minuty, přesto jej však Voeckler držel až do poslední horské etapy, po které klesl na celkovou čtvrtou pozici. V následné časovce svou pozici úspěšně uhájil a pozici pod stupni vítězů přivezl až do Paříže.\n\nKromě toho na Tour de France v kariéře získal celkem čtyři etapová prvenství (v letech 2009, 2010 a 2012 2x). Stal se také dvakrát mistrem Francie v silničním závodě (v letech 2004 a 2010).\n\nThomas Voeckler je typický svou aktivní jízdou a účastí v únicích. Je 177 cm vysoký, váží 66 kg. Je ženatý, má dva syny, žije ve Vendée v Mouilleron-le-Captif.\n\n2001\n\n2003\n\n2004\n\n2005\n\n2006\n2007\n\n2008\n\n2009\n2010\n\n2011\n\n2012\n\n2013\n\n2016\n\n"}
{"id": "581082", "url": "https://cs.wikipedia.org/wiki?curid=581082", "title": "Březule", "text": "Březule\n\nBřezule (\"Bursera\") je rod tropických a subtropických stromů nebo keřů s terpenoidními výměšky z kůry a listů.\n\nBřezule je starý rod, fylogenetické studie za pomoci ribozomální RNA naznačují, že současné druhy mají společného předka z doby před 66 až 74 mil. let, kdy byl tento rod rozšířen i mimo území Severní Ameriky. Počty novějších druhů se podstatně zvýšily před 30 mil. a vrcholu dosáhly asi před 10 až 17 mil. let. Předpokládá se, že zrod nynějších druhů se uskutečnil v Mexiku a postupně proběhla jejich diverzifikace.\n\nRod zahrnuje přibližně 100 druhů, jejich zeměpisná distribuce sahá od jihozápadu Spojených států severoamerických přes Mexiko, Střední Ameriku, Karibik až po Peru v Jižní Americe, včetně Galapág. V samotném Mexiku roste asi 85 druhů, z nichž asi 75 je endemitických.\n\nVíce než polovina z těchto druhů roste pouze zhruba na osmině rozlohy Mexika, na území tří mexických států Michoacán, Guerrero a Oaxaca které se nacházejí na jihovýchodě Mexika u Tichého oceánu, kde je málo dešťových srážek. Rostou většinou v křovinaté savaně, kde se vyskytují společně se sukulenty, nebo v suchém subtropickém či tropickém lese. Menší počet druhů roste ve vlhkých tropických pralesích a některé dokonce jako epifyty na jiných stromech.\n\nJsou to převážně opadavé stromy nízké až střední velikosti nebo keře s odlupující se kůrou z kmene nebo větví, některé druhy mají ztluštělé kmeny. Mnoho druhů má kůru výrazně zbarvenou. Listy opadávají v období sucha nebo zimy, chlad a současně vlhko rostliny nesnášejí. Mají ve své kůře, dřevu i listech kanálky s pryskyřicemi nebo s balzámem, které se vyvinuly jako ochrana proti spásání hmyzem (konkrétně dřepčíci z čeledě mandelinkovitých).\n\nStřídavé, jednoduché, většinou ale zpeřené listy vyrůstají na koncích větví, bývají veliké od 1 do 50 cm. Jsou jednou nebo dvakrát zpeřené se 3 nebo více lístky celokrajnými nebo pilovitými. Často bývají blanité nebo kožovité, s průsvitnými tečkami.\n\nJsou to rostliny převážně dvoudomé, funkční samčí i samičí květy jsou na jiných rostlinách. Malé květy, vyrůstající většinou dřív než listy, jsou bělavé barvy. Kalich bývá 3 až 6 laločný, koruna mívá stejný počet drobných, volných lístků. Samčí květy mají 6 až 12 tyčinek s prašníky, samičí květy mají velmi krátké čnělky a semeníky se 3 až 5 pouzdry. Květy rostou samostatně nebo v květenstvích.\n\nPlody jsou jednosemenné peckovice nebo tobolky tvaru téměř kulovitého nebo vejčitého. Zralé plody mívají červenou barvu.\n\nNěkteré druhy rodu březule, např. \"Bursera graveolens\" nebo \"Bursera microphylla\", poskytují po nařezání kůry rovněž vonné pryskyřičné tekutiny které po styku se vzduchem tuhnou a vznikají z nich obdobné látky jako je kadidlo a myrha. Shodně jako u rodů kadidlovník a myrhovník, které jsou ze stejné čeledě. Při srovnání s kadidlem a myrhou je kvalita těchto látek horší a také získaná množství jsou menší. V předkolumbovské Americe tyto látky hojně sloužily k magicko-náboženským obřadům a k léčbě nemocných. V současné době zůstalo jen to druhé využití. Používá se také různých vydestilovaných pryskyřičných silic v moderních aromoterapiích k uklidnění podráždění, stresu, snížené svalového napětí i pro zklidnění spánku. Z březule (\"Bursera glabrifolia\") se získává kvalitní natěračská pryskyřice kopál.\n\nBřezule balzámová (\"Bursera simaruba\"), mohutný strom s odlupující se načervenalou kůrou, se často vysazuje ve Střední Americe a Karibiku na volná prostranství, jako strom spolehlivě kořenící a rychle rostoucí, pro zajištění stínu. Některé druhy březulí, např. \"Bursera fagaroides\" jsou oblíbené pro svou bizarnost, nenáročnost a pomalý růst a pěstují se jako bonsaje nebo mívají svá místa ve sbírkách sukulentů.\n\n"}
{"id": "581085", "url": "https://cs.wikipedia.org/wiki?curid=581085", "title": "Moca Ilit", "text": "Moca Ilit\n\nMoca Ilit ( מוֹצָא עִלִּית, doslova „\"Horní Moca\"“, v oficiálním přepisu do angličtiny Moza Illit, přepisováno též Motza Illit) je vesnice v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 646 metrů na zalesněných svazích Judských hor. Východně od vesnice spadá terén prudce do údolí, jímž protéká potok Sorek. Od západu sem podél severní strany obce přitéká vádí Nachal Arza. Na jihu a jihozápadě se rozkládá zalesněná horská krajina s vrchem Har Cheret.\n\nObec se nachází 45 kilometrů od břehu Středozemního moře, cca 48 kilometrů jihovýchodně od centra Tel Avivu a cca 7 kilometrů severozápadně od historického jádra Jeruzalému. Obec je urbanisticky součástí aglomerace Jeruzalému a s výjimkou jihozápadní strany je obklopena souvisle zastavěným územím Jeruzalému a jeho satelitního města Mevaseret Cijon. Mocu Ilit obývají Židé, přičemž osídlení v tomto regionu je etnicky převážně židovské. Pouze 4 kilometry severozápadně odtud ale leží město Abu Goš, které obývají izraelští Arabové, stejně jako vesnice Ajn Nakuba a Ajn Rafa. Moca Ilit je situována necelé 2 kilometry od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské (palestinské) oblasti Západního břehu od Izraele částečně odděleny pomocí bezpečnostní bariéry.\n\nMoca Ilit je na dopravní síť napojena pomocí lokální silnice číslo 3985, která na severním okraji vesnice ústí do dálnice číslo 1, spojující Jeruzalém s Tel Avivem.\n\nMoca Ilit byla založena v roce 1950. Ke zřízení osady ale došlo již 10. prosince 1933. Původně šlo o zemědělskou vesnici typu mošav, která vznikla jako satelitní osada již etablovaného židovského osídlení v nedaleké Moca (již v 19. století tam fungoval židovský zájezdní hostinec, později židovské sanatorium).\n\nVedle Moca Ilit stála do roku 1948 většinově arabská vesnice Kalunia (Kolonia), která uchovávala starší sídelní tradici. V Bibli byla známá jako \"Mósa\" (Kniha Jozue 18,26 Římané ji nazývali \"Colonia Amosa\" nebo \"Colonia Emmaus\", křižáci \"Qalonie\". Ve středověku tu převládalo arabské osídlení. Zároveň tu ale již roku 1871 vyrostla synagoga. Roku 1945 žilo v Kalunii 1260 lidí (z toho 350 Židů). Izraelci byla Kolonia dobyta v dubnu 1948. Zástavba pak byla z větší částí zbořena, s výjimkou několika domů. Stále stojí stará synagoga.\n\nAž do roku 1948 byla Moca Ilit jednou z nejzazších židovských osad v okolí Jeruzalému. Během války za nezávislost v roce 1948 byla vystavena útokům okolních Arabů. Děti byly evakuovány. Poté, co Jeruzalémský koridor ovládla izraelská armáda, se začala vesnice rozvíjet. Postupně se proměnila v předměstí Jeruzaléma.\n\nKoncem 40. let měla vesnice rozlohu katastrálního území 222 dunamů (0,22 kilometru čtverečního).\n\nPodle údajů z roku 2014 tvořili naprostou většinu obyvatel v Moca Ilit Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 939 lidí. Během roku 2014 populace stoupla o 0,0 %.\n\n\n"}
{"id": "581088", "url": "https://cs.wikipedia.org/wiki?curid=581088", "title": "Hraniční skály", "text": "Hraniční skály\n\nHraniční Skály (polsky Goworek) jsou vedlejší vrchol hory Malý Sněžník v geomorfologickém celku Králický Sněžník a okrsku Malosněžnický hřbet. Nadmořská výška je 1319 metrů nad mořem, Poláci udávají 1320 m. Vrchol leží na hranici Čech a polského Kladska, nachází se na hřebeni, který klesá od Malého Sněžníku k jihu až jihozápadu a od Hraničních skal pokračuje k sedlu, odkud opět stoupá k hoře Hleďsebe.\n\nVrchol a celý západní hřeben Králického Sněžníku leží na hlavním evropském rozvodí. Ze západních (polských) svahů odtékají vody do přítoků Kladské Nisy např. potok Nowinka a tedy patří do Baltského moře. Vody z východních svahů odvádějí pravostranné přítoky Moravy, jako je např. Kopřivák a další bezejmenné a odtékají tedy do Černého moře.\n\nVrcholové partie (asi nad 1100 m) jsou porostlé převážně horskými třtinovými smrčinami, často se ovšem jedná o mladší porosty. V nižších polohách jsou potenciální přirozenou vegetací horské acidofilní bučiny, jednalo by se o smíšené lesy s dominancí buku lesního, smrku ztepilého a jedle bělokoré. V současnosti jsou ale většinou přeměněny na kulturní smrčiny.\n\nOblast vrcholu je součástí NPR Králický Sněžník a EVL Králický Sněžník, ale leží už mimo Ptačí oblast Králický Sněžník.\n\n"}
{"id": "581089", "url": "https://cs.wikipedia.org/wiki?curid=581089", "title": "Vodní nádrž Wippra", "text": "Vodní nádrž Wippra\n\nVodní nádrž Wippra jindy nazývaná přehrada Wipper (německy: \"Talsperre-Wippra\" nebo \"Wippertalsperre\") se nachází v horách Harz a zadržuje vody řeky Wipper. Hráz byla postavena mezi lety 1951-1952. Nachází se nedaleko měst Wippra, Mansfeld a Hettstedt v Sasku-Anhaltsku. Jejím hlavním účelem bylo zajistit užitkovou vodu pro zpracovatelské závody na měď v Mansfeldu a Hettstedtu.\nHráz není postavena jako protipovodňová ochrana, její postavení v tomto ohledu je spíše symbolické a to hlavně díky tomu, že podle původních plánů z doby vypracovávání projektu se počítalo s další hrází níž po proudu, která měla sloužit jako protipovodňová ochrana, avšak se k výstavbě této přehrady nikdy nedospělo. Přehrada Wippra je také elektrárnou s instalovaným výkonem 22 kW.\n"}
{"id": "581091", "url": "https://cs.wikipedia.org/wiki?curid=581091", "title": "Jörg Drehmel", "text": "Jörg Drehmel\n\nJörg Drehmel (* 3. května 1945, Sassen-Trantow, Meklenbursko-Přední Pomořansko) je bývalý východoněmecký atlet, jehož specializací byl trojskok.\n\nV roce 1969 se umístil na mistrovství Evropy v Athénách na šestém místě. O rok později získal na prvním ročníku halového ME ve Vídni stříbrnou medaili. V roce 1971 se stal v Helsinkách mistrem Evropy, když ve finále měřil jeho nejdelší pokus 17,16 metru. Druhý Viktor Sanějev ze Sovětského svazu skočil o šest centimetrů méně a bronz vybojoval Rumun Carol Corbu za 16,87 m.\n\nV roce 1972 reprezentoval na letních olympijských hrách v Mnichově, kde získal za výkon 17,31 m stříbrnou medaili. Olympijským vítězem se stal Viktor Sanějev, který si zajistil zlatou medaili v první sérii, kde skočil 17,35 metru. Na halovém ME 1974 v Göteborgu skončil na pátém místě. V témž roce skončil na mistrovství Evropy v Římě těsně pod stupni vítězů, čtvrtý.\n\nMezi jeho úspěchy patří také dvě bronzové medaile, které získal na světové letní univerziádě v Turíně 1970 a v Moskvě 1973.\n\n"}
{"id": "581092", "url": "https://cs.wikipedia.org/wiki?curid=581092", "title": "Ajn Nakuba", "text": "Ajn Nakuba\n\nAjn Nakuba též Ejn Nakuba ( עֵין נַקוּבָּא‎, عين نقوبا, v oficiálním přepisu do angličtiny Ein Naqquba) je arabská vesnice v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 625 metrů na zalesněných svazích Judských hor, v údolí vádí Nachal Ksalon.\n\nObec se nachází v Jeruzalémském koridoru, 42 kilometrů od břehu Středozemního moře, cca 45 kilometrů jihovýchodně od centra Tel Avivu, cca 11 kilometrů západně od historického jádra Jeruzalému a cca 13 kilometrů severovýchodně od Bejt Šemeš. Ajn Nakuba obývají izraelští Arabové, přičemž osídlení v tomto regionu je etnicky převážně židovské. Spolu se sousedním městem Abu Goš a vesnicí Ajn Rafa ovšem Ajn Nakuba vytváří enklávu arabského osídlení. Ajn Nakuba je situována 3 kilometry od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské (palestinské) oblasti Západního břehu od Izraele částečně odděleny pomocí bezpečnostní bariéry.\n\nAjn Nakuba je na dopravní síť napojena pomocí dálnice číslo 1, spojující Jeruzalém s Tel Avivem, jež vesnici míjí na severním okraji.\n\nAjn Nakuba byla založena v roce 1962 jako osada pro ubytování Arabů vysídlených během války za nezávislost v roce 1948 z nedaleké arabské vesnice Bajt Nakuba, na jejímž místě vznikla roku 1949 židovská vesnice Bejt Nekofa. Tito vysídlenci po roce 1948 pobývali v provizorních podmínkách a nově zřízená vesnice měla umožnit jejich trvalé usídlení, dál od hranice (respektive od Zelené linie). Původně šlo o pouhou čtvrť sousední arabské vesnice Ajn Rafa, ale později roku 1976 jí byl přiznán status administrativně samostatné obce.\n\nPodle údajů z roku 2014 tvořili naprostou většinu obyvatel v Ajn Nakuba Arabové. Jde o menší obec vesnického typu s dlouhodobě rostoucí populací. K 31. prosinci 2014 zde žilo 2941 lidí. Během roku 2014 populace stoupla o 4,2 %.\n\n\n"}
{"id": "581096", "url": "https://cs.wikipedia.org/wiki?curid=581096", "title": "Ajn Rafa", "text": "Ajn Rafa\n\nAjn Rafa též Ejn Rafa ( עין ראפה, عين رافا, v oficiálním přepisu do angličtiny Ein Rafa) je arabská vesnice v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 598 metrů na zalesněných svazích Judských hor, v údolí vádí Nachal Ksalon.\n\nObec se nachází 42 kilometrů od břehu Středozemního moře, cca 45 kilometrů jihovýchodně od centra Tel Avivu, cca 11 kilometrů západně od historického jádra Jeruzalému a cca 13 kilometrů severovýchodně od Bejt Šemeš. Ajn Rafa obývají izraelští Arabové, přičemž osídlení v tomto regionu je etnicky převážně židovské. Spolu se sousedním městem Abu Goš a vesnicí Ajn Nakuba ovšem Ajn Rafa vytváří enklávu arabského osídlení. Ajn Rafa je situována 3 kilometry od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské (palestinské) oblasti Západního břehu od Izraele částečně odděleny pomocí bezpečnostní bariéry.\n\nAjn Rafa je na dopravní síť napojena pomocí dálnice číslo 1, spojující Jeruzalém s Tel Avivem, jež vesnici míjí na severu.\n\nAjn Rafa vznikla počátkem 20. století jako malá osada, do které se z nedaleké arabské vesnice Suba (nyní na jejím místě stojí židovský kibuc Cova) přestěhovali tři bratři. Během války za nezávislost v roce 1948 obyvatelé osady uprchli před postupujícími Izraelci, ale uchýlili se do nedaleké arabské obce Abu Goš, která po celou válku udržovala korektní vztahy s Židy a jejíž obyvatelé proto nebyli postiženi populačními transfery. Po válce se obyvatelé z Ajn Rafa vrátili do svých domovů.\n\nRoku 1962 byla na východním okraji vesnice založena čtvrť pro arabské vysídlence z vesnice Bajt Nakuba nazvaná Ajn Nakuba. Roku 1976 získala status administrativní obce a osamostatnila se od Ajn Rafa.\n\nPodle údajů z roku 2014 tvořili naprostou většinu obyvatel v Ajn Rafa Arabové. Jde o menší obec vesnického typu s dlouhodobě rostoucí populací. K 31. prosinci 2014 zde žilo 1121 lidí. Během roku 2014 populace stoupla o 5,6 %.\n\"* pokles populace k roku 1983 souvisí s administrativním oddělením čtvrti Ajn Nakuba do samostatné obce\"\n\n\n"}
{"id": "581099", "url": "https://cs.wikipedia.org/wiki?curid=581099", "title": "Markýza de Brinvilliers (opera)", "text": "Markýza de Brinvilliers (opera)\n\nMarkýza de Brinvilliers (francouzsky La Marquise de Brinvilliers) je opera (drame lyrique) napsaná ve spolupráci devíti skladatelů. Premiéru měla v Paříži v Salle Ventadour divadla Théâtre de l'Opéra-Comique dne 31. října 1831.\n\nV první polovině 19. století vznikla řada hudebních děl, na kterých spolupracovalo více skladatelů, většinou proto, aby ve velmi krátkém termínu vytvořili díla na oslavu událostí významných pro vládnoucí dynastii, jako sňatky, narození nebo křtiny. Takové skladby byly obvykle hotovy za několik dní a mohli se na nich účastnit až čtyři skladatelé. Jediným významným dílem takového širšího kolektivu před složením \"Markýzy de Brinvilliers\" byl \"Sjezd králů\" (\"Le congrès des rois\"), opera revolučního ducha uvedená v Opéra-Comique 23. února 1794, na níž se podíleli Cherubini, Dalayrac, Berton, Deshayes, Jadin, Kreutzer, Blasius, Méhul, Devienne, Solié a Trial fils. Z pozdějších spoluprací lze jmenovat \"Les premiers pas ou Les deux génies ou Les mémoires de la blanchisseuse\", což byla jednoaktová komedie sepsaná k otevření nového divadla \"Opéra-National\" 15. listopadu 1847, jejíž hudbu dodali Adolphe Adam, Daniel-François-Esprit Auber, Michele Carafa a Jacques Fromental Halévy.\n\nV roce 1831 uvázla Opéra-Comique ve finančních potížích a její působiště, Salle Ventadour, již nebylo v módě. Émile Lubbert, ředitel společnosti, potřeboval rychle uvést úspěšný kus. Objednal libreto od Eugèna Scriba a Castila-Blaze (vl. jm. François-Henri-Joseph Blaze) a pro časovou tíseň rozdělil skladatelskou práci mezi devět skladatelů: Daniela Aubera, Désiré-Alexandra Battona, Henriho Montana Bertona, Giuseppa Marca Mariu Felice Blanginiho, Françoise-Adriena Boieldieua, Michele Carafu, Luigiho Cherubiniho, Ferdinanda Hérolda a Ferdinanda Paëra. Recenze v \"Courrier de l'Europe\" zaznamenala začlenění gigue od Françoise-Josepha Gosseca, skladatele starší generace zemřelého roku 1829.\n\nDílo mělo premiéru 31. října 1831 a odehrán byl jen skromný počet celkem 32 představení, naposledy 9. prosince, kdy bylo divadlo zavřeno. Opéra-Comique začala hrát znovu v lednu 1832 pod novým vedením a nadále se potýkala s finančními těžkostmi. Před koncem roku 1831 složil F. Marcucci \"Fantazii pro harfu na nejkrásnější nápěvy z La Marquise de Brinvilliers\". \"Markýza de Brinvilliers\" byla znovu uvedena v roce 1836 s 11 reprízami. 2. srpna 1832 byla tato opera hrána v Bruselu. Žádná další představení nejsou doložena.\n\nDěj opery se volně zakládá na příběhu Marie-Madeleine-Marguerity d'Aubray, markýzy de Brinvilliers (1630-1676), historické postavy z doby Ludvíka XIV., jejíž odsouzení za vraždu bylo začátkem travičské aféry, při níž byla řada francouzských aristokratů obžalována z vraždy a čarodějnictví.\n\nPrvní dvě dějství se odehrávají v domě pana de Vernillac ve Versailles, třetí dějství pak v Paříži v paláci markýzy v rue Neuve-Saint-Paul.\n\n(Salón v soukromém paláci pana de Vernillac ve Versaillích) Hortense de Montmélian a Arthur Saint-Brice, oba bez majetku, jsou do sebe zamilováni. Markýza, sama zamilovaná do Arthura, ale potlačila jejich vzájemnou korespondenci tak, že si každý z nich myslí, že jej ten druhý opustil. Naoko se spřátelila s Hortensí a zařídila její sňatek s Vernillakem, bohatým královským výběrčím daní. První dějství začíná ve Versaillích v den Hortensina sňatku.\n\nZatímco na svatbu Vernillaca a Hortense přijíždějí hosté, Vermillac se těší, zatímco budoucí nevěsta je nešťastná (introdukce \"Que le chant d'hymenée\", Cherubini), zvláště když jí její přítelkyně z mládí Madelon přednese blahopřání za rodnou vesnici (kuplety \"Vous, que depuis mon jeune âge\", Cherubini). Hortense prozradí Madelon, že byla zamilována do chudého hraběte Arthura de Saint-Brice, který se však poté, co jeho dva starší bratři zemřeli, dostal k majetku a na ni zapomněl.\n\nSpolečnost se baví o množství otrav v posledních letech ve vysoké společnosti. Král pro jejich vyšetření zřídil dokonce zvláštní soud, \"Chambre Ardente\". Madelon situaci popisuje v kupletech \"C'est pire qu'une épidemie\" (Boieldieu). Markýza se v soukromí setkává se svým služebníkem Galifardem a zjistí, že je více než záhodno informován o markýzině vášni pro Arthura a její manipulaci s oběma mladými milenci, ale také o příhodné smrti markýzina manžela a Arthurových dvou bratrů... Po jeho odchodu markýza uvažuje o svém životě a lituje ztraceného mládí a nevinnosti (árie \"Oui, mon repos l'exige... O fatale ivresse!\", Paër). Arthur přichází a žádá po markýze, dávné přítelkyni, radu. Již rok neviděl ženu, kterou miloval, a přestože je přesvědčen o její zradě, chce ji naposledy vidět. Markýza ho od toho zrazuje, a když přichází Vernillac, obrací novomanželovu žárlivost na mladého muže (trio \"J'espérais, hélas! par l'absence... Pour vous plus d'espérance\", Batton). Markýza přesvědčí Arthura, aby odešel, ale ten potká cestou Madelon a dozví se od ní, že Hortense se cítí zrazena jako on a že nikdy neobdržel její četné dopisy. Ihned spěchá, aby sňatek zastavil, ale Hortense se s manželem právě vracejí od obřadu. Uprostřed svatebního veselí se Hortense a Arthur poznají a propadají zoufalství (finále \"Ils sont unis... O destin qui m'accable!\", Batton).\n\n(Hortensina ložnice v paláci pana de Vernillac ve Versaillích) Zatímco zevnitř domu se ozývá taneční hudba, Arthur vnikl do Hortensiny ložnice (sbor \"Vive le vin! vive la danse!\" a Arthurova árie \"De ces lieux que j'abhorre... O Dieu puissant! toi que j'implore\", Blangini). Přichází Hortense; vysvětlí si s Arthurem nedorozumění, ale nyní již je vdána a musí poslat Arthura pryč (duet \"Un mot, encore un mot, Madame\", Blangini). Markýza je přeruší a jakožto dobrá přítelkyně obou (přičemž skrývá žárlivost na Arthura a nenávist ke své rivalce) je přesvědčí, aby se rozešli, aby nevyvolali Vernillacovo podezření.\n\nZa markýzou mezitím přichází znovu Galifard, který díky protijedu přežil, když se jej po první schůzce pokusila otrávit (právě jeho původní pán seznámil markýzu s jedy). Přechází k přímému vydírání: smlčí to, co o markýze ví, ale ta si jej musí vzít a rozdělit se s ním o svůj majetek. Markýza je zděšena: konečný cíl jejích činů, sňatek s Arthurem, tak bude zmařen. Galifard markýze - jako gesto \"dobré vůle\" - přenechává kazetu s jejími kompromitujícími dopisy (důkazů má i tak dost).\n\nSaint-Brice trvá na tom, že nechá Hortensi v její ložnici dopis na rozloučenou, který skryje do jedné z kytic pro nevěstu. Markýza vášnivé vyznání věčné lásky přečte a v záchvatu žárlivosti kytici otráví. Svatební průvod odvádí Vernillaca a Hortensi do ložnice. Madelon zašeptá Hortensi, kde hledat dopis, ale podezřívavý manžel má dobrý sluch. Podrobí manželku a výslechu a ta nejprve přísahá oddanost, nakonec ale přiznává, že v jedné z kytic má být dopis od její dávné lásky. Vernillac se zmocní kytice i s dopisem, nadechne se jedu a umírá. Hortense v panice svolává všechny svatební hosty (finále \"Dans le mystère et le silence... Lorsque l'hymen qui nous engage\", Carafa).\n\n(Salón v pařížském paláci markýzy v rue Neuve-Saint-Paul) Markýza prohlíží dopisy, které jí Galifard vrátil. Pochybuje, že by ji mohl úspěšně vydírat, aniž by se sám inkriminoval, ale písemnosti spálí. Na dně kazety ale najde tajnou schránku s červeným práškem, který odhadne jako Galifardův protijed. Nahradí jej pomalu působícím jedem a vrátí zpět. Galifard přichází (krátké čekání si krátí kuplety \"Gens sans caractère\", Berton) a hovoří o jejich nastávajícím sňatku. Markýza je šokována, ale tváří se, že souhlasí. Nabídne mu čaj, a jak očekávala, Galifard do něj použije svůj prášek jako „léčivou přísadu“. V následném duetu vyděrač a travička naoko idylicky při čaji hovoří o své cestě do Itálie a svatbě (\"Douce amitié!... L'hymen qui nous rassemble\", Auber). Galifard odchází a markýza se těší, že do hodiny nebude naživu.\n\nArthur přináší markýze novinu, že Vernillac náhle zemřel (a nikoli Hortense, jak se markýza domnívala). Žádá dokonce markýzu, aby Hortensi poskytla na nějakou dobu útočiště. Markýza souhlasí a poté mladé dívce vnukne děsivou myšlenku, že jejího manžela otrávil Arthur. Hortense se tedy domnívá, že Arthur musí opustit Francii a že už ho nikdy neuvidí; když se k ní přiblíží, odmítá s ním v hrůze mluvit. Arthur rozhněván odchází a markýza se raduje, že konečně dosáhla svého cíle. Náhle se ale vrací umírající Galifard s policií. Ještě než vydechne naposledy, obviní markýzu z travičství včetně vraždy pana de Vernillac. Arthur a Hortense hledají oporu jeden v druhém; Galifard umírá. Markýza je odváděna k soudu a vrhá poslední mstivý a triumfální pohled na Galifardovu mrtvolu (finále \"Quand l'amitié nous appelle...\", Hérold).\n\nPřijetí bylo vlažné, soubor Opéry-Comique byl v té době spíše prostředních kvalit; největší úspěch měl divadelně účinný Auberův duet hlavních rivalů v opeře předstírajících přátelství ze 3. dějství. Obsáhlá recenze v \"Courrier d'Europe\" považovala \"Markýzu de Brinvilliers\" za „nejzajímavější dílo, které Ventadour po dlouhé době nabízí“. \"Revue des deux mondes\" shledala hudbu „rozptýlenou a postrádající jednotu“, ale připomněla, že „Auberův duet ve třetím dějství získal mnoho ovací. Tragédie je dobře postavená a působivá. Je v ní mnoho jedu, což je ale podáno hodnověrně; bohužel jeden duet nedělá operu, a to ani komickou.“ Naopak Frédéric Chopin napsal, že by bylo obtížné shromáždit lepší skupinu osob k takovéto společné práci: „Přiznávám, že jsem se nenudil a že toto dílo si nezaslouží výsměch.“\n\nPodle pozdějšího hodnocení pařížské hudební scény v době premiéry \"Markýzy de Brinvilliers\" byl vůdčím duchem skupiny Luigi Cherubini, „nestor skladatelů“. Batton byl z účastníků nejméně známý; napsal několik neúspěšných oper a poté pracoval ve výrobě umělých květin. Berton, Paër, Blangini a Carafa byli za zenitem své kariéry. Boieldieu měl v průběhu 20. let 19. století řadu úspěchů, jakož i jeden značný neúspěch. Heroldova opera \"Zampa aneb Mramorová nevěsta\" měla právě za sebou velmi úspěšnou premiéru. Auber byl na vrcholu svých sil a své slávy.\n\n\n"}
{"id": "581101", "url": "https://cs.wikipedia.org/wiki?curid=581101", "title": "Vodní nádrž Zillierbach", "text": "Vodní nádrž Zillierbach\n\nVodní nádrž Zillierbach (německy: \"Zillierbachtalsperre\") se nachází na východě regionu Harz ve spolkové zemi Sasko-Anhaltsko nedaleko městečka Elbingerode. Hráz přehradila vody říčky Zillierbach. Obsahuje zásoby pitné vody pro několik obcí v okolí přehrady a také město Wernigerode. Zároveň však poskytuje protipovodňovou ochranu.\n\nPřehrada má betonovou gravitační hráz, která podle prvotním projektů měla být postavena do oblouku, ale tento plán byl během výstavby změněn. V polovině hráze stojí kontrolní stanoviště. Mezi lety 1998-2001 byla přehrada rekonstruována.\nPlán na vybudování přehrady se poprvé objevil v roce 1931. Během výstavby byly nalezeny archeologické památky z počátku našeho letopočtu. Stavební materiál na stavbu byl přepravován po železnici a byl dodáván firmou Drei Annen Hohne. Náklady na stavbu se nyní odhadují na přibližně 3,31 miliónu říšských marek. Velká část stavby byla dokončena roku 1936 a přehrada byla naplno spuštěna v roce 1937.\nBěhem téměř 60 let nepřetržitého provozu přehrady se její technický stav zhoršil natolik, že bylo nutné provést generální rekonstrukci a tak v listopadu 1998 začali práce na přehradě a modernizaci jejího vybavení. Náklady se vyšplhaly do výše 7 miliónů německých marek. Koruna hráze byla rozšířena na 3.30 metru a byla zvednuta o 1 metr. Okolo kraje koruny hráze bylo přiděláno zábradlí namísto betonového parapetu, který tam byl předtím. Byl také zrekonstruován vodovod, jenž nyní přivádí k lidem 2,9 milionů m³ vody ročně. Díky opravám je nyní hřeben hráze dostupný i pro pěší. Byla také upravena vyhlídka na hráz Peterstein. Rekonstrukce byla dokončena roku 2001.\n"}
{"id": "581107", "url": "https://cs.wikipedia.org/wiki?curid=581107", "title": "Mastodont", "text": "Mastodont\n\nMastodont \"(Mastodon)\" je rodové jméno vymřelých amerických chobotnatců, nazývaných také nepřesně jako \"americký mamut\".\nVětšina druhů zařazovaných v minulosti do tohoto druhu je dnes zařazována do jiných rodů, zejména \"Mammut, Bunolophodon, Zygolophodon, Anancus, Trilophodon, Gomphotherium\". Přestože byli podobní mamutům a slonům, nebyli mastodonti příbuzným rodem. Obývali Severní Ameriku a Střední Ameriku. Jejich první prokazatelné fosilie byly objeveny již roku 1705 ve státě New York. Největší známí jedinci měřili na výšku až 3,25 metru a vážili kolem 11 tun.\n\n\n"}
{"id": "581109", "url": "https://cs.wikipedia.org/wiki?curid=581109", "title": "Ángel Di María", "text": "Ángel Di María\n\nÁngel Fabián Di María (* 14. února 1988) je argentinský fotbalový záložník a reprezentant, v současné době hrající za Paris Saint Germain. Účastník MS 2010 v Jihoafrické republice a MS 2014 v Brazílii.\n\nVe 33. kole La Ligy 2012/13 27. dubna 2013 se jedním gólem podílel na výhře 2:1 nad Atléticem Madrid.\n\n22. prosince 2013 jednou skóroval v ligovém utkání s Valencií, „Bílý balet“ (přezdívka Realu Madrid) si ze soupeřova hřiště odvezl tři body po výhře 3:2. Ligový titul v sezóně 2013/14 sice nezískal (vyhrálo jej Atlético Madrid), ale stal se vítězem Ligy mistrů UEFA po finálové výhře 4:1 po prodloužení v derby právě nad Atléticem Madrid. Rovněž vyhrál s Realem Copa del Rey 2013/14 (španělský pohár).\n\nKoncem srpna 2014 přestoupil z Realu do anglického Manchester United FC. United zaplatili 75 milionů eur, což byl přestupový rekord na Britských ostrovech.\n\nV srpnu 2015 přestoupil do týmu francouzského mistra ze sezóny 2014/15, Paris Saint Germain.\n\nArgentinu reprezentoval v roce 2007 na MS do 20 let v Kanadě, kde Argentina ve finále porazila Českou republiku 2:1. Byl členem argentinského olympijského výběru do 23 let, který na LOH 2008 v Pekingu. získal zlato po výhře 1:0 nad Nigérií.\n\nNa MS 2010 v Jihoafrické republice nastoupil ve všech pěti zápasech, které zde Argentina odehrála.\n\nTrenér Alejandro Sabella jej vzal na Mistrovství světa 2014 v Brazílii. V osmifinále se Švýcarskem (1:0) vstřelil v prodloužení vítězný gól. Ve finále s Německem Argentina prohrála 0:1 v prodloužení a získala stříbrné medaile.\n\n"}
{"id": "581110", "url": "https://cs.wikipedia.org/wiki?curid=581110", "title": "Bermont", "text": "Bermont\n\nBermont je francouzská obec v departementu Territoire de Belfort, v regionu Franche-Comté ve východní Francii.\n\n"}
{"id": "581112", "url": "https://cs.wikipedia.org/wiki?curid=581112", "title": "Vodní dílo Sylvenstein", "text": "Vodní dílo Sylvenstein\n\nVodní dílo Sylvenstein (německy \"Sylvensteinspeicher\") je sypaná hráz, která se nachází v údolí Isar v alpské částí Horního Bavorska. V minulosti bylo na řece, která je pojmenována Isar podle údolí, a na jejich přítocích vybudováno několik vodních elektráren. To však mělo za následek, že se řeka Isar v letních měsících dostávala v určitých místech téměř na dosah vyschnutí. A tak bylo rozhodnuto a vybudování nového vodního díla, které mělo sloužit jako protipovodňová ochrana pro města Bad Tölz a Mnichov a také měla za úkol regulovat stav vody v řece a udržovat aktivní průtok 4 m³ za sekundu. Přehrada byla postavena mezi lety 1954 a 1959 a je také vodní elektrárnou o instalovaném výkonu 3,2 MW, která však po modernizaci v roce 2000 je schopna generovat 3,8 MW.\n\nBěhem velkých záplav v celé Evropě v roce 2005 bylo na přehradě dosaženo maximální kapacity a provozovatel byl nucen vypustit do řeky mnohem více vody než obvykle, avšak právě díky této přehradě nebyly následky záplav nijak závažné.\n"}
{"id": "581113", "url": "https://cs.wikipedia.org/wiki?curid=581113", "title": "Dejr Rafat", "text": "Dejr Rafat\n\nDejr Rafat ( דיר ראפאת, دير رفات, v oficiálním přepisu do angličtiny Deir Rafat) je křesťanský klášter a obec v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 249 metrů v pahorkatině Šefela, nedaleko západního okraje Judských hor. Jižně od obce protéká širokým údolím potok Sorek.\n\nObec se nachází 28 kilometrů od břehu Středozemního moře, cca 37 kilometrů jihovýchodně od centra Tel Avivu, cca 27 kilometrů západně od historického jádra Jeruzalému a cca 5 kilometrů severozápadně od Bejt Šemeš. Dejr Rafat obývají izraelští Arabové, přičemž osídlení v tomto regionu je ale etnicky převážně židovské.\n\nDejr Rafat je na dopravní síť napojen pomocí lokální silnice číslo 3835.\n\nDo roku 1948 se zde rozkládala arabská vesnice Dejr Rafat. Roku 1931 měla 218 obyvatel a 69 domů. Stála v ní mešita al-Hadž Hasan a na západním okraji obce komplex křesťanského kláštera. Během války za nezávislost v roce 1948 byla vesnice v rámci druhé fáze Operace Danny dobyta Izraelci. Arabské osídlení tu pak skončilo. V druhé polovině října 1948 pak byla zástavba opuštěné vesnice zbořena. Zůstal stát jen komplex kláštera, ve kterém bylo ponecháno jeho osazenstvo. Klášter má statut samostatné administrativní obce. Od roku 2009 jej využívá ženská komunita řeholního společenství Mnišská rodina Betléma, Nanebevzetí Panny Marie a sv. Bruna a je vyhledávaným místem pro duchovní cvičení.\n\nPodle údajů z roku 2014 tvořili obyvatelstvo v Dejr Rafat Arabové. K 31. prosinci 2014 zde žilo 79 lidí.\n\n\n"}
{"id": "581117", "url": "https://cs.wikipedia.org/wiki?curid=581117", "title": "Anton Doboș", "text": "Anton Doboș\n\nAnton Doboș (* 13. října 1965, Sărmașu, Rumunsko) je bývalý rumunský fotbalový obránce a funkcionář.\n\nV rumunské lize debutoval v roce 1988 za tým Universitatea Kluž. Po roce se stěhoval do Dinama Bukurešť, se kterým hned ve své první sezóně získal titul, což zopakoval i o dva roky později, před dalším přestupem do konkurenční Steauy. S ní získal další čtyři mistrovské tituly a dvakrát rumunský pohár. V roce 1996 přestoupil do AEK Atény. Aktivní kariéru ukončil v roce 2000 v jiném řeckém klubu Ethnikos Pireus.\n\nV rumunské reprezentaci odehrál první ze třiadvaceti zápasů 22. září 1993 ve vítězném zápase proti Izraeli. Jediný reprezentační gól vstřelil do sítě Lichtenštejnska. Zúčastnil se EURA 96' a mistrovství světa 1998.\n\nV letech 2002–2005 byl Doboș presidentem klubu FC Temešvár, který ještě během působení klubu v Bukurešti přejmenoval na AEK, na počest klubu, ve kterém strávil poslední roky kariéry. V roce 2007 přijal nabídku stát se předsedou jiného rumunského klubu Universitatea Kluž.\n\nFC Dinamo București\n\nFC Steaua București\n\nAEK Atény\n"}
{"id": "581118", "url": "https://cs.wikipedia.org/wiki?curid=581118", "title": "Bifenthrin", "text": "Bifenthrin\n\nBifenthrin je syntetický pyrethroid používaný jako insekticid. Působí na nervový systém hmyzu. Mezi výrobky obsahující bifenthrin patří například Talstar, Maxxthor, Capture, Brigade, Bifenthrine, Ortho Home Defense Max, Bifen IT, Bifen L/P, Scotts LawnPro Step 3 nebo (v Česku) ATAK.\n\nMolekula bifenthrinu, pyrethroidu čtvrté generace, byla objevena ve FMC Corporation Pty Ltd. Bifenthrin je téměř nerozpustný ve vodě (rozpustnost 0,1 mg/l). Vzhledem k nízké rozpustnosti je bifenthrin velmi perzistentní v půdě (poločas 7 dní až 8 měsíců) a proto je nejdéle reziduálním termiticidem aktuálně registrovaným k prodeji.\n\nBezpečnostní list výrobku Biflex (obsahujícího bifenthrin) udává prakticky nulovou karcinogenitu. Bifenthrin je vysoce toxický pro ryby, protože podobně jako většina pyrethroidů působí i jako inhibitor ATPázy. Vodní obratlovci jsou na inhibitory ATPázy mnohem citlivější než ti suchozemští, protože jsou velmi závislí na syntéze ATP v žábrách, aby mohli udržovat osmotickou rovnováhu.\n\nAmerická agentura EPA kdysi klasifikovala bifenthrin do třídy C (možný lidský karcinogen), nyní již tomu ale tak není. Pravděpodobně se tehdy vycházelo ze starých dat a nedostatku studií.\n\nNa základ uvedených posudků EPA shrnuje, že je dostatečná jistota, že obecné populaci (ani dětem) agregovaná expozice reziduím bifenthrinu neškodí.\n\nBifenthrin byl zahrnut do zákazu biocidů navrženého KEMI a schváleného Evropským parlamentem 13. ledna 2009.\n\nBifenthrin byl schválen pro použití proti mravencům \"Paratrechina cf. pubens\" v oblasti Houstonu v Texasu, a to zvláštní „krizovou výjimkou“ texaského ministerstva zemědělství a EPA. Látka je schválena jen pro použití v těch okresech Texasu, kde je „potvrzeno zamoření“ nově objeveným druhem mravenců.\n\n"}
{"id": "581120", "url": "https://cs.wikipedia.org/wiki?curid=581120", "title": "Kanton Châtenois-les-Forges", "text": "Kanton Châtenois-les-Forges\n\nKanton Châtenois-les-Forges je kanton v departementu Territoire de Belfort v regionu Franche-Comté. Sídlem správy je město Châtenois-les-Forges.\n\n"}
{"id": "581121", "url": "https://cs.wikipedia.org/wiki?curid=581121", "title": "Ejtanim", "text": "Ejtanim\n\nEjtanim ( אֵיתָנִים, v oficiálním přepisu do angličtiny Etanim, přepisováno též Eitanim) je ústav sociální péče a obec v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 770 metrů na zalesněných svazích Judských hor. Východně od obce protéká hlubokým údolím potok Nachal Cuba, na jehož protější straně se zvedá vrch Har Ejtan. Jihozápadě od Ejtanim stoupá terén k hoře Har Tajasim. Na severu je zářez údolí vádí Nachal Tajasim.\n\nObec se nachází 41 kilometrů od břehu Středozemního moře, cca 45 kilometrů jihovýchodně od centra Tel Avivu, cca 13 kilometrů západně od historického jádra Jeruzalému a cca 10 kilometrů severovýchodně od Bejt Šemeš. Ejtanim obývají Židé, přičemž osídlení v tomto regionu je etnicky převážně židovské.\n\nEjtanim je na dopravní síť napojen pomocí lokální silnice číslo 395.\n\nEjtanim byl založen v roce 1952. Už roku 1942 zde v lokalitě zvané tehdy arabsky Dejr Amr vznikl areál sirotčince pro arabské děti. Součástí komplexu byla i farma. Roku 1946 měl tento ústav cca 60 chovanců. Během války za nezávislost v roce 1948 byla osada dobyta Izraelci. Původní zástavba arabského sirotčince byla ponechána a postupně doplňována o další budovy.\n\nRoku 1950 zde Izraelci zřídili sanatorium pro léčbu tuberkulózy. 1952 bylo proměněno na ústav pro výchovu mentálně postižených dětí. Areál poskytuje mentálně postiženým dětem základní výchovu, terapii i vzdělání.\n\nK 31. prosinci 2014 zde žilo 99 lidí. Během roku 2014 registrovaná populace klesla o 43,4 %.\n\n\n"}
{"id": "581124", "url": "https://cs.wikipedia.org/wiki?curid=581124", "title": "Olaf Prenzler", "text": "Olaf Prenzler\n\nOlaf Prenzler (* 2. dubna 1958, Kasdorf, Porýní-Falc) je bývalý východoněmecký atlet, sprinter, jehož hlavní disciplínou byl běh na 200 metrů.\n\nPrvní úspěch však zaznamenal v roce 1977 na stometrové trati, když získal stříbrnou medaili na juniorském mistrovství Evropy v Doněcku. O rok později získal na mistrovství Evropy v Praze stříbrnou medaili v běhu na 200 metrů, když ve finále nestačil jen na Itala Pietro Menneu. Druhé stříbro přidal ve štafetě na 4 x 100 metrů, ve které dále běželi Manfred Kokot, Eugen Ray a Alexander Thieme.\n\nV roce 1980 reprezentoval na letních olympijských hrách v Moskvě, kde obsadil v semifinále celkové desáté místo a do osmičlenného finále nepostoupil. Největší individuální úspěch zaznamenal v roce 1982 na mistrovství Evropy v Athénách, kde se stal mistrem Evropy v běhu na 200 metrů, když cílem proběhl v čase 20,46 s. Stříbro získal Cameron Sharp z Velké Británie, který byl o jednu setinu pomalejší a bronz Frank Emmelmann z NDR.\n\nV roce 1985 získal stříbrnou medaili na halové ME v Athénách, kde prohrál jen s Italem Stefano Tillem. Na mistrovství Evropy ve Stuttgartu 1986 doběhl na sedmém místě a společně s Thomasem Schröderem, Steffenem Bringmannem a Frankem Emmelmannem vybojoval stříbrné medaile ve štafetě na 4 x 100 metrů.\n\n"}
{"id": "581127", "url": "https://cs.wikipedia.org/wiki?curid=581127", "title": "Frank Emmelmann", "text": "Frank Emmelmann\n\nFrank Emmelmann (* 15. září 1961, Schneidlingen, Sasko-Anhaltsko) je bývalý východoněmecký atlet, sprinter, jehož specializací byl běh na 100 a 200 metrů.\n\nNejvětší úspěchy ve své kariéře zaznamenal v roce 1982 na mistrovství Evropy v Athénách, kde získal kompletní sbírku medailí. Nejcennější kov získal v závodě na 100 metrů, když ve finále o čtyři setiny porazil Itala Pierfrancesca Pavoniho a o sedm setin Mariana Woronina z Polska. Na dvojnásobné trati, dvě stě metrů vybojoval bronz v čase 20,60 s. Zlato získal jeho krajan Olaf Prenzler v čase 20,46 s. Stříbrnou medaili získal ve štafetě na 4 x 100 metrů, když východoněmecké kvarteto, za které dále běželi Detlef Kübeck, Thomas Munkelt a Olaf Prenzler prohrálo jen se sovětskou štafetou.\n\nJeho žena Kirsten Emmelmannová se rovněž věnovala atletice.\n\n"}
{"id": "581130", "url": "https://cs.wikipedia.org/wiki?curid=581130", "title": "Ostřice převislá", "text": "Ostřice převislá\n\nOstřice převislá (\"Carex pendula\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 50-150 cm, Je vytrvalá, hustě trsnatá, s krátkým oddenkem. Listy jsou střídavé, přisedlé, s listovými pochvami. Lodyha je ostře trojhranná, hladká, delší než listy, čepele jsou asi 15-20 mm široké, výrazně dvoubarevné, na líci tmavozelené, na rubu výrazně nasivělé. Bazální pochvy jsou nejčastěji vínově červeně naběhlé, nerozpadavé. Ostřice převislá patří mezi různoklasé ostřice, nahoře jsou klásky čistě samčí, dole samičí. Samčí vrcholový klásek bývá jen jeden, zřídka 2, samičích nejčastěji 4–5 a někdy mohou mít na vrcholu samčí květy. Samičí klásky jsou výrazně tenké a dlouze převislé, asi 5–16 cm dlouhé a asi 5–7 mm široké dolní jsou stopkaté. Dolní listen má pochvu a je asi stejně dlouhý jako květenství. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 3–3,5 mm dlouhá, elipsoidní, šedozelená, s krátkým bezzubým zobánkem, Každá mošnička je podepřená plevou, která je červenohnědá až s úzkým bělavým okrajem a zeleným středním žebrem. V ČR kvete nejčastěji v květnu až v červnu. Počet chromozómů: 2n=58.\n\nOstřice převislá roste alespoň roztroušeně ve většině Evropy kromě Skandinávie, přesahuje až do západní Asie. Byla zavlečena do Severní Ameriky a na Nový Zéland.\n\nV ČR je poměrně běžná v karpatské části Moravy, jinde se vyskytuje jen roztroušeně a v některých oblastech zcela chybí. Nejčastěji ji najdeme u lesních potoků, na prameništích, na mokřinách a prameništích u lesních cest a na pasekách. Pro svůj atraktivní vzhled je někdy pěstována i jako okrasná rostlina.\n\n \n"}
{"id": "581131", "url": "https://cs.wikipedia.org/wiki?curid=581131", "title": "Laura Innes", "text": "Laura Innes\n\nLaura Elizabeth Innes (* 16. srpna 1957, Pontiac, Michigan, USA) je americká herečka, scenáristka a režisérka. Známou se stala v roce 1995, když byla obsazena do role Dr. Kerry Weaverové v úspěšném americkém dramatickém seriálu \"Pohotovost\".\n\nProfesionální divadlo se ji představilo již v dětství, když její rodinu často brával otec na festival ve Statfordu v Ontariu. Zastával názor \"dělej, co máš rád(a)\", a tak Laura studovala na Severozápadní univerzitě. Při studiích hrála divadlo.\nJejí první vystoupení proběhlo v Chicagu ve známém Goodmanově divadle, kde si zahrála po boku Johna Malkoviche ve hře \"Tramvaj do stanice Touha\". Další významnější roli ztvárnila v divadelní hře Tři sestry v San Diegu.\n\nV roce 1986 si zahrála mladou dceru Jerryho Stillera a Anne Meary v sitcomu \"The Stiller and Meara Show\", ale ten byl po několika týdnech zrušen. Na počátku 90. let se objevila v několika dalších seriálech. Poté dostala první hlavní roli v seriálu \"Wings\", který v letech 1991 až 1993 natáčela americká televizní stanice NBC.\n\nNa podzim roku 1995 byla obsazena do role Dr. Kerry Weaverové v úspěšném americkém seriálu z lékařského prostředí \"Pohotovost\". Tento seriál debutoval již v roce 1994. Její role byla z mnoha pohledů kontroverzní, když měla homosexuální sklony a v roce 2001 v sedmé sérii trpěla duševní poruchou. I přesto byla dvakrát nominována na zisk ceny Emmy za hereckou roli. Později byla nominována i na zisk ceny Emmy za režii. Sama režírovala několik dílů \"Pohotovosti\", ale také například několik dílů úspěšného dramatického seriálu \"Dr. House\".\n\nSvoje působení v seriálu ukončila v roce 2007 po dvanácti řadách a stala se tak druhou nejdéle působící hereckou osobností v tomto seriálu (Noah Wyle setrval v \"Pohotovosti\" sice jen 11 řad, ale hrál ve více epizodách). V letech 2008 - 2009 se objevila ještě ve dvou epizodách, včetně závěrečné epizody celého seriálu v patnácté řadě.\n\nZ dalších filmů stojí za zmínku \"Drtivý dopad\" (1998) nebo \"Can't Stop Dancing\", kde si zahrál i její seriálový kolega Noah Wyle. 7. května 2010 NBC oznámila, že byla obsazena do role nového akčního dramatického seriálu \"Událost\". V roce 2012 si zahrála v seriálu NBC \"Awake\".\n\nNarodila se v Pontiacu v Michiganu. Její Rodiče Laurette a Robert Innesovi pracovali v továrně na výrobu obráběcích zařízení. Na počátku 80. let byl její první snoubenec zavražděn. Později se provdala za herce Davida Brisbina a v roce 1990 se jim narodil syn Cal. Adoptovali ještě Mia z Číny.\n\nJe také blízkou přítelkyní Megan Mullaly a seriálové kolegyně Maury Tierney.\n\n"}
{"id": "581137", "url": "https://cs.wikipedia.org/wiki?curid=581137", "title": "An der Hauptwache", "text": "An der Hauptwache\n\nNáměstí An der Hauptwache je ústředním bodem Frankfurtu nad Mohanem a je jedním z nejslavnějších náměstí města. Původní název Schillerplatz byl nahrazen v roce 1900.\n\nHauptwache je důležitým přestupním bodem U-Bahn (Metro) a S-Bahn (Příměstská železnice, v centru má charakter metra). Toto náměstí bylo několikrát přestavěno.\nNáměstí obsahuje množství různých architektonických stylů. Mimo barokní Hauptwache jsou okolní budovy postaveny převážně v moderní architektuře z důvodu poškození starých budov válkou.\n"}
{"id": "581138", "url": "https://cs.wikipedia.org/wiki?curid=581138", "title": "Pak Jong-sok", "text": "Pak Jong-sok\n\nPak Jong-sok ( , 2. listopadu 1963 – říjen 2011) byl jihokorejský horolezec, který se v roce 2001 stal devátým mužem, prvním asiatem a prvním Jihokorejcem, který vylezl na všechny osmitisícové vrcholy, ovšem na některých z nich použil umělý kyslík. Všech 14 osmitisícovek dokázal zdolat mezi lety 1993 a 2001, tedy za pouhých 8 let 2 měsíce a 8 dní. V kratším čase to dokázal jen Polák Jerzy Kukuczka. V letech 1994 až 2002 dobyl i nejvyšší vrcholy všech kontinentů. Tuto misi dokončil, když v listopadu 2002 vystoupil na nejvyšší horu Antarktidy Vinson Massif. Později, roku 2004 byl na jižním pólu a o rok později i na severním pólu. Dosáhl tak takzvaného Grand slamu dobrodruhů (severní a jižní pól, 14 osmitisícovek a nejvyšší vrcholy kontinentů). Jako jeden z mála lidí dokázal vystoupit v jednom roce na čtyři osmitisícovky a v roce 2004 došel na Jižní pól za pouhých 44 dní.\n\nPak Jong-sok a spolu s nám dva další jihokorejští horolezci Shin Dong-Min a Gang Gi-Seok zahynuli při pokusu o prostoupení zcela nové cesty k vrcholu Annapurny. Svůj pokus museli vzdát ve výšce asi 6400 metrů kvůli padajícímu kamení a při sestupu zpět (23. října) zmizeli beze stopy. Korejský horolezecký svaz oficiálně ukončil pátrání (28. října). Pak Jong-sok byl ženatý a měl dva syny. Jeho mladší syn se stal v roce 2005 nejmladším člověkem, který dosáhl severního pólu, ale tento výkon byl již překonán.\n\n\n\n\n"}
{"id": "581139", "url": "https://cs.wikipedia.org/wiki?curid=581139", "title": "Hakka", "text": "Hakka\n\nHakka (či \"hakkština\", v hakkštině \"Hak-kâ-fa\" nebo \"Hak-kâ-va\", ) je jeden z hlavních dialektů čínštiny, kterým mluví převážně Hakkové především v jižní Číně, dále ve východní a jihovýchodní Asii a v ostatních diasporách na celém světě.\n\nVzhledem k výskytu dialektu v rozptýlených izolovaných oblastech, kde je komunikace s okolními oblastmi omezena, se vyvinulo mnoho variant a nářečí hakky, kterými se mluví v provinciích Kuang-tung, Fu-ťien, Ťiang-si, Kuang-si, Sečuán, Chu-nan, Kuej-čou a Chaj-nan, v Singapuru a na Tchaj-wanu. Dialekt hakka není vzájemně srozumitelný se severočínskými dialekty a jinými čínskými dialekty a i hakk existuje mnoho a mluvčí dvou různých hakk si také nemusí rozumět. Nejblíže je hakce dialekt/skupina dialektů kan.\n\nExistuje výslovnostní rozdíl mezi tchajwanským a kuangtungským dialektem jazyka hakka. Za ukázkový příklad jazyka byl obvykle považován dialekt severovýchodního Kuang-tungu, který tvoří víceméně jeho standard.\n\n\n"}
{"id": "581157", "url": "https://cs.wikipedia.org/wiki?curid=581157", "title": "Jaderná lamina", "text": "Jaderná lamina\n\nJaderná lamina je síťovitá vrstva proteinů přiléhající na vnitřní stěnu vnitřní jaderné membrány. Je tvořena specifickým typem cytoskeletu, takzvanými intermediárními filamenty. Ty se v tomto případě v procesu polymerace z tzv. jaderných laminů spojují do dvourozměrné struktury. Jaderná lamina je k vnitřní membráně jádra připojena díky vazbě na jaderné póry a další integrální membránové proteiny, mimo to se však s laminou váže i chromatin.\n\nJaderná lamina je patrná jen v některých fázích buněčného cyklu. Na začátku mitózy se musí lamina rozrušit, což způsobí fosforylace laminů pomocí cyklin-dependentních kináz. V pozdní anafázi se opět na povrchu chromozomů jaderná lamina sestavuje.\n"}
{"id": "581165", "url": "https://cs.wikipedia.org/wiki?curid=581165", "title": "Šolcův dům", "text": "Šolcův dům\n\nŠolcův dům v Liberci – roubený patrový dům na břehu řeky Nisy (Liberec IV-Perštýn, U Jezu 96/10) dal v letech 1771-4 postavit obchodník s plátnem Hans Friedrich Scholz v tehdy doznívajícím barokním slohu. \nKoncem 19. století byl obklopen řemeslnickými dílnami a továrničkami. Dnes díky demolicím v osmdesátých letech 20. století roubenka zůstala jako solitér v parku. V 20. století byla budova postupně renovována a upravována. V současnosti zde sídlí správa CHKO Jizerské hory. Dnes se jedná o národní památku. \n\n"}
{"id": "581167", "url": "https://cs.wikipedia.org/wiki?curid=581167", "title": "Internazionali Femminili di Tennis di Palermo 2010", "text": "Internazionali Femminili di Tennis di Palermo 2010\n\nTenisový turnaj WTA Internazionali Femminili di Tennis di Palermo 2010 se konal ve dnech 12.–18. července v italském Palermu venku na antukových dvorcích. Odměny činily 220 000 USD.\n\n\nNásledující hráči obdrželi do soutěže divokou kartu od pořadatelů:\n\nNásledující hráčky se probojovaly do soutěže z kvalifikace:\n\n\n\n"}
{"id": "581172", "url": "https://cs.wikipedia.org/wiki?curid=581172", "title": "Kaštanozem", "text": "Kaštanozem\n\nKaštanozem je půda suchých stepí, subtropických oblastí a Středomoří. Tyto půdy jsou blízce příbuzné černozemím, od kterých se odlišují mělčeji vyvinutým svrchním (A) horizontem půdy světlejší barvy, od té je odvozen i jejich název, a půdní profil vykazuje výraznější akumulaci sekundárních karbonátů. Nejvhodnějšími substráty pro vznik kaštanozemí jsou spraše a jim podobné sedimenty. \n\nKaštanozemě jsou potenciálně velmi úrodné půdy, pro vyšší výnosy však vyžadují zavlažování, při kterém bývají náchylné k sekundárnímu zasolení.\n\nV Českém klasifikačním systému není tento půdní typ rozlišen.\n"}
{"id": "581173", "url": "https://cs.wikipedia.org/wiki?curid=581173", "title": "Výkup lahví", "text": "Výkup lahví\n\nVýkup lahví je samostatné oddělení samoobslužné prodejny, které zajišťuje zpětný odběr zálohovaných vratných obalů na nápoje.\n\nKaždý maloobchodník, který prodává zboží ve vratných obalech, je povinen podle zákona o obalech 477/2001 Sb. a podle živnostenského zákona 455/1991 Sb. obaly zpětně vykupovat. Množství vykoupených obalů nesmí být vázáno na počet obalů prodaných.\n\nOddělení výkupu lahví je často zřizováno jako zcela samostatné. Prostorově bývá umístěno v přímé návaznosti na část skladu, kde jsou skladovány nápoje ve vratných obalech, aby se omezila manipulace s přepravkami a paletami. Výkupní místo může být vytvořeno jako průchod ve stěně oddělující sklad od prostoru prodejny. Na straně prodejny musí být prostor snadno přístupný i pro příjezd nákupních vozíků, kvalitně osvětlený a nejlépe také sledovaný bezpečnostní kamerou. Na straně skladu musí být dostatečná plocha pro prázdné přepravky a manipulaci s nimi. Manipulace s přepravkami je přednostně ruční, za pomoci rudlu. V rozlehlých prodejnách je často pracoviště výkupu lahví umístěno mimo nákupní prostor, s přístupem přímo z ulice (parkoviště). Takové řešení brání nežádoucímu shlukování zákazníků mezi regály se zbožím a zcela prozaicky také zkonzumování nápojů uvnitř prodejny a vrácení lahve, za kterou nebyla zaplacena záloha. Vlastní třídění lahví na vratné a nevratné provádí buď vizuálně pracovník výkupu nebo třídící automat, do kterého zákazník lahve (či přepravky naplněné lahvemi) vkládá. Nepřijaté lahve jsou zákazníkovi vráceny. V dobře vybavených odděleních výkupu lahví je umístěn i rozměrný koš na odpad (krabice, plastové tašky, ve kterých byly lahve doneseny) a kontejner na sklo pro vyhození netypizovaných a poškozených lahví.\n\nVýkup lahví se v současnosti (červenec 2010) týká prakticky jen skleněných lahví pro některé druhy nápojů a přepravek pro transport těchto lahví. Typickým objektem výkupu jsou skleněné pivní lahve o obsahu 0,5 litru. Stejný výrobek (pivo) je často dostupný i v nevratných obalech. Vratné lahve (záloha za ně) jsou zákazníkovi účtovány jako samostatná položka při nákupu. Při výkupu není zákazník povinen dokazovat, že lahve nakoupil ve stejné prodejně. Za vykoupené lahve může zákazník obdržet buď přímo hotovost nebo často tištěnou stvrzenku, na základě které je mu cena lahví proplacena (odečtena z ceny nákupu) na pokladním místě.\n\nKaždý zálohovaný obal musí být viditelně označen – zpravidla „zálohovaný obal“, „vratný obal“.\n\nPřepravky na výše uvedené nápoje lze vracet buď klasicky s příslušnými lahvemi, nebo také prázdné bez lahví. Důležité ovšem je, aby v dané přepravce byly takové lahve, které do ní patří. Přepravky, které obsahují jiné typy lahví, nejsou většinou vykupovány – je potřeba lahve vrátit jednotlivě a přepravku vracet prázdnou.\n\nObchod má dle zákona za povinnost vykupovat pouze ty lahve a přepravky na nápoje, které sám prodává. Zákon o vratných obalech si nelze vyložit tak, že každá prodejna je povinna vykoupit v neomezeném množství všechny výše uvedené obaly. Pokud prodejna daný obal neprodává, není ani povinna jej zpětně vykupovat, lahve a přepravky je potřeba vracet nejlépe tam, kde byly zakoupeny.\n\nProstředí výkupu lahví využil jako dějiště svého filmu režisér Jan Svěrák ve filmu \"Vratné lahve\".\n\n\n\n"}
{"id": "581179", "url": "https://cs.wikipedia.org/wiki?curid=581179", "title": "Giv'at Šemeš", "text": "Giv'at Šemeš\n\nGiv'at Šemeš ( גִּבְעַת שֶׁמֶשׁ, doslova „\"Sluneční vrch\"“, v oficiálním přepisu do angličtiny Giv'at Shemesh) je ústav sociální péče a obec v Izraeli, v Jeruzalémském distriktu, v Oblastní radě Mate Jehuda. Leží v nadmořské výšce 250 metrů v pahorkatině Šefela, nedaleko západních svahů Judských hor. Jižně od obce protéká potok Sorek.\n\nObec se nachází 28 kilometrů od břehu Středozemního moře, cca 37 kilometrů jihovýchodně od centra Tel Avivu, cca 26 kilometrů západně od historického jádra Jeruzalému a cca 4 kilometry severozápadně od Bejt Šemeš. Giv'at Šemeš obývají Židé, přičemž osídlení v tomto regionu je etnicky převážně židovské. Západně od obce leží klášter Dejr Rafat.\n\nGiv'at Šemeš je na dopravní síť napojen pomocí lokální silnice číslo 3835.\n\nGiv'at Šemeš byl založen v roce 1954. Jde o komplex zaměřený na léčbu a prevenci drogové nebo alkoholové závislosti mládeže i dospělých. Provozuje ho organizace Retorno, která byla založena rabínem Ejtanem Ecksteinem a působí primárně v Latinské Americe (Mexiko, Argentina, Brazílie, Uruguay a Venezuela). Izraelská pobočka organizace už má za sebou léčbu stovek klientů a 80% úspěšnost. Centrum je nábožensky orientováno, třebaže dodržování předpisů judaismu není formálně povinné.\n\nK 31. prosinci 2014 zde žilo 74 lidí.\n\n\n"}
{"id": "581184", "url": "https://cs.wikipedia.org/wiki?curid=581184", "title": "Joe Pass", "text": "Joe Pass\n\nJoe Pass, rodným jménem Joseph Anthony Jacobi Passalacqua (13. ledna 1929 New Brunswick, New Jersey – 23. května 1994 Los Angeles, Kalifornie) byl americký jazzový kytarista. Vynikal rozsáhlým využitím herní techniky zvané walking-bass spojené akordickým způsobem hry melodie. Měl vynikající znalost akordových průběhů.\n\nNarodil se ve městě New Brunswick ve státě New Jersey. Narodil se do nehudební rodiny, jeho otec Mariano Passalacqua pracoval v ocelárně jako dělník. Jako dítě spatřil portrét herce Gene Autry coby kovboje hrajícího na kytaru a právě díky tomuto začal hrát na kytaru. První kytaru dostal v devíti letech (model Harmony v ceně 17 dolarů). Otec brzy rozpoznal jeho talent a neustále ho podporoval v další hře.\n\nJiž ve 14. letech začal koncertovat a hrál s kapelou Fronted (Tony Pastor a Charlie Barnet), kde nadále rozšiřoval a zdokonaloval své hudební dovednosti. Později začal cestovat s menšími jazzovými skupinami až se nakonec přestěhoval z Pensylvánie do New Yorku. V roce 1950 se stal obětí drog a hodně utrácel. Z drogové závislosti ho vyléčil až pobyt na rehabilitačním programu v Synanon Center. Během této terapie neustále hrál na kytaru a dále prohluboval své dovednosti. Po patnácti měsících v Synanon (roku 1961) nahrál společně s Arnoldem Rossem album s názvem \"Sounds of Synanon\". Během celého léčebného pobytu v Synanon Center Pass neměl svou kytaru a využíval nástroj Fender, který byl vlastnictvím Synanon Center.\n\nBěhem roku 1960 nahrál sérii alb pro vydavatelství Pacific Jazz Records, včetně rané \"Catch Me\", \"12-String Guitar\", \"For Django\" a \"Simplicity\".\nV roce 1963 Pass obdržel cenu \"New Star Award\" udělovanou časopisem Downbeat. Na začátku sedmdesátých let zahájil spolupráci s Herbem Ellisem se kterým pravidelně vystupovali v jazzovém klubu \"Donte\" v Los Angeles. Vyvrcholení této spolupráce bylo nahrávání společného alba \"Jazz/Concord (#CJS-1)\" v novém vydavatelství Concord Jazz. Společně s Passem a Ellisem na tomto albu spolupracovali basista Ray Brown a bubeník Jake Hanna.\nVěnoval se také vzdělávací činnosti a vydal několik učebnic kytarové improvizace pro studenty jazzu (psané Billem Thrasherem).\n\nV roce 1974 vydal své sólové album \"Virtuoso\" a to nově pod vydavatelstvím Pablo Records. Také v roce 1974 pokračoval v tomto vydavatelství s novým albem \"The Trio featuring Pass\" (Joe Pass, Oscar Peterson, Niels-Henning Ørsted Pedersen). Roku 1975 získává Trio cenu Grammy, jako nejlepší jazzová skupina.\nStejně často jako nahrával pro společnost Pablo Records, spolupracoval s Benny Carterem, Milt Jacksonem, Herbem Ellisem, Zoot Simsem, Duke Ellingtonem, Dizzy Gillespiem, Ellou Fitzgerald, Countem Basiem a spoustou dalších.\n\nS Ellou Fitzgerald nahrál celkem čtyři alba a všechny pod hlavičkou Pablo Records: \"Take Love Easy\" (1973), \"Fitzgerald and Pass... Again\" (1976), \"Speak Love\" (1983), \"Easy Living\" (1986).\n\nJoe Pass zemřel na rakovinu jater v Los Angeles ve státě Kalifornie ve věku 65 let.\n\n\n\n"}
{"id": "581185", "url": "https://cs.wikipedia.org/wiki?curid=581185", "title": "Orkán Emma", "text": "Orkán Emma\n\nOrkán Emma byla tlaková níže (cyklona), která zasáhla Evropu v období od 1. března 2008 do 5. března 2008. Živel si vyžádal životy 14 osob a způsobil škody zhruba za 1 miliardu euro.\n\nSíla vichřice nebyla tak velká jako u předchozí větrné bouře Kyrill. Vítr dosahoval v nárazech rychlosti 120–140 km/h a nejnižší naměřený tlak v této tlakové níži byl 987 hPa. Následkem síly větru padaly stromy (mj. památná Žižická lípa na Slánsku), bylo strháno elektrické vedení a došlo k velkému množství dopravních nehod. Škody činily přibližně 1 miliardu korun, o život přišly 2 osoby. Vichřice s sebou přinesla bouřky, kroupy a přívalové deště. Následkem toho byly na Šumpersku některé silnice zaplaveny vodou.\n\n\n"}
{"id": "581188", "url": "https://cs.wikipedia.org/wiki?curid=581188", "title": "Fareed Zakaria", "text": "Fareed Zakaria\n\nFareed Rafiq Zakaria (* 20. ledna 1964, Bombaj, Indie) je americký spisovatel a žurnalista indického původu. Vystudoval universitu v Yale. Poté přestoupil na Harvard, kde mu byl udělen doktorát z mezinárodních vztahů. Dlouhou dobu působil v magazínu Newsweek, v srpnu 2010 ohlásil přechod ke konkurenčnímu časopisu Time. Na stanici CNN uvádí talk show Fareed Zakaria GPS, v níž se zabývá převážně mezinárodní politikou.\n\nJe autorem slavné politologické knihy \"Budoucnost svobody\" (\"The Future of Freedom\" - někdy se uvádí i jako \"The Future of Liberty\"), kterou do češtiny přeložil Jaroslav Veis. Jeho zatím poslední knihou je \"Postamerický svět\" (\"Post-American World\"), která v Česku vyšla v roce 2010.\n\n\n"}
{"id": "581189", "url": "https://cs.wikipedia.org/wiki?curid=581189", "title": "Jedida", "text": "Jedida\n\nJedida ( יְדִידָה, v oficiálním přepisu do angličtiny Yedida) je vzdělávací komplex a obec v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 731 metrů v Judských horách.\n\nObec se nachází 40 kilometrů od břehu Středozemního moře, cca 42 kilometrů jihovýchodně od centra Tel Avivu, cca 13 kilometrů severozápadně od historického jádra Jeruzalému a cca 13 kilometrů severovýchodně od Bejt Šemeš. Jedidu obývají Židé, přičemž osídlení v tomto regionu je etnicky převážně židovské. Obec ale leží na severním okraji města Abu Goš, které obývají izraelští Arabové.\n\nJedida je na dopravní síť napojena pomocí lokální silnice číslo 425.\n\nJedida byla založena v roce 1964. Jde o komplex zaměřený na speciální pedagogiku a rehabilitaci. Jméno vesnice je inspirováno biblickou postavou \"Jedída\" zmiňovanou v druhé knize královské 22,1\n\nK 31. prosinci 2014 zde žilo 214 lidí. Během roku 2014 populace stoupla o 2,4 %.\n\n\n"}
{"id": "581191", "url": "https://cs.wikipedia.org/wiki?curid=581191", "title": "Patrick Blanc", "text": "Patrick Blanc\n\nPatrick Blanc (* 3. června 1953) je francouzský botanik, vědec a umělecký designér. Stal se známým svým objevem vertikální zelené stěny zvané \"le mur végétal\" nebo \"vertical garden\".\n\nVěnuje vědecké činnosti už více jak 30 let. Vystudoval Pierrovu univerzitu v Paříži, kde získal titul doktor věd. Od roku 1982 pracuje jako vědec v Národním centru vědeckého výzkumu ve Francii, kde se specializuje v oblasti rostlin subtropických lesů. Podnikl hodně významných cest. Na základě dlouholetých pozorování objevil inovovaný způsob pěstování rostlin bez použití půdy. Množství rostlin rostoucí na skalách, skalních převisech, větvích stromů. Půda tedy nepředstavuje nic víc, jen jakousi mechanickou oporu. Jen voda a minerály v ní obsažené jsou potřebné a spolu se světlem a oxidem uhličitým vytvářejí fotosyntézu. Toto zjištění podnítilo objev jeho zelené stěny, která je obrovským přínosem pro životní prostředí.\n\nJím patentovaná zelená stěna se skládá ze tří části: z kovového rámu, PVC vrstvy a vrstvy plsti. Kovový rám může být zavěšený na stěnu, ale může stát také samostatně. Poskytuje tak prostor pro vzduchovou mezeru působící jako velmi efektivní tepelný a zvukový izolační systém. Do kovového rámu je pomocí nýtových spojů uchycená 1 cm hrubá PVC podložka. Zpevňuje celou konstrukci a činí ji voděodolnou. Rostliny se instalují na tuto vrstvu jako semínka nebo jako odrostlé rostliny. Celková váha takovéto stěny je menší jak 30 kg na m.\n\n"}
{"id": "581192", "url": "https://cs.wikipedia.org/wiki?curid=581192", "title": "Trubicový zásobník", "text": "Trubicový zásobník\n\nTrubicové zásobníky jsou středně velké zásobníky zemního plynu pro vyrovnávání výkyvů potřeby: používají se především pro pokrytí v denních špičkách odběru, protože disponují vysokým výkonem při odběru a napájení. Z důvodu jejich spíše malého objemu (v normálním případě méně než milion metrů krychlových) se hodí pro vyrovnávání sezónních výkyvů jen podmíněně.\n\nTrubicové zásobníky zemního plynu patří k povrchovým zásobníkům, ačkoliv se nacházejí v hloubce asi dvou metrů. Skládají se z ocelových trubic s průměrem až do 1,6 m, které jsou uloženy paralelně v malé hloubce a jsou poháněny tlakem od 50 do 100 barů. Často se zřizují v areálu průmyslového objektu. \n\nTrubicové zásobníky jsou možností pro skladovací zařízení v zemích, kde se nenacházejí – jako ve Švýcarsku nebo kolem aglomeračních center – vhodné geologické struktury pro hloubkové podzemní zásobníky . \n\nNejdůležitější funkcí trubicových zásobníků zemního plynu je dnes omezení špiček („peak shaving“). Domácnosti spotřebují ráno a večer více plynu než přes den nebo v noci. V chladných dnech dochází k zvlášť vysoké spotřebě ve špičkách. Protože se ale plyn dodává z výrobních polí v relativně konstantním proudu, potřebuje odpovídající zadržovací zařízení, aby reagoval na tyto výkyvy potřeby a dal plyn k dispozici ve špičce. \n\nVýkyvy v poptávce se mohou navíc vyrovnávat zásadně s různými zásobníky plynu. Pro denní výkyvy se velice dobře hodí malé, flexibilní nádoby jako trubicové zásobníky.\n\nPoskytovatelé zásobníkové služby jsou schopni při použití trubicových zásobníků dopomoci veřejným podnikům a elektrárnám k vyrovnanému odběru plynu a tím snížit jejich náklady na odběr plynu.\n\n„Nadbytek odběru ze zákaznické smlouvy o plném zásobování se použijí v málo vytížených nočních a poledních hodinách k znovu naplnění zásobníku. Vytížení ve špičce ráno a večer pak bude kryto plynem ze zásobníku. Tímto vyrovnáním během dne může povrchový zásobník i přes svou malou objemovou kapacitu podat výkon, který je adekvátní mnohem většímu podzemnímu zásobníku.“\nPeter Deschkan: „Neues Geschäftsmodell für Speicher“, Energie & Management (1. říjen 2008, strana 23)\n\nWien Energie Speicher GmbH zřizuje ve Vídni Leopoldau trubicový zásobník zemního plynu s maximálním objemem 693.000 m3 a využitelným objemem 550.000 m3. Tlak zásobníku je 45 barů, výstupní tlak 4 bary, výkon odběru 100.000 m3/h.\n"}
{"id": "581193", "url": "https://cs.wikipedia.org/wiki?curid=581193", "title": "International German Open 2010", "text": "International German Open 2010\n\nTenisový turnaj ATP International German Open 2010 se konal ve dnech 19. až 25. července v německém Hamburku venku na antukových dvorcích. Odměny činily 1 115 000 EUR.\n\n\nNásledující hráči obdrželi do soutěže divokou kartu od pořadatelů:\n\nNásledující hráči se probojovali do soutěže z kvalifikace:\n\nV závorce je kolo, ve kterém hráči vypadli.\n\n\n\n"}
{"id": "581196", "url": "https://cs.wikipedia.org/wiki?curid=581196", "title": "Kfar Zoharim", "text": "Kfar Zoharim\n\nKfar Zoharim též Ramot Jehuda-Zoharim ( כְּפַר זָהֳרִים, doslova „\"Vesnice světel\"“, v oficiálním přepisu do angličtiny Kefar Zoharim) je ústav sociální péče a obec v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 306 metrů v zalesněné krajině na pomezí pahorkatiny Šefela a západních svahů Judských hor.\n\nObec se nachází 33 kilometrů od břehu Středozemního moře, cca 52 kilometrů jihovýchodně od centra Tel Avivu, cca 34 kilometrů jihozápadně od historického jádra Jeruzalému a cca 15 kilometrů jihozápadně od Bejt Šemeš. Kfar Zoharim obývají převážně Židé, přičemž osídlení v tomto regionu je etnicky židovské.\n\nKfar Zoharim je na dopravní síť napojen pomocí dálnice číslo 35.\n\nKfar Zoharim byl zřízen v roce 1993. Jde o středisko zaměřené na léčbu a prevenci drogové závislosti. Bylo založeno skupinou obyvatel Jeruzalému, kteří byli dříve členy protestního hnutí Černí panteři. Šlo o ryze soukromou občanskou iniciativu vzniklou bez vládní podpory. Plocha komplexu činí 100 dunamů (10 hektarů). Klienty jsou drogově závislí lidé ve věku nad 18 let. Jejich počet dosahuje cca 80 osob. 50 - 60 % z nich jsou židovští imigranti z bývalého SSSR. 10 % jsou izraelští Arabové. Pobyt v komunitě trvá obvykle až jeden rok, pak následuje přesun do městského života a postupný návrat do společnosti.\n\nPodle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo. K 31. prosinci 2014 zde žilo 131 lidí.\n\n\n"}
{"id": "581201", "url": "https://cs.wikipedia.org/wiki?curid=581201", "title": "Atlanta Tennis Championships 2010", "text": "Atlanta Tennis Championships 2010\n\nTenisový turnaj ATP Atlanta Tennis Championships 2010 se konal ve dnech 19. – 25. července v americkém Indianapolis venku na kurtech s tvrdým povrchem. Odměny činily 600 000 USD.\n\n\nNásledující hráči obdrželi do soutěže divokou kartu od pořadatelů:\n\nNásledující hráči se probojovali do soutěže z kvalifikace:\n\n\n\n"}
{"id": "581202", "url": "https://cs.wikipedia.org/wiki?curid=581202", "title": "Číšník", "text": "Číšník\n\nČíšník (ženská forma je \"číšnice\", ale častěji se používá výraz „\"servírka\"“) je profese v oblasti gastronomie a pohostinství, číšník v baru se nazývá barman, v hostinci hostinský, v hospodě hospodský, ve výčepu výčepní, ve (vinném) sklípku sklepník nebo sklepmistr. Číšnický učeň se nazývá pikolík.\n\nHlavní činností číšníka je obsluha zákazníků, podávání nápojů a jídel v pohostinských zařízeních jako jsou hotely, restaurace, kavárny, hospoda, hostinec, vinárny apod. Etymologický původ slova je od výrazu „číše“.\n\n\n\n\n"}
{"id": "581203", "url": "https://cs.wikipedia.org/wiki?curid=581203", "title": "Mládežnická vesnice Kirjat Je'arim", "text": "Mládežnická vesnice Kirjat Je'arim\n\nMládežnická vesnice Kirjat Je'arim ( כפר הנוער קריית יערים‎, \"Kfar ha-noar Kirjat Je'arim\", v oficiálním přepisu do angličtiny Qiryat Ye'arim (Institute)) je vzdělávací komplex a obec v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 725 metrů v Judských horách.\n\nObec se nachází 40 kilometrů od břehu Středozemního moře, cca 42 kilometrů jihovýchodně od centra Tel Avivu, cca 13 kilometrů severozápadně od historického jádra Jeruzalému a cca 13 kilometrů severovýchodně od Bejt Šemeš. Mládežnickou vesnici Kirjat Je'arim obývají Židé, přičemž osídlení v tomto regionu je etnicky převážně židovské (sousední město Kirjat Je'arim). Obec ale leží na severním okraji města Abu Goš, které obývají izraelští Arabové.\n\nMládežnická vesnice Kirjat Je'arim je na dopravní síť napojena pomocí lokální silnice číslo 425.\n\nMládežnická vesnice Kirjat Je'arim byla založena v roce 1952. Za jejím vznikem stála Židovská agentura a skupina sponzorů ze Švýcarska. Jde o komplex určený pro 145 středoškoláků, pro které je tu i internátní ubytování. Kromě rodilých Izraelců je zde poskytováno vzdělání zejména novým židovským přistěhovalcům z Etiopie nebo zemí bývalého SSSR.\n\nK 31. prosinci 2013 zde žilo 263 lidí. Během roku 2014 populace klesla o 7,7 %.\n\n\n"}
{"id": "581210", "url": "https://cs.wikipedia.org/wiki?curid=581210", "title": "My Best Friend Is You", "text": "My Best Friend Is You\n\nMy Best Friend Is You je druhé album britské zpěvačky Kate Nash, které vyšlo v roce 2010.\n\n"}
{"id": "581212", "url": "https://cs.wikipedia.org/wiki?curid=581212", "title": "Třída Invincible (1977)", "text": "Třída Invincible (1977)\n\nTřída Invincible byla třída letadlových lodí britského královského námořnictva z doby studené války. Skládala se z jednotek \"Invincible\", \"Illustrious\" a \"Ark Royal\". Za studené války bylo jejich hlavním úkolem ničení sovětských ponorek v severním Atlantiku. S následnou reorganizací námořnictva se však jejich určení změnilo na námořní projekci síly, včetně leteckých úderů či řízení a podpory obojživelných operací. Z jejich palub přitom operovaly útočné letouny BAE Harrier II (již byly vyřazeny) a vrtulníky typů Westland Sea King, Chinook a Merlin. Na palubě mohly krátkodobě přepravovat až 500 vojáků námořní pěchoty.\n\nSlužba této třídy již skončila. \"Invincible\" byla v roce 2005 převedena do rezervy a v únoru 2011 prodána do Turecka k sešrotování. \"Illustrious\" a \"Ark Royal\" měly zůstat ve službě až do dokončení nových velkých letadlových lodí třídy \"Queen Elizabeth\". Revize britské obranné politiky (\"Strategic Defence Review\") ale přinesla výrazné škrty. \"Ark Royal\" byla vyřazena v březnu 2011, přičemž \"Illustrious\" dočasně zastoupila HMS \"Ocean\", procházející generální opravou, v roli vrtulníkové výsadkové lodě. Po dokončení oprav \"Oceanu\" v roce 2014 byla vyřazena i ona.\n\nPrvní jednotku \"Invincible\" postavila loděnice Vickers Shipbuilding and Engineering (dnes BAE Systems Marine) v Barrow-in-Furness. Stavba byla zahájena v roce 1973 a do služby loď vstoupila v roce 1980. Naopak \"Illustrious\" a \"Ark Royal\" postavila loděnice Swan Hunter Shipbuilders ve Wallsendu. První byla dokončena v roce 1982 a druhá v roce 1985.\n\nK blízké obraně proti letadlům a protilodním střelám sloužily buď tři systémy Phalanx v případě \"Ark Royal\", nebo tři nizozemské systémy Goalkeeper u \"Invincible\" a \"Illustrious\". Phalanx je vybaven 20mm rotačním kanónem M61A1 Vulcan a má dosah 1,5 km. Naopak systém Goalkeeper používá 30mm rotační kanón se stejným dosahem. Tyto obranné systémy byly na lodě přidány na základě zkušeností z falklandské války. Doplňují je ještě dva 20mm kanóny GAM-B01 s dostřelem 2 km. Původně instalované dvojité odpalovací zařízení protiletadlových řízených střel Sea Dart již byla odstraněno.\n\nLodě nesly mix až 24 útočných letounů BAE Harrier II a vrtulníků. Jednalo se o vrtulníky Sea King ASaC mk7 pro včasnou výstrahu, transportní vrtulníky Westland Sea King a Chinook a protiponorkové vrtulníky Merlin. Původně byly navrženy s průběžnou letovou palubou, testy však ukázaly, že při použití skokanského můstku mohou letouny Harrier unést více paliva a výzbroje. Na přídi je proto můstek s úhlem 12°..\n\nV roce 2006 byla dokončena modernizace \"Ark Royal\", která vylepšila její možnosti v roli velitelské lodi a umožnila z její paluby operace transportních vrtulníků Chinook královského letectva a armádních bitevních vrtulníků Apache.\n\nPohon tvořily čtyři plynové turbíny Rolls-Royce Olympus TM3B. Lodní šrouby byly dva. Cestovní rychlost je 18 uzlů a nejvyšší rychlost až 30 uzlů. Dosah je 7000 námořních mil při 18 uzlech.\n\nVšechny jednotky mají za sebou již několik bojových misí. Letadlové lodi \"Invincible\" a \"Hermes\" byly v roce 1982 nasazeny ve válce o Falklandy. V roce 2003 byla \"Ark Royal\" zařazena mezi britské válečné lodě podporující invazi do Iráku. Na palubě tehdy nesla vrtulníky Merlin HMA1 a Sea King ASaC mk7.\n\n\n"}
{"id": "581213", "url": "https://cs.wikipedia.org/wiki?curid=581213", "title": "OSB deska", "text": "OSB deska\n\nOSB deska ( \"Oriented strand board\") je druh desky vytvořené lisováním velkých (2–7cm) dřevních štěpků nebo hoblin ve třech až čtyřech vrstvách. Typ pojiva záleží na volbě výrobce, používají se například polyuretanová pojiva. Různou orientací vrstev se dosahuje vylepšených mechanicko-fyzikálních vlastností. Desky se vyrábí s broušeným i nebroušeným povrchem. Můžou také mít v hraně vyfrézované pero/drážku pro dobré napojení při tvorbě podlah nebo stěn. Desky jsou vodovzdorné, používají se i na stavbu domů, obklady stěn nebo terárií pro chovatele.\n\nNěkdy jsou OSB desky chybně nazývány jako dřevo-štěpkové (dřevní štěpky však mají mnohem větší rozměry a teprve z nich se vyrábí třísky na OSB desky). Třísky o ideálních rozměrech 75x25x0,6 mm jsou v povrchových vrstvách orientovány rovnoběžně s delší hranou desky a je tím zároveň určen hlavní směr desky. V prostřední vrstvě jsou třísky v OSB deskách orientovány kolmo na hlavní osu. Orientací třísek je dosaženo vyšší tuhosti a pevnosti v hlavním směru desky.\nV dnešní době se OSB desky využívají ke stavbě dřevostaveb v takzvaných „sendvičích“: stěny se vybudují tak, že se na dřevěný rám z obou stran připevní OSB deska (pod každou deskou je ještě hliníková folie). Prostor mezi deskami se vyplní skelnou vatou nebo jinou tepelně izolační vrstvou.\n\nOSB desky začínají být využívány i jako designový prvek. Dělají se z nich podlahy, které se jenom přebrousí a přelakují. Při dodržení technologického postupu mohou být využity i v exteriérech, např. u provětrávaných fasád včetně nanesení omítky.\n\nOSB desky se dělí na čtyři základní skupiny podle typu oblasti použití:\n\n\n"}
{"id": "581217", "url": "https://cs.wikipedia.org/wiki?curid=581217", "title": "Galatea (Massé)", "text": "Galatea (Massé)\n\nGalatea (ve francouzském originále Galathée) je dvouaktová komická opera (opéra comique) francouzského skladatele Victora Massého na libreto Julese Paula Barbiera a Michela Forentina Carrého. Měla premiéru 14. dubna 1852 v pařížském divadle Théâtre de l'Opéra-Comique (Salle Favart 2) a stala se prvním Massého úspěchem.\n\nPo relativním úspěchu \"Zpěvačky se závojem\" (1850) se Massé na scéně Opéra-Comique prosadil svým druhým dílem, komickou až fraškovitou aktovkou \"Galatea\", která byla rovněž jeho první spoluprací s autorskou dvojicí libretistů Barbier — Carré. Významnou spoluautorkou úspěchu byla představitelka titulní role, sopranistka Delphina Ugaldová. Úlohu Pygmaliona ztvárnila sopranistka Palmyre Wetheimberová; později byla tato role přepracována na baryton a proslavil se v ní Jean-Baptiste Faure, pro kterého tato opera znamenala začátek velmi úspěšné kariéry.\n\nParodické antické náměty byly v době Druhého císařství oblíbené (viz operety Offenbachovy). Libreto vychází ze známého a v operních dějinách již často zpracovaného (Rameau, J.A.Benda, Cherubini, Donizetti) námětu sochaře Pygmalióna, který se zamiloval do vlastní sochy, již Afrodita na jeho prosbu oživila. Jména obou dalších postav jsou rovněž převzata z řecké mytologie: Ganymédés je původně pohledný chlapec a číšník olympských bohů, zatímco Midás byl král pověstný bohatstvím a špatným uměleckým vkusem.\n\nDobová kritika nalézala v libreto mnoho poezie literárních kvalit, ale také příliš mnoho humoru směrovaného na „méně vzdělané“ vrstvy obecenstva. Obdobný posudek se vztahoval na hudbu. Massého partitura „je vkusná, obsahujíc šťastně nalezené melodie, elegantní kontury a duchaplnou orchestraci“, ale obsahuje „politováníhodné nevyváženosti“.\n\n\"Galatea\" se stala populární v západní Evropě i zámoří (premiéry v Bruselu roku 1852, v Buenos Aires roku 1854, v New Orleans roku 1858...). Jako jediná z Massého oper byla uvedena i v českých zemích; českou premiéru měla v Prozatímním divadle dne 17. prosince 1873 v překladu Emanuela Züngela.\n\nLibreto \"Galatey\" následně upravil Poly Henrion (vl. jm. Leonard Kohl von Kohlenegg) pro Franze von Suppého, zakladatele vídeňské odnože operety. Jeho \"Krásná Galatea\" (\"Die schöne Galathee\", premiéra 30. června 1865) se stala populárnější a přinejmenším ve střední Evropě případnou konkurenci Massého opery vytlačila.\n\nScéna představuje Pygmalionův sochařský ateliér na Kypru, v mýtické době.\n\nGanymédés dřímá v ateliéru svého mistra Pygmaliona, zatímco se zvenčí ozývá sbor nesoucí oběti Venuši (\"L'aurore, en sourient\"). Jeho klid ruší bohatý kupec a sběratel kuriozit Midas (představuje se v kupletech \"Depuis vingt ans j'exerce\"), který se dozvěděl o nádherné soše, již Pygmalion vytesal a nyní ji přede všemi ukrývá. Ganymédés Mydasovi potvrzuje, že jeho mistr se do sochy zamiloval a žárlí, avšak za řádný obnos je Ganymédés ochoten sochu ukázat. Midas je jí skutečně nadšen. Překvapí je ale Pygmalion, který je rozzuřený na svého sluhu i na neomaleného kupce, který mu za sochu nabízí peníze (tercet \"Qu'ai-je vu! - Je suis mort!\"). Sochař jim vychvaluje přednosti sochy jakožto milostného objektu (kuplety \"Toutes les femmes sont inconstantes et sans foi\"). Když osamí, v árii vyznává svou lásku soše, kterou pojmenoval Galatea, a žádá Venuši, aby jí vdechla život (\"Tristes amours!... O Vénus, sois-moi clémente\").\n\nA skutečně, socha oživne a ihned přistoupí na Pygmalionovu lásku (duet \"Aimons!... il faut aimer... tout aime!\"). Galatea zpívá o tom, že jí patří svět, a přinejmenším Pygmalion je ochoten jí jej složit k nohám. Oživená socha se ale brzy začne nudit. Když ji Pygmalion nechce nechat odejít, alespoň jej pošle obstarat něco k jídlu. Galatea zatím na zahradě s doprovodem lyry zpívá árii o rozkoších života (\"Que dis-tu? je t'écoute et ne puis te comprendre... Roses parfumés... Accourez, rois du monde!\").\n\nGanymédés opět podřimuje a opěvuje nicnedělání a spánek (kuplety \"Ah! qu'il est doux... Dormir est un plaisir céleste!\"). Ze zahrady přichází Galatea, která shledává Ganyméda pohlednějším než Pygmaliona a ihned jej svádí. Přichází opět Midas, kterému se kráska ještě více líbí živá a hodlá ji získat pomocí peněz a šperků. Galatea dary dychtivě přijímá, nicméně stále je toho názoru, že Midas je mnohem ošklivější než Ganymédés a že ho tedy nechce (tercet \"Il me semblait n'être point laid!\").\n\nGanymédés a Midas se stihnou schovat, když se vrací Pygmalion s jídlem a pitím. Ganymédés je přivolán k prostírání (kvartet všech postav \"Allons, à table!\"). Galatei chutná, zejména víno pije plnými doušky a hned o něm pěje (kuplety \"Sa couleur est blonde et vermeille\"). Pygmalionova snaha omezit Galateinu konzumaci alkoholu ji rozzuří (při převracení nábytku odkryje schovaného Midase) a prchá, pronásledována Pygmalionem a Midasem. Unikne jim však a přesvědčuje Ganyméda, aby s ní odešel (duet \"Ganymède! c'est toi que j'aime\"). Ten se po značném váhání rozhodne jí vyhovět, ale to už se vrací zuřivý a ozbrojený Pygmalion. Galatea se zachrání na svém podstavci a opět zkamení. Pygmalion nyní s radostí sochu prodá Midasovi (který o takovou kurozitu ještě neztratil zájem) a jde užívat života se svými přáteli (finále \"Grands dieux!... Pygmalion, viens avec nous... A moi, folles maîtresses\").\n\n\nNejslavnější árii, Galateinu pijáckou píseň (\"Sa couleur est blonde et vermeille\"), nazpívala např. Cécile Merguillierová.\n\n"}
{"id": "581220", "url": "https://cs.wikipedia.org/wiki?curid=581220", "title": "Miloslav Kučera (sociální demokrat)", "text": "Miloslav Kučera (sociální demokrat)\n\nMiloslav Kučera (4. března 1942 Chlumec nad Cidlinou – 31. července 2018) byl český divadelní režisér a sociálně demokratický politik, v letech 1996–2002 poslanec Parlamentu České republiky.\n\nNa Divadelní fakultě Akademie múzických umění v Praze vystudoval v letech 1959–67 obor divadelní režie (MgA.), v akademickém roce 1972–73 pak na stejné fakultě dokončil postgraduálně pedagogiku. Od roku 1963 působil jako režisér po čtyři léta v ostravském Divadle Petra Bezruče a spolupracoval s Českým rozhlasem Hradec Králové.\n\nProfil životopisu na stránkách města Pardubice uvádí, že v období 1970-1990 měl zakázanou profesionální kulturní činnost a po sametové revoluci byl rehabilitován. Od roku 1991 pracoval jedenáct let ve Východočeském divadle Pardubice, na pozicích dramaturga a následně i ředitele. V období 1996–98 byl současně uměleckým vedoucím Horáckého divadla v Jihlavě. Autorsky se podílel na několika divadelních hrách a písňových textech.\nVyučoval na Pedagogické fakultě v Hradci Králové, lidové škole umění v Chotěboři a v letech 1979–94 na Konzervatoři Pardubice. Pracoval\nve Výzkumném ústavu pedagogickém a byl logopedickým poradcem v pardubické nemocnici.\n\nJe předsedou dozorčí rady festivalu České doteky hudby.\n\nOd roku 1960 byl deset let členem Komunistické strany Československa, ze které byl v roce 1970 vyloučen. Roku 1995 vstoupil do České strany sociálně demokratické.\n\nPo sametové revoluci dva roky vedl odbor kultury na Magistrátu města Pardubice a následně zde zastával další řídící pozice. V letech 2002–2005 byl vedoucím Úřadu Rady pro rozhlasové a televizní vysílání a v období 2006–2007 tajemníkem náměstkyně ministra kultury České republiky.\n\nV letech 1994–1998 zastával funkce zastupitele a radního Pardubic, současně v období 1994–1996 zastupitelem městského obvodu Pardubice VII, v němž k roku 2010 opět zasedal od roku 2006.\n\nVe volbách v roce 1996 byl zvolen do poslanecké sněmovny za ČSSD (volební obvod Východočeský kraj). Křeslo ve sněmovně obhájil ve volbách v roce 1998 a v parlamentu setrval do voleb v roce 2002. Byl členem sněmovního výboru pro vědu, vzdělání, kulturu, mládež a tělovýchovu (v letech 1998-2002 jeho místopředsedou).\n\nPřes fakt jeho vyloučení z KSČ v roce 1970 média upozornila na to, že za normalizace koncem 80. let pracoval jako cenzor, když \"„psal ideologické posudky na písňové texty amatérských skupin – ty, které nedoporučil, měly smůlu a na veřejné vystupování mohly zapomenout,“\" což ve svém životopise neuvádí.\n\n\n"}
{"id": "581237", "url": "https://cs.wikipedia.org/wiki?curid=581237", "title": "Space Adventures", "text": "Space Adventures\n\nSpace Adventures je americká společnost provozující vesmírnou turistiku. Založil ji roku 1998 Eric Anderson, sídlí ve Vienně ve Virginii v USA. Zákazníkům nabízí lety letadlem v nulové gravitaci, orbitální kosmické lety, včetně výstupu do otevřeného vesmíru a další související aktivity, jako kosmonautický výcvik nebo sledování startů nosných raket. Připravuje se na rozšíření poskytovaných služeb o suborbitální lety a oblet Měsíce. V letech 2001–2009 společnost zajistila sedmi lidem (jednomu dvakrát) let na oběžnou dráhu Země včetně návštěvy Mezinárodní vesmírné stanice.\n\nVeden vizí rozvoje vesmírné turistiky založil Eric Anderson společně s s dalšími podnikateli roku 1998 společnost Space Adventures a stal se jejím ředitelem. Za sídlo firmy vybral virginské město Vienna. Anderson se záhy dostal do kontaktu s ruským podnikatelem Sergejem Kostěnkem, jehož firma Kosmopolis XXI organizovala komerční využívání prostředků Střediska přípravy kosmoanutů ve Hvězdném městečku, roku 2000 obě společnosti splynuly a Kostěnko stanul v čele ruské pobočky Space Adventures sídící v Moskvě. Roku 2007 společnost měla 15 zaměstnanců ve Spojených státech a 5 v Rusku.\n\nSpolečnost se v dohodě s Roskosmosem ujala vyhledávání zákazníků ochotných zaplatit za let na Mezinárodní vesmírnou stanici (ISS) v ruských lodích Sojuz. Sojuzy totiž nebyly zcela vytíženy dopravou základních posádek stanice a pro Rosmosmos představovalo obsazení volných míst platícími vesmírnými turisty (nebo reprezentanty státních kosmických agentur) vítaný příjem. V letech 2001–2009 tak bylo možno obsadit osm volných míst v Sojuzech zákazníky Space Adventures.\n\nPříprava na let ve Středisku přípravy kosmonautů v Hvězdném městečku trvala obvykle půl roku. Cena křesla v Sojuzu postupně s inflací rostla z 20 miliónů USD zaplacených Titem až na 30 miliónů USD Garriotta. Za příplatek 15 miliónů USD a měsíc výcviku navíc bylo možno uskutečnit jedenapůlhodinový výstup do otevřeného vesmíru v ruském skafandru Orlan, nicméně této nabídky žádný z turistů nevyužil. Za cenu 3 miliónů USD prošlo několik dalších lidí (Sergej Kostěnko, Nik Halik, Esther Dysonová a Barbara Barrettová) kompletním výcvikem v roli náhradníků, z nich se do vesmíru dostala jen Anúše Ansáríová, původně náhradnice Daisuke Enomota, vyřazeného z výcviku měsíc před startem.\n\nSpolečnost ve spolupráci s Armadillo Aerospace připravuje suborbitální lety, s ruskými partnery chystá lety kolem Měsíce. K výrazně méně finančně náročným nabídkám firmy patří parabolické lety, jejichž účastníci zažívají stav beztíže, nebo vyzkoušení si procedur kosmonautického výcviku (přetížení v centrifuze, seznámení se simulátorem Sojuzu, skafandry Orlan, prací ve skafandrech ve výcvikovém bazénu apod.).\n"}
{"id": "581238", "url": "https://cs.wikipedia.org/wiki?curid=581238", "title": "Mazovsko", "text": "Mazovsko\n\nMazovsko nebo též Mazov (polsky \"Mazowsze\", latinsky \"Mazovia\") je historická země rozkládající se na středním toku Visly částečně spadá povodí jejích přítoků ze středního a zčásti ze severovýchodního Polska. Historickým centrem Mazovska je Płock, který je zároveň nejstarším městem regionu – městská práva získal již v roce 1237. V současnosti se Mazovsko částečně kryje s Mazovským vojvodstvím, které však zasahuje i do Malopolska.\n\nÚzemí se nejprve nazývalo \"Mazow\" (srov. lat. \"Mazovia\") a etymologicky pochází od osobního jména \"Maz\" (srov. Mazury), což bylo označení pro člověka žijícího v blatech („umazaného“), nebo topografický název označující „blatitý kraj“. Řidčeji se také objevila forma \"Mazosze\" (od slova \"Mazoch\", což bylo označení pro obyvatele Mazovska), zatímco Mazovsko (polsky Mazowsze) je výsledkem sémantické kontaminace těchto dvou forem.\n\nHistorikové Marcin Kromer a Alessandro Guagnini se domnívají, že název \"Mazowsze\" pochází od jména Miecława \"Maslauše\" neboli \"Mazoše\", královského číšníka Měška II. Lamberta, který uprchl do Uher.\n\n\n"}
{"id": "581240", "url": "https://cs.wikipedia.org/wiki?curid=581240", "title": "Jaderný pór", "text": "Jaderný pór\n\nJaderný pór (NPC) je rozměrný molekulární komplex mnoha proteinů vyskytující se v jaderné membráně eukaryotických buněk. U obratlovců dosahuje velikosti kolem 125 megadaltonů (u kvasinek je přibližně poloviční) a má oktagonální tvar. Jaderný pór umožňuje selektivní transport látek přes membránu jádra.\n\nTento komplex je rozšířen zřejmě u většiny eukaryot a byl již nalezen nejen u člověka a kvasinek, ale i u vzdáleně příbuzných trypanozom.\n\nJednotlivé eukaryotické organismy se samozřejmě značně liší ve stavbě jaderných pórů. Co se týče obratlovců, jaderný pór má velikost přibližně 145 nanometrů v průměru a 80 nanometrů na délku (napříč membránou). Ve srovnání s ostatními strukturami je jaderný pór opravdu obrovský, lidský jaderný pór má 125 megadaltonů (MDa), zatímco třeba ribozom (další bílkovinný komplex) pouhé čtyři MDa. Některé zdroje sice udávají pro jaderný pór poněkud menší rozměry, nicméně i tak jsou neuvěřitelně velké. Každá lidská buňka má přitom ve svém jádře několik tisíc takových pórů (udává se průměrně asi 3000–4000, ale záleží na buněčném typu).\n\nNa druhou stranu se skládají jaderné póry z „pouhých“ 30 (podle jiných zdrojů 50) různých druhů proteinů, tzv. nukleoporinů. Každý se nicméně několikrát opakuje, obvykle 16× nebo 32×. V jejich struktuře se často střídá fenylalanin s glycinem, tyto FG oblasti jsou vystaveny na vnitřním povrchu póru a zřejmě hrají důležitou roli v transportu látek. Celý finální válcovitý útvar je z průřezu symetrický a má osmiúhelníkový tvar. Na vnější straně membrány vybíhají filamenta, na vnitřní straně (v jádře) je košovitý útvar.\n\nV jaderném póru se odehrává prakticky veškerý membránový transport mezi cytosolem a jádrem. Tento transport je obousměrný a poměrně efektivní. Udává se, že za sekundu může přes nukleární pór projít až 1000 makromolekul. Kupříkladu když buňka replikuje svoji DNA (v S-fázi), musí skrz každý z 3000 pórů projít každou minutu 100 histonů.\n\nMalé molekuly do velikosti 5000 daltonů prochází zřejmě jaderným pórem zcela volně, na základě pasivního transportu. Se zvyšující se velikostí se tato možnost zhoršuje, pokud má protein 17 000 daltonů, tak na základě prosté difuze vyrovná koncentraci mezi cytosolem a jádrem až za dvě minuty, protein o velikosti 60 000 daltonů už neprochází téměř vůbec. Na základě těchto pozorování se zdá, že jaderný pór volně propouští přibližně takové proteiny, které by prošly kanálem o průsvitu 9 nanometrů.\n\nNicméně buňka musí být schopna přes jadernou membránu dostat i proteiny, které jsou rozhodně větší než 60 kilodaltonů a pórem o velikosti 9 nm by samy o sobě neprošly. K těm patří třeba ribozomální podjednotky, případně také DNA polymerázy a RNA polymerázy. Všechny takové proteiny mají ve své primární sekvenci tzv. jaderný lokalizační signál (NLS), mnohdy bohatý na lysin a arginin. Tento signál (nejčastěji sekvence aminokyselin PKKKRKV nebo třeba KRPAATKKAGQAKKKK) umožňuje rozpoznání specifickými vektory, s nimiž následně kýžený protein projde jaderným pórem. Samozřejmě existuje také jaderný exportní signál (anglicky nuclear export sequence, NES) sloužící zase k vynášení proteinů z jádra ven.\n\nCo se týče importu látek dovnitř jádra, Nejprve jsou NLS signály na proteinech rozeznány tzv. jadernými importními receptory (NIR, též zvány importiny). Každý NIR receptor se specializuje na určitou skupinu bílkovin, jež rozeznává. Následně se zřejmě jaderné importní receptory navážou na FG sekvence (z aminokyselin fenylalanin, glycin) na jaderném póru a podél nich postupují tak, že se střídavě vážou a disociují na své cestě přes pór. Po průniku do jádra se substrát uvolní z NIR receptoru a může vykonávat svou funkci v jádře. Export probíhá podobně, akorát v něm figurují již zmíněné jaderné exportní signály, jež se vážou na jaderné exportní receptory.\n\nV řízení exportu i importu pomocí receptorů má zásadní roli Ran GTPáza, protein, který může vázat GTP nebo GDP. V cytosolu obvykle Ran váže GDP, v jádře spíše GTP. Tím vzniká gradient napříč membránou a je také možné vytvořit transport látek jedním žádaným směrem. Například při importu látek do jádra se naváže náklad na jaderný importní receptor a projde membránou, kde se na něj naváže Ran-GTP a způsobí disociaci nákladu. Naopak při exportu z jádra do cytosolu se musí náklad navázat na jaderný exportní receptor pouze v přítomnosti Ran-GDP.\n"}
{"id": "581247", "url": "https://cs.wikipedia.org/wiki?curid=581247", "title": "Hajnówka", "text": "Hajnówka\n\nHajnovka (polsky Hajnówka bělorusky Гайнаўка, \"Hajnaŭka\", ukrajinsky Гайнівка, \"Hajniwka\", rusky dříve Гайновка \"Gajnovka\" nověji Хайнувка \"Chajnuvka\") je město a obec v Podleském vojvodství, správní sídlo hajnovského okresu. V letech 1975-1998 město spadalo pod administrativní správu Bělostockého vojvodství. Od roku 2007 je v obci jako druhý úřední jazyk běloruština.\n\nMěsto se rozkládá na Bílské rovině, v západním cípu Bělověžského pralesa. Vzhledem ke své poloze v blízkosti Bělověže a pralesa je \"branou do Bělověžského pralesa\".\n\nPodle údajů z 31. prosince 2014 mělo město 21 442 obyvatel.\n\n\n"}
{"id": "581248", "url": "https://cs.wikipedia.org/wiki?curid=581248", "title": "Elizabeth Berridge", "text": "Elizabeth Berridge\n\nElizabeth Berridge (* 2. května 1962, New Rochelle, New York, USA) je americká filmová a divadelní herečka. Je známa z filmu Miloše Formana \"Amadeus\", kde ztvárnila Mozartovu manželku Konstanci.\n\nNarodila se v New Rochelle v New Yorku v rodině sociální pracovnice a právníka.\n\nJiž na základní škole začala hrát a zpívat. Odmaturovala na Mamaroneck High School a dále studovala herectví v Strasberg Institute. Jejím prvním filmem byl horor Panoptikum\", ale nejvíce se proslavila rolí Constanze Mozartové ve filmu \"Amadeus\".\n\nVdala se za herce Kevina Corrigana, se kterým se objevila ve filmu \"Zlom vaz\".\n\n\n"}
{"id": "581250", "url": "https://cs.wikipedia.org/wiki?curid=581250", "title": "Vjačeslav Platonovič Trojanov", "text": "Vjačeslav Platonovič Trojanov\n\nVjačeslav Platonovič Trojanov (18. říjen 1875 – jaro 1918) byl ruský generál, který se proslavil hlavně velením československým legiím u Zborova.\n\nVjačeslav (Václav) se narodil roku 1875 v Charkovské gubernii do šlechtické rodiny. Vystudoval reálku v Izjumi. Roku 1894 se stal členem 124. Voroněžského pěšího pluku. O dva roky později se stal žákem Čugujevského junkerského učiliště. Studium zde ukončil 29. března 1899 a byl přidělen k 34. pěšímu Sevskému pluku. V řadách tohoto pluku se účastnil války s Japonskem (tehdy v hodnosti poručíka) a nastoupil, už jako major, do první světové války. Projevil se jako statečný a schopný důstojník. Brzy byl povýšen na podplukovníka. \n\n20. května 1915 se stal Trojanov, díky svým bohatým zkušenostem s průzkumem, velitelem České družiny. Brzy poté byl povýšen na plukovníka. Družina těsně před tím prodělala těžké boje a utrpěla vážné ztráty. Její nový velitel ji však dokázal vrátit bojeschopnost a získal si tím u Čechoslováků velkou oblibu.\n\nPod Trojanovovým velením se na konci roku 1915 Česká družina přetvořila na první střelecký pluk \"sv. Václava'. Na jaře 1916 se zformoval druhý československý pluk \"Krále Jiřího z Poděbrad\" a vznikla tak Československá střelecká brigáda. Ta 1.–2. července 1917 vyhrála slavnou bitvu u Zborova. Trojanov byl za toto vítězství povýšen na generálmajora a pověřen velením 1. finské střelecké divize.\n\nSe svou divizí byl Trojanov vyslán na rumunskou frontu. Tam byla zastižena říjnovou revolucí a sám Trojanov padl při střetu s rudoarmějci.\n\n\n\n"}
{"id": "581252", "url": "https://cs.wikipedia.org/wiki?curid=581252", "title": "Sojuz T-9", "text": "Sojuz T-9\n\nSojuz T-9 byla sovětská kosmická loď řady Sojuz, která v roce 1983 letěla k orbitální stanici Saljut 7. Ze stanice přivezla výsledky vědeckých experimentů, jelikož předchozí Sojuz T-8 měl technické problémy.\n\n"}
{"id": "581253", "url": "https://cs.wikipedia.org/wiki?curid=581253", "title": "Edward Maya", "text": "Edward Maya\n\nEduard Marian Ilie (* 29. června 1986 Bukurešť), lépe známý jako Edward Maya, je rumunský zpěvák, producent a skladatel. Ve věku 19 let složil píseň s Eduardem Carcotem pro Eurovision Song Contest 2006, která skončila na čtvrtém místě. V létě 2009 složil píseň \"Stereo love\". Tuto píseň zhlédlo na YouTube více než 100 miliónu diváků k únoru 2011. Mezi jeho další skladby patří \"Desert Rain\", \"This is my life\", \"Violet light\" a další.\n"}
{"id": "581255", "url": "https://cs.wikipedia.org/wiki?curid=581255", "title": "Porsche 996", "text": "Porsche 996\n\nPorsche 996 je sportovní vůz značky Porsche, jedná se o pátou generaci vozů série 911. Začal se vyrábět v roce 1997 jako nástupcem Porsche 993 a přestal se vyrábět v roce 2005, kdy ho vystřídalo Porsche 997.\n\n"}
{"id": "581256", "url": "https://cs.wikipedia.org/wiki?curid=581256", "title": "Eugen Ray", "text": "Eugen Ray\n\nEugen Ray (26. července 1957, Gerbstedt, Sasko-Anhaltsko - 18. ledna 1986, Lipsko) byl východoněmecký atlet, sprinter.\n\nV roce 1978 získal na mistrovství Evropy v Praze na stadionu Evžena Rošického dvě stříbrné medaile. Ve finále běhu na 100 metrů cílem proběhl v čase 10,36 a o devět setin prohrál jen s italským sprinterem Pietro Menneou. Druhé stříbro vybojoval společně s Manfredem Kokotem, Olafem Prenzlerem a Alexanderem Thiemem ve štafetě na 4 x 100 metrů.\n\nV roce 1980 reprezentoval na letních olympijských hrách v Moskvě, kde ve druhém semifinálovém běhu skončil na šestém místě a do finále nejkratšího sprintu nepostoupil. V závodě na 4 x 100 metrů obsadilo východoněmecké kvarteto, za které finišoval Thomas Munkelt páté místo.\n\n"}
{"id": "581259", "url": "https://cs.wikipedia.org/wiki?curid=581259", "title": "Chlumský potok", "text": "Chlumský potok\n\nNázev Chlumský potok má více vodních toků:\n\n"}
{"id": "581261", "url": "https://cs.wikipedia.org/wiki?curid=581261", "title": "Artturi Ilmari Virtanen", "text": "Artturi Ilmari Virtanen\n\nArtturi Ilmari Virtanen (15. ledna 1895 – 11. listopadu 1973) byl finský chemik. V roce 1945 získal Nobelovu cenu za výzkum a vynálezy v polnohospodářské a výživové chemii, zejména za metodu konzervace krmiva. \n\nVirtanen se narodil v Helsinkách ve Finsku. Vzdělání ukončil na Classical Lyceum ve Viipuri ve Finsku. Potom studoval chemii, biologii a fyziku na Univerzitě v Helsinkách jiné předměty ve Švýcarsku a Švédsku. V roce 1931 se stal profesorem biochemie ve Finském technologickém institutu v Helsinkách a v roce 1939 profesorem na Univerzitě v Helsinkách. \n\nVe výzkumu se zabýval semisyntetickým krmivem pro dobytek, bakteriemi fixujícími dusík v kořenech bobovitých rostlin a vylepšenými metodami konzervace másla.\n\nNa jeho památku je pojmenovaná planetka 1449 Virtanen, kterou objevil finský astronom a fyzik Yrjö Väisälä.\n\n"}
{"id": "581262", "url": "https://cs.wikipedia.org/wiki?curid=581262", "title": "Atlântico (A 140)", "text": "Atlântico (A 140)\n\nAtlântico (A 140) je vrtulníková výsadková loď brazilského námořnictva. Plavidlo bylo původně postaveno pro britské královské námořnictvo, které jej v letech 1998-2018 provozovalo jako HMS Ocean (L12). Je jedinou lodí své třídy a šestou britskou válečnou lodí tohoto jména. \"Ocean\" byla první britskou vrtulníkovou výsadkovou lodí postavenou speciálně pro tento účel. Do zařazení letadlové lodě HMS \"Queen Elizabeth\" (R08) byla také největší válečnou lodí královského námořnictva. Ve službě ji doplňovaly dvě výsadkové dokové lodě třídy \"Albion\", nesoucí pěchotu a těžkou techniku.\n\nDne 27. března 2018 byla \"Ocean\" vyřazena ze služby. Plavidlo za 84 milionů liber koupila Brazílie. Brazilské námořnictvo plavidlo do služby přijalo 29. června 2018.\n\nTendr na stavbu vrtulníkové výsadkové lodě byl vyhlášen roku 1987. Pro stavbu lodě byla roku 1993 vybrána loděnice Vickers Shipbuilding and Engineering Ltd. v Barrow-in-Furness. Stavba probíhala podle komerčních, nikoliv vojenských standardů. Kýl lodě byl založen v květnu 1994 v loděnicích v Govanu na řece Clyde. Trup byl spuštěn na vodu v říjnu 1995 a poté vlastní silou odplul do Barrow-in-Furness, kde bylo instalováno vojenské vybavení. Dokončená loď byla do služby zařazena v září 2008 na základně v Devonportu.\n\nKonstrukce trupu vychází z letadlových lodí třídy \"Invincible\" s upravenou nástavbou. Posádku tvoří 255 námořníků, 206 členů leteckého personálu. \"Ocean\" dále může přepravit 480 vojáků námořní pěchoty (krátkodobě až o 320 více), jejich vybavení a až 40 vozidel (ovšem ne tanky). Jejich výsadek provádí pomocí vrtulníků a čtyř vyloďovacích člunů LCVP mk5, nesených na bocích trupu.\n\nLetová paluba má rozměry 70×32,6 metru a s podpalubním hangárem ji spojuje dvojice výtahů. \"Ocean\" obvykle nese 18 vrtulníků. Je plně vybaven pro provoz 12 transportních vrtulníků Merlin a šesti útočných vrtulníků Lynx. Od roku 2009 z ní může operovat též osm bitevních vrtulníků AH-64 Apache. Velká Británie se díky \"Oceanu\" stala první zemí, která otestovala provoz vrtulníků Apache z palub lodí. Na palubě \"Oceanu\" též mohou přistávat a doplňovat palivo vrtulníky Chinook. Plavidlo také může převážet 20 kolmostartujících letounů BAE Harrier II (Velká Británie je již z výzbroje vyřadila, slouží například v USA), není ale vybaveno pro jejich provoz.\n\nObrannou výzbroj tvoří tři systémy blízké obrany Phalanx CIWS s 20mm rotačním kanónem. Ty doplňují čtyři další 30mm dvojkanóny Oerlikon/BAE.\n\nPohonný systém tvoří dva diesely Crossley Pielstick 16 PC2.6 V 200. Ty roztáčí dvojici pětilistých lodních šroubů. Nejvyšší rychlost je 18 uzlů. Dosah je 8000 námořních mil při ekonomické rychlosti 15 uzlů.\n\nPlavidlo je vybaveno 3D vyhledávacím radarem Artisan a hladinovým vyhledávacím radarem KH1007. Je vyzbrojeno čtyřmi 30mm kanóny v dálkově ovládaných zbraňových stanicích DS30M Mk.2. Dále nese čtyři vyloďovací čluny Mk.5B. Obranné systémy Phalanx, kulomety a protitorpédový systém byly odstraněny.\n\nV březnu a dubnu 2003 se \"Ocean\", se 400 mariňáky na palubě, podílel na invazi do Iráku (Operace Irácká svoboda). V letech 2007–2009 proběhla oprava a modernizace plavidla, během které byly upraveny ubytovací prostory pro výsadek a loď byla vybavena pro provoz bitevních vrtulníků Apache. Od května 2011 byla loď nasazena v rámci Operace Unified Protector jako základna bitevních vrtulníků Apache, operujících nad Libyí.\n\nV prosinci 2011 britské ministerstvo obrany rozhodlo, že \"Ocean\", společně s výsadkovou lodí HMS \"Bulwark\" (L15) a tankovou výsadkovou lodí RFA \"Mounts Bay\" (L3008), budou sloužit jako podpůrná plavidla během Olympijských her v Londýně v roce 2012. \"Ocean\" bude v Greenwichi na řece Temži sloužit jako logistický uzel a základna pro armádní a policejní vrtulníky. Pro nasazení na olympijských hrách plavidlo bylo modernizováno. V květnu 2012 bylo otestováno v rámci cvičení Olympic Guardian. Během her loď nesla osm vrtulníků Lynx. V letech 2013–2014 loď prošla údržbou a modernizací v loděnici Babcock. Náklady na modernizaci dosáhly 65 milionů liber. Do služby se vrátila v březnu 2015 na základně v Devonportu. V červnu 2015 se \"Ocean\" stala vlajkovou lodí královského námořnictva.\n\nV listopadu 2015 bylo oznámeno, že HMS \"Ocean\" bude v rámci úsporných opatření roku 2018 vyřazena ze služby a nahrazena nově stavěnou letadlovou lodí třídy \"Queen Elizabeth\" HMS \"Prince of Wales\", u níž budou posíleny schopnosti podpory obojživelných operací Royal Marines.\n\nV září 2017 byla \"Ocean\" odeslána na pomoc hurikánem Irma postiženému Karibiku.\n\n"}
{"id": "581265", "url": "https://cs.wikipedia.org/wiki?curid=581265", "title": "Dobrou noc, pane Pantalone", "text": "Dobrou noc, pane Pantalone\n\nDobrou noc, pane Pantalone (ve francouzském originále Bonsoir, monsieur Pantalon !), je komická opera (opéra comique) o jednom dějství francouzského skladatele Alberta Grisara na libreto Lockroye (vl. jm. Joseph-Philippe Simon, 1803-1891) a Porreta de Morvana podle komedie \"Twice Killed\" Johna Oxenforda (1835). Poprvé byla uvedena v pařížském Théâtre de l'Opéra-Comique (Salle Favart 2) dne 19. února 1851.\n\nJednoaktovou komickou operou \"Dobrou noc, pane Pantalone\" Grisar navázal na úspěch \"Gille únoscem\" a \"Les Porcherons\". Stejně jako v případě \"Gilla\" libreto vychází v zásadě z italské commedia dell'arte (Dottore, Pantalone a Colombina mají přímé předobrazy v jejích postavách) a rovněž hudební zpracování připomíná italskou buffu, neboť Grisar čerpal svou inspiraci z osmiletého italského pobytu. Přirovnávano však bylo též k \"Měšťáckému dostaveníčku\" (\"Le Rendezvous bourgeois\") Nicolase Isouarda. Dílo mělo v Opéra-Comique bouřlivý úspěch a jako první skladatelovo dílo se dočkalo okamžitého mezinárodního ohlasu.\n\nPartituru opery věnoval Grisar „svému příteli Julesu Lardinovi“. Zvlášť oblíbeným číslem byl kvartet stejného jména jako celá opera, který je jejím ústředním číslem.\n\nMimo Francii byl \"Pan Pantalon\" hrán již v roce své premiéry v Londýně a Vídni (Divadlo na Vídeňce). V českých zemích a v českém jazyce jej uvedlo poprvé Prozatímní divadlo v Praze (premiéra 28. dubna 1871) v překladu Antonína Puldy (původně pod názvem \"Dobrý večer, pane Pantalon!\", který byl při pozdějších reprízách změněn).\n\nOpera \"Dobrou noc, pane Pantalone\" má předehru a 7 zpěvních čísel proložených mluvenými dialogy.\n\nDěj se odehrává v Benátkách v neurčeném čase v pracovně doktora Tiritofola.\n\nPod balkónem zpívá hlas (Lelio) serenádu (\"Enfin le jour s'enfuit!\"). Z různých stran se sbíhají Lukrecie, Isabella a Colombina (tercet \"Une sérénade! avançons\"), z nichž každá doufá, že serenáda patří jí. Colombina čeká pozornost od svého milého, který zdědil cukrářství; Lukrecie se domnívá, že ji obdivuje neznámý mladík, který je dnes sledoval cestou z kostela (její manžel se totiž stará jen o své lektvary a své manželce nevěnuje ani tolik pozornosti, aby se s ní hádal) - a Isabella sní o mladíkovi, který stával pod jejím oknem v Padově. Nyní si ale Isabela má brát syna kupce Pantalona z Bologne, kterého dosud neviděla; Pantalon i syn jsou očekáváni dnes večer.\n\nZrovna když si Colombina v árii stěžuje na to, že ji její milenec zanedbává (kuplety \"Lorsqu'un amant, avec ivresse\"), přinášejí nosiči velký koš adresovaný od něj Colombině. Že by očekávané sladkosti? S košem přišel i důvěrný dopis pro Isabellu.\n\nPrvní, kdo se o samotě ke koši přiblíží, je Lukrecie. Z koše vyskočí Lelio a zpívá árii \"J'aime! J'aime!\". Vysvětluje Lukrecii, že zvolil tento způsob, aby pronikl do domu neznámé ženy, do které je zamilován (že se jedná o dům doktora Tiritofola, ale neví). Paní domu si to však vysvětlí v tom smyslu, že se jedná o ni, rychle Lelia zavře zpět do krabice a hledá způsob, jak jej dostat zase pryč. Leliovi je ale v koši těsno, a když Lukrécie odejde, vyleze z něj (váhu doplní knihami) a hledá v domě místo, kam se schovat tak, aby se setkal se svou milovanou.\n\nColombina má mezitím strach, že až milostpaní najde dárek od služčina tajného milence, propustí ji, a vyhledá pomoc doktora, aby těžký koš někam ukryli. Při manévrování skrze balkón však koš sklouzne do kanálu. Lukrecie se vrací, a když vidí, že koš je pryč, domnívá se, že manžel na všechno přišel. Přiznává tedy, že v koši byl mladý muž. Manžel jí kupodivu nic nevyčítá, jen zbledne.\n\nDoktor a Colombina se navzájem zavazují k mlčenlivosti. Přichází bloudící Lelio. Když musí vymyslet záminku, proč se ocitl v doktorově domě, zmíní se o tom, že jej zahlédl na balkóně, takže jej doktor i Colombina považují za nepříjemného svědka, kterého je třeba se zbavit. To se mírně změní, když zjistí, že se jedná o Lelia, očekávaného nápadníka doktorovy dcery; jejich náhlá přívětivost zase zcela zmate Lelia (tercet \"Monsieur! Monsieur! Monsieur!\"). Lelio vypije i nabídnuté víno, ukáže se však, že jej Columbina zaměnila za jeden z doktorových lektvarů a Lelio padne jako mrtev.\n\nColombina a doktor se zbaví své již druhé dnešní oběti tím, že ji schovají do pohovky. Zrovna přichází pan Pantalon, i když bez syna. Bohužel pro všechen dnešní zmatek nebylo připraveno ani jídlo, ani ložnice pro hosty, a pan Pantalon bude muset přespat na pohovce v pracovně (tedy - ó hrůza - nad tělem svého mrtvého syna). Doktor, Lukrecie a Colombina přejí panu Pantalonovi dobrou noc (kvartet \"Bonsoir, monsieur Pantalon\").\n\nKdyž pan Pantalon usne, vracejí se Doktor a Colombina, kteří se snaží zpod spícího kupce vyprostit mrtvolu. Pan Pantalon se ale vzbudí a v té chvíli se něco v pohovce začne hýbat. Všichni propadnou panice, přibíhají i Lukrecie a Isabella. Ukáže se, že lektvar Lelia jen tvrdě uspal a teď se neočekávaně shledává se svým otcem a se svou kráskou (neboť je to on, kdo kdysi postával pod Isabelliným oknem v Padově) a zápletka je tak vyřešena prakticky ke všeobecné spokojenosti (finále \"Chut! parlons bas... La frayeur m'oppresse... Au feu! de la lumière!\").\n\n\n"}
{"id": "581270", "url": "https://cs.wikipedia.org/wiki?curid=581270", "title": "Kostel Nejsvětější Trojice (Suchdol nad Odrou)", "text": "Kostel Nejsvětější Trojice (Suchdol nad Odrou)\n\nŘímskokatolický farní kostel Nejsvětější Trojice v městysi Suchdol nad Odrou je kostelem postaveným v roce 1605 – 1614. Kostel má základ na místě staršího dřevěného kostelíku sv. Kateřiny. Kostel je kulturní památka České republiky.\n\nKostel byl vystavěn v roce 1605 na místě původního dřevěného kostela, který shořel po zásahu bleskem v roce 1604. V roce 1614 byla přistavěna věž kostela. Kostel nechal postavit luteránský majitel panství Jan Cetrys z Kynšperku. Po rekatolizaci byl předán katolické církvi a zasvěcen svaté Trojici. Byl střídavě přifařen k Šenovu a Odrám a od roku 1729 patřil samostatné římskokatolické farnosti Suchdol nad Odrou. V roce 1730 byla postavena fara. Kostel byl nejméně čtyřikrát opravován v důsledku živelních pohrom. Datace oprav jsou na korouhvičkách 1720, 1831, 1898 a 1917. V roce 1917 vyhořela věž kostela po zásahu bleskem. Datum 2004 byla provedena poslední oprava kostela.\n\nZděná pozdně renesanční jednolodní orientovaná podélná stavba se zaobleným závěrem. Osově v západním průčelí přistavěna hranolová pětipodlažní věž, v posledním patře oktogonální, zakončena cibulovitou bání s dvojitou lucernou. V podvěží je křížová klenba s hřebínky a vstupní lomený neprofilovaný portál. Venkovní fasáda je členěna opěrnými pilíři. V mezi prostorách pilířů jsou prolomena okna s půlkruhovými záklenky. Na severní straně v druhém poli mezi pilíři byl zazděn vchod do lodi kostela. Na jižní straně ke kněžišti je přistavěna sakristie s oratoří na patře. Kostel má příkrou sedlovou střechu se sanktusníkem nad kněžištěm. Střecha je přibližně 27 m dlouhá, krytá šindelem. Loď kostela je zaklenuta valenou klenbou s výsečemi. Dřevěná kruchta je nesena dvěma litinovými sloupky, pochází z druhé poloviny 19. století. Na epištolní straně se nachází renesanční portál nad nímž jsou znaky patronů kostela.\n\n\n"}
{"id": "581278", "url": "https://cs.wikipedia.org/wiki?curid=581278", "title": "Monumenta Germaniae Historica", "text": "Monumenta Germaniae Historica\n\nMonumenta Germaniae Historica (MGH) je mnohosvazková edice pramenů k německým dějinám do roku 1500. Vznik tohoto projektu inicioval pruský státník a historik Karl von Stein, který za tímto účelem založil roku 1819 Gesellschaft für ältere deutsche Geschichtskunde (Společnost pro starší německé dějiny). Projekt vycházel ze zvýšeného zájmu o historii a nacionalismus v romantismu, k romantickému nacionalismu odkazuje i heslo projektu \"Sanctus amor patriae dat animum\". Prvním prezidentem projektu se stal v roce 1823 Georg Heinrich Pertz.\n\nNázev \"Monumenta Germaniae Historica\" nese i institut, který texty vydává.\n\nCelá edice se dělí na pět řad:\n\n\n"}
{"id": "581280", "url": "https://cs.wikipedia.org/wiki?curid=581280", "title": "Zakázaný ovoce", "text": "Zakázaný ovoce\n\nzakázanÝovoce je česká punk-rocková hudební kapela původně ze středočeských Říčan. \n\nKapela zakázanÝovoce vznikla v roce 2005, kdy natočila první demo \"Pouze na předpis\" obsahující pět skladeb. Všechny tyto skladby se v podobném provedení objevily i na prvním řadovém albu s názvem \"FunguY!\", které vyšlo v roce 2006. Jako singl byla z alba vybrána píseň \"Barová\", ke které byl natočen i první klip kapely.\n\nDruhé řadové album \"Není co řeshit\" vyšlo v roce 2008 ve vydavatelství Cecek Records. Album obsahuje třináct skladeb a jako singl byla vybrána píseň \"Irská\", ve které se zpívá o lásce k irské whiskey. K písni byl natočen také videoklip.\nV únoru roku 2010 vydala kapela jako předzvěst nového alba singl \"Suicide Girl\" s textem vztahujícím se ke komunitě SuicideGirls. Album \"Dost už bylo gest\" vyšlo 4. června 2010 a bylo pokřtěno na festivalu LaFest v pražském klubu Modrá Vopice, kde se role kmotra ujal Sváťa z kapely Totální nasazení.\n\nBěhem roku 2010 se kapela účastnila soutěže Živák, pořádané agenturou Alfedus music a vysílané na televizní stanicí Public TV. Vítězstvím si zakázanÝovoce zajistilo účast na festivalu Masters of Rock, kde zahajovalo program na vedlejší Coca-Cola Stage.\n\nV roce 2011 kapela vystoupila premiérově na festivalu Rock For People a na facebooku se schází 6000 fanoušků.\nV roce 2012 kapela natočila čtvrté řadové album pod vydavatelstvím Alfedus music s názvem \"Život se Tě neptá\". Produkce se ujal Ecson Waldes ze studia Biotech s pomocí Hynka Tomana z kapely Support Lesbiens. V únoru tentýž rok vyjíždí na své 1. velké tour k nové desce s kapelou Totální nasazení. K CD kapela natočila 3 videoklipy k písním \"Vem si mě\", \"Nech mě odejít\" a \"Groupie\". V létě se kapela objevila už podruhé na festivalu Rock For People, ale také na hlavní stage Masters of Rock nebo na festivalech Vysmáté Léto, Basinfire Fest a Strahov Open Air.\n\nNa jaře roku 2013 se zakázanÝovoce opět spojilo s kapelou Totální nasazení a společně vyjeli na turné k nové desce Totáčů - Oceloví ptáci. V létě se kapela představila na festivalech Votvírák, Benátská Noc, Sázava fest, Natruc nebo slánský Valník. Podzim 2013 je ve znamení česko-slovenského tour se slovenskou skupinou Zoči Voči. Dne 22. 12. 2013 odehrál s kapelou svůj prozatím poslední koncert spoluzakladatel kapely Štěpán Soukup. Nahradil ho dočasně kytarista Václav. \n\nNa přelomu roku 2015/2016 kapelu opouští jeden ze tří zakládajících členů Pišto a s ním odchází také bubeník Franc, který v kapele působil 6 let a zaskakující kytarista Václav. Do kapely zakázanÝovoce se na začátku roku 2016 k Yarisovi vrátil kytarista a zpěvák Štěpán. Za mikrofon s kytarou přichází Miloš Novotný a za bicí usedá Milan Zúbek. Kapela se chce vrátit k energičtější muzice a původnímu žánru punk-rock.\n\nPo ustálení sestavy a nacvičení repertoáru přichází kapela s obnovenou verzí svého nejstaršího songu Genocida (2016) v podobě nového videoklipu, kde rekapituluje zločiny proti lidskosti.\n\nV květnu 2016 kapela vypustila další singl a videoklip, tentokrát novinku Díky vám!, kterým Yaris jako autor textu a hudby udává nový směr kapely zakázanÝovoce a návrat k punk-rocku. Singlem se stejnojmenným názvem děkuje svým fanouškům za podporu a za to, že při kapele stáli v nelehkých chvílích na přelomu roku 2015/2016. Oba nové videoklipy velice rychle sbírají zhlédnutí i pozitivní reakce. Kapela se zároveň vydala na klubové/festivalové turné. Na konci září 2016 je vydáno nové album s názvem Díky vám!, které obsahuje 11 nových písní a již zmíněný remake songu Genocida. Spolu s vydáním alba Díky vám! vyjelo zakázanÝovoce na turné s českou rockovou kapelou Harlej.\n\nV únoru roku 2017 se zakázanÝovoce představilo na Díky vám! tour k nové desce (Díky vám!, 2016) a v létě odjelo nabitou festivalovou sezónu. Kapela se objevila například na největším slovenském festivalu Topfest, Slavnostech pivovaru Ostravar nebo na festivalu v Přeštěnicích. Na podzim doprovodilo zakázanÝovoce slovenskou legendární kapelu Horkýže Slíže na halovém turné. To čítalo 25 koncertů po celé ČR a Slíže na něm oslavili svých 25 let existence. \n\nV roce 2018 kapela oslavila na klubovém turné \"Šťastných 13\" své 13. narozeniny a oslavy pokračovaly až do podzimu, kdy zakázanÝovoce vyjelo na 13 LET OFFLINE TOUR se spřátelenou kapelou Jaksi Taksi. Ještě před začátkem turné odešel na vlastní žádost kytarista a zpěvák Miloš, který se za dva roky působení v kapele nedokázal ztotožnit s hudebním žánrem kapely. Za hlavní mikrofon se postavil baskytarista Yaris, který od začátku v kapele zastával doprovodné vokály. Jako nová posila se představil v září 2018 kytarista a zpěvák Petr Probst, který do té doby působil v kapelách 2x A Dost a Sierra Foxtrot. \n\nZačátkem roku 2019 došlo ke změně na postu bubeníka a toho se ujal Martin Semrád, mimo jiné dlouholetý žák bubeníka Marka Žežulky z kapely Divokej Bill. Už v tomto novém složení kapela vydala na jaře nový dvojsingl Šťastnej Outsider, který vyšel také jako digitální EP na Suprahonline.cz. Nové EP lze poslechnout také na různých digitálních platformách Spotify, iTunes, Deezer a mnoha dalších. K novým singlům a videoklipům Šťastnej Outsider zakázanÝovoce odjelo jarní turné s názvem OUTSIDER TOUR 2019. Koncem léta odešel jeden ze zakládajících členů kapely a kytarista Štěpán Soukup, který se rozhodl věnovat se dál svému sólovému projektu. Na jeho post přišel zkušený kytarista a zpěvák Jakub Večeřa, který působil například v kapelách Segment nebo Sleazy RoXxX. Koncem září a už v novém složení vyjela kapela na podzimní KOLAPS TOUR s kapelami Reckless a Zastodeset \n\n8. prosince 2019 kapela vydala pilotní singl z připravovaného alba (2020) a také videoklip \"Za naše sny\". Píseň vyšla v den devětatřicátého výročí smrti Johna Lennona. Od začátku roku 2020 připravuje novou desku, která vyjde v první polovině roku. Od dubna kapela vyjíždí na festivalové turné, na kterém oslaví 15. narozeniny. \n\n\n\n\n\n\n"}
{"id": "581284", "url": "https://cs.wikipedia.org/wiki?curid=581284", "title": "Římskokatolická farnost Suchdol nad Odrou", "text": "Římskokatolická farnost Suchdol nad Odrou\n\nŘímskokatolická farnost Suchdol nad Odrou je územní společenství římských katolíků v Suchdole nad Odrou, s farním kostelem Nejsvětější Trojice. Farnost od prázdnin roku 2011 spravuje farář v Jeseníku nad Odrou P. Mgr. Ladislav Stanečka.\n\nFara v Suchdole nad Odrou je poprvé zmiňována v listině z roku 1337; farář se tehdy jmenoval Petr. V 16. století se ocitla v luteránských rukou, neboť Suchdol měl ještě za třicetileté války luteránskou vrchnost, současně zde však bylo i významné centrum Jednoty bratrské. Od roku 1624 spadal Suchdol pod farnost Šenov (jen v letech 1629–1631 pod farnost Odry), až roku 1725 zde vrchnost zřídila lokální kaplanství šenovské farnosti a o čtyři roky později obnovila i samostatnou faru. Obnova farnosti byla součástí snahy o rekatolizaci poté, co ve 20. letech 18. století více než 100 tajných nekatolíků odešlo do Ochranova v Sasku.\n\nK farnosti náležela nejprve jen vesnice Suchdol, ale po vyhlášení tolerančního patentu se většina obyvatel přihlásila k evangelické víře a k farnosti byla pro zvýšení počtu katolíků přidělena obec Kletné. Farnost patřila k děkanátu Nový Jičín olomoucké (arci)diecéze, v letech 1952 až 1962 k děkanátu Odry, od 1. ledna 1963 patří k děkanátu Bílovec a s ním od roku 1996 k diecézi ostravsko-opavské.\n\nPatronát nad suchdolskou farností patřil vrchnosti, tj. majitelům panství Kunín (Kunvald), k němuž Suchdol náležel.\n\nFarním kostelem je kostel Nejsvětější Trojice, původně luteránský, vystavený roku 1605 na místě staršího dřevěného kostela sv. Kateřiny. U něj je barokní fara z roku 1730. V Kletném je římskokatolická kaple sv. Františka, vystavěná roku 1825, se hřbitovem.\n\nRozloha farního obvodu činí 22,99 ha. V roce 1859 žilo ve farnosti 803 katolíků, 952 evangelíků a 38 židů. V roce 1930 žilo ve farnosti 2853 obyvatel, z čehož 1580 (55 %) se přihlásilo k římskokatolickému vyznání. V roce 2001 žilo ve farnosti 2493 obyvatel, z čehož 639 (26 %) se přihlásilo k římskokatolickému vyznání. V roce 2011 žilo ve farnosti 2508 obyvatel, z čehož 221 (9 %) se přihlásilo k římskokatolickému vyznání.\n\nSuchdolští kněží od znovuzřízení farnosti:\n\nSpolu s farností Suchdol nad Odrou je v současnosti z Jeseníka nad Odrou administrována i římskokatolická farnost Vražné.\n\n"}
{"id": "581289", "url": "https://cs.wikipedia.org/wiki?curid=581289", "title": "Mechanická ventilace", "text": "Mechanická ventilace\n\nMechanická ventilace je metoda mechanické asistence nebo náhrady spontánního plicního dýchání. Využívá se v lidské i veterinární medicíně.\n\nMůže ji zajišťovat stroj zvaný ventilátor (přesněji mechanický ventilátor nebo plicní ventilátor; neplést s ventilátorem používaným pro obecné přečerpávání plynů) nebo lékař či jiná vhodná osoba stlačováním dýchacího vaku nebo soustavy měchů. Mechanická ventilace s tradičně dělí na ventilaci se záporným tlakem, kdy je vzduch v podstatě nasáván do plic, a ventilaci s kladným tlakem, kdy je vzduch (nebo jiná směs plynů) do plicní průdušnice vtlačován.\n\nMechanickou ventilaci lze používat krátkodobě, například během operace nebo kritického onemocnění (typicky na jednotce intenzivní péče). Může být však používána i doma nebo v ošetřovatelské či rehabilitační organizaci u pacientů s chronickou nemocí, která vyžaduje dlouhodobou dýchací asistenci.\n\nVzhledem k anatomii lidského hltanu, hrtanu a jícnu a k podmínkám, za kterých je ventilace potřebná, jsou při ventilaci s kladným tlakem často nutná další opatření pro „zajištění“ dýchacích cest, aby mohl vzduch nerušeně procházet do průdušnice a naopak neprocházel do jícnu a žaludku. To se běžně provádí vsunutím trubice do průdušnice (tzv. intubace). Tato trubice umožňuje hladký průchod vzduchu správnou cestou.\n\nToto lze provést buď tracheální rourkou (kanylou), vsunuté skrze ústa (orotracheální intubace) nebo nos (nazotracheální intubace), anebo pomocí tracheostomie skrze uměle vytvořený otvor na krku. Dále lze použít například jednoduché manévry pro zprůchodnění dýchacích cest, orofaryngeální (Guedelův) vzduchovod nebo laryngeální masku. Je-li pacient schopen sám udržovat průchodnost dýchacích cest, například při neinvazivní ventilaci nebo ventilaci záporným tlakem, nejsou takové pomůcky potřebné. Pacient dýchá přes obličejovou masku, utěsněnou přitažením k obličeji (žargonem \"těžká maska\").\n\nMechanická ventilace je život zachraňujícím zásahem, nese však riziko řady potenciálních komplikací, například pneumotoraxu, poranění dýchacích cest, poškození plicních sklípků nebo pneumonie.\nPoužívání pojmu \"umělý spánek\" tyto rizika eufemisticky přechází.\n\nV mnoha systémech zdravotní péče je dlouhodobější ventilace jakožto součást intenzivní péče omezeným prostředkem (ve smyslu, že je jen tolik pacientů, kolik jich může v určitý moment dostat danou péči). Používá se pro podporu jediného selhávajícího orgánu (plic) a nemůže vyléčit základní chorobný proces (např. konečné stadium rakoviny). Proto může být nutné (a často velmi obtížné) rozhodnout, zda je vhodné připojit někoho na mechanickou ventilaci. Stejně tak je eticky velmi složité rozhodnout o ukončení mechanické ventilace.\n\n\n"}
{"id": "581299", "url": "https://cs.wikipedia.org/wiki?curid=581299", "title": "Jan Klán", "text": "Jan Klán\n\nJméno Jan Klán má více nositelů:\n\n"}
{"id": "581302", "url": "https://cs.wikipedia.org/wiki?curid=581302", "title": "G20", "text": "G20\n\nG20 (G-20) je skupina největších ekonomik světa představovaná ministry financí a guvernéry centrálních bank, tj. členy je 19 států a Jednotný vnitřní trh Evropské unie. Na periodických schůzkách se také scházejí jejich nejvyšší exekutivní představitelé – předsedové vlád či hlavy států. Celkově ekonomiky G20 představují 85 % světového hrubého domácího produktu, 80 % mezinárodního obchodu a dvě třetiny světové populace.\n\nOd roku 2008 se skupina setkává jednou za šest měsíců. 26. až 27. června 2010 se uskutečnilo zasedání v Torontu a zatím poslední setkání proběhlo 28. a 29. června 2019 v Osace, Japonsku. Od roku 2011 se frekvence schůzek snížila na jeden rok. Na zasedání v Pittsburghu bylo dohodnuto, že G20 se stane hlavním koordinátorem světové ekonomiky namísto G8.\n\nBývalý francouzský prezident Nicolas Sarkozy v roce 2010 navrhl ustavení stálého sekretariátu G-20. Jeho sídlem by se mohla stát Paříž nebo Soul. Tento návrh podpořila Čínská lidová republika a Brazílie, proti byly Japonsko a Itálie. Jižní Korea předložila alternativní návrh se zavedením „kybernetického sekretariátu“.\n\nV roce 2019 je předsedajícím státem skupiny G20 Japonsko.\n\n"}
{"id": "581304", "url": "https://cs.wikipedia.org/wiki?curid=581304", "title": "Mumie se vrací", "text": "Mumie se vrací\n\nMumie se vrací (v anglickém originále The Mummy Returns) je americký dobrodružný film Stephena Sommerse z roku 2001 v hlavních rolích s Brendanem Fraserem a Rachel Weisz. Film navazuje na o dva roky starší snímek \"Mumie\", jenž se odehrává primárně v roce 1926, zatímco \"Mumie se vrací\" se odehrává o sedm let později, v roce 1933.\n\n\"Mumie se vrací\" inspirovala prequel z roku 2002 \"Král Škorpion\", jenž se odehrává o 5 000 let dříve a jehož titulní postava ztvárněná Dwaynem Johnsonem byla představena právě v \"Mumii se vrací\". Na snímek navázalo v roce 2008 pokračování \"\".\n\nV roce 3067 př. n. l. v egyptských Thébách vede válečník známý jako Král Škorpion svou armádu k dobytí známého světa. Ta je ale poražena a prchá do pouště Ahm Shere, kde postupně vymírá. Když se blíží smrti, král Škorpion požádá boha Anubise o pomoc při porážce nepřátel výměnou za svou duši. Ten jeho přání vyslyší a vytvoří oázu, kde se zachrání, schová se jeho pyramida, a postaví ho do čela Anubisovy armády. Když Škorpion svého cíle dosáhne, Anubis si vezme jeho duši a jeho armáda se obrátí v prach, ze kterého vznikla.\n\nAsi o 5000 let později, v roce 1933, prozkoumávají Evelyn a Rick O'Connellovi spolu se svým synem Alexem jinou pyramidu, kde naleznou Anubisův náramek a přijdou do kontaktu se třemi lotry. Když se vrátí do Londýna, Alex si Anubisův náramek nasadí a ten mu ukáže cestu do oázy Ahm Shere. Právě probíhá egyptský rok škorpiona, takže Alex má sedm dní na to, aby se tam dostal, jinak ho náramek, který si teď nemůže sundat, osmý den při východu slunce zabije. Ve stejnou chvíli oživne Král Škorpion a Anubisova armáda.\n\nAlex je unesen egyptskou sektou, která oživila Imhotepa. Ten má Škorpiona porazit, což mu dá moc nad jeho armádou. Sektu vede kurátor Britského muzea Baltus Hafez a její součástí je i Meela Nais, reinkarnace Imhotepovy lásky Anck-su-namun. Alexovi rodiče spolu s Evelyniným bratrem Jonathanem a dávným přítelem medžájem Ardethem Bayem se ho vydají zachránit. Rick požádá o pomoc také dávného přítele Izzyho, pilota vzducholodi, který jim zajistí dopravu.\n\nInstrukce, jak se dostat do Ahm Shere dostává Alex postupně. Na každém místě zároveň nechává stopu k dalšímu místu pro své rodiče. Ardeth pošle zprávu svým medžájským přátelům, aby se připravili k boji proti vzkříšené Anubisově armádě. Během cesty vyjdou najevo neznámé části Evelyniny i Rickovi minulosti. Evelyn byla v minulém životě dcerou faraona Setiho I., která střežila Anubisův náramek, a Rick je medžáj, který má chránit Evelyn. Mezitím Imhotep povolá z podsvětí duši Anck-su-namun a umístí ji do Meely Nais.\n\nKdyž obě skupiny dorazí do oázy, kde se nachází Škorpionova pyramida, lidé ze sekty jsou napadeni mumifikovanými pygmeji a napadeni Rickem, Evelyn, Jonathanem a Ardethem. Všichni z příslušníků sekty jsou zavražděni mimo jejich vůdce Hafeza. Rick potom zachrání Alexe a donese ho do pyramidy těsně před svítáním, aby ho náramek nezabil. Alex je pak konečně schopen ho sundat. Před pyramidu pak ale dorazí Imhotep a Anck-su-namun, která Evelyn probodne a ta zemře. Hafez sebere náramek a použije ho k oživení Anubisovy armády, které se pak postaví medžájové.\n\nKdyž Imhotep vejde do pyramidy, aby se postavil Škorpionovi, přijde o svou moc - Anubis chce, aby se mu postavil jako smrtelník. Přidá se k nim i Rick. Král Škorpion je nyní z poloviny člověk a z poloviny škorpion. Imhotep pak ztratí odvahu a slíbí Škorpionovi poslušnost, a tak se Škorpion zaměří na Ricka. Mezitím Jonathan zaměstná Ankc-su-namun, zatímco Alex použije Knihu mrtvých, aby oživil svou matku. Ta se pak dá do boje s Anck-su-namun. Ve stejné době Ardeth a další medžájové porazí první vlnu Anubisovy armády, ale pak se objeví její další část - tentokrát mnohem větší, ale i tak jsou připraveni se jí postavit a položit svůj život.\n\nRick mezitím podle nástěnných maleb přijde na to, že Škorpiona může zabít Osiridovým kopím, které má celou dobu u sebe Jonathan. Když ho Jonathan Rickovi hází, chytne ho Imhotep. Rick ho ale pak od Imhotepa získá a Škorpiona porazí a pak jemu i jeho armádě přikáže, aby se vrátili zpátky do podsvětí - těsně předtím, než se armáda dostane k medžájům. Škorpionův chrám se pak začne hroutit a všichni se chystají utéct, ale otevře se brána do podsvětí - do které spadnou Imhotep i Rick. Ricka zachrání Evelyn, i když on sám ji posílá pryč, aby zachránila sebe a Alexe. O proti tomu Anck-su-namun nechá Imhotepa zemřít i přes jeho žádosti o pomoc. Sama je pak sežrána masožravými skaraby. Rick, Evelyn, Jonathan a Alex se dostanou na vrchol pyramidy, kam pro ně přiletí Izzy. Rodina se potom rozloučí s Ardethem a film končí.\n\nSnímek se stal filmovým hitem roku 2001 a vydělal více peněz než první díl. O proti tomu reakce kritiky byly smíšené. Na Rotten Tomatoes má \"Mumie se vrací\" 47% na základě 131 hodnocení. Metacritic zase uvádí 48 bodů ze 100 na základě 31 hodnocení.\n\n"}
{"id": "581310", "url": "https://cs.wikipedia.org/wiki?curid=581310", "title": "Oscar Collazo", "text": "Oscar Collazo\n\nOscar Collazo (20. ledna 1914, Florida, Portoriko – 21. února 1994) byl Portoričan, který se pokusil spáchat atentát na amerického prezidenta Harryho Trumana.\n\nOscar Collazo se narodil ve městě Florida v Portoriku. V roce 1920 Collazův otec zemřel a jeho matka ho poslala s bratrem do Jayuyy. Jeho bratr byl členem liberální strany a podporoval nezávislost ostrova.\n\nKdyž bylo Collazovi 14 let, účastnil se studentské demonstrace, která připomínala narození José de Diega. Opět se jí účastnil v roce 1932 a poslechl si projev vůdce nacionalistické strany Pedra Albizu Campose. Collazo byl jeho řečněním natolik omámen, že vstoupil do strany.\n\nV roce 1941 se Collazo přesunul do New Yorku, kde se oženil. Pracoval v továrně na leštění kovu a vedl normální život. Brzy se stal sekretářem a pozdějším prezidentem Newyorské větve nacionalistické strany. V té době se setkal s Griselio Torresolou, se kterým se spřátelil.\n\nDne 28. října 1950 se Collazo a Torresola dozvěděli, že povstání za nezávislost v Portoriku bylo potlačeno, z čehož byli oba zklamaní. Torresola o něco víc: jeho sourozenci byli zatčeni. Rozhodli se zabít amerického prezidenta Trumana. Kromě přitáhnutí světové pozornosti chtěli hlavně povzbudit domácí odboj.\n\nDne 30. října přijeli Collazo a Torresola do Washingtonu k budově \"Blair House\", kde americký prezident pobýval (Bílý dům tehdy prodělával rozsáhlou rekonstrukci). Oba si budovu prohlédli a po chvilce odjeli do hotelu Harris. V pokoji se rozhodli, že si cestu k prezidentově pokoji prostřílí. Collazo začne přes hlavní vchod a Torresola z druhé strany.\n\nDne 1. listopadu ve 14:30 začala akce. Collazo přišel k hlavnímu vchodu, zamířil na strážného a stiskl spoušť. Náboj se však zasekl. \"\"Zatracená práce!\"\" vykřikl Collazo a bouchl do pistole, která nakonec vystřelila a zasáhla strážného do nohy. Hned u vchodu se však Collazo zasekl, protože na něho začali střílet další dva strážní se samopaly.\n\nPo minutě k němu přišel strážný se samopalem a střelil Collaza do hrudi, ten však překvapivě přežil. Celá akce do tří minut skončila. Torresola byl zastřelen při přestřelce.\n\nV roce 1952 byl Collazo za pokus o atentát odsouzen k trestu smrti. Rozsudek měl být vykonán elektrickým křeslem. Prezident Truman však jeho trest změnil na doživotní žalář. Svůj trest si odpykával ve federální věznici ve Leavenworth v Kansasu.\n\nV roce 1979 prezident Jimmy Carter Collaza omilostnil. Po návratu do rodné země byl oslavován jako hrdina, s ovacemi ho přijal i kubánský diktátor Fidel Castro.\n\nOscar Collazo zemřel v roce 1994 přirozenou smrtí. Podle svých slov proti Trumanovi nic neměl, ale jeho smrt měla jen posloužit k odstranění symbolu utlačujícího Portoriko.\n"}
{"id": "581311", "url": "https://cs.wikipedia.org/wiki?curid=581311", "title": "Mistrovství světa v basketbalu žen 1983", "text": "Mistrovství světa v basketbalu žen 1983\n\n9. mistrovství světa v basketbalu žen proběhlo v dnech 24. července – 6. srpna v Brazílii.\n\nTurnaje se zúčastnilo čtrnáct týmů. Dvanáct družstev bylo rozděleno do tří čtyčlenných skupin, z nichž první dvě postoupila do skupiny o 1. – 8. místo, do niž byla navíc přímo nasazena domácí Brazílie a obhájce titulu Spojené státy. Družstva na prvním a druhém místě hrály finále o titul a družstva na třetím a čtvrtém místě hrály o 3. místo. Týmy, které v základních skupinách skončily na třetím a čtvrtém místě, hrály ve skupině o 9. – 14. místo. Mistrem světa se stalo družstvo Sovětského svazu.\n\n Jižní Korea – Kuba 77:67 (38:39)\n\n24. července 1983 – Brasilia (Nilson Nelson Gymnasium)\n\n24. července 1983 – Brasilia (Nilson Nelson Gymnasium)\n\n25. července 1983 – Brasilia (Nilson Nelson Gymnasium)\n\n25. července 1983 – Brasilia (Nilson Nelson Gymnasium)\n\n26. července 1983 – Brasilia (Nilson Nelson Gymnasium)\n\n26. července 1983 – Brasilia (Nilson Nelson Gymnasium)\n\n Polsko – Austrálie 73:66 (35:25)\n\n24. července 1983 – Rio de Janeiro (Ginásio do Maracanãzinho)\n\n24. července 1983 – Rio de Janeiro (Ginásio do Maracanãzinho)\n\n25. července 1983 – Rio de Janeiro (Ginásio do Maracanãzinho)\n\n25. července 1983 – Rio de Janeiro (Ginásio do Maracanãzinho)\n\n26. července 1983 – Rio de Janeiro (Ginásio do Maracanãzinho)\n\n26. července 1983 – Rio de Janeiro (Ginásio do Maracanãzinho)\n\n Čína – Kanada 74:66 (33:38)\n\n24. července 1983 – Porto Alegre (Gigantinho)\n\n24. července 1983 – Porto Alegre (Gigantinho)\n\n25. července 1983 – Porto Alegre (Gigantinho)\n\n25. července 1983 – Porto Alegre (Gigantinho)\n\n26. července 1983 – Porto Alegre (Gigantinho)\n\n26. července 1983 – Porto Alegre (Gigantinho)\n\n SSSR – USA 85:84 (40:49)\n\n27. července 1983 – Sao Paulo (Ginásio do Ibirapuera)\n\n27. července 1983 – Sao Paulo (Ginásio do Ibirapuera)\n\n27. července 1983 – Sao Paulo (Ginásio do Ibirapuera)\n\n27. července 1983 – Sao Paulo (Ginásio do Ibirapuera)\n\n28. července 1983 – Sao Paulo (Ginásio do Ibirapuera)\n\n28. července 1983 – Sao Paulo (Ginásio do Ibirapuera)\n\n28. července 1983 – Sao Paulo (Ginásio do Ibirapuera)\n\n28. července 1983 – Sao Paulo (Ginásio do Ibirapuera)\n\n29. července 1983 – Sao Paulo (Ginásio do Ibirapuera)\n\n29. července 1983 – Sao Paulo (Ginásio do Ibirapuera)\n\n29. července 1983 – Sao Paulo (Ginásio do Ibirapuera)\n\n30. července 1983 – Sao Paulo (Ginásio do Ibirapuera)\n\n30. července 1983 – Sao Paulo (Ginásio do Ibirapuera)\n\n31. července 1983 – Sao Paulo (Ginásio do Ibirapuera)\n\n31. července 1983 – Sao Paulo (Ginásio do Ibirapuera)\n\n31. července 1983 – Sao Paulo (Ginásio do Ibirapuera)\n\n1. srpna 1983 – Sao Paulo (Ginásio do Ibirapuera)\n\n1. srpna 1983 – Sao Paulo (Ginásio do Ibirapuera)\n\n1. srpna 1983 – Sao Paulo (Ginásio do Ibirapuera)\n\n1. srpna 1983 – Sao Paulo (Ginásio do Ibirapuera)\n\n2. srpna 1983 – Sao Paulo (Ginásio do Ibirapuera)\n\n2. srpna 1983 – Sao Paulo (Ginásio do Ibirapuera)\n\n3. srpna 1983 – Sao Paulo (Ginásio do Ibirapuera)\n\n3. srpna 1983 – Sao Paulo (Ginásio do Ibirapuera)\n\n3. srpna 1983 – Sao Paulo (Ginásio do Ibirapuera)\n SSSR – USA 84:82 (37:40)\n\n6. srpna 1983 – Sao Paulo (Ginásio do Ibirapuera)\n Čína – Jižní Korea 71:63 (32:27)\n\n6. srpna 1983 – Sao Paulo (Ginásio do Ibirapuera)\n\n Peru – Zair 74:58 (32:29)\n\n28. července 1983 – Sao Paulo (Ginásio do Ibirapuera)\n\n28. července 1983 – Sao Paulo (Ginásio do Ibirapuera)\n\n29. července 1983 – Sao Paulo (Ginásio do Ibirapuera)\n\n29. července 1983 – Sao Paulo (Ginásio do Ibirapuera)\n\n30. července 1983 – Sao Paulo (Ginásio do Ibirapuera)\n\n30. července 1983 – Sao Paulo (Ginásio do Ibirapuera)\n\n30. července 1983 – Sao Paulo (Ginásio do Ibirapuera)\n\n31. července 1983 – Sao Paulo (Ginásio do Ibirapuera)\n\n31. července 1983 – Sao Paulo (Ginásio do Ibirapuera)\n\n1. srpna 1983 – Sao Paulo (Ginásio do Ibirapuera)\n\n1. srpna 1983 – Sao Paulo (Ginásio do Ibirapuera)\n\n1. srpna 1983 – Sao Paulo (Ginásio do Ibirapuera)\n1. SSSR\n\n2. USA\n\n3. Čína\n\n4. Jižní Korea\n\n5. Bulharsko\n\n6. Brazílie\n\n7. Polsko\n\n8. Jugoslávie\n\n9. Kanada\n\n10. Kuba\n\n11. Austrálie\n\n12. Japonsko\n\n13. Peru\n\n14. Zair\n\n\nSportovní ročenka 1983 – Kolektiv autorů, ČTK 1984\n\n"}
{"id": "581312", "url": "https://cs.wikipedia.org/wiki?curid=581312", "title": "Fregatka obecná", "text": "Fregatka obecná\n\nFregatka obecná (\"Fregata minor\") je druh ptáka z řádu veslonozí (Pelecaniformes) a čeledi fregatkovití (Fregatidae) vyskytující se na Galapágách, v Asii, Indickém a Atlantském oceánu. Kromě toho žijí také v Brazílii, Severní Americe a východní Africe. Je to částečně tažný pták. Živí se ve vzduchu lovem ryb a občas i malých ptáků a dokonce provokuje ostatní ptáky, aby vydali svou kořist. Dokáže létat nepřetržitě i dva měsíce. V době námluv sameček nafukuje svůj hrdelní vak a vábí samičky. Samci bojující o samici mají nafouknutý vak a hrozí nebezpečí, že ho jiný samec propíchne. Pro fregatku je to smrt. Hnízdem je řídká stavba z větviček na nízkém keři či stromě a obvykle si je vytváří na ostrovech. Samec je černý, ale vak na hrdle má červený a ten, když je vypuštěn, připomíná vyfouknutý balónek. Samice je také černá, ale břicho a předek krku má bílý. Oba mají dlouhý, zahnutý zobák. U tohoto druhu ptáka je obvykle velice snadné rozpoznat pohlaví už při prvním pohledu.\n"}
{"id": "581318", "url": "https://cs.wikipedia.org/wiki?curid=581318", "title": "Mistrovství Evropy v zápasu řecko-římském 1931", "text": "Mistrovství Evropy v zápasu řecko-římském 1931\n\nMistrovství Evropy v zápase řecko-římském se uskutečnilo ve dnech 27. až 30. března 1931 v Československu v pražské Lucerně.\n\n"}
{"id": "581319", "url": "https://cs.wikipedia.org/wiki?curid=581319", "title": "Dálnice A1 (Srbsko)", "text": "Dálnice A1 (Srbsko)\n\n__BEZOBSAHU__\n\nDálnice A1, srbsky Аутопут А1 (\"Autoput A1\"), je srbská dálnice, která svojí délkou 584 kilometrů dosahuje nejdelší dálnice v Srbsku. Protíná zemi od severu k jihu, přičemž začíná na hraničním přechodu s Maďarskem Horgoš a končí na hraničním přechodu se Severní Makedonií Preševo. Jako součást Evropské silnice E75 a Panevropského koridoru X spojující mnoho velkých srbských měst a tvořící část obchvatu hlavního města je dálnice A1 jednou z nejživějších dálnic srbské dopravní infrastruktury.\n\nJako všechny dálnice v Srbsku, je i A1 zpoplatněna mýtem. Mýto se vybírá podle nájezdní a sjezdové mýtné brány a kategorie vozidla. V roce 2017 například stálo projet celou A1 od maďarských hranic až k severomakedonským 11€ pro osobní auto a 70,50€ pro nákladní vozidlo (tahač). Od 1.prosince 2017 byla cena zvýšena na 13€ (přibližně 330,- Kč) a 82€.\n\n"}
{"id": "581320", "url": "https://cs.wikipedia.org/wiki?curid=581320", "title": "František Konečný", "text": "František Konečný\n\nFrantišek Konečný (4. března 1936 – říjen 2017) byl český politik, bývalý senátor za obvod č. 67 – Nový Jičín a člen ODS.\n\nDo roku 1998 zasedal v zastupitelstvu města Odry, kde do roku 1998 působil jako místostarosta.\n\nVe volbách 1996 se stal členem horní komory českého parlamentu, když v obou kolech porazil sociální demokratku Astrid Poučovou. V senátu se angažoval ve Výboru petičním, pro lidská práva, vědu, vzdělávání a kulturu. Ve volbách 1998 svůj mandát neobhajoval.\n\n"}
{"id": "581321", "url": "https://cs.wikipedia.org/wiki?curid=581321", "title": "Zkurvená noc", "text": "Zkurvená noc\n\nZkurvená noc (v anglickém originále 11:14) je americký film z roku 2003 o několika propletených událostech, které směřují ke stejnému času - 23:14 (11:14 P.M.).\n\nFilm sleduje několik vzájemně propojených událostí, které vyústí ve stejný čas - 23:14. Spojení mezi nimi nejsou nejdříve zjevná, ale jsou postupně odhalena pomocí flashbacků.\n\n\n"}
{"id": "581323", "url": "https://cs.wikipedia.org/wiki?curid=581323", "title": "Dali Atomicus", "text": "Dali Atomicus\n\nDali Atomicus je název snímku amerického portrétního fotografa Philippa Halsmana, který vznikl v roce 1948 ve spolupráci s umělcem Salvadorem Dalím. Na snímku je místnost, ve které se vznáší nad zemí katalánský malíř, židle, malířský stojan, schůdky, surrealistický malovaný obraz a vzduchem letí tři živé kočky a voda vychrstnutá z kbelíku. Snímek má tak surrealistický nádech. V době vzniku ještě nebyla možnost využívat k manipulaci grafické počítačové editory, proto se využívala spolupráce asistentů a silonových lanek.\n\nZvětšeninu pořídil do svých sbírek institut Minneapolis Institute of Arts v letech 1969-1970. Na zadní straně fotografie je tužkou napsáno codice_1 a codice_2 s pečetí codice_3. Jedná se o nevyretušovanou a neořezanou verzi fotografie, na které je možné vidět způsob aranžování snímku a chybějící malba v rámu na zadním stojanu.\n\nInspirací pro vznik tohoto díla byly chronofotografické snímky Harolda Edgertona z třicátých let 20. století, především snímek kapky mléka dopadající na rozpálený červený kov a vytvářející na svém povrchu korunu.\n\nV roce 1941 se Halsman setkal se surrealistickým umělcem Salvadorem Dalím, se kterým v pozdních 40. letech začali spolupracovat. V roce 1948 vznikla fotografie \"Dali Atomicus\", ve které zkoumal myšlenku zastavení, zobrazující tři letící kočky, hozený kbelík s vodou a Salvadora Dalího ve vzduchu. Název fotografie odkazuje na Dalího práci \"Leda Atomica\", která je na snímku vidět v pravé části za dvěma kočkami. Halsman prohlásil, že museli absolvovat 28 pokusů, než byl s výsledkem spokojen.\n\nDalí vyskočil do vzduchu před svou vlastní malbou, po pravé straně je obraz, který Dalí zatím nedokončil - \"Leda Atomica\", na který původně odkazuje i název této fotografie. Obraz \"Leda Atomica\" Dalí dokončil o rok později. Vlevo, mimo rámec fotografie, stojí Halsmanova manželka Yvonne, která drží šikmo nakloněnou židli, na které je zachycena část jejích rukou. Ruce budou později oříznuty. Malířský stojan, schůdky vpravo a obraz jsou zavěšeny na vlascích, které také budou později vyretušovány. Zleva pomocník vychrstnul kbelík vody, ve stejný okamžik další asistenti zprava vyhazují tři kočky. Jedna z nich se ve vzduchu srazí s proudem vody. Další dvě kočky voda minula.\n\n"}
{"id": "581324", "url": "https://cs.wikipedia.org/wiki?curid=581324", "title": "Mistrovství České republiky v atletice 2006", "text": "Mistrovství České republiky v atletice 2006\n\n37. Mistrovství ČR v atletice 2006 se uskutečnilo ve dnech 24. června – 25. června 2006 v Praze.\n\n\n"}
{"id": "581325", "url": "https://cs.wikipedia.org/wiki?curid=581325", "title": "Herman Tuvesson", "text": "Herman Tuvesson\n\nHerman Emil Teodor Tuvesson (21. října 1902 Vankiva, Švédsko - 2. února 1995 Bjärnum, Švédsko) byl švédský zápasník, čtyřnásobný evropský šampion v řecko-římském zápase v kategorii do 56 kg. \n\nDvakrát startoval na olympijských hrách. V roce 1932 v Los Angeles vypadl v zápase řecko-římském v kategorii do 56 kg ve třetím kole. O čtyři roky později na hrách v Berlíně obsadil ve stejné váhové kategorii, ale v zápase ve volném stylu, 4. místo.\n\nEvropským šampionem v zápase řecko-římském se stal v letech 1930, 1931, 1934 a 1935. V letech 1933 a 1937 vybojoval stříbro. V roce 1934 vybojoval bronz ve volném stylu.\n\n"}
{"id": "581327", "url": "https://cs.wikipedia.org/wiki?curid=581327", "title": "Jan Voráček", "text": "Jan Voráček\n\nJan Voráček (* 1. září 1949) je český politik, bývalý senátor za obvod č. 68 – Opava, bývalý starosta Hlučína a člen ODS.\n\nDo roku 1998 zasedal v zastupitelstvu města Hlučín, kde do roku 1998 působil jako starosta. Ve volbách 1998 jej nezvolili z prvního místa kandidátky.\n\nVe volbách 1996 se stal členem horní komory českého parlamentu, když v obou kolech porazil křesťanského demokrata Antonína Šroma. V senátu se věnoval činnosti v Mandátovém a imunitním výboru, vykonával funkci místopředsedy Ústavně-právního výboru a v letech 1998–2000 patřil do vedení senátorského klubu ODS.\nVe volbách 2000 svůj mandát neobhajoval, neboť jej strana nenominovala.\n\nKdyž v roce 1997 vypukla v ODS aféra s jejím financováním, zastával Voráček post předsedy Kontrolní a revizní komise strany.\n\nV roce 2000 jej senát nominoval na zástupce veřejného ochránce práv. Ve volbách v poslanecké sněmovně získal 51 hlasů oproti 78 hlasům pro Annu Šabatovou. Ve druhém kole se proti němu postavil již zvolený ombudsman Otakar Motejl s tím, že jen těžko může Voráček působit jako jeho zástupce, když jako senátor hlasoval proti zřízení úřadu veřejného ochránce práv.\n\n"}
{"id": "581331", "url": "https://cs.wikipedia.org/wiki?curid=581331", "title": "Olaf Beyer", "text": "Olaf Beyer\n\nOlay Beyer (* 4. srpna 1957, Grimma, Sasko) je bývalý východoněmecký atlet, běžec, který se věnoval středním tratím, zejména půlce.\n\nSvé největší úspěchy zaznamenal v roce 1978. Na halovém ME v Miláně nestačil jen na Fina Markku Taskinena a získal stříbro v běhu na 800 metrů. V témž roce se stal na stejné trati v Praze mistrem Evropy. Trať zaběhl v novém osobním rekordu 1:43,84. Na druhém místě doběhl Steve Ovett z Velké Británie a bronz vybojoval jeho krajan Sebastian Coe.\n\nV roce 1980 reprezentoval na letních olympijských hrách v Moskvě, kde skončil ve třetím semifinálovém běhu na čtvrtém místě a do finále se nedostal. O dva roky později doběhl na mistrovství Evropy v Athénách sedmý.\n\n"}
{"id": "581335", "url": "https://cs.wikipedia.org/wiki?curid=581335", "title": "Salou", "text": "Salou\n\nSalou je město v provincii Tarragona v Katalánsku na východě Španělska. Město se nachází ve vzdálenosti přibližně 10 km od Tarragony a 112 km jižně od Barcelony. Žije zde 26 775 obyvatel (2018). Salou je nejpopulárnější přímořská destinace v oblasti Costa Daurada. Předměstí Salou se nazývá Villafortuny.\n\nStránky města Salou\n"}
{"id": "581336", "url": "https://cs.wikipedia.org/wiki?curid=581336", "title": "Epidermolysis bullosa", "text": "Epidermolysis bullosa\n\nEpidermolysis bullosa (EB), či též bulózní epidermolýza, je vzácné vrozené dědičné onemocnění pojivové tkáně způsobující puchýře na kůži a sliznicích s incidencí 1/500 000. Jeho závažnost se pohybuje od mírného po smrtelné.\n\nNemoc způsobuje mutace některého z genů podílejících se na stavbě pokožky a vazby epiteliálních buněk na bazální laminu, jako jsou geny pro keratin, plektin, laminin, kolagen či integrin.\n\nExistují tři druhy EB, a to simplex (47 % všech pacientů), junkční (9 %) a dystrofická (44 %).\n\nPro děti s tímto onemocněním se často používá označení „motýlí děti,“ neboť se o jejich kůži říká, že je křehká jako motýlí křídla.\n\n"}
{"id": "581340", "url": "https://cs.wikipedia.org/wiki?curid=581340", "title": "Vasilis Torosidis", "text": "Vasilis Torosidis\n\nVasilis Torosidis (řecky Βασίλης Τοροσίδης; * 10. června 1985) je řecký fotbalový záložník či obránce, v současné době hraje v řeckém klubu Olympiakos Pireus. Nastupuje též za řeckou reprezentaci.\n\nPrvní reprezentační zápas odehrál v kvalifikaci na Euro 2008 v březnu 2007 proti Turecku.\n\nÚčast Vasilise Torosidise na vrcholových turnajích:\n\n"}
{"id": "581341", "url": "https://cs.wikipedia.org/wiki?curid=581341", "title": "Miloslav Hořava", "text": "Miloslav Hořava\n\nMiloslav Hořava (* 14. srpna 1961 Kladno, Československo) je český hokejový trenér a bývalý reprezentační obránce, který nastupoval v české lize, v NHL či švédské nejvyšší soutěži.\n\nPo ukončení hráčské kariéry začal s prací trenéra. Od roku 2013 do konce sezony 2014/15 byl asistentem Radima Rulíka u týmu HC Litvínov a společně tým v sezoně 2014/15 dovedli k mistrovskému titulu. Od sezony je hlavním trenérem v prvoligovém Kladně.\n\nJeho synové Miloslav a Petr jsou též lední hokejisté. Hokej hrál i synovec Pavel Skrbek.\n\nOdchovanec kladenského klubu si debut v nejvyšší soutěži odbyl v sezoně 1978/79. Za mateřský klub hrál až do ročníku 1988/89, v jehož průběhu odešel do Severní Ameriky. Jedinou výjimkou bylo působení v Dukle Jihlava v letech 1983-85 v rámci vojenské služby, kde získal svůj druhý a třetí titul mistra republiky. Ten první v sezoně 1979/80 slavil s rodným Kladnem, s nímž jednu sezonu strávil také ve druhé lize (1986/87).\n\nV závěru sezony 1988/89 oblékl v šesti utkáních dres New York Rangers v NHL. Do sestavy tohoto klubu se snažil probojovat do roku 1991, kdy se v létě rozhodl pro návrat do Evropy. Celkem v NHL odehrál 80 utkání, ve kterých nastřádal 22 bodů (5 branek a 17 asistencí). V sezoně 1989/90 za Rangers dvakrát nastoupil v playoff a připsal si jednu asistenci.\n\nV letech 1991-1994 hrál švédskou ligu za MODO Hockey. V sezoně 1994/95 nastupoval v české extralize za nováčka soutěže - pražskou Slavii, jejíž barvy hájil do roku 1997. V sezoně 1997/98 po krátkém angažmá v prvoligových Kralupech hrál za Karlovy Vary, které se s ním v týmu dokázaly udržet ve své premiérové sezoně v samostatné extralize. Po krátkém angažmá v HKm Zvolen ve slovenské extralize v úvodu sezony 1998/99 posílil HC Chemopetrol Litvínov, v jehož dresu v roce 2000 ukončil kariéru.\n\nHořava se po ukončení hráčské kariéry věnuje trénování, vedl Znojmo, Karlovy Vary, Mladou Boleslav, HC Vagnerplast Kladno, Ústí nad Labem, českou reprezentaci do 20 let, MODO Hockey či Spartu Praha.\n\nOd roku 2013 do konce sezony 2014/15 byl asistentem trenéra Radima Rulíka v týmu HC Litvínov. Tam také zaznamenal svůj dosavadní největší trenérský úspěch - tým v sezoně 14/15 dovedli k mistrovskému titulu.\n\nV následující sezoně se rozhodl absolvovat semináře ve Švédsku a Litvínovu pak pomáhal pouze jako konzultant. Poté následovalo krátké angažmá v Německu. Od prosince 2016 vypomáhal jako konzultant v rodném Kladně. Od sezony 2016/2017 je pak v tomto týmu hlavním trenérem.\n\nV sezóně 2018/2019 se přesunul do týmu BK Mladá Boleslav, kde se stal hlavním trenérem po odvolaném Vladimíru Kýhosovi.\n\nNa velké mezinárodní akci se představil poprvé v roce 1979, kdy na mistrovství Evropy do 18 let 1979 v Polsku se svými spoluhráči z československého výběru vybojoval zlatou medaili. V kategorii hráčů do 20 let startoval na světových šampionátech v letech 1980 ve Švédsku a 1981 v Západním Německu, kde byl vyhlášen nejlepším obráncem a byl vybrán do All star týmu turnaje.\n\nV dresu federálního reprezentačního A-týmu se představil čtyřikrát na mistrovství světa. Poprvé v roce 1981 ve Švédsku, kde reprezentace získala bronz. O rok později si z mistrovství ve Finsku přivezl stříbro. Na šampionátu 1985 v Československu se stal mistrem světa a naposledy se představil za na MS 1987 v Rakousku, kde Československo skončilo třetí. V roce 1993 se již se samostatným českým výběrem zúčastnil MS v Německu, kde vybojoval při své první účasti český tým bronz.\n\nTřikrát si zahrál na Kanadském poháru – v letech 1981 a 1987 skončila reprezentace v semifinále, v roce 1984 obsadila páté místo. Čtyřikrát se zúčastnil olympijských turnajů – 1984 v Sarajevu (stříbro), 1988 v Calgary (6. místo), 1992 v Albertville (bronz) a 1994 v Lilehammeru (5. místo).\n\n\n\nCelková bilance 237 utkání/28 branek\n\n"}
{"id": "581345", "url": "https://cs.wikipedia.org/wiki?curid=581345", "title": "Třída Albion", "text": "Třída Albion\n\nTřída Albion je třída výsadkových lodí kategorie Amphibious Transport Dock britského královského námořnictva. Obě postavené jednotky byly do služby zařazeny v letech 2003–2004. Jsou náhradou výsadkových lodí třídy \"Fearless\" a ve službě je doplňoval ještě nosič vrtulníků HMS \"Ocean\". Mohou nést 300 (krátkodobě až 650) mariňáků s jejich vybavením a až 70 vozidel, včetně maximálně šesti tanků Challenger 2. Výsadek je na místo určení převezen primárně pomocí čtyř pěchotních a čtyř tankových vyloďovacích člunů, sekundárně pomocí transportních vrtulníků.\n\nObě dvě výsadkové lodě této třídy postavila loděnice BAE Systems v Barrow-in-Furness.\n\nJednotky třídy \"Albion\":\n\nV přední části lodí je nástavba a sklady, zatímco v zadní části je palubní dok pro vyloďovací čluny a nad ním přistávací plocha pro vrtulníky (jeden těžký či dva střední). Obě lodi jsou též moderně vybaveny pro velení výsadkovým operacím. Posádku tvoří 325 námořníků. Z lodí operuje osm vyloďovacích člunů. Čtyři čluny typu LCVP Mk 5 jsou neseny na jeřábech a unesou 35 vojáků či dva nákladní vozy. Čtyři větší čluny LCU Mk 10 jsou neseny v doku a unesou také jeden hlavní bitevní tank Challenger 2. \"Albion\" a \"Bulwark\" mohou nést 300 (krátkodobě až 650) mariňáků s jejich vybavením a až 70 vozidel, včetně tanků.\n\nObrannou výzbroj dva nizozemské systémy blízké obrany Goalkeeper CIWS s 30mm rotačním kanónem, které doplňují dva 30mm dvojkanóny. Z přistávací paluby mohou operovat zejména vrtulníky typů Chinook, Westland Sea King či Merlin. Na palubě třídy \"Albion\" není hangár.\n\nPohonný systém je dieselelektrické koncepce. Tvoří ho dva diesely Wartsila Vasa 4R 32E a dva elektromotory Wartsila Vasa 16V 32E. Lodní šrouby jsou dva. Nejvyšší rychlost je 18 uzlů. Dosah je 8000 námořních mil při 18 uzlech.\n\n"}
{"id": "581347", "url": "https://cs.wikipedia.org/wiki?curid=581347", "title": "Vodní nádrž Grane", "text": "Vodní nádrž Grane\n\nPřehrada Grane (německy: \"Granetalsperre\") se nachází nad obcí Astfeld v údolí Grane v Dolním Sasku v horském masivu Harz. Je to nejmladší přehrada ve zdejší oblasti, byla vystavěna mezi lety 1966-1969. Samotná řeka Grane nemá dostatek vody k udržení stálého chodu přehrady a jejímu plnému stavu a tak je využita voda z přehrady Oker, která je přiváděna 7,4 km dlouhým potrubím, které také sbírá vodu z okolí, kde potrubí vede. Dále k přehradě vedou dva další tunely pro vodu jeden 4,8 km dlouhý a druhý 4,6 km. Správcem přehrady je společnost Harzwasserwerke.\n\nPřehrada se využívá jako zdroj pitné vody, protipovodňová ochrana a vodní elektrárna zároveň. Má instalovaný výkon 180 kW. Pitná voda z přehrady teče do skladovací nádrže o kapacitě 60.000 m³ potrubím, odkud je pak vedena do vodárny a poté k odběratelům. Na hrázi jsou zakázány vodní sporty a provoz motorových vozidel je udržován také na minimu, aby nedošlo k havárii. Kolem přehrady vede turistická trasa, která je 17 kilometrů dlouhá.\n"}
{"id": "581349", "url": "https://cs.wikipedia.org/wiki?curid=581349", "title": "Afric Simone", "text": "Afric Simone\n\nAfric Simone (* 17. července 1956, Maputo) je Mosambický zpěvák a bavič. Proslul se především svými hity z roku 1975 \"Ramaya\" a velmi známou \"Hafanana\". Nejpopulárnější byl v letech 1975 - 1980 a to jak na východě tak v západních zemích (turné měl v Polsku, NDR, SSSR a v Československu).\n\n\n\n\n"}
{"id": "581351", "url": "https://cs.wikipedia.org/wiki?curid=581351", "title": "Timothy Ferriss", "text": "Timothy Ferriss\n\nTimothy Ferriss je americký spisovatel, autor bestsellerů o osobním rozvoji, podnikatel, investor a speaker. V roce 2007 vydal knihu „The 4-Hour Workweek: Escape 9-5, Live Anywhere, and Join the New Rich“, v češtině vyšla v roce 2010 pod názvem „Čtyřhodinový pracovní týden: Nemarněte celé dny v práci, žijte kdekoli a staňte se novým bohatým“ (vydalo nakladatelství Jan Melvil Publishing).\n\nTato kniha se krátce po svém vydání stala bestsellerem a vyšplhala se na první místo v žebříčku nejlépe prodávaných knih, který sestavuje New York Times, Wall Street Journal nebo BusinessWeek, a autora katapultovala mezi americké celebrity.\n\nK tomuto dílu se brzy přidaly i další úspěšné kniny s tématem \"čtyřhodinovky\", jako je „Čtyřhodinové tělo“ nebo „Čtyřhodinový šéfkuchař“. V roce 2016 Ferriss vydal knihu \"Tools of Titans\", která vyšla česky v roce 2017 pod názvem „Nástroje titánů: Návyky a taktiky výjimečných osobností, miliardářů a světových ikon.\" Zatím poslední novinkou (2017) z pera tohoto autora je kniha „Tribe of mentors: Short Life Advice From the Best in the World\". Tato publikace obsahuje krátké taktické rady od světově nejznámějších úspěšných podnikatelů, sportovců, investorů, umělců nebo hráčů pokeru.\n\nTimothy Ferriss aktuálně působí také jako investor a poradce předních společností, mezi jinými je to Facebook, Twitter, StumbleUpon, Evernote nebo Uber.\n\nZároveň je autorem úspěšného blogu, který magazín Inc. Magazine's zařadil mezi 19 blogů, které stojí za pozornost. Blog byl také označen za jedničku mezi top 150 blogy zaměřenými na management a leadership (Top 150 Management and Leadership Blogs). Toto hodnocení je založené na ukazatelích, jako je Google PageRank, Alexa traffic ranking nebo PostRank.\n\nTimothy Ferriss se narodil 20. července 1977 v USA, vyrůstal v East Hamptonu, New York, a absolvoval neurovědy a východoasijská studia na prestižní Princeton University. Nějakou dobu žil v kalifornském San José, kde provozoval společnost BrainQUICKEN specializovanou na on-line prodej nutričních doplňků pro sportovce, kterou v roce 2009 prodal. Byl také poradcem profesionálních atletů a olympioniků. Nyní střídavě bydlí na různých místech planety a působí především jako investor internetových projektů, má podíl např. v Twitteru či Posterous. Od roku 2003 rovněž externě přednáší na Princetonské univerzitě o moderním podnikání jako nástroji ideálního životního stylu a v souvislosti s moderními technologiemi. Jinak se oddává různým formám zábavy – argentinskému tangu, čínskému kickboxu, irskému hurlingu, japonské lukostřelbě jabusame, breakdance na Taiwanu, zahrál si také v populárních televizních seriálech v Číně a Hongkongu.\n\nVedle umístění na prvních příčkách knižních žebříčků má Ferriss na svém kontě i jiná prvenství: V roce 2006 se spolu s argentinskou tanečnicí Alicií Monti stal jako první Američan držitelem světového rekordu v tangu (konkrétně v rotaci – počtem 37 za sebou jdoucích otáček za minutu), a zapsal se tak do Guinessovy knihy rekordů. Ještě dříve (1999) byl uznán vítězem v národním šampionátu v čínském kickboxu, když se mu po odhalení skulin v pravidlech zápasu podařilo s pomocí dehydratačních postupů (jimž nyní učí elitní vzpěrače!) utkat se s protivníky nižší váhové kategorie a donutit je k technické chybě. To co jedni pokládají za neetické, Ferriss hodnotí jako snahu dělat v rámci pravidel to, co není běžné a obvyklé. Je to jeden z řady Ferrissových postojů, které vyvolávají kontroverzi v USA i u nás.\n\nV roce 2008 udělil časopis Wired Ferrissovi cenu „Nejlepšího propagátora sebe sama“ a časopis Fast Company jej zařadil mezi nejinovativnější obchodníky roku 2007. Aspen Institute, americká nezisková vzdělávací organizace, jej roku 2009 zahrnula mezi partnery programu Henryho Crowna, který vyhledává nové vůdčí osobnosti a usiluje o jejich angažování ve prospěch společenských změn. Ferriss mluví šesti jazyky. Připravuje novou knihu, tentokrát o mimořádně účinných metodách hubnutí a posilování.\n\nV roce 2010 navázal Ferris na svůj literární úspěch a vydal komerčně velmi úspěšnou knihu \"The 4-Hour Body: An Uncommon Guide to Rapid Fat-loss, Incredible Sex, and Becoming Superhuman\", v češtině „Čtyřhodinové tělo: Neobvyklá cesta ke zhubnutí, zlepšení sexu a vůbec k celkové proměně v superčlověka\" (Jan Melvil Publishing, 2011). Následovaly další publikace, jako je „Čtyřhodinový šéfkuchař: Snadná cesta k tomu, abyste vařili jako profíci, naučili se cokoliv a dobře se vám žilo\" nebo „Nástroje titánů: Návyky a taktiky výjimečných osobností, miliardářů a světových ikon\". Toto je zatím poslední kniha Timothyho Ferrisse, která vyšla česky.\n\nV Čtyřhodinovém pracovním týdnu shrnuje Ferriss podstatu toho, co nazývá „lifestyle design“. Jeho základem je maximální efektivnost práce a minidůchody v produktivním věku. Podle Ferrisse se systém „otroč → šetři → odpočívej“, kdy člověk v mládí po celé dny dře a vlastní život jakoby odkládá na důchod, evidentně přežil. Luxusní životní styl, ještě před dvaceti lety vyhrazený jen milionářům, je podle něj dnes dostupný každému – a rychle rostoucí subkultura „nových bohatých“ to jen dokazuje.\nFerriss staví na tom, že nejméně 50 % práce lze eliminovat aplikací několika pravidel a triků: především Paretova principu, Parkinsonových zákonů, outsourcingu či selektivní ignorace včetně omezeného použití komunikačních nástrojů: emailu, telefonu. Ferriss doporučuje najímat si k pracovním, ale i soukromým účelům tzv. virtuální asistenty především z rozvojových zemí, jako je Indie. Větší svobodu přináší také práce z domova a vzdálený management, díky nimž lze zároveň aplikovat životní styl s minidůchody, i když jste zaměstnancem firmy a nepodnikáte. K vylepšení finanční situace Ferriss doporučuje zajistit si stálý příjem peněz z chytrého drobného podnikání, které vyžaduje jen minimum pozornosti. Čtyřhodinový pracovní týden obsahuje i řadu tipů pro minimalizaci životních nákladů, například jak zdarma bydlet kdekoli na světě a létat za 50–20 % běžné ceny.\n\nFerrissovo poselství zní: Viděl jsem zaslíbenou zemi a mám pro vás dobrou zprávu. Můžete v ní žít i vy.\n\nTimothy Ferris v této knize z roku 2010 uplatňuje stejnou filozofii jako ve své prvotině Čtyřhodinový pracovní týden. S minimem úsilí se snaží dosáhnout nejlepších výsledků.\n\nPodtitul knihy zní „Neobvyklá cesta ke zhubnutí, zlepšení sexu a vůbec k proměně v superčlověka\".\n\nTento ucelený kompilát vědeckých metod spojených s Ferrisovými originálními postřehy a cvičebními postupy není jen další knihou o životosprávě a tělesné kondici. Autor seznamuje čtenáře s osvědčenými praktikami špičkových sportovců i lékařů, které sám na sobě vyzkoušel a upravil. Zaměřuje se nejen na zvýšení sportovních výkonů, ale také na hubnutí, životosprávu, nebo na to, jak ženě pomoci k silnému orgasmu, jak zlepšit spánek či spát méně a být stále svěží.\n\nKolem knihy se vytvořila silná komunita fanoušků, kteří si vyměňují rady a tipy na internetovém fóru „4 Hour People\".\n\nKnihu vydalo v roce 2011 nakladatelství Jan Melvil Publishing.\n\nTřetí kniha Timothyho Ferrisse z roku 2012 nese název „Čtyřhodinový šéfkuchař: Snadná cesta k tomu, abyste vařili jako profíci, naučili se cokoliv a dobře se vám žilo\" a doplňuje řadu „čtyřhodinovek\". V originále vyšla jako „The 4-Hour Chef: The Simple Path to Cooking Like a Pro, Learning Anything, and Living the Good Life\". Týden po svém vydání získala kniha prvenství v žebříčku bestsellerů, který vydává Wall Street Journal.\n\nČtyřhodinový šéfkuchař není jen kniha o vaření, protože jak zdůrazňuje sám autor, abyste se naučili vařit, musíte se napřed naučit učit. V knize proto představuje metodu učení Meta (Meta-Learning). Ve chvíli, kdy se naučíte učit se, můžete se snadno naučit cokoli: vařit, mluvit cizí řečí nebo přežít v divočině. S každým receptem se v této kuchařce naučíte i určitou dovednost. Kniha obsahuje řadu tipů, které se netýkají přímo domácí kuchyně, ale například v kapitole o divočině autor ukazuje, jak si ulovit večeři.\n\nV České republice vydalo knihu nakladatelství Jan Melvil Publishing v roce 2013.\n\nKniha „Nástroje titánů: Návyky a taktiky výjimečných osobností, miliardářů a světových ikon\" je zatím poslední kniha Timothyho Ferrisse, která vyšla česky. V originále nese název „Tools of Titans\" a v roce 2016 ji vydalo Houghton Mifflin Harcourt. Kniha se záhy vyšplhala na přední místo žebříčku nejlépe prodávaných knih podle New York Times (New York Times Bestseller list).\n\nPublikace vznikla na základě podcastů, které autor pořídil pro svoji Tim Ferriss Show, ve které vyzpovídal víc než 200 světových osobností. „Byli to hosté od celebrit (Jamie Foxx, Arnold Swarzenegger a dalších) přes atlety, biochemiky pohybující se na černém trhu až po legendární velitele speciálních operací. Pro mnoho z těchto hostů to bylo poprvé v jejich kariéře, co souhlasili s dvou- až tříhodinovým rozhovorem. I díky tomu můj podcast překročil hranici více než 100 milionů stažení.“\n\nV knize autor zaznamenal nástroje, postupy a „vnitřní hry\", které jinde nenajdete. Kniha je podle autora samotného osobním zápisníkem efektivních nástrojů, které mu změnily život.\n\nKniha vyšla česky v roce 2017 a vydalo ji nakladatelství Jan Melvil Publishing.\n\n\nČtyřhodinový pracovní týden\n\nGetting Things Done\n\nLeo Babauta\n\nJan Melvil Publishing\n\n"}
{"id": "581357", "url": "https://cs.wikipedia.org/wiki?curid=581357", "title": "Trine", "text": "Trine\n\nTrine je akční plošinovka pro PC a PS3. Byla vytvořena finským vývojářským studiem Frozenbyte. Je to akce odehrávající se ve fantasy světě, kde hráč ovládá tři postavy při boji s monstry, které ohrožují království. Kouzelník vytváří objekty, zlodějka využívá svou rychlost a přesnost, rytíř je zase ideální na destrukci a boj. Hra staví zvláště na fyzikálním modelu, který je využit jak k řešení puzzle, tak pro boj s nepřáteli.\n\n"}
{"id": "581362", "url": "https://cs.wikipedia.org/wiki?curid=581362", "title": "Hrbáč", "text": "Hrbáč\n\nHrbáč může být:\n\n\n\n\n\n\n"}
{"id": "581363", "url": "https://cs.wikipedia.org/wiki?curid=581363", "title": "Výsledky letních olympijských her 1900", "text": "Výsledky letních olympijských her 1900\n\n\n\n\n\n\n\n\n\n\n\n\n\n\n\n\n\n\n"}
{"id": "581366", "url": "https://cs.wikipedia.org/wiki?curid=581366", "title": "Ștefan Vasilache", "text": "Ștefan Vasilache\n\nȘtefan Vasilache (* 9. května 1979, Roman, Neamț) je rumunský atlet, jehož specializací je skok do výšky.\n\nV roce 2001 obsadil na světové letní univerziádě v Pekingu jedenácté místo. Později reprezentoval na halovém ME 2002 ve Vídni, mistrovství Evropy 2002 v Mnichově a na mistrovství světa v Paříži 2003. Na všech třech šampionátech však neprošel sítem kvalifikace.\n\nNejvětší úspěch své kariéry zaznamenal na halovém MS v Budapešti v roce 2004, kde vybojoval společně s Jaroslavem Bábou a Germaine Masonem z Jamajky bronzovou medaili. Všichni tři zde shodně překonali napoprvé 220 i 225 cm. Na následných výškách však neuspěli a podělili se o bronz. Halovým mistrem světa se stal Švéd Stefan Holm, který překonal 235 cm.\n\nVe stejném roce neprošel kvalifikací na letních olympijských hrách v Athénách. Jeho osobní rekord v hale i pod otevřeným nebem má hodnotu 230 cm.\n"}
{"id": "581367", "url": "https://cs.wikipedia.org/wiki?curid=581367", "title": "Ralf Dujmovits", "text": "Ralf Dujmovits\n\nRalf Dujmovits (* 5. prosince 1961) je německý horolezec. Jako 19. člověk a první Němec dokázal vystoupit na všech 14 osmitisícovek. Umělý kyslík použil jen na Mount Everestu. Dujmovits se narodil roku 1961 v městečku Bühl v Bádensku-Württembersku. V roce 1981 úspěšně složil maturitu a rok cestoval po USA. Poté vystudoval lékařství na univerzitě v Heidelbergu. Po dokončení vzdělání v roce 1987 se stal profesionálním horským vůdcem a začal podnikat výpravy do Himálaje. Jeho první osmitisícovkou byla v roce 1990 Dhaulágirí. O dva roky později stanul na nejvyšší hoře světa Mount Everestu. Druhý pokus o výstup na Mount Everest musel roku 1996 vzdát kvůli nebezpečí lavin. Na druhou nejvyšší horu K2 vylezl roku 1994. Při expedici na Nanga Parbat roku 2001 dokázal vystoupat na vrchol spolu se svými jedenácti zákazníky, které vedl jako horský vůdce. V roce 2004 dokázal zdolat dvě osmitisícovky během dvou měsíců, jednu navíc alpským stylem. Poslední chybějící vrchol Lhoce zdolal roku 2009. Během svých výstupů spolupracoval i s televizními stanicemi. Například z výstupu na Eiger v roce 1999 prováděl živé vstupy. V současnosti působí jako majitel horolezecké agentury a horský vůdce. Dujmovits má dvě děti. Jeho manželkou je rakouská horolezkyně Gerlinde Kaltenbrunner, která již rovněž dosáhla 14 osmitisícových vrcholů.\n\n\n\n"}
{"id": "581368", "url": "https://cs.wikipedia.org/wiki?curid=581368", "title": "Regest", "text": "Regest\n\nRegest je krátké shrnutí listiny či jiné písemnosti a to jak za vědeckým nebo úředním účelem. Podle rozsahu se rozlišuje regest záhlavní (inventární záznam) a náhradní (katalogizační záznam). Záhlavní je kratší, obsahuje jen krátkou zmínku o pořízení, při použití v edici pramenů často za tímto regestem následuje listina v plném znění. Náhradní navíc obsahuje všechna místní jména, plné tituly apod. Slovo regesta se objevuje v názvech edic zpřístupňující texty pouze ve formě regestů – nejdůležitější jsou \"Regesta imperii\" vedená Johannem Friedrichem Böhmerem zaměřující se na císařské listiny, dále \"Regesta pontificum Romanorum\" pro listiny papežské vydávaná Philippem Jaffé, v Česku například \"Regesta diplomatica nec non epistolaria Bohemiae et Moraviae\" Karla Jaromíra Erbena.\n\nSlovo regest vychází z register (\"legerere\", lat. pro zaznamenat), což byly úřední knihy určené k zaznamenávání činnosti úřadů. Popřípadě z lat. výrazu pro činy, \"res gestas\".\n\n"}
{"id": "581369", "url": "https://cs.wikipedia.org/wiki?curid=581369", "title": "Sergio Martini", "text": "Sergio Martini\n\nSergio Martini (* 29. července 1949 Rovereto) je italský horolezec. Čtrnáct let po Reinholdu Messnerovi se stal osmým mužem a třetím Italem, kterému se podařilo dobýt všech 14 osmitisícovek. Zároveň mu to trvalo neuvěřitelných 24 let, tedy nejdelší dobu, kterou zatím některý horolezec ke zdolání všech osmitisícovek potřeboval. Martini se nikdy nestal profesionálním horolezcem, vždy vykonával i své původní povolání učitele tělesné výchovy a trénoval i lezl během dovolené. Martini žije v městečku Rovereto v severní Itálii nedaleko Dolomit. S horolezectvím začal v 16 letech a krátce nato už zaznamenal úspěchy v Aplách a v Andách. Jeho první osmitisícovkou byla roku 1976 Dhaulágirí. Na další si ovšem musel počkat až do roku 1983 kdy byl členem italské expedice na K2, jejímž jediným neitalským členem byl Josef Rakoncaj. Expedice skončila úspěchem, Martini dosáhl vrcholu s kolegou Faustem De Stefanim několik dní po Rakoncajovi. Poslední zbývající vrchol Lhoce dosáhl roku 2000.\n\n"}
{"id": "581370", "url": "https://cs.wikipedia.org/wiki?curid=581370", "title": "Kadethrin", "text": "Kadethrin\n\nKadethrin (systematický název \"(5-benzylfuran-3-yl)methyl(3R)-2,2-dimethyl-3-[(E)-(2-oxothiolan-3-yliden)methyl]cyklopropan-1-karboxylát\", sumární vzorec CHOS) je syntetický pyrethroid používaný jako insekticid. Má z pyrethroidů nejsilnější ochromující účinky (i silnější než pyrethrin II), ale je relativně málo stabilní, zejména na světle, a to jak kvůli furanovému kruhu, tak i thiolaktonové skupině v molekule.\n"}
{"id": "581371", "url": "https://cs.wikipedia.org/wiki?curid=581371", "title": "Vladislav Terzyul", "text": "Vladislav Terzyul\n\nVladislav Terzyul (18. června 1953 Arťom – 18. května 2004 Makalu) byl ukrajinský horolezec. V roce 2004 se stal třináctým člověkem a prvním Ukrajincem, který zdolal všech 14 osmitisícovek. Při sestupu z Makalu se ve výšce 8300 metrů 18. května 2004 ztratil a zemřel.\n\nVšechny výstupy uskutečnil bez pomoci umělého kyslíku a alpským stylem. Na Manáslu a Annapurnu vystoupil novými cestami, na Čo Oju sólově. Narodil se ve městě Arťom v Přímořském kraji ruského Dálného východu, ale jeho rodina se často stěhovala. Terzyul pracoval jako geolog v Jakutsku. Později vystudoval vodní inženýrství v Novosibirsku a začal pracovat na Ukrajině v přístavu Oděsa. Roku 1979 začal se sportovním lezením na území Sovětského svazu. Po rozpadu Sovětského svazu v roce 1991 začal lézt v Himálaji. Jeho první osmitisícovkou se roku 1993 stala Kančendženga. Svůj cíl stát se prvním Ukrajincem, který stane na všech osmitisícových vrcholech splnil roku 2004, ale sestup Terzyul nepřežil. Na Ukrajině byl uznávaným a váženým mužem. Působil jako horský vůdce. Roku 2000 byl oceněn titulem „Mistr sportu“. Ve stejném roce se stal lídrem ukrajinského vysokohorského týmu a byl zvolen oděským občanem roku.\n\n\n\n"}
{"id": "581376", "url": "https://cs.wikipedia.org/wiki?curid=581376", "title": "Mužík", "text": "Mužík\n\nMužík může být:\n\n"}
{"id": "581389", "url": "https://cs.wikipedia.org/wiki?curid=581389", "title": "Mistrovství světa v hokejbalu U16 2010", "text": "Mistrovství světa v hokejbalu U16 2010\n\nMistrovství světa v hokejbalu U16 2010 byla juniorská hokejbalová akce roku 2010.\n\nVe skupině A hrála všechna mužstva.\n\nZápasy\n\nTabulka\n\nDo tabulky se započítává maximálně rozdíl deseti branek v jednom utkání.\n\n"}
{"id": "581392", "url": "https://cs.wikipedia.org/wiki?curid=581392", "title": "Appeltův dům", "text": "Appeltův dům\n\nAppeltův dům v Liberci je dům, který se nachází na Sokolovském náměstí. Byl postavený v letech 1793–1794 obchodníkem se sukny Antonínem Appeltem. Dům je chráněn jako kulturní památka, evidován v seznamu památek je od roku 1966. \n\nDům postavili na místě dvou starých domů liberečtí stavitelé Jan a Karel Kuntze; stavba svou výškou a svou konečnou architekturou dává nový ráz celému, Sokolovskému náměstí (dříve Novoměstské náměstí). Dům je zděný, třípodlažní s mansardou, s typickými znaky architektury klasicismu a rokoka. Průčelí budovy je bohatě zdobené architektonickými články, tympanonem a profilovaným štítem ve střeše. V přízemí byly dílny a prodejny, v patrech byl byt majitele. \n\nKdyž byla rodina Appeltů ekonomickou situací donucena prodat palác městu, to se rozhodlo zřídit zde reálku. Za přední budovou bylo přistavěno dvorní třípodlažní křídlo, v němž vzniklo devět učeben, kabinety a sociální zařízení. Samotný palác byl upraven na kanceláře a klauzurní byty pro vyučující piaristy. Od roku 1837 slouží budova školním účelům. \n\nDnes v této budově sídlí Střední průmyslová škola stavební.\n\n"}
{"id": "581393", "url": "https://cs.wikipedia.org/wiki?curid=581393", "title": "Chotýšský potok", "text": "Chotýšský potok\n\nChotýšský potok se nachází v okrese Kolín. Plocha povodí činí 15,6 km². Jedná se o jeden z největších přítoků Bylanky do které se vlévá mezi Kšely a Bylany. Bylanka poté postupuje směrem na sever, kde se u Lstiboře vlévá do řeky Šembery. Chotýšský potok pramení ve vsi Brník, asi 4 km západně od Kostelce nad Černými Lesy.\n"}
{"id": "581395", "url": "https://cs.wikipedia.org/wiki?curid=581395", "title": "Zemědělská škola Ejn Kerem", "text": "Zemědělská škola Ejn Kerem\n\nZemědělská škola Ejn Kerem ( בית הספר החקלאי עין כרם, \"Bejt Sefer ha-Chakla'i Ejn Kerem\", v oficiálním přepisu do angličtiny En Karem-B.S.Haqla'i) je vzdělávací komplex a obec v Izraeli, v Jeruzalémském distriktu, v Oblastní radě Mate Jehuda.\n\nLeží v nadmořské výšce 572 metrů v Judských horách v údolí potoku Sorek, na východních svazích hory Har Cheret. Sorek je poblíž areálu školy přehrazen a nachází se zde umělé jezero Ma'agar Bejt Zajit.\n\nObec se nachází 46 kilometrů od břehu Středozemního moře, cca 48 kilometrů jihovýchodně od centra Tel Avivu a cca 8 kilometrů západně od historického jádra Jeruzalému, na okraji jehož souvisle zastavěného území leží. Zemědělskou školu Ejn Kerem obývají Židé, přičemž osídlení v tomto regionu je etnicky převážně židovské. 5 kilometrů severozápadně odtud leží ovšem město Abu Goš, které obývají izraelští Arabové.\n\nZemědělská škola Ejn Kerem je na dopravní síť napojena pomocí lokální silnice číslo 395.\n\nZemědělská škola Ejn Kerem byla založena v roce 1952. Vznik komplexu iniciovala Rachel Janajit Ben Cvi, manželka izraelského prezidenta Jicchaka Ben Cviho. Škola navazuje na židovskou vesnici Ejn Kerem (dnes součást Jeruzalému).\n\nK 31. prosinci 2014 zde žilo 161 lidí. Během roku 2014 populace stoupla o 9,5 %.\n\n\n"}
{"id": "581397", "url": "https://cs.wikipedia.org/wiki?curid=581397", "title": "Energetická legislativa", "text": "Energetická legislativa\n\nEnergetická legislativa je souhrn právních předpisů upravujících oblast energetiky.\n\nEnergetickou legislativu České republiky upravují, v souladu se směrnicemi Evropské unie, následující zákony:\nVšechny uvedené zákony, včetně prováděcích předpisů (vyhlášek) spravuje Ministerstvo průmyslu a obchodu ČR.\n\n\n"}
{"id": "581398", "url": "https://cs.wikipedia.org/wiki?curid=581398", "title": "Jalový potok (přítok Šembery)", "text": "Jalový potok (přítok Šembery)\n\nJalový potok se nachází v okrese Kolín. Je to jeden z největších přítoků řeky Šembery, do které se vlévá zprava u Liblic na jejím 14,2 říčním kilometru. Délka toku činí 13,4 km. Plocha povodí měří 25,6 km².\n\nJalový potok pramení v Kostelci nad Černými lesy a postupně se spojuje z několika ramen, která protékají lesy nad Kostelcem. Dále pokračuje v zalesněném údolí západně od obce Krupá. Jižně od Přistoupimi se vlévá do rybníka a pokračuje dále samotnou obcí. Jižně od vesnice Liblice se pak rozdvojuje na dvě větve. Jedna napájí Nouzovské rybníky, druhá pokračuje do řeky Šembery východně od Českého Brodu.\n\nZa zmínku stojí pouze tři větší bezejmenné levostranné přítoky, z nichž dva posilují Jalový potok zhruba na jeho 10,0 říčním kilometru. Třetí přítok tekoucí od obce Přehvozdí ústí na jeho 7,0 říčním kilometru.\n\nPrůměrný průtok u ústí činí 0,08 m³/s.\n"}
{"id": "581401", "url": "https://cs.wikipedia.org/wiki?curid=581401", "title": "Neoprenová kombinéza", "text": "Neoprenová kombinéza\n\nNeoprenová kombinéza chrání surfaře a další vyznavače vodních sportů před prochladnutím a slunečním zářením. Protože voda spolu s větrem odebírají tělu sportovce teplo odpařováním, má smysl se chránit neoprenovou kombinézou před prochladnutím i při teplotách nad 20 stupňů Celsia. Ochrana před sluncem je také významná, kombinézy se užívají při vodních sportech provozovaných na hladině vody, kdy celé tělo nebo jeho významná část je vystavena přímému slunečnímu záření.\n\nNeoprenové kombinézy pro surfaře se zhotovují z tenkého chloroprenového kaučuku, běžně známého jako neopren. Termoizolační vlastnosti jsou dány jeho pěnovou strukturou (bublinkami vzduchu uvnitř materiálu). Pro snazší oblékání a větší komfort bývá neopren především na vnitřní straně pokrytý froté nebo lycrovou tkaninou. Tento typ obleků se obléká přímo na holé tělo, pod oblek se oblékají jen sportovní plavky. Střihově je velmi rozšířená kombinéza s krátkými nohavicemi a krátkými rukávy, případně bez rukávů. Označuje se jako monošort nebo shorty. Dostupné jsou i krátké kalhoty nad kolena, případně dámské jednodílné plavky. Kombinézy s dlouhým rukávem a nohavicemi dlouhými až ke kotníkům jsou také dostupné. Používané tloušťky materiálu jsou od 2,5 mm do 6 mm.\n\nTyto tenké neoprenové obleky jsou rozšířené mezi surfaři, vodními lyžaři a řidiči vodních skútrů. Kombinézy s dlouhými rukávy i nohavicemi se užívají při triatlonu a dálkovém plavání. Šortky a jednodílné plavky se používají při aquaerobiku. Tyto obleky jsou přednostně jednodílné, nemají integrovanou kuklu, velmi často jsou v pestrých barvách a zip pro usnadnění oblékání je většinou na zádech. Aby se sportovec mohl obléknout bez cizí pomoci, je úchytka zipu nastavena šňůrkou. Těmito charakteristikami se tenké neoprenové kombinézy odlišují od potápěčských obleků, přesněji řečeno od jejich variant určených pro potápění v tropických vodách.\n\nJe stejný jako u tropických (mokrých) potápěčských obleků. Samotný materiál kombinézy je vodonepropustný, ale konstrukce kombinézy (lemy, zip) dovoluje proniknout malému množství vody mezi oblek a kůži sportovce. Čím přesněji oblek sedí na těle, tím tenčí je vrstvička vody. Tím méně voda cirkuluje a ochlazuje tělo. Tenká, minimálně cirkulující vrstva vody se snadno zahřeje na teplotu těla.\n\n\n\n"}
{"id": "581403", "url": "https://cs.wikipedia.org/wiki?curid=581403", "title": "Ring of Kerry", "text": "Ring of Kerry\n\nRing of Kerry (irsky \"An Mhór Chuaird\") je turistický okruh v hrabství Kerry v jihozápadní části Irska. Silniční okruh má délku 179 km (silnice N70, N71 a R562), začíná v obci Killarney a obkružuje poloostrov Iveragh a projíždí přes Kenmare, Sneem, Waterville, Cahersiveen a Killorglin. Mezi nejoblíbenější místa okruhu patří Muckross House (poblíž Killarney), kamenná pevnost Staigue a Derrynane House, domov Daniela O‘Connella. Jižně od Killarney, Ross Castle, Lough Leane, a Ladies View (panoramatické místo rozhledu), které jsou všechny součástí Národního parku Killarney, jsou hlavními zajímavostmi na okruhu.\nDalšími zajímavými místy na Ring of Kerry jsou: Gap of Dunloe, Bog Village, Rossbeigh Beach, Cahersiveen Heritage Centre, Derrynane House, Skellig Experience, Staigue Fort, Kenmare Lace, Moll's Gap, Ladies View, Torc Waterfall, Muckross House, The Blue Pool, Ross Castle, Ogham Stones, St Mary’s Cathedral, Muckross Abbey, Franciscan Friary, Kellegy Church, O’Connell Memorial Church, Sneem Church and Cemetery, Skellig Michael, Beehive Cells a Stone Pillars označující významnou hrobku.\n\n"}
{"id": "581405", "url": "https://cs.wikipedia.org/wiki?curid=581405", "title": "Cor'a", "text": "Cor'a\n\nCor'a ( , v oficiálním přepisu do angličtiny Zor'a, přepisováno též Tzor'a) je vesnice typu kibuc v Izraeli, v Jeruzalémském distriktu, v oblastní radě Mate Jehuda.\n\nLeží v nadmořské výšce 205 metrů na pomezí zemědělsky využívané pahorkatiny Šefela a západního okraje zalesněných svahů Judských hor. Na jižní straně míjí obec vodní tok Sorek.\n\nObec se nachází 31 kilometrů od břehu Středozemního moře, cca 39 kilometrů jihovýchodně od centra Tel Avivu, cca 26 kilometrů západně od historického jádra Jeruzalému a 2 kilometry severozápadně od Bejt Šemeš. Cor'u obývají Židé, přičemž osídlení v tomto regionu je etnicky převážně židovské.\n\nCor'a je na dopravní síť napojena pomocí lokální silnice číslo 3835, která východně od kibucu ústí do dálnice číslo 38. Jižně od obce probíhá těleso železniční trati z Tel Avivu do Jeruzaléma. Zastávka je ale jen v sousedním městě Bejt Šemeš.\n\nCor'a byla založena v roce 1948. Novověké židovské osidlování tohoto regionu začalo po válce za nezávislost tedy po roce 1948, kdy Jeruzalémský koridor ovládla izraelská armáda a kdy došlo k vysídlení většiny zdejší arabské populace.\n\nZhruba dva kilometry severovýchodně od kibucu se nacházela v lokalitě Tel Cor'a do roku 1948 arabská vesnice Sar'a se zbytky starého osídlení. V Bibli se nazývala \"Sur'a\" nebo \"Zora\", později \"Danite\". Římané ji nazývali Sarea. Od středověku tu pak bylo arabské osídlení. Stály tu dvě muslimské svatyně, jedna z nich se nazývala al-Nabi Samat. Roku 1931 zde žilo 271 lidí v 65 domech, roku 1948 394 v 94 domech. Izraelci byla vesnice dobyta v červenci 1948. Její zástavba zpočátku sloužila pro ubytování židovských osadníků, v roce 1949 byla zbořena.\n\nKe zřízení nynějšího kibucu došlo 7. prosince 1948. Zakladateli byla skupina členů jednotek Palmach. Zpočátku sídlili v opuštěné arabské vesnici, později došlo poblíž odtud k výstavbě zcela nových domů, do kterých se osadníci nastěhovali v roce 1951. Jméno vesnice navazuje na biblické židovské sídlo \"Sorea \" zmiňované Knize Soudců 13,25\n\nMístní ekonomika je založena na zemědělství a průmyslu. Roku 1963 upustil kibuc od kolektivní výchovy a ubytování dětí.\n\nPodle údajů z roku 2014 tvořili naprostou většinu obyvatel v Cor'a Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 890 lidí. Během roku 2014 populace stoupla o 2,7 %.\n\n\n"}
{"id": "581414", "url": "https://cs.wikipedia.org/wiki?curid=581414", "title": "Ljubomír Drápal", "text": "Ljubomír Drápal\n\nLjubomír Drápal (* 23. července 1953) je právník a výrazná postava českého civilního soudnictví, zejména v oboru občanského práva procesního.\n\nVystudoval Právnickou fakultu Univerzity Karlovy v Praze. Býval členem KSČ. V roce 1978 se stal soudcem Okresního soudu Praha-západ, od roku 1985 působil u Krajského soudu v Praze. Po roce 1991 začal působit jako předseda senátu tehdejšího republikového nejvyššího soudu, který se v roce 1993 přetransformoval na Vrchní soud v Praze. V roce 1996 se stal soudcem a předsedou senátu Nejvyššího soudu v Brně, jímž byl až do roku 2017, kdy byl k 1. únoru jmenován předsedou Krajského soudu v Praze.\n\nPodílí se významným způsobem na zpracování a publikování judikatury a jako lektor se účastní školení pro soudce i seminářů pro odbornou veřejnost, a to někdy spolu s JUDr. Jaroslavem Burešem, s nímž tvoří také autorskou dvojici při vydávání odborných publikací (Bureš – Drápal).\n\n\n\n"}
{"id": "581415", "url": "https://cs.wikipedia.org/wiki?curid=581415", "title": "TSV 1860 München", "text": "TSV 1860 München\n\nTSV 1860 München (celým názvem: Turn- und Sportverein München von 1860 e. V.) je německý sportovní klub, který sídlí v mnichovském městském obvodu Untergiesing-Harlaching. Založen byl 17. května 1860 pod názvem Turnverein München. Fotbalový oddíl byl založen v roce 1899. Svůj současný název nese od roku 1919. Od sezóny 2018/19 působí ve 3. lize, třetí německé nejvyšší fotbalové soutěži. Rivaly jsou 1. FC Norimberk a FC Bayern Mnichov.\n\nSvé domácí zápasy odehrává na Grünwalder Stadionu s kapacitou 12 500 diváků..\n\nZačátky tohoto mnichovského klubu se datují k 15. červenci 1848, kdy sportovní celek vznikl. Oficiálně však byl klub založen až 17. května 1860. Roku 1898 přijal název \"Turnverein München von 1860\". Fotbalový oddíl se objevil 6. března příštího roku. V roce 1902 se mnichovský mančaft utkal se svým prvním soupeřem. Během roku 1911 proběhlo několik mimořádných změn – tým upravil svůj klubový znak a pronajmul pozemky nutné pro správný chod klubu, a to včetně fotbalového hřiště. Od roku 1926 na těchto místech stál nově postavený stadion, který dokázal pojmout 40 tisíc diváků. Pojmenován byl po dřívějším prezidentovi Heinrichu Zischovi. V roce 1942 získal tým poprvé trofej pro vítěze německého poháru.\n\nObdobí let 1945 až 1953 absolvoval tým v Oberlize Süd. Poté se na dva ročníky nedobrovolně stáhl do nižší ligy, aby se pro sezónu 1955/56 postupem znovu zjevil v tehdejší nejvyšší soutěži. Mnichovští Lvi zamířili směrem vzhůru a opětovný sestup po sezóně 1956/57 se stal ojedinělým případem. Jinak je éra let 1957 až 1970 poznamenána přítomností mnichovského celku Lvů mezi samotnou smetánkou západoněmeckého klubového fotbalu. V ročníku 1963/64 se klub stal jedním ze zakladatelů nového formátu soutěže – Bundesligy. Mimo to podruhé slavil zisk německého poháru roku 1964. Úspěšné časy ozdobilo, byť nakonec prohrané, finále evropského poháru ročníku 1964/65 a také titul německého ligového mistra ročníku 1965/66. Následující sezónu skončili Lvi druzí a stali se vicemistry. Všechny tyto úspěchy jsou spjaty se jménem Maxe Merkela, trenéra a sportovního ředitele TSV v letech 1961 až 1966.\n\nV 70. letech se TSV pohybovalo zejména mimo nejvyšší soutěž. V letech 1970 až 1974 to byla Regionalliga Süd a posléze 2. Bundesliga od roku 1974 do roku 1977. Dva ročníky v letech 1979 až 1981 okusili Mnichovští znovu atmosféru nejvyšší soutěže, aby příští dva roky dvakrát sestoupili a ocitli se opětovně ve třetí Bayernlize, původně Regionallize. Zde se TSV usídlilo až do roku 1993. Výjimku tvořila jen sezóna 1991/92 ve 2. Bundeslize. I přes značný pesimismus fanoušků se TSV dokázalo vzchopit. V sezóně 1993/94 se klub vrátil mezi druholigové celky, kterými si proklestil cestu k okamžitému postupu do nejvyššího fotbalového patra. Úvodem bundesligového ročníku 1996/97 zvítězili Lvi v halovém turnaji a koncem ročníku se radovali z budoucí účasti v evropských pohárech. Účast v Poháru UEFA patří mezi nejvýraznější úspěchy TSV v posledních dekádách.\n\nV sezóně 2016/17 klub sestoupil po čtyřiadvaceti letech z prvních dvou profesionálních soutěží, a to poté co nezvládl druholigovou baráž proti Regensburgu. Následně se tak měl zúčastnit třetí nejvyšší soutěže, ale pro pozdně zaplacenou licenci se musel klub uskromnit s bavorskou nejvyšší zemskou soutěží (čtvrtá nejvyšší soutěž v Německu).\n\nZdroj: \n\n\n\n\nZdroj: \n\n\n\nZdroj: \n\n\nTSV 1860 München II, dříve znám také pod názvem TSV 1860 München Amateure, je rezervním týmem mnichovského TSV. Největšího úspěchu dosáhl v sezóně 1999/00, kdy se v Regionallize (tehdejší 3. nejvyšší soutěž) umístil na 7. místě.\n\n\nZdroj: \n\n\n\nZdroj: \n\n\n"}
{"id": "581416", "url": "https://cs.wikipedia.org/wiki?curid=581416", "title": "Griselio Torresola", "text": "Griselio Torresola\n\nGriselio Torresola (1925, Juyaya - 1. listopadu 1950, Washington, D. C.) byl portorický nacionalista, který se dne 1. listopadu 1950 pokoušel zabít amerického prezidenta Harryho Trumana. On sám při atentátu zemřel.\n\nGriselio Torresola se narodil v rodině, která silně věřila v portorickou nezávislost. Účastnil se mnoha studentských demonstrací. \n\nV roce 1948 přišel do New Yorku. Pracoval v papírnictví a ve skladu parfémů. Nakonec však práci ztratil a žil ze sociální podpory 125 dolarů.\n\nTorresola byl členem Portorické nacionalistické strany a brzy se spojil s jiným Portoričanem Oscarem Collazou. \n\nDne 28. října 1950 se dozvěděli, že povstání v Portoriku za nezávislost bylo potlačeno. Oba byli z této skutečnosti zklamaní. Torresola o něco víc: jeho sourozenci byli zatčeni. Rozhodli se zabít amerického prezidenta Trumana. Kromě přitáhnutí světové pozornosti chtěli hlavně povzbudit domácí odboj.\n\nDne 30. října přijeli Collazo a Torresola do Washingtonu k budově \"Blair House\", kde americký prezident pobýval (Bílý dům tehdy prodělával rozsáhlou rekonstrukci). Oba si budovu prohlédli a po chvilce odjeli do hotelu Harris. V pokoji se rozhodli, že si cestu k prezidentově pokoji prostřílí. Collazo začne přes hlavní vchod a Torresola z druhé strany. Torresola však měl před atentátem obavy. Věděl, že on sám je výborným střelcem, dobře však věděl, že totéž nelze říci o jeho kolegovi.\n\nDne 1. listopadu ve 14:30 začala akce. Collazo přišel k hlavnímu vchodu, zamířil na strážného a stiskl spoušť. Náboj se však zasekl. \"Zatracená práce!\" vykřikl Collazo a bouchl do pistole, která nakonec vystřelila a zasáhla strážného do nohy. Hned u vchodu se však zasekl, protože na něho začali střílet další dva strážní se samopalem.\n\nMezitím Torresola přišel k druhému vchodu a chladnokrevně zastřelil strážného Leslieho Coffelta. Ten však nebyl ještě mrtvý. Když Torresola přišel ke vchodu a nabíjel pistoli, Coffelt se vzchopil a střelil Torresolu zezadu do hlavy.\n\nCollazo byl mezitím na druhém konci budovy zneškodněn strážným střelou do hrudi, překvapivě však přežil. Celá akce do tří minut skončila.\n\nTorresola je dodnes spolu s Collazem v Portoriku oslavován jako hrdina.\n"}
{"id": "581417", "url": "https://cs.wikipedia.org/wiki?curid=581417", "title": "The Advocate", "text": "The Advocate\n\nThe Advocate je americký měsíčník pro homosexuální komunitu. Byl založen v roce 1967 a je nejstarším časopisem pro gay, lesbickou, bisexuální a transgenderovou komunitu ve Spojených státech amerických.\nWebová stránka časopisu obsahuje přibližně třicet procent obsahu tištěného čísla a je denně obnovována.\n\n\"The Advocate\" vyšel poprvé jako místní informační buletin vydávaný aktivistickou skupinou PRIDE (z angl. Personal Rights in Defense and Education) v Los Angeles v Kalifornii. Vydání tohoto bulletinu bylo vyvoláno policejním zásahem v baru pro homosexuální komunitu Black Cat. Původní název byl \"The Los Angeles Advocate\". V roce 1969 noviny změnili své jméno na \"The Advocate\" a byly distribuovány celonárodně. \nRoku 1974 noviny koupil investiční bankéř ze San Franciska David Goodstein a ten noviny změnil na národní zpravodajský časopis o událostech, které byly důležité pro homosexuální a trnasgenderovou komunitu a jež pojednávaly o hnutí za práva homosexuálů, o umění a o kultuře. Goodstein rovněž snížil množství reklamy orientované na homosexuály a přitáhl sponzory z hlavního proudu.\nGoodstein a dr. Rob Eichberg vytvořili rovněž ediceshopy, které měly cvičit v sebepřijetí a toleranci a v povědomí o homosexuální komunitě.\nGoodstein zemřel v roce 1985 a krátce po jeho smrti se časopis změnil co do velikosti (získal standardní velikost časopisu). V roce 1992 přestal časopis zveřejňovat sexuálně explicitní reklamy. Na podobu časopisu měly vliv i různé akvizice a spojení. Časopis nyní vydává LPI Media divize americké televizní sítě here!, která se zaměřuje na homosexuální a transgenderovou komunitu.\nV roce 2010 společnost Here Media spojila distribuci The Advocate a časopisu Out.\n\n\n\n"}
{"id": "581422", "url": "https://cs.wikipedia.org/wiki?curid=581422", "title": "Pribináček", "text": "Pribináček\n\nPribináček je tradiční dezert pro děti z tvarohu a smetany, vyráběný pod tímto názvem od roku 1954 u Přibyslavi. Výrobek se proslavil mimo jiné díky filmu \"Ať žijí duchové!\".\n\nPůvodní recepturu vynalezla Jindřiška Hessová z Přibyslavi (1869–1952), která také založila mlékárnu v nedalekém Hesově, kde se pochoutka dosud vyrábí. V roce 1923 bylo v Přibyslavi vytvořeno \"Mlékárenské a pastevní družstvo\", předchůdce pozdějšího podniku Pribina. Družstvo v roce 1947 uvedlo na trh tvarohový krém, prodávaný pod názvy Eva, Bivoj, Perla a Mocca. Cílem bylo v poválečné době dětem přinést chutnou a zdravou pochoutku vyrobenou z mléka. V roce 1954 se pak výrobek začal prodávat pod názvem \"Pribináček\" a byl vyráběn v 16 různých příchutích. V podniku totiž v té době probíhala také konzervárenská výroba ovocných šťáv a speciálních džemů, která umožňovala dodávat široký sortiment příchutí. Technologie výroby byla přísně střeženým tajemstvím ředitele závodu Stanislava Čapka a jeho manželky Jiřiny Čapkové, která pracovala jako vedoucí krémárny. Čapková je chybně uváděna jako vynálezkyně receptu, základní recepturu však Pribina převzala od Mlékárenského a pastevního družstva. Je však považována za autorku názvu \"Pribináček\", s nímž zvítězila ve veřejné soutěži. Z této doby pochází také slogan \"Pramen zdraví z Posázaví.\"\n\nV počátečních letech ho bylo vyráběno 150 až 200 tun ročně, v roce 1984 výroba vzrostla na 2 306,4 tun. Prudký rozmach výroby si vyžádal řadu progresivních technických i organizačních opatření, která byla v dané době nevídaná. Podnik měl samostatné oddělení pro objednávky a odbyt, měl vlastní vozový park a vlastní distribuční střediska v Praze a v Brně a přímo zásoboval prodejny v pěti krajích. V podniku byla dokonce zavedena klouzavá pracovní doba. Přesto však nebylo možné zásobovat celé Československo a výrobek byl dostupný pouze na omezeném území posázavského regionu.\n\nV roce 1976 natočil Oldřich Lipský dětskou pohádkovou komedii \"Ať žijí duchové!\", v níž se objevuje písnička o Pribináčku, jejímž ústředním motivem je slogan \"Pramen zdraví z Posázaví\". Tato reklama tehdejší podnik Pribina stála údajně pouze několik kartonů Pribináčku dodaných na natáčení.\n\nPo roce 1993 byl podnik zprivatizován a došlo k modernizaci výroby a prodloužení trvanlivosti výrobku. V roce 2010 došlo k fúzi se společností TPK, spol. s r.o., a podnik Pribina jako samostatná společnost zaniká.\n\nPůvodní Pribináček býval prodáván v papírových kelímcích. V současnosti je Pribináček nabízen v balení 80 nebo 125 g v kelímcích s obrázkem kočičky.\n\nPodobné dezerty od jiných výrobců jsou na trhu nabízeny pod značkami Lipánek a Bobík.\n\nV současné době je výrobek obohacen o želatinu, xanthan a škrob, cukr je doplněn fruktózo-glukózovým sirupem.\n\n"}
{"id": "581424", "url": "https://cs.wikipedia.org/wiki?curid=581424", "title": "Josef Engel (zápasník)", "text": "Josef Engel (zápasník)\n\nJosef Engel (3. července 1942 Praha, Protektorát Čechy a Morava) je bývalý československý reprezentant v zápasu. Bronzový medailista z mistrovství Evropy ve volném stylu z roku 1969 v kategorii do 68 kg a osminásobný volnostylařský mistr Československa.\n\nDvakrát startoval na olympijských hrách. Jak v roce 1968 v Mexiku v pérové váze, tak v roce 1972 v Mnichově v kategorii do 68 kg vypadl ve třetím kole.\n\n"}
{"id": "581425", "url": "https://cs.wikipedia.org/wiki?curid=581425", "title": "Spropitné", "text": "Spropitné\n\nSpropitné, případně též \"diskrétní\", \"diškrece\", hovorově \"dyškréce\", \"tringelt\", \"dýško\" apod., je určitá menší částka peněz dobrovolně přidaná k samotné ceně za nějakou službu, jako výraz spokojenosti zákazníka. Obvykle se jedná o platby za služby v restauraci, v kadeřnictví, nebo za taxislužbu. Výše spropitného se v Česku obvykle pohybuje v lepších restauracích okolo 10 % z celkové ceny služby, nejčastěji však zákazníci pouze zaokrouhlí částku směrem nahoru.\n\nHistorie spropitného sahá až do 18. století, kdy se poprvé objevil termín „tip“ v Anglii. Tento anglický termín vznikl slangově pravděpodobně ze slov „to give.“ Oficiálně bylo slovo „tip“ poprvé použito jako sloveso ve hře George Farquhara – The Beaux Stratagem, kde znázorňovalo zbytečné a bezdůvodné obdarování něčeho tabu, neboli nějaké nezákonné směny peněz. Brzy začínali muži z vyšších vrstev dávat spropitné v kavárnách a restauracích, čímž si pojistili ochotu číšníků. Američané, kteří po občanské válce začali cestovat do Evropy, tento tehdy evropský zvyk převzali a rozšířili ho po celém světě.\n\nČeské slovo „dýško“ vychází z německého slova \"diskretion\", což znamená diskrétnost.\n\nTeoreticky, způsob odměňování zaměstnanců na bázi spropitného by měl zaměstnance motivovat k lepším výkonům na pracovišti. Mnoho manažerů stále věří, že spropitné má pozitivní vliv na výkon zaměstnanců.\n\nStudie však prokázali, že spropitné je často diskriminační a závisí spíše na pohlaví, věku nebo barvě vlasů, a se skutečným výkonem pracovníků má jen málo společného.\n\nSpropitné, které podnik nebo zaměstnanec obdrží samozřejmě podléhá daňové povinnosti a daň by tedy měla být vždy poctivě odvedena. Když spropitné hradí zákazník kartou, údaj je dohledatelný. Když však platí hotově, dohledat údaje je složitější.\n\nDalším problémem je, že úplatky se často dají skrýt pod záminkou spropitného.\n\nFinanční odměňování na základě dobrovolných příspěvků zákazníků je úrodnou půdou pro diskriminaci na pracovišti. Studie naznačují, že někteří mají podstatně velké výhody před ostatními.\n\nV knize Freakonomie píší spisovatel Stephen Dubner a ekonom Steven Levitt o problému, který kvůli spropitnému vzniká. Autoři zmiňují studii provedenou Michaelem Lynnem, která prokázala, že atraktivní číšnice dostávají vyšší spropitné než méně atraktivní číšnice. U mužů vzhled nehraje velkou roli. Studie také ukazuje, že číšnice s blond vlasy dostávají vyšší spropitné než číšnice s tmavými vlasy, hubené číšnice dostávají vyšší spropitné než číšnice plnějších postav.\n\nV knize můžeme najít i rozhovor s ženou, která tvrdí, že přišla o zaměstnání, protože manažer jí řekl, že její vzhled není v souladu s vizáží restaurace. “Nevím, jestli to bylo proto, že jsem kypřejší než ostatní dívky, nebo že mám tmavší pleť” vyjádřila se dotazovaná.\n\nVe většině asijských zemí je dobrý servis samozřejmostí a není zvykem nechávat spropitné za služby. Pouze v luxusních hotelech a restauracích je obvyklé zanechat malé spropitné například kurýrovi. Ve městech jako Hong Kong nebo například Shenzen je spropitné už trochu obvyklejší, jelikož se jedná o turistická místa. V některých restauracích si může obsluha zaúčtovat poplatek za služby do celkové ceny. Ani tady ale není nezdvořilé, pokud se rozhodneme nevěnovat obsluze spropitné.\n\nV Japonsku není vůbec obvyklé, aby lidé zanechali spropitné, dokonce to může být pro Japonce velmi urážlivé. Lidé to mohou pochopit špatně a může vzniknout zmatení, nebo dokonce obvinění z nelegálního uplácení. V Japonsku se platí zpravidla při odchodu z restaurace u pokladny a není zdvořilé předávat spropitné obsluze do ruky. Pokud se jedná například o luxusní hotely a opravdu chceme zanechat spropitné, je slušné dát ho do speciální obálky.\n\nV Indii opět není běžné zanechat spropitné, ale pokud se pro to rozhodneme, určitě tím neurazíme, naopak, je to velmi oceněno. Stejně jako u ostatních zemí, v luxusních hotelech nebo restauracích je možné, že si obsluha započte do účtu poplatek za služby, není ale třeba potom cenu zaokrouhlovat.\n\nV Indonésii je zanechání spropitného poměrně běžné, hlavně v turistických oblastech jako je například Bali nebo Lombok. Většinou se očekává základní spropitné, tedy 10% z celkové útraty. Například na Bali je spropitné očekáváno hlavně v masážních salonech, či masážních stáncích, kde je slušné dát masérovi spropitné alespoň 15% z celkové ceny.\n\nV Malajsii spropitné není běžnou záležitostí, není tedy očekáváno u žádných služeb, v restauracích je ale možné, že si obsluha započítá do Vašeho účtu 10% ceny jako poplatek za obsluhu, není ale obvyklé, aby zákazník cenu navyšoval, může ji spíše zaokrouhlit. Výjimkou jsou opět luxusní hotely pro náročné turisty nebo významné turistické střediska.  \n\nV Koreji je zanechání spropitného vnímáno spíše jako urážlivé a neslušné, restaurace a hotely si započítávají 10 % z ceny jako poplatek, ale není slušné cenu dále zvyšovat nebo zaokrouhlovat zákazníkem. Situace se spropitným je zde podobná jako například v Japonsku a jiných asijských zemích.\n\nSingapur má k spropitnému stejný postoj jako ostatní asijské země. Spropitné si zde obsluha započítá do účtu sama, většinou 7% – 10% a není slušné od zákazníka, aby dále cenu navyšoval. Může to být pochopeno jako urážka nebo nelegální úplatek.\n\nV této zemi je obvykle poplatek za obsluhu započten již v celkové ceně Vašeho účtu, přesto se ale najdou podniky, kde tento poplatek započten není, a tak není špatné nechat běžné spropitné ve výši 10% ceny. Tento poplatek ale není určen pro obsluhu, peníze jdou většinou státu do jeho „obecných příjmů.“\n\nAlbánie je země velmi oblíbená turisty a zde je spropitné vždy očekáváno, téměř ve všech službách, ať už v restauraci, hotelu, taxi služby nebo u průvodce. Spropitné ve výši 10% z celkové útraty je v podstatě vyžadováno, mnohdy je vhodné zanechat spropitné i vyšší.\n\nV Rakousku není spropitné vyžadováno, je však často očekáván jako slušnost, většinou je vhodné 5% - 10% z celkové útraty. Často toto záleží na úrovni restaurace či hotelu, ve standardní restauraci je běžné zaokrouhlit cenu na další euro, v lepších restauracích už jsou vhodná procenta z ceny.\n\nV Chorvatsku je spropitné běžné a je bráno jako slušnost, vzhledem k tomu, že většinou zaměstnanci restaurací pracují za minimální mzdu a spropitné je pro ně důležitý příjem. Pokud zákazník nezanechá spropitné, značí to nespokojenost s jídlem či obsluhou. Slušné je tedy zanechat spropitné, ale v hotovosti, jelikož při platbě kartou obsluha spropitné nedostane.\n\nV Dánsku je dané zákonem, že poplatek za službu musí být zahrnut v účtence, není tedy obvyklé nechávat další spropitné a není to v této zemi vyžadováno.\n\nVe Finsku se spropitné nikdy neočekává a není vůbec obvyklé pro místní občany, jelikož bývá stejně jako v Dánsku zahrnuté v ceně. Ve Finsku nikdy nebylo zvykem, aby zákazník nechával obsluze spropitné, protože to nejde ruku v ruce s vyznáním Finů, které zdůrazňuje skromnost.\n\nFrancouzské právo vyžaduje zahrnutí poplatku za služby přímo do účtu, proto není od zákazníka vyžadováno, někdy ale díky tomuto způsobu personál nedostane nic ze spropitného, i přesto, že číšníci většinou žijí z minimální mzdy. Proto není na škodu zanechat dýško v hotovosti přímo pro obsluhu. Ve velkých městech a turistických zónách je spropitné oceněno, ale na francouzském venkově je možné, že bude bráno pohrdavě. Jediný případ, kdy se ve Francii opravdu očekává menší spropitné, je účast na představení v soukromých divadlech.\n\nV Německu sice není spropitné povinné, ale je mnohdy vyžadováno jako slušné projevení vděčnosti či spokojenosti. Mnozí lidé jsou zde proti spropitnému, protože díky spropitnému zaměstnavatelé dávají svým zaměstnancům minimální mzdy a očekávají, že si zbytek vydělají právě na spropitném. Lidé jsou toho názoru, že kdyby se spropitné zakázalo, zaměstnavatel by musel dát zaměstnavateli dobrou základní mzdu a tak by měli zaměstnanci jistotu stálého vyššího příjmu. V Německu je nezákonné účtovat poplatek za službu bez souhlasu zákazníka, je tedy běžné, že v restauraci je na to upozorněno předem, a poté je 10% z ceny započítáno v účtu. Časté jsou i nápisy v supermarketech, které říkají „prosím zaokrouhlete.“ Tyto částka navíc, která se nasbírá v supermarketu je určena pro charitu.\n\nV Maďarsku bývá téměř vždy zahrnuto spropitné v ceně, pokud ne, je samozřejmost, že zákazník zanechá spropitné ve výši alespoň 10% nehledě na kvalitu služby. V Maďarsku je velmi časté zanechávání spropitného lékařům, i když je to nelegální.\n\nPro Iry bývá běžné zaokrouhlit celkovou cenu směrem nahoru nebo zanechat drobné na stole. V hotelech nebo taxi službách není obvyklé nechávat spropitné.\n\nNa Islandu opět není „tipování“ běžné, přesto to ale turisté dělají a je to vnímáno jako vděk a spokojenost se službou.\n\nV Itálii, samozřejmě kromě Říma, není tolik obvyklé zanechat spropitné, jelikož bývá opět zahrnuto v celkové útratě. Aby nedocházelo k nedorozumění, je často zdůrazněno i v menu, že poplatek za službu bude zahrnut na Vašem účtu. Další věnování spropitného je tedy vnímáno jako vděk nebo ocenění velmi kvalitní služby, či jídla.\n\nV Rusku je zvykem zanechat 10% spropitného. Turistům je doporučováno, že pokud si přejí zanechat spropitné v restauraci, musí ho předat v hotovosti přímo obsluze do ruky, protože v případě, že jej nechají na stole, vezme si ho vedoucí restaurace a k obsluze se již nedostane. Funguje to tak i v jiných situacích, kdy se vždy doporučuje mít spropitné připravené v hotovosti.  \n\nVe Slovinsku bývá zvykem, zanechat spropitné ve výši 5-10%, ale záleží na výši částky. Občané jsou tedy zvyklí, že vždy zanechají malé spropitné i například v taxi, či na poště.  \n\nNa Slovensku není spropitné povinností ani nutností, což znamená, že pokud si zákazník bude přát zanechat spropitné, bude to pouze na něm, zda ano a jak velkou částku.  \n\nČeská republika\n\nV České republice není tradicí, že by zákazník vždy dal obsluze spropitné, V nejčastějších případech je obsluha obdarována spropitným jen pokud je vše perfektní a stane se něco mimořádného například. Zároveň je u Čechů zvykem, že než aby dali spropitné procentuálně, tak pouze zaokrouhlí danou částku nahoru a automaticky zbytek je pro obsluhu.  \n\nVe Španělsku bývá spropitné zaokrouhleno již v ceně, nicméně obvykle se obsluze dává navíc dalších 5-10% v hotovosti jako poděkování za příjemný zážitek. Je ale také pravda, že pokud další spropitné není přidáno, není to žádný přešlap, jen je na to v dnešní době obsluha již navyknutá. Neslušný krok od obsluhy by avšak byl, pokud by si spropitné zaokrouhlila do ceny sama.  \n\nV Portugalsku podobně jako ve Španělsku zaokrouhleno již v ceně, proto pokud má zákazník zájem, může obsluze zanechat dalších 5-10% v hotovosti, pokud byl nadmíru spokojen. Opět je zde zvykem, že zákazník žádné další spropitné přidávat nemusí a zároveň obsluh si ho do ceny nesmí zaokrouhlit sama.\n\nVe Švédsku stejně jako v Dánsku je spropitné zahrnuto v ceně. Proto, pokud si zákazník přeje zanechat nějaké drobné navíc, může, ale není to jeho povinností.  \n\nV Turecku se spropitné nazývá bakšiš. Ten je zvykem zanechat obsluze vždy, jinak se cítí, že neudělala něco v pořádku. Zvykem je nechat kolem 10% z útraty ale opět pouze jen v hotovosti a předat jej nenápadně, aby nevzbudil pozornost ostatních.  \n\nVe Spojeném království je zvykem stejně jako v ostatních anglicky mluvících zemích nechat jedno z nejvyšších spropitných a také je tam očekávané. V restauracích s obsluhou se nechává 10% z ceny a více, ale v barech, kde lidé obsluhovaní nejsou, se se spropitným až tolik neočekává. Samozřejmě stává se i to, že pokud obsluha dospěje k názoru, že zákazník není o této tradici informován, je schopna mu naúčtovat 10-12% z ceny jako spropitné pro ni samou.\n\nV Mexiku je časté „tipovat“ 15-20% z ceny, ale pouze v hotovosti a nenápadně. Spropitné v ceně zahrnuto není a zároveň mají svou vlastní měnu, takže pokud člověk předá spropitné v amerických dolarech, tak to problém není, ale místní obyvatelé jsou radši za míšní měnu.  \n\nV Karibiku podobně jako v Mexiku je slušné věnovat spropitné ve výši 15-20% z celkové ceny v hotovosti. Obsluha na spropitné velmi sází, ačkoliv ho nemá zahrnuto v ceně, tudíž ne vždy ho od zákazníka dostane.\n\nV Kanadě je spropitné slušností a i když není zahrnuto v ceně, je nutné personálu nějaké dát. Obvykle se dává 15-20% z ceny, ale záleží na kvalitě obsluhy a celkovém zážitku zákazníka.\n\nV USA stejně jako v Kanadě není spropitné zahrnuto v ceně, ale je nutností pro personál. Je zvykem dát 15-20% z výše útraty, dle spokojenosti zákazníka. Zároveň, pokud zákazník nechá spropitné menší než 15%, považuje se to za neslušnost, či za vysokou nespokojenost zákazníka.\n\nBolívie je známá svými tržnicemi, kde se dá dobře smlouvat s prodejci. Spropitné zde není třeba platit, ale je vítáno, pokud si ho zákazník přeje zanechat. Často zde prodejci se zákazníky smlouvají, než se dostanou ne nějakou optimální cenu pro ob strany.  \n\n\nV některých zemích se spropitné neočekává (např. v Číně) a někde je dokonce považováno za společensky nepřijatelné (např. v Japonsku).\n\n\n"}
{"id": "581428", "url": "https://cs.wikipedia.org/wiki?curid=581428", "title": "Wolffova–Kižněrova redukce", "text": "Wolffova–Kižněrova redukce\n\nWolffova–Kižněrova redukce je chemická reakce při které se aldehydy či ketony redukují na alkany. Reakce je pojmenována podle chemiků Ludwiga Wolffa z Německa a Nikolaj Matvejeviče Kižněra z Ruska.\n\nReakce se původně prováděla zahříváním hydrazinu s ethanolátem sodným při teplotách kolem 200 °C. Dále byly nalezeny i další báze se srovnatelnou účinností. Jako rozpouštědlo je obvykle používán diethylenglykol (DEG).\n\nNejpravděpodobnějším reakčním mechanismem je eliminace alkylaniontu v posledním kroku:\n\nMechanismus spočívá v utvoření hydrazonu mechanismem pravděpodobně shodným s mechanismem vzniku iminů. Následná deprotonace je zřejmě spjata s uvolněním dusíku. Uvolnění dusíku je termodynamickou hnací sílou reakce.\n"}
{"id": "581429", "url": "https://cs.wikipedia.org/wiki?curid=581429", "title": "Jeruzalémský koridor", "text": "Jeruzalémský koridor\n\nJeruzalémský koridor ( פרוזדור ירושלים, \"Prozdor Jerušalajim\") je region trojúhelníkového tvaru v Izraeli, jehož území se do značné míry překrývá s Oblastní radou Mate Jehuda v Jeruzalémském distriktu. Nachází se v nadmořských výškách 200-800 metrů na spojnici mezi pobřežní planinou respektive pahorkatinou Šefela a městem Jeruzalém. Na severní a jižní straně je koridor sevřen územím Západního břehu Jordánu (na jihu je to region Judeje, na severu Samařska). Většinu plochu koridoru vyplňují zalesněné svahy Judských hor, které člení četná údolí s nepravidelnými toky, zejména potoky Sorek, Nachal Cuba, Nachal Ksalon a Nachal ha-Ela.\n\nPodle plánu OSN na rozdělení Palestiny z roku 1947 měl být židovský stát omezen jen na pobřežní pruh území a plocha nynějšího koridoru měla patřit plánovanému arabskému státu, popřípadě spadat do mezinárodní zóny v okolí Jeruzaléma (Corpus separatum). Během války za nezávislost v roce 1948 ale izraelská armáda po těžkých bojích ovládla přístupy do západního Jeruzalému, v říjnu 1948 během Operace ha-Har a Operace Jekev přístupový koridor do Jeruzaléma ještě rozšířila na jih. Následné dohody o příměří podepsané roku 1949 pak vytyčily Jeruzalémský koridor coby integrální součást státu Izrael. Po dobu bojů zde Izraelci zřídili provizorní zásobovací linii spojující pobřežní nížinu s Jeruzalémem (takzvaná Barmská cesta).\n\nNovověké židovské osidlování tohoto regionu začalo po roce 1948, kdy došlo k vysídlení většiny zdejší arabské populace. Na uprázdněném teritoriu došlo zejména v letech 1948–1950 k masivní osidlovací vlně, kdy zde vzniklo několik desítek židovských zemědělských vesnic, do kterých se stěhovali noví židovští přistěhovalci, často ze severní Afriky nebo Jemenu. Kromě toho tu vzniklo i město Bejt Šemeš. Zároveň zde probíhaly plánovité zalesňovací práce, díky kterým se v průběhu 20. století většina plochy koridoru proměnila na souvislý lesní komplex (například Les Mučedníků nebo Ešta'olský les). Koncem 20. století začala ovšem do tohoto venkovského lesnatého regionu zasahovat od východu rozrůstající se aglomerace Jeruzalému.\nPo roce 1967, kdy Izrael během šestidenní války dobyl i oblasti Západního břehu Jordánu, se výlučný charakter Jeruzalémského koridoru částečně rozmělnil. Napříč do té doby arabským teritoriem okolo Latrunu byla trasována nová dálnice číslo 1 z Tel Avivu do Jeruzalému. Další kapacitní spojení vzniklo severně odtud v podobě silnice číslo 443. Dopravní význam koridoru se tak zmenšil. Koridorem prochází železniční trať Tel Aviv-Jeruzalém, po dlouhou dobu jediné spojení obou největších izraelských měst (roku 2018 byla zprovozněna vysokorychlostní železniční trať Tel Aviv – Jeruzalém, která vede přes Latrunský výběžek a po severním okraji Jeruzalémského koridoru).\n\nPočátkem 21. století byly arabské oblastí Západního břehu přiléhající ke koridoru odděleny od Izraele pomocí bezpečnostní bariéry. Bariéra ovšem do sebe zahrnula i některé bloky židovského osídlení na Západním břehu Jordánu, které tak byly fakticky anektovány k Jeruzalémskému koridoru. Jde například o město Har Adar nebo o blok osad Guš Ecion.\n\nNaprostou většinu obyvatelstva koridoru tvoří Židé. Výjimkou jsou město Abu Goš, jež obývají izraelští Arabové, stejně jako vesnice Ajn Rafa a Ajn Nakuba. Některá židovská sídla v koridoru prodělávají od konce 20. století mimořádný demografický nárůst způsobený jednak rozšiřováním satelitního osídlení v zázemí západního okraje aglomerace Jeruzalému, jednak budováním nových sídel městského typu (Cur Hadasa). Město Bejt Šemeš se během let 1990–2009 rozrostlo díky přílivu židovských přistěhovalců a ultraortodoxních Židů z 15 000 na 77 000 obyvatel.\n\n\n"}
{"id": "581431", "url": "https://cs.wikipedia.org/wiki?curid=581431", "title": "Rachel Luttrellová", "text": "Rachel Luttrellová\n\nRachel Luttrellová, nepřechýleně Rachel Luttrell (* 19. ledna 1971 Tanzanie) je kanadská herečka, která se narodila v Tanzanii, ale její rodina emigrovala do Kanady. Studovala balet na prestižní Ruské akademii klasického baletu a také studovala klavír na Královské hudební konzervatoři v Torontu.\n\nPo přechodu do Los Angeles se objevila jako host v televizních seriálech, jako je \"Pohotovost\", \"Čarodějky\" a \"Forever Knight\".\nV roce 2004 zvažuje rezignaci a zápis v UCLA studovat architekturu. Nicméně, v témže roce byla obsazena v její největší roli Teyly Emmaganové ve \"\". Poté, co začalo jeho natáčení, vystoupila také v \"Zloději Stop!\". V roce 2006 přijala malou roli ve filmu \"Snídaně pro psy\" a její první film bude režírovat její kolega z SGA David Hewlett.\n"}
{"id": "581433", "url": "https://cs.wikipedia.org/wiki?curid=581433", "title": "Letecká amatérská asociace České republiky", "text": "Letecká amatérská asociace České republiky\n\nLetecká amatérská asociace (LAA ČR) je spolek zastřešující rekreační a sportovní létání kategorie takzvaných SLZ (\"sportovních létajících zařízení\"). LAA je také státem pověřena správou tohoto leteckého odvětví a na základě tohoto pověření definuje kategorie SLZ.\n\nVykonává úkony spojené s vydáváním typových (technických) průkazů SLZ, vydávání pilotních licencí (průkazů). Školí inspektory a instruktory, dohlíží nad výcvikem pilotů SLZ a odpovídá za zkoušky pilotů. Asociace sdružuje piloty ve svazech dle odborností, vykonává systematickou činnost pro podporu sportovního letectví a hájí zájmy pilotů SLZ na ministerské i parlamentní úrovni.\n\nLAA ČR na základě vyhlášky Ministerstva dopravy a spojů č. 108/1997 Sb. definuje následující kategorie sportovních létajících zařízení (SLZ): \n\n\n"}
{"id": "581434", "url": "https://cs.wikipedia.org/wiki?curid=581434", "title": "Čtyřhodinový pracovní týden", "text": "Čtyřhodinový pracovní týden\n\nČtyřhodinový pracovní týden s podtitulem \"Nemarněte celé dny v práci, žijte kdekoli a staňte se „novým bohatým“\" je bestseller amerického spisovatele Tima Ferrisse (1977). Česky jej vydalo nakladatelství Jan Melvil Publishing roku 2010.\n\nV USA vyšla kniha \"The 4-Hour Workweek\" poprvé v roce 2007, brzy se vyšplhala na první místo v žebříčku listů New York Times, Wall Street Journal i BusinessWeek a autora katapultovala mezi americké celebrity. Před jejím vydáním byl Ferriss neznámou postavou. V USA se následně dočkala 40 dotisků a byla přeložena do 35 jazyků. Český překlad vychází z nového, rozšířeného vydání knihy, které se objevilo v prosinci 2009, a obsahuje poznámky a dodatek pro české čtenáře.\n\nKniha patří do kategorie titulů zabývajících se kariérou, osobním rozvojem a životním stylem. Ferriss v ní shrnuje podstatu toho, co nazývá „lifestyle design“. Jeho základem je maximální efektivnost práce a minidůchody v produktivním věku. Systém „otroč → šetři → odpočívej“, kdy člověk v mládí po celé dny dře a vlastní život jakoby odkládá na důchod, se podle Ferrisse evidentně přežil. Luxusní životní styl, ještě před dvaceti lety vyhrazený jen milionářům, je podle něj dnes dostupný každému a rychle rostoucí subkultura „nových bohatých“ to jen dokazuje.\n\nZáklad procesu proměny čtyřicetihodinového pracovního týdne v čtyřhodinový a v „nového bohatého“ se skrývá pod akronymem DEAL (angl. dohoda, ale také úděl), který je zároveň základem slova \"dealmaker\", jež označuje člověka, který se s realitou nespokojuje, ale o ní vyjednává. DEAL je zkratka čtyř hlavních kapitol Ferrissovy knihy: Definice, Eliminace, Automatizace a Liberation čili osvobození.\n\nDefinice. Tato kapitola pojednává o stanovení nových cílů a pravidel a o podstatě nového životního stylu.\n\nEliminace. Ferriss staví na tom, že nejméně 50 % práce lze eliminovat aplikací několika pravidel a triků: především Paretova principu, Parkinsonových zákonů či selektivní ignorace včetně informační diety a omezeného použití komunikačních nástrojů: emailu a telefonu.\n\nAutomatizace. Podstatou je přepnutí cash-flow na autopilota, zajištění stálého zdroje příjmů vyžadujícího minimum pozornosti, tedy zejména outsourcing – najímání si k pracovním, ale i soukromým účelům tzv. virtuální asistenty hlavně z rozvojových zemí, jako je Indie, a zavedení pravidla nerozhodování a vzdáleného managementu.\n\nLiberation čili osvobození. Jen za předchozích předpokladů lze aplikovat životní styl s minidůchody. Tato kapitola pojednává především o vymanění se z vazby na jedno místo – o mobilitě. Pozn.: Zaměstnanci by podle Ferrisse měli uplatňovat nový styl nikoli v pořadí DEAL jako podnikatelé, ale DELA.\n\nFerrissovo poselství zní: Viděl jsem zaslíbenou zemi a mám pro vás dobrou zprávu. Můžete v ní žít i vy.\n\n\n\n"}
{"id": "581437", "url": "https://cs.wikipedia.org/wiki?curid=581437", "title": "Nik Halik", "text": "Nik Halik\n\nNik Halik (* 15. května 1969, Melbourne, Austrálie) je australský finanční investor, zakladatel a výkonný ředitel \"Financial Freedom Institute\" a \"Money Masters Global\" a spoluzakladatel řady dalších finančních společností. Sbírá neobvyklé zážitky, jako zdolávání velehor, potápění se do hlubin moří nebo kosmonautický výcvik. \n\nNik Halik pochází z Melbourne z rodiny řeckých přistěhovalců. Stal se úspěšným finančním investorem, později rozšířil působnost svých společností na finanční poradenství. \n\nJako multimilionář se začal bavit sběrem neobvyklých a extrémních zážitků. Založil společnost Adventure Odyssey, prostřednictvím které zorganizoval expedice do Antarktidy, Afriky a Amazonie. Zlezl několik velehor, účastnil se běhu s býky v Pamploně, potopil se v batyskafu Mir-2 k Titanicu, prolétl se v MiGu-29. \n\nRoku 2004 se stal jedním z klientů společnosti Space Adventures, která ho koncem roku 2007 vybrala do role člena do záložní posádky kosmické lodi Sojuz TMA-13. Oficiálně bylo jeho jmenování oznámeno v lednu 2008. V posádce byl náhradníkem vesmírného turisty Richarda Garriotta, člena 15. návštěvní expedice na Mezinárodní vesmírnou stanici s formálním statusem účastníka kosmického letu. Od února do září 2008 Halik absolvoval plnohodnotný výcvik kosmonauta – účastníka kosmického letu, za což zaplatil 3 milióny USD.\n\n"}
{"id": "581439", "url": "https://cs.wikipedia.org/wiki?curid=581439", "title": "ASPM", "text": "ASPM\n\nASPM (zkratka slov „Amatérské sdružení profesionálních muzikantů“) je česká, převážně bluesová hudební skupina, založená roku 1984 a činná dodnes.\n\nV druhé polovině 80. let a začátkem 90. let 20. století tvořili skupinu tři, na české scéně již relativně renomovaní hudebníci: Jan Spálený, Petr Kalandra a František Havlíček.\nJan Spálený byl převážným autorem hudební složky repertoáru (ačkoliv skupina hrála také cover verze zahraničních hitů, například písní Boba Dylana). Slova pro kapelu psalo několik význačných textařů té doby: Petr Kopta, Zdeněk Rytíř či Pavel Vrba, ale nezřídka si psali texty Spálený a Kalandra sami. Havlíček pak plnil úlohu sólisty na dechové nástroje (saxofony, flétna a zejména basklarinet). Žánrově by se hudba z tohoto období dala zařadit na pomezí folku a blues a skupina nahrála čtyři studiová a dvě živá alba.\n\nRoku 1993 se trio rozešlo a Jan Spálený vystavěl nové ASPM, jehož základem je on jako zpěvák a klavírista, jeho syn Filip Spálený jako tubista, Michal Gera jako hráč na trumpetu a jako vibrafonista Radek Krampl. Na bicí hraje Filip Jeníček. ASPM v této podobě hraje oproti původnímu triu více jazzovou podobu blues a vydalo šest studiových alb, z nichž dvě (\"...až srdce usedá\" a \"Má vina\") byla oceněna cenou akademie populární hudby Anděl.\n\n"}
{"id": "581440", "url": "https://cs.wikipedia.org/wiki?curid=581440", "title": "Letiště Moskva-Domodědovo", "text": "Letiště Moskva-Domodědovo\n\nMezinárodní letiště Moskva-Domodědovo (IATA: DME, ICAO: UUDD; rusky: Международный Аэропорт Москва-Домодедово, \"Meždunarodnyj aeroport Moskva-Domodědovo\") je druhé nejrušnější civilní letiště v Rusku, po letišti Šeremeťjevo a před letištěm Vnukovo. Leží asi 45 km jihovýchodně od centra hlavního města Moskvy.\n\nOficiální otevření letiště Domodědovo se uskutečnilo v květnu 1965, původně s jednou vzletovou a přistávací dráhou. O 18 měsíců později byly otevřeny dvě další dráhy, paralelní s drahou první. Koncem roku 1975 byla otevřena linka do Alma-Aty, na které létalo sovětské nadzvukové dopravní letadlo Tupolev Tu-144S. V roce 1996 bylo letiště zprivatizováno (nájemní smlouva se společností East Lines na dobu 75 let) a od té doby začal jeho rychlý rozvoj.\n\nLetiště Domodědovo má jednu terminálovou budovu. Je rozdělena do dvou částí – pro mezinárodní a pro vnitrostátní lety. V současnosti je ve výstavbě nový terminál T2. Moderně vybavená kontrolní věž navádí lety na dvě (původně tři) vzletové a přistávací dráhy.\n\nZ letiště vede železniční trať na Pavelecké nádraží do centra Moskvy. Cesta speciálním vlakem Aeroexpress trvá 40 minut. Vlaky jezdí každých 30–60 minut v obou směrech. Dopravu z letiště do Moskvy obstarávají také kyvadlové autobusy, které jezdí každých 15 minut.\n\nV roce 2017 prošlo letištěm 30 700 000 cestujících a uskutečnilo se 234 700 pohybů.\n\nLetiště využívajá téměř stovka leteckých společností z celého světa.\n\n\n\n\n\n\n"}
{"id": "581442", "url": "https://cs.wikipedia.org/wiki?curid=581442", "title": "Lyman Frank Baum", "text": "Lyman Frank Baum\n\nLyman Frank Baum (15. května 1856 Chittenango, stát New York, USA – 6. května 1919 Hollywood, Los Angeles, Kalifornie, USA) byl americký spisovatel.\n\nJeho otec v Pensylvánii vlastnil ropná pole, se svojí rodinou žil v rodinném sídle Rose Lawnu. V roce 1882 se oženil s Maudou Gege. Pracoval na různých místech, třeba v divadle, psal pro noviny a časopisy, krátce pracoval i na drůbeží farmě. Jeho první publikovaná kniha pojednává o chovu slepic (vyšla v roce 1886). Roku 1891 se rodina přestěhovala do Chicaga a začal psát dětskou literaturu. Stvořil imaginární zemi Oz, ale vydával i jiné příběhy pro děti, pod pseudonymem Edith Van Dyne.\n\n"}
{"id": "581444", "url": "https://cs.wikipedia.org/wiki?curid=581444", "title": "Josef Ryška", "text": "Josef Ryška\n\nJosef Ryška (20. května 1915 Nový Jičín – 22. října 2006 Nedakonice) byl český římskokatolický kněz a církevní právník, pronásledovaný komunistickým režimem.\n\nStudium teologie absolvoval v letech 1937 - 1945 v římské koleji Nepomucenum, kde byl vysvěcen 20. prosince 1941 na kněze. Právnická studia dokončil doktorátem na vatikánské Lateránské univerzitě v roce 1946 a doktorát teologie obhájil na Univerzitě Palackého v Olomouci roku 1948. \nV letech 1948–1950 a znovu 1968–1972 přednášel církevní právo na olomoucké teologické fakultě. Od roku 1947 byl členem církevního soudu, od roku 1948 sekretářem olomouckého biskupa Josefa Matochy. Od června 1950 byl ve vazbě, poté byl odsouzen k trestu odnětí svobody 12 let za velezradu a špionáž. Propuštěn na svobodu byl v amnestii roku 1960, pak pracoval jako dělník až do roku 1966, kdy znovu nastoupil do farní správy (Ostrava-Poruba, Olomouc-sv. Václav, Moravský Beroun, Valteřice, nedakonice, Kostelany nad Moravou). Byl čestným kanovníkem kroměřížské kapituly při kostele svatého Mořice. Dne 26. ledna 1993 byl jmenován papežským prelátem. Je pohřben v Nedakonicích.\n\n"}
{"id": "581445", "url": "https://cs.wikipedia.org/wiki?curid=581445", "title": "Kostel svatého Jakuba apoštola (Václavice)", "text": "Kostel svatého Jakuba apoštola (Václavice)\n\nŘímskokatolický kostel svatého Jakuba apoštola ve Václavicích (dnes část Hrádku na Nisou) stával na hezkém místě nad silnicí, viditelný již na dálku, a tvořil tak přirozenou dominantu obce. Po II. světové válce nebyl moc využíván ani opravován, až zchátral natolik, že byl roku 1976 rozbořen.\nVáclavický kostel svatého Jakuba apoštola je znám již roku 1326. Ve 14. století platili zdejší obyvatelé papežský desátek ve výši 6 grošů. Starý václavický kostel byl v nejstarších dobách s největší pravděpodobností dřevěný, z hrubých osekaných trámů, léty rozpraskaných a vyschlých, vypadal asi jako větší stodola. Později byl zvětšován a zvelebován. Byl nejdůležitější stavbou ve vsi, jelikož se tu prováděly křty, svatby, pohřby a bohoslužby.\n\nZa třicetileté války byla obec hodně poničená a kostel prý byl zcela zničen. Později byla na místě zničeného kostela postavena nouzová stavba.\n\nAž roku 1787 začala stavba nového kostela. Ten však po druhé světové válce zchátral a byl zbořen, takže se dochoval již pouze na fotografiích a obrazech. Místo, kde václavický kostel stával, dnes zarůstá náletovými dřevinami a travou. Vše z kostela bylo odvezeno, zničeno nebo ukradeno.\n\nKostel měl břidlicovou střechu, fasáda kostela byla zdobena římsami a pruhy v omítce, okna byla barevná, složená z tisíců sklíček v olovu. Věž byla mohutná, zakončená lucernou se zvonem a korouhvičkou pocházející ze starého kostela.\n\nVnitřek kostela byl bohatě vyzdoben. Nejstarší součástí vybavení kostela byla kamenná křtitelnice ve tvaru vejce, pocházející z 15. století. Zvláště působivý byl hlavní oltář z počátku 18. století, vyhotovený znamenitým mnichovohradišťským řezbářem Janem Hájkem. Kazatelna z osmdesátých let 18. století byla též mistrným dílem řezbáře Hájka. Zdobil ji obraz Krista a svaté Trojice. V popředí bylo umístěno několik soch, mezi nimiž se zvláště vyjímaly postavy sv. Petra a Pavla. Oltářní obraz znázorňoval svatého Jakuba, jemuž byl kostel zasvěcen. Postranní oltář byl zasvěcen svatému Janu z Nepomuku, patronu české země a též českých Němců. Mezi cennější výzdobu patřil malý obraz Bolestiplné Matky Boží z 18. století a dále pak obraz významného libereckého výtvarníka Jakoba Ginzela z roku 1835, nazvaný Ecce Homo.\n\nNejstarší varhany zakoupil kostelu významný občan Josef Thiel roku 1731. Do nového svatostánku byly přemístěny, ale roku 1831 je nahradil nástroj nový, pocházející z dílny libereckého varhanáře Richtera.\n\nHlavní loď osvětloval obrovský křišťálový lustr z roku 1863, vyrobený ve známé lustrařské dílně v Práchni u Kamenického Šenova. Kuriozitou byl však druhý lustr, vyrobený na počátku 19. století ze dřeva v podobě obřího květu.\n\nPo roce 1948 používán jako sklad JZD. V 70. letech 20. století byl již kostel poničený a bez vybavení. Zbořen poté, co se mu propadly střecha a krovy, i když obvodové zdivo a klenby zůstaly v pořádku (zdivo strženo pomocí traktorů). - Stál na hřbitově; nyní je dané místo na hřbitově rekultivováno na louku.\n\n"}
{"id": "581446", "url": "https://cs.wikipedia.org/wiki?curid=581446", "title": "Leo Babauta", "text": "Leo Babauta\n\nLeo Babauta (* 30. dubna 1973) je americký spisovatel, autor bestselleru \"The Power of Less\" (2008). Jeho kniha \"Zen To Done\" (ZTD) už v názvu odkazuje na metodu GTD (Getting Things Done) Davida Allena. Babauta je autorem titulů \"The Simple Guide to a Minimalist Life\", \"The Essential Motivation Book\" a \"The Zen Habits Handbook for Life\".\n\nOtevřeně říká, že jej inspiruje prostá filozofie zenového buddhismu, praktikuje zazen (meditace) a miluje minimalistickou estetiku. Svůj blog nazval Zen Habits, protože termín „zen“ vystihuje jeho filozofii. Blog Zen Habits se soustředí na hledání jednoduchosti v každodenním chaosu. Je o umění koncentrovat se na věci, které jsou důležité, a docílit spokojenosti se svou prací, životem, sám se sebou. Na blogu jsou každý týden publikovány tři články týkající se: jednoduchosti, zdraví a fitness, motivace a inspirace, střídmosti, rodinného života, štěstí, životních cílů, o tom, jak mít hotovo (Getting Things Done) a přitom žít okamžikem. „Věřím, že každá změna ve vašem životě, kterou stojí za to udělat, vyžaduje vybudování dobrých návyků, a to nikoli přes noc,“ říká Babauta. „Tyto návyky je třeba kultivovat denní praxí.“ Zen v názvu (a podtitul Usmívej se, dýchej a jdi pomalu) jen připomíná potřebu jednoduchosti v životě, potřebu udržení soustředěnosti a klidu na cestě k vytvoření dobrých návyků a dosažení cílů. S více než 185 tisíci návštěvníky patří Zen Habits mezi TOP 100 blogů světa.\n\nMá šest dětí (Chloe, Justin, Rain, Maia, Seth and Noelle). Donedávna žil na ostrově Guam (USA) v Tichomoří, odkud se v červnu 2010 přestěhoval do San Franciska, kde strávil léta svého dospívání. Babauta o sobě tvrdí, že je běžec-maratonec a vegetarián.\n\nČesky dosud vyšly tři jeho tituly: \"Síla jednoduchosti\" (\"Power of Less\"), \"Zen a hotovo\" (\"Zen To Done\"), \"Soustředění\" (\"Focus\") a \"52 změn\" (\"52 changes\") .\n\nSíla jednoduchosti: 6 klíčových principů efektivity, které změní váš život (Computer Press 2010). Jak dosáhnout primárních cílů, pokud den má omezený počet hodin, naše energie není nekonečná a peněženka bezedná. Základní kapitoly:\n\n\nZen a hotovo: zcela jednoduchý systém osobní produktivity (Jan Melvil Publishing 2010). Naprosto minimalistický systém deseti jednoduchých návyků na zlepšení produktivity a osobní rovnováhy nazvaný Zen to done (ZTD). Babauta zde rozvíjí to nejlepší z komplexních systémů GTD (Getting Things Done) Davida Allena a Stephena Coveyho a vytváří tak unikátně komprimovaný celek. \n\nDeset návyků podle Babauty:\n\nSoustředění: jak nalézt klid a jednoduchost v hektické současnosti (Jan Melvil Publishing 2011). Babauta se zde zabývá problémem nedostatku soustředění a přibližuje své metody, kterými ho dosahuje zpět. Jednotlivé kroky této metody zároveň tvoří základní kapitoly knihy. Autor na základě svých zkušeností popisuje, jak se zbavit rozptylování a ve druhé polovině knihy učí čtenáře účinně se soustředit na menší objem práce.\n\nZákladní kroky Babautovy metody:\n\n52 změn: drobná změna každý týden z vás za rok může udělat produktivnější a spokojenější osobnost (Blue Vision 2013). Baudata nabízí 52 jedno až třístránkových nápadů na změny, které mohou napomoci spokojenějšímu životu. Každá změna začíná popisem přínosů a následuje několik praktických ukázek, jak lze danou změnu začlenit do každodenního života. \nZměny nabádají k:\n\n\n"}
{"id": "581448", "url": "https://cs.wikipedia.org/wiki?curid=581448", "title": "František Fábrik", "text": "František Fábrik\n\nFrantišek Fábrik je bývalý slovenský zápasník. Jako senior reprezentoval Československo, v kategorii veteránů pak Slovensko. Vybojoval 8 titulů mistra Československa ve volném stylu, v roce 2000 se stal mistrem Slovenska v kategorii veteránů skupiny B. V roce 1974 vybojoval na seniorském mistrovství Evropy ve volném stylu 5. místo v kategorii do 68 kg a v roce 1993 vybojoval na mistrovství světa veteránů bronz.\n"}
{"id": "581449", "url": "https://cs.wikipedia.org/wiki?curid=581449", "title": "Sabejština", "text": "Sabejština\n\nSabejština je mrtvý jazyk patřící do větve jihosemitských jazyků. Sabejsky mluvil národ Sabejců žijící v oblasti Jemenu v období asi od počátku 1. tisíciletí př. n. l. až do 6. století n. l. V psané podobě tento jazyk používaly i další národy sídlící ve starověku na území dnešního Jemenu.\n\nPro zápis se používala jihoarabská abeceda, rozšířená od 8. století př. n. l. na území Eritreje, Etiopie a Jemenu. Později se z ní odvodilo etiopské písmo ge'ez.\n"}
{"id": "581450", "url": "https://cs.wikipedia.org/wiki?curid=581450", "title": "Abú Ghoš", "text": "Abú Ghoš\n\nAbú Ghoš ( , , v oficiálním přepisu do angličtiny Abu Ghosh) je místní rada (malé město) v Izraeli, v Jeruzalémském distriktu.\n\nLeží v nadmořské výšce 684 metrů na svazích Judských hor 40 kilometrů od břehu Středozemního moře, cca 43 kilometrů jihovýchodně od centra Tel Avivu, cca 12 kilometrů severozápadně od historického jádra Jeruzalému a 12 kilometrů severovýchodně od Bejt Šemeš. Nachází se v hornaté krajině, která jižně od obce prudce spadá do údolí vádí Nachal Ksalon a na západě obdobně do údolí vádí Nachal Jitla. Severozápadně od města se zvedá hora Har Haruach, na severovýchodě hora Har ha-Hagana a na severu dále od obce Har Rafid.\n\nAbú Ghoš obývají izraelští Arabové, přičemž osídlení v tomto regionu je etnicky převážně židovské. Obec je situována 2 kilometry od Zelené linie, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly přilehlé arabské (palestinské) oblasti Západního břehu od Izraele odděleny pomocí bezpečnostní bariéry. Za Zelenou linií se v přilehlé části Západního břehu nachází i židovská osada velikosti menšího města Har Adar.\n\nAbú Ghoš je na dopravní síť napojen pomocí dálnice číslo 1 spojující Tel Aviv a Jeruzalém.\n\nAbú Ghoš bývá identifikován jako lokace starověkého židovského sídla \"Kirjat-jearím\" zmiňovaného v Bibli, například v Knize Jozue 9,17 (toto jméno pak převzalo židovské město Kirjat Je'arim založené roku 1975 poblíž dnešního Abú Ghoš). V raném středověku, poté co na území dnešního Izraele pronikli Arabové, byla obec přejmenována na \"Karjat al-Anab\" (\"Město Hroznů\" - roku 1920 byl poblíž založen židovský kibuc Kirjat Anavim).\n\nNynější Abú Ghoš vznikl roku 1520 usídlením rozvětvené rodiny Abú Ghoš a je osídlen arabskými muslimy, třebaže jedna místní rodina je čerkeského původu. V raném novověku vesnice ekonomicky využívala především polohu na strategické spojnici mezi pobřežím a Jeruzalémem.\n\nBěhem války za nezávislost roku 1948 Jeruzalémský koridor ovládla izraelská armáda. Došlo tehdy k vysídlení většiny zdejší arabské populace. Abú Ghoš byl výjimkou, protože jeho obyvatelé si udrželi přátelské vztahy s Židy a neúčastnili se bojů.\n\nPo roce 1948 prodělala dosavadní vesnice Abú Ghoš rychlý rozvoj a roku 1992 získala status místní rady (menšího města). V obci se nacházejí dva křesťanské kláštery ' a '. Funguje zde rozvinutý turistický ruch zaměřený na gastronomické služby.\n\nEtnicky je Abú Ghoš zcela arabským městem. 100 % populace tvořili podle údajů k roku 2005 Arabové a 99,3 % arabští muslimové.\n\nJde o středně velkou obec městského typu s dlouhodobě rostoucí populací. K 31. prosinci 2017 zde žilo 7300 lidí.\n\n"}
{"id": "581453", "url": "https://cs.wikipedia.org/wiki?curid=581453", "title": "Gid'on Levy", "text": "Gid'on Levy\n\nGid'on Levy (* 1953 Tel Aviv) je židovský izraelský novinář, píšící pro deník Ha'arec.\n\nLevy je velmi kritický k postoji izraelské vlády vůči okupovaným územím, ve svém týdenním sloupku „“ v novinách Haaretz píše o bezpráví vůči Palestincům. Jeho oblíbená témata jsou citově zabarvené popisy násilí a nelidské zacházení s civilisty. Za tyto postoje je jednak tvrdě kritizovaný, včetně označení že je bezpečnostní riziko pro stát, na druhou stranu svými příznivci je označovaný jako „hrdinný novinář“. Gideon Levy byl poradcem Šimona Perese.\n\nJako novinář, byl vyslaný na misi do Sarajeva během balkánské války.\n\nV roce 2010 obvinil izraelskou justici z institucionálního rasismu v případu znásilnění, z něhož byl usvědčen a k němuž se doznal izraelský Arab Sabbar Kashur. Tvrzení uvedená v článku byla nekriticky převzata světovými a českými médii, a to přesto, že článek zcela ignoroval lékařskou zprávu o stavu oběti znásilnění.\n\n"}
{"id": "581454", "url": "https://cs.wikipedia.org/wiki?curid=581454", "title": "A Love Supreme", "text": "A Love Supreme\n\nA Love Supreme je jazzové hudební album, které nahrál John Coltrane Quartet v prosinci 1964. Album vydalo hudební vydavatelství Impulse! v únoru 1965. Album je všeobecné považováno za jedno z nejlepších alb John Coltrane Quartetu a za jedno z nejvlivnějších jazzových alb vůbec. Na albu je slyšet zajímavá směs hard bopu a free jazzu, který tak výrazně ovlivnil tvorbu Johna Coltrana v pozdějších letech.\n\nVšechny skladby složil John Coltrane\n\n"}
{"id": "581455", "url": "https://cs.wikipedia.org/wiki?curid=581455", "title": "Symboly Zlínského kraje", "text": "Symboly Zlínského kraje\n\nSymboly Zlínského kraje jsou znak, vlajka a logo. Znak a vlajku udělil kraji rozhodnutím č. 97 ze dne 22. listopadu 2002 předseda Poslanecké sněmovny Parlamentu České republiky Václav Klaus. Logo, které ale není oficiálním symbolem, bylo schváleno Radou Zlínského kraje v roce 2004.\n\nOficiální popis: \"„Modro-zlatě čtvrcený štít, v prvním poli moravská orlice, ve druhém poli postavená zavřená modrá kniha se stříbrnou ořízkou a zlatým patriarším křížem na deskách, ve třetím poli dvě modré zkřížené sekerky – valašky na černých topůrkách, přeložené položenou modrou radlicí a převýšené modrým vinným hroznem, ve čtvrtém poli zlatá osmihrotá hvězda.“\"\n\nVlajka kraje je heraldická, tzn. odvozená z krajského znaku prostým přepisem na list o poměru 2:3.\n\nOficiální popis: \"„Modro-žlutě čtvrcený list. V horním žerďovém poli moravská orlice. V dolním žerďovém poli dvě modré zkřížené sekerky – valašky na černých topůrkách, přeložené modrou radlicí hrotem k žerdi a převýšené modrým vinným hroznem. V horním vlajícím poli postavená modrá zavřená kniha s bílou ořízkou a žlutým patriarším křížem na deskách. V dolním vlajícím poli žlutá osmicípá hvězda.“\"\n\nLogo Zlínského kraje je tvořeno čtyřmi čtverci, uspořádaných do tvaru písmene Z. Čtverce jsou doplněny o text Zlínský kraj, písmem Teuton. Základní modrou barvou je Pantone 541C.\n\nPrvní pole znaku a vlajky zaujímá historický znak Moravy, na jehož historickém území se kraj rozkládá. Patriarší kříž, symbol Velkomoravské říše, připomíná působení věrozvěstů sv. Cyrila a Metoděje. Symbolika kraje ve třetím poli poukazuje na přírodní a kulturní rozmanitost oblasti: valašky (Vsetínsko a Zlínsko – Valašsko), radlice (Kroměřížsko – Haná), vinný hrozen (Uherskohradišťsko). Hvězda v posledním poli byla převzata ze znaku města Zlína.\n\nČtverce v logu jsou uspořádány do tvaru prvního písmene názvu kraje. Jejich počet symbolizuje jednotlivé regiony (okresy) kraje: Kroměřížsko, Uherskohradišťsko, Vsetínsko a Zlínsko. Modrá barva v různých odstínech odkazuje na barevnost historického znaku města Zlína, symbolizuje spolupráci regionů a má vzbuzovat pocit důvěry v solidnost instituce. Strohá kresba písma by měla dobře korespondovat s lapidárními tvary symbolu.\n\nPo vzniku krajů v dnešní podobě (s účinností od 1. ledna 2001) byli Radou kraje osloveni čtyři tvůrci znaků k účasti ve výběrovém řízení na ztvárnění krajských symbolů, s termínem uzávěrky 30. dubna 2001:\n\n\n28. května 2001 postoupily (na zasedání výběrové komise) do užšího výběru návrhy Antonína Javory a Miroslava Pavlů. Odborná komise doporučila ke schválení návrh pana Pavlů. Tento návrh byl tvořen modro-zlatě čtvrceným štítem, který nesl v prvním poli moravskou orlici, ve druhém patriarší kříž na deskách zavřené knihy, ve třetím poli zkřížené valašky, radlici a vinný hrozen. Ve čtvrtém poli byla zlatá osmihrotá hvězda ze znaku Zlína.\n\n30. května 2001 projednal vítězný návrh Podvýbor pro heraldiku a vexilologii Poslanecké sněmovny a doporučil ho k udělení. 13. června tento návrh projednalo ještě zastupitelstvo kraje, které mělo výhrady k symbolice oblasti kraje a ke kříži, příliš připomínající Slovensko. Symboly nebyly zastupitelstvem schváleny a připomínky byly předány autorovi symbolů. Ten zeštíhlil patriarší kříž a po konzultaci s odborníky pozměnil kresbu radlice a valašek. 12. září byly symboly zastupitelstvem schváleny, a protože neměly vliv na popis symbolů, nemusely být již v podvýboru projednávány.\n\n14. listopadu 2001vyslovil, usnesením č. 283/2001, Výbor pro vědu, vzdělání, kulturu, mládež a tělovýchovu souhlas s udělením symbolů. Rozhodnutím č. 97 ze dne 22. listopadu 2001 udělil kraji symboly předseda Poslanecké sněmovny Václav Klaus. Slavnostní předání dekretu do rukou hejtmana Zlínského kraje Františka Slavíka proběhlo v místnosti státních aktů Poslanecké sněmovny dne 21. ledna 2002.\n\nZlínský kraj vyhlásil v roce 2003 soutěž na logo. Po oslovení firem (bez výsledků) i čtyři školy z kraje s uměleckým zaměřením. Soutěže se zúčastnily nakonec tři školy. Z 16 návrhů měla komise k dispozici podklady pro rozhodování od Jana Čančíka (vedoucí výtvarného oboru ZUŠ ve Zlíně) a Michala Richtra (Managing Director Ogilvy CID). Vítězkou se stala tehdejší studentka Zlínské soukromé VOŠ umění Žaneta Drgová, konzultantem a vedoucím při zpracovávání projektu byl Dušan Wolf, absolvent ateliéru grafického designu UTB ve Zlíně. Logo bylo schváleno Radou Zlínského kraje v únoru 2004 a je (podle zákona č. 441/2003 Sb.) ochrannou známkou, zapsanou v rejstříku Úřadu průmyslového vlastnictví.\n\n\n"}
{"id": "581458", "url": "https://cs.wikipedia.org/wiki?curid=581458", "title": "Blánatcovité", "text": "Blánatcovité\n\nBlánatcovité (\"Hymenophyllaceae\") je jediná recentní čeleď řádu blánatcotvaré (\"Hymenophyllales\"). Jsou to vesměs drobné a jemné kapradiny s oddenkem protostélické stavby. Jejich listy jsou jednoduché, nebo až 4x zpeřené, připomínají fyloidy mechů. Čepel listů je většinou jednovrstevná a neobsahuje žádné průduchy. Sporangia jsou uspořádána na sloupku, který je vlastně pokračováním listové žilky.\n\nZástupci čeledi blánatcovité jsou nevelké kapradiny dorůstající velikosti obvykle 1 až 40 cm. Rostou na zemi, na skalách nebo jako epifyty. Oddenky jsou vzpřímené nebo dlouze plazivé, někdy i rozvětvené, nitkovité až tlusté, často pokryté chlupy, s kořeny nebo bezkořenné. V oddencích je jediný centrální cévní svazek (protostélé). Sterilní a fertilní listy jsou stejné nebo odlišné. V pupeni jsou listy spirálovitě stočené nebo nikoliv. Čepel listů je velmi tenká (mezi žilkami má obvykle tloušťku jen jedné buňky, řidčeji až 3 buněk), bez průduchů, celistvá až složená, lysá nebo různým způsobem chlupatá. Žilky jsou volné, větvené nebo nevětvené.\n\nVýtrusnice jsou ve výtrusnicových sloupcích vytvářejících se na koncích listových žilek a krytých kuželovitou až dvouchlopňovou ostěrou. Prstenec výtrusnic je nepřerušený. Gametofyt je nadzemní, zelený, nitkovitý nebo hřebenitý.\n\nČeleď blánatcovité zahrnuje asi 600 druhů ve 2 rodech. Je rozšířena téměř po celém světě. Nejvíce druhů se vyskytuje ve vlhkých tropech a subtropech. V Evropě se vyskytují 2 druhy blánatce (\"Hymenophyllum\") a vláskatec tajemný (\"Trichomanes speciosum\"). U nás se žádný zástupce ve stádiu sporofytu nevyskytuje, v roce 1993 však byl nalezen v Českosaském Švýcarsku v temných vlhkých štěrbinách pískovcových skal vláskovitý gametofyt vláskatce tajemného (\"Trichomanes speciosum\") a vzbudil v botanickém světě senzaci. Za státní hranicí na německé straně roste i blánatec kentský (\"Hymenophyllum tunbrigense\"), u nás však nebyl dosud nikdy nalezen.\n\nŘád blánatcotvaré (\"Hymenophyllales\") je sesterskou větví řádu \"Gleicheniales\" a tvoří jednu z bazálních, vývojově nejstarších větví leptosporangiátních kapradin. Klasifikace rodů je velmi neustálená, při úzkém pojetí jich bývá rozlišováno až 40.\n\nFosilní nálezy zástupců čeledi blánatcovité jsou vzhledem k jejich subtilní stavbě velmi sporadické. Nejstarší známé nálezy (\"Hopetedia praetermissa\") jsou datovány do svrchního triasu a pocházejí ze Severní Karolíny v USA.\n\n\n\"Hymenophyllum\", \"Trichomanes\"\n\n\n"}
{"id": "581461", "url": "https://cs.wikipedia.org/wiki?curid=581461", "title": "Třída Bay", "text": "Třída Bay\n\nTřída Bay je třída pomocných výsadkových dokových lodí postavených pro Royal Fleet Auxiliary, podpůrnou složku britského královského námořnictva. Originální označení lodí je ALSL – \"Alternative Landing Ships Logistic\". Čtyři postavené jednotky, \"Largs Bay\", \"Lyme Bay\", \"Mounts Bay\" a \"Cardigan Bay\", byly do služby zařazeny v letech 2006–2007. Lodě jsou moderní náhradou výsadkových lodí třídy \"Round Table\", proti kterým ale mají více než dvojnásobnou kapacitu. Mohou nést 356 mariňáků s jejich vybavením. Výsadek je na místo určení převezen primárně pomocí dvou pěchotních a jednoho těžkého vyloďovacího člunu, sekundárně pomocí transportních vrtulníků, startujících z paluby na zádi lodí.\n\nV roce 2010 provedla Velká Británie revizi svých výdajů na obranu, která znamenala značné krácení rozpočtů. \"Largs Bay\" proto byla vyřazena z aktivní služby a v dubnu 2011 o jejím zakoupení rozhodla Austrálie. Australské námořnictvo totiž vlastní velice zastaralé výsadkové lodě a koupě \"Largs Bay\" mu pomůže lépe překlenout období do dokončení dvojice moderních plavidel třídy \"Canberra\". Australské námořnictvo loď zařadilo do služby 13. prosince 2011 po názvem HMAS \"Choules\" (L100).\n\nLodě třídy \"Bay\" slouží v případě konfliktu v rámci britské \"Amphibious Task Group\" (ATG). Během výsadkové operace by výsadek první vlny vojáků námořní pěchoty – Royal Marines a bojové techniky, provedly výsadkové lodě královského námořnictva třídy \"Albion\" a nosič vrtulníků HMS \"Ocean\", který by také poskytoval podporu bitevních vrtulníků. Teprve poté by lodě třídy \"Bay\", doposud plující za horizontem, zajistily výsadek druhé vlny vojáků a těžké techniky.\n\nV přední části lodi je rozměrná nástavba, za kterou je prostor pro uložení materiálu s jeřáby a rozměrná letová paluba pro vrtulníky. Pod ní se nachází palubní dok pro vyloďovací čluny. Posádku tvoří pouhých 60 námořníků. V mírových podmínkách není nesena žádná výzbroj, v případě potřeby je ale možné instalovat 30mm kanóny a obranné systémy Phalanx CIWS.\n\nLodě třídy \"Bay\" mohou přepravovat 356 námořních pěšáků (krátkodobě až 700) s jejich vybavením a až 150 lehkých vozidel či 24 tanků Challenger 2. Na horní palubě je dále plocha pro uložení dalšího materiálu, se kterým manipulují dva jeřáby o nosnosti 30 tun. Na bocích lodí jsou též dvě sklopné rampy pro vjezd tanků a vozidel.\n\nVýsadek je na břeh přepravován pomocí vyloďovacích člunů, prámů a vrtulníků. Z lodi mohou operovat až tři vyloďovací čluny a dva prámy nesoucí tanky (ty jsou zavěšeny na bocích trupu). Dva čluny typu LCVP mk5 unesou 35 plně vystrojených vojáků, zatímco jeden větší člun LCU mk10, operující z palubního doku, unese jeden tank Challenger 2. Z přistávací paluby na zádi mohou operovat dva střední transportní vrtulníky či jeden těžký. Obvykle se jedná o typy Chinook, Westland Sea King či Merlin. V případě potřeby zde může přistát též letoun V-22 Osprey. Hangár pro vrtulníky je možné instalovat v případě potřeby.\n\nPohonný systém je dieselelektrické koncepce. Tvoří ho dva diesely Wartsila 12V26 a dva elektromotory Wartsila 8L26. Nejvyšší rychlost je 18 uzlů. Dosah je 8000 námořních mil při 15 uzlech.\n\nV roce 2016 se \"Mounts Bay\" podílela na likvidaci zbytků libyjských chemických zbraní.\n\n"}
{"id": "581463", "url": "https://cs.wikipedia.org/wiki?curid=581463", "title": "Cyateotvaré", "text": "Cyateotvaré\n\nCyateotvaré (\"Cyatheales\") je řád zahrnující starobylé stromovité kapradiny, které se na Zemi vyskytují již od jury. Jejich stonek druhotně netloustne, ale je poměrně dost zpevněn sklerenchymatickými pochvami a také zbytky řapíků. Listy jsou většinou zpeřené a mohou dosahovat délky až šesti metrů. Vyskytují se hlavně v horských tropech na jižní polokouli. Sporangia krátce stopkatá, nebo přisedlá, se šikmým anulem.\n\n\nNěkdy se sem řadí také řád \"Dicksoniales\", což jsou stromy nebo byliny s většinou velkými zpeřenými listy, pokrytými chlupy přecházejícími v úzké pleviny. Sporangia jsou stopkatá s úzkým a šikmým anulem, sdružená při okraji listů.\n"}
{"id": "581466", "url": "https://cs.wikipedia.org/wiki?curid=581466", "title": "Osladičotvaré", "text": "Osladičotvaré\n\nOsladičotvaré (\"Polypodiales\") je rozsáhlý řád kapradin, který zahrnuje rostliny velmi rozmanitého vzhledu (bylinné, terestrické, epifytní, anebo nízce stromovité, popřípadě liány se zbytky po listech). \"Polypodiales\" jsou dominantní skupinou kapradin již od třetihor. Svým vzhledem to jsou oddenkové byliny s řapíky často pokrytými plevinami. Jsou to izosporické kapradiny. Sporangia jsou uložena v sorech, které mají různé typy ochrany, což je důležitým rozřazovacím znakem rozřazení do čeledí. Dalším faktorem přiřazení do dané čeledě je anatomie řapíku a vřetene čepele.\n\nZnámy jsou zejména tyto čeledi:\n"}
{"id": "581474", "url": "https://cs.wikipedia.org/wiki?curid=581474", "title": "Gibson L-5", "text": "Gibson L-5\n\nGibson L-5 je lubová kytara vyráběná firmou Gibson Guitar Corporation. V současné době se stále vyrábí různé variace na původní model.\n\nPoprvé byla představena v roce 1922 v USA. Návrh a samotná výroba byla pod vedením houslového mistra Lloyd Loar. Původně byla nabízena jen jako akustický nástroj, elektrické modely byly k dispozici později. Gibson L-5 byla první kytara s tzv. effy (otvory ve tvaru písmene f). Nejprve byla vyráběna o rozměrech těla 16\". Na konci roku 1934 bylo tělo zvětšeno na 17\".\n\nVyprodukováno několik různých variant včetně Signature a Studio modelů. Elektrickým nástupcem byl model nazvaný ES-5, který spatřil světlo světa roku 1949, aby byl později nahrazen další upravenou verzí Gibson ES-5 Switchmaster. V roce 1951 vznikl model L-5CES, který byl elektrickou kopií L-5. Byl osazen snímači Gibson P-90. V roce 1970 Gibson nechal vzniknout modelu s označením L-5S. Lišila se od L-5CES tím, že měla masivní tělo.\n\nUmělci, kteří hráli na tento model kytary:\n\n"}
{"id": "581475", "url": "https://cs.wikipedia.org/wiki?curid=581475", "title": "Julianna Margulies", "text": "Julianna Margulies\n\nJulianna Luisa Margulies (* 8. června 1966, Spring Valley, New York, USA) je americká herečka. Největší úspěch v kariéře ji přinesla role zdravotní sestry Carol Hathawayové v úspěšném dramatickém seriálu \"Pohotovost\", za kterou obdržela v roce 1995 cenu Emmy. V roce 2009 hrála hlavní roli Alicie Florrickové v seriálu \"Dobrá manželka\", za kterou získala Zlatý glóbus.\n\nNarodila se 8. června 1966 v americkém městě Spring Valley ve státě New York. Je nejmladší ze tří sester. Její matka, Francesca Margulies, byla baletní tanečnice a otec Paul Margulies byl spisovatel. Její rodiče jsou židovského původu. Do USA imigrovali s přistěhovaleckými vlnami z Rakouska, Maďarska a Rumunska.\n\nV dětství žila kromě USA také v Anglii a Francii. Absolvovala základní školu Green Meadow Waldorf School v Rockland County ve státě New York a střední školu High Mowing School v New Hampshire. Poté studovala vysokou školu Sarah Lawrence College, kde získala titul bakalář umění. Na univerzitní půdě se objevila v několika hrách.\n\nPrvní filmovou roli dostala v roce 1991 ve filmu \"Nemilosrdná spravedlnost\", kde si zahrála po boku Stevena Stegala. V tomto snímku ztvárnila roli prostitutky. V roce 1994 byla obsazena do role zdravotní sestry Carol Hathawayové v seriálu \"Pohotovost\". Její postava se v seriálu pokusila o sebevraždu po vztahu s Dr. Dougem Rossem (George Clooney) a scénář byl napsán tak, že zemře. Nakonec byl ale změněn a Marguliesová hrála v seriálu až do roku 2000 (celkem v šesti řadách). V roce 1995 získala za tuto roli cenu Emmy. Během působení v seriálu byla na tuto cenu každý rok alespoň nominována.\n\nPo odchodu z \"Pohotovosti\" působila na divadelních jevištích i ve filmech. Objevila se v mnoha divadelních inscenacích, například ve hře \"Monology vagíny\". V roce 2001 zazářila v televizní minisérii \"Mlhy Avalonu\". Za roli v tomto seriálu byla nominována na zisk Zlatého glóbu. V roce 2002 se objevila ve filmu \"Evelyn\", v němž hrál i Pierce Brosnan. V tomtéž roce si zahrála i ve filmu \"Loď duchů\" a podílela se na natáčení dokumentárního filmu \"Searching for Debra Winger\". V roce 2004 se objevila i ve dvou epizodách komediálního seriálu \"Scrubs\" a působila v seriálové minisérii \"The Grid\", za kterou byla také nominována na zisk Zlatého glóbu. V roce 2006 hrála v šesti epizodách seriálu \"Rodina Sopránů\". V srpnu 2006 se objevila ve filmu \"Hadi v letadle\" a ve sci-fi seriálu \"Pokoj č. 10\".\n\nPři rozhovoru s tvguide.com v roce 2006 uvedla, že by přijala nabídku zahrát si ve čtyřech epizodách \"Pohotovosti\" s Noahem Wylem, ale na poslední chvíli se rozhodla jinak. Později ji bylo nabídnuto vrátit se do poslední série, ale tuto nabídku odmítla s tvrzením, že její role Carol Hathawayová opustila seriál v nejlepším okamžiku a nebylo by vhodné, kdyby se vrátila. Nakonec se ale v roce 2009 objevila v jedné epizodě poslední patnácté řady.\n\nV roce 2007 si zahrála ve filmu \"Darwinovy ceny\" a v seriálu \"Zákon podle Canterburyové\". Ten byl ale po šesti epizodách zrušen.\n\nV současné době září jako Alicia Florricková v seriálu \"Dobrá manželka\", který produkuje televizní stanice CBS. Za tuto roli obdržela v roce 2009 Zlatý glóbus.\n\n10. listopadu 2007 se provdala za Keitha Lieberthala. 17. ledna 2008 se jim narodil syn Kieran Lindsay Lieberthal.\n\n"}
{"id": "581476", "url": "https://cs.wikipedia.org/wiki?curid=581476", "title": "Vodslivský potok", "text": "Vodslivský potok\n\nVodslivský potok je levostranný přítok řeky Sázavy v okrese Benešov ve Středočeském kraji. Délka jeho toku činí 6,8 km. Plocha povodí měří 8,8 km².\n\nPotok pramení nedaleko silnice II/110, jižně od Vodsliv, pod vrchem \"Machotín\" v nadmořské výšce okolo 475 m. Na horním toku směřuje na sever, protéká výše zmíněnou obcí, kde napájí dva rybníky. Pod Vodslivy se potok postupně stáčí na severovýchod. Zde při vstupu do lesa přijímá zprava \"Hradecký potok\". Pod vrchem \"Bílč\" se do něho vlévá zprava další potok. Následně směřuje na severozápad hlubokým lesnatým údolím až k Růženínu. V lesích jihozápadně od Samechova přibírá dva menší přítoky. Nad osadou Růženín protéká ještě jedním rybníkem. Vlévá se zleva do řeky Sázavy na hranici osady Růženín a dolní částí Samechova na 46,5 říčním kilometru.\n\n"}
{"id": "581477", "url": "https://cs.wikipedia.org/wiki?curid=581477", "title": "Oldřich Dvořák (zápasník)", "text": "Oldřich Dvořák (zápasník)\n\nOldřich Dvořák (22. prosince 1953 Duchcov, Československo) je devítinásobný mistr Československa v zápase řecko-římském. V roce 1980 na olympijských hrách v Moskvě obsadil 6. místo v kategorii do 100 kg. Ve stejném roce obsadil v této kategorii 6. místo na mistrovství Evropy a v roce 1981 7. místo v kategorii +100 kg.\n\n"}
{"id": "581479", "url": "https://cs.wikipedia.org/wiki?curid=581479", "title": "Rusko-turecká válka", "text": "Rusko-turecká válka\n\nRusko-turecká válka může označovat jeden z těchto vojenských konfliktů mezi Ruskem a Osmanskou říší:\n\n\n\n"}
{"id": "581485", "url": "https://cs.wikipedia.org/wiki?curid=581485", "title": "Rune Almén", "text": "Rune Almén\n\nRune Almén (* 20. října 1952, Trollhättan, Västra Götaland) je bývalý švédský atlet, jehož specializací byl skok do výšky.\n\nV roce 1970 obsadil na juniorském mistrovství Evropy v Paříži dvanácté místo, když překonal 198 cm. Titul získal Jiří Palkovský, který skočil o dvacet centimetrů výše. Na halovém ME v Göteborgu 1974 skončil na sedmém místě.\n\nO rok později se stal vítězem třineckého halového mítinku Beskydská laťka a vybojoval bronzovou medaili na halovém ME v polských Katovicích. Zlatou medaili zde tehdy získal československý výškař Vladimír Malý.\n\nV roce 1976 reprezentoval na letních olympijských hrách v Montrealu, kde obsadil ve finále výkonem 218 cm desáté místo. O rok později skončil na halovém ME v San Sebastiánu těsně pod stupni vítězů, čtvrtý.\n"}
{"id": "581488", "url": "https://cs.wikipedia.org/wiki?curid=581488", "title": "Andrea Mátayová", "text": "Andrea Mátayová\n\nAndrea Mátayová (* 27. září 1955, Budapešť) je bývalá maďarská atletka, halová mistryně a vicemistryně Evropy ve skoku do výšky.\n\nV roce 1973 skončila na juniorském mistrovství Evropy v Duisburgu těsně pod stupni vítězů, čtvrtá. Na čtvrtém místě se umístila také na halovém ME 1977 v San Sebastiánu i na halovém ME 1978 v Miláně. Na mistrovství Evropy v Praze obsadila výkonem 185 cm šesté místo.\n\nV roce 1979 se stala ve Vídni halovou mistryní Evropy, když ve finále jako jediná překonala 190 cm a výkonem 192 cm vybojovala zlato. Druhá Urszula Kielanová z Polska skočila 185 cm a Ulrike Meyfarthová ze Západního Německa získala bronz za 180 cm, díky lepšímu technickému zápisu před ostatními pěti výškařkami. V témž roce získala zlatou medaili také na světové letní univerziádě v Ciudad de México.\n\nV roce 1980 na halovém ME v Sindelfingenu vybojovala stříbrnou medaili, když prohrála jen s Italkou Sarou Simeoniovou. Na letních olympijských hrách v Moskvě 1980 skončila ve finále desátá. Reprezentovala již na letní olympiádě v Montrealu v roce 1976, kde se umístila na devátém místě.\n\n"}
{"id": "581492", "url": "https://cs.wikipedia.org/wiki?curid=581492", "title": "Villa Hayes", "text": "Villa Hayes\n\nVilla Hayes je hlavní město departementu Presidente Hayes v Paraguayi. Město je pojmenováno na počest 19. prezidenta Spojených států Rutherforda B. Hayese. Villa Hayes se rozkládá na březích řeky Paraguay, 31 km severně od Asunciónu.\n\nVe městě sídlí největší výrobce železa v zemi. Většina obyvatel se však přesto živí v zemědělství, nebo v prodejem dobytka.\n\nJednou z hlavních turistických atrakcí je muzeum představující artefakty války o Gran Chaco, jako jsou zbraně, uniformy, fotografie, atd. Dalšími atrakcemi jsou místní kostel a historické budovy.\n"}
{"id": "581493", "url": "https://cs.wikipedia.org/wiki?curid=581493", "title": "Michał Wołodyjowski", "text": "Michał Wołodyjowski\n\nMichał Wołodyjowski z rodu Korčaků je jméno, jež používal Jerzy Michał (Jiří Michal) Wołodyjowski. Fiktivní postava Michała Wołodyjowského je zčásti založená na autentické historické postavě, podle polského plukovníka Jerzyho Wołodyjowského. \n\nPostava Wołodyjowskéo se objevuje v románové trilogii Henryka Sienkiewicze Ohněm a mečem (\"Ogniem i mieczem\"), Potopa (\"Potop\") a Pan Wołodyjowski. Všechny tři romány byly zfilmovány Jezrym Hoffmanem, ve filmech Potopa (1974) a Pan Wołodyjowski (1968) hraje Michala Wołodyjowského Tadeusz Łomnicki, ve filmu Ohněm a mečem (1999) jej hraje Zbigniew Zamachowski. Nezávisle na filmech byl v režii Pawla Komorowského natočen i TV seriál Příhody pana Michala (1969) (\"Przygody pana Michała\"), ve kterém hrál titulní roli opět Tadeusz Łomnicki.\n\nV knize je vylíčen jako statečný a věrný voják, \"nejlepší šavle Polska\".\n"}
{"id": "581497", "url": "https://cs.wikipedia.org/wiki?curid=581497", "title": "Operace Mountain Thrust", "text": "Operace Mountain Thrust\n\nOperace Mountain Thrust byla vojenskou operací války v Afghánistánu. Šlo o největší vojenskou operaci koalice od pádu Talibanského režimu roku 2001. Bojů se účastnili také příslušníci 601. skupiny speciálních sil z Prostějova. Cílem operace bylo ,vyčistit\" jih Afghánistánu.\n\nBoje probíhaly během června a července 2006, přičemž Taliban utrpěl nejtěžší ztráty od počátku války. Taliban prokázal své zlepšující se schopnosti při koordinaci útoků, přičemž na jistý čas se mu podařilo ovládnout dva okresy v provincii Hilmand. Podle odhadů bylo dohromady zabito 1 100 povstalců a dalších 400 zajatých. Pro operaci bylo typické intenzivní nasazení letectva, ale i tak si boje vyžádaly životy 150 vojáků (z toho 107 afghánských) a 43 dalších afghánských vojáků bylo zajato.\n\nJiž v průběhu bojů se objevovaly pochybnosti o vlivu vysokých ztrát na možnosti Talibanu. 1. srpna byla odpovědnost za bezpečnost v oblasti předána jednotkám NATO. Krátce poté došlo k útoku na britskou hlídku, který si vyžádal tři oběti na životech a jednoho zraněného. Následovaly další boje s afghánskými bezpečnostními složkami. V provincii Zabul se policejní stanice s patnáctičlennou posádkou vzdala Talibanu bez boje. Útoky pokračovaly i v okolí města Kandahár. Sebevražedný útok si vyžádal 21 obětí. Při jiných útocích ztratila kanadská armáda čtyři muže. Deset dalších bylo zraněno. Tyto a další útoky svědčí o tom, že hnutí Taliban zůstalo v oblasti aktivní i po skončení operace Horský tah.\n"}
{"id": "581499", "url": "https://cs.wikipedia.org/wiki?curid=581499", "title": "Mikrochimérismus", "text": "Mikrochimérismus\n\nMikrochimérismus je přítomnost dvou a více geneticky odlišných populací buněk odvozených z různých zdrojů v jednom orgánu nebo jednotlivci. U lidí vzniká například při krevních transfúzích, transplantacích orgánů, nebo během těhotenství.\n\nU lidí je nejčastější takzvaný fetální mikrochrochimérismus. Vzniká během těhotenství a to transplacentárním přenosem buněk plodu do cirkulace matky, který je označován jako fetální mikrochimérismus, přenosem buněk matky do fetální cirkulace, což je označováno jako maternální mikrochimérismus a přenosem fetálních buněk u vícečetného těhotenství, přičemž je více buněk přeneseno z plodu do těla matky než naopak. Buňky plodu mohou v krevním oběhu nebo orgánech matky přetrvávat roky, dokonce dekády po těhotenství. Fetální buňky se vyskytují i v těle žen, které prodělaly potrat, a to jak přirozený, tak uměle vyvolaný.\n\nK přenosu fetálních mikrochimerických buněk (FMC) do těla matky dochází od počátku těhotenství, v krvi matky mohou být detekovány už v sedmém týdnu, přičemž jejich množství v krevním řečišti a tkáních matky postupně narůstá až do porodu, po něm je většina fetálních buněk z krevního řečiště matky odstraněna působením imunitního systému, který aktivuje jejich apoptózu. I přes tuto činnost imunitního systému je ale přetrvávání FMC v krevním oběhu nebo tkáních matky po porodu mezi savci běžné.\n\nBylo prokázáno, že 85% těhotných žen má ve své krvi buňky z těla svého plodu. U 50% žen tyto buňky přetrvávají i po porodu a u 25% dospělých žen se nachází buňky od jejich matek. Co se týče výměny buněk mezi dvojčaty v děloze, platí, že až 8% dvojčat je chimérických pro svou krevní linii, v případě trojčat dokonce 21%.\n\nPředpokládá se, že fetální buňky, které jsou přenášeny do těla matky, jsou převážně hematopoetického původu a to například jaderné erytroblasty (NRBC), lymfocyty nebo hematopoetické kmenové buňky, rozpoznány byly také trofoblasty a mesenchymální kmenové buňky.\n\nPříčiny vzniku tohoto biologického fenoménu nejsou zatím stoprocentně jasné, nicméně pravděpodobná je teorie, že k přenosu buněk z plodu do těla matky dochází kvůli imunizaci matky, tedy aby imunitní systém matky nezahájil proti plodu aloimunitní reakci. Přesný proces, jakým je zajištěna tolerance imunitního systému matky vůči plodu ale není zcela objasněn. Osídlování matky buňkami jejích dětí je zřejmě dobrá strategie k tomu, aby došlo ke kýžené modulaci imunitního systému.\n\nSoučasné práce předpokládají tři možné role fetálních buněk v těle matky. Některé navrhují jejich možnou negativní roli, která přispívá k zánětlivé odpovědi a tím k poškození mateřské tkáně, jiné navrhují naopak protektivní roli skrze fetální progenitorové buňky, které opravují případná poškození mateřské tkáně, třetí hypotézou je pak to, že FMC v těle matky existují bez vlivu na zdraví matky. O možné pozitivní roli FMC svědčí například studie, ukazující, že během těhotenství dochází k zlepšení prognózy některých autoimunitních onemocnění jako je roztroušená skleróza nebo revmatoidní artritida, přičemž tyto účinky jsou nejvýraznější během posledního trimestru těhotenství, tedy v době, kdy jsou koncentrace FMC v těle matky nejvyšší. Korelace naznačující možné negativní účinky lze naopak pozorovat u autoimunitních onemocnění postihujících štítnou žlázu, jako je Hashimotova \"tyreoiditida\" nebo Graves-Basedowova choroba. Přítomnost FMC byla častěji detekována v krvi a tkáni štítné žlázy právě u žen s autoimunitními onemocněními v porovnání se zdravými kontrolami. Rozporuplné závěry přináší i řada prací zkoumajících vliv přítomnosti FMC na  nádorová onemocnění u matek, a to zejména v závislosti na typu nádoru. Například jedna z prvních prací, zkoumající korelaci mezi neoplastickou tkání a výskytem FMC, se zaměřila na karcinom děložního čípku a ukázala, že přítomnost fetálních buněk může implikovat vyšší riziko karcinomu děložního čípku. Naopak výsledky několika prací, které zkoumaly tutéž korelaci pro papilární karcinom štítné žlázy, naznačily možnou protektivní roli FMC. Ještě odvážnější je tvrzení, že buňky dítěte ve své matce mohou nahrazovat některé opotřebované tkáně a tím jim třeba prodlužovat střední délku dožití. Zajímavé v této souvislosti je, že v pokusech s myší se často fetální buňky usídlí v orgánu, který byl experimentálně poškozen.\n\n"}
{"id": "581503", "url": "https://cs.wikipedia.org/wiki?curid=581503", "title": "Esther Dysonová", "text": "Esther Dysonová\n\nEsther Dysonová (* 14. července 1951, Curych, Švýcarsko) je americká komentátorka a podnikatelka v oboru informačních technologií.\n\nEsther Dysonová se narodila ve švýcarském Curychu. Roku 1974 dostudovala ekonomii na Harvardově univerzitě a začala pracovat v časopise Forbes, od roku 1977 byla analytikem různých investičních společností, specializovala se obor informačních technologií.\n\nRoku 1983 odkoupila společnost Rosen Research, kterou přejmenovala na EDventure Holdings. Svou společnost orientovala na financování nově vzniklých nových a rozvíjejících se firem v oblasti informatiky a moderních technologií, takto financovala například Flickr, nebo del.icio.us. Od poloviny 80. let vydávala měsíčník Release 1.0. V letech 1998–2000 stála v čele společnosti ICANN (\"Internet Corporation for Assigned Names and Numbers\") zabývající se ve spolupráci s vládou USA koordinací politiky přidělování jmen internetových domén. Od 90. let investuje v Rusku (spoluzaložila TrustWorks, byla členkou správní rady Yandexu), v 21. století se obrátila ke kosmickému průmyslu, podpořila například společnosti Space Adventures, XCOR Aerospace, Constellation Services, Zero-G, Airship Ventures a jiné.\n\nDlouhodobě se podílí na činnosti amerických vládou podporovaných nevládních organizací, prosazujících americké zahraničněpolitické cíle ve světě jako National Endowment for Democracy a Eurasia Foundation. Podporuje i Sunlight Foundation, Santa Fe Institute a další.\n\nV říjnu 2008 společnost Space Adventures oznámila její jmenování do záložní posádky kosmické lodi Sojuz TMA-14. V posádce byla náhradníkem vesmírného turisty Charlese Simonyiho, člena 16. návštěvní expedice na Mezinárodní vesmírnou stanici s formálním statusem účastníka kosmického letu. Od listopadu 2008 do března 2009 absolvovala plnohodnotný výcvik kosmonauta – účastníka kosmického letu, 3. – 4. března složila záložní posádka Maxim Surajev, Jeffrey Williams, Esther Dysonová závěrečné zkoušky na výbornou. Za výcvik zaplatila 3 milióny USD.\n\n"}
{"id": "581505", "url": "https://cs.wikipedia.org/wiki?curid=581505", "title": "Annejet van der Zijl", "text": "Annejet van der Zijl\n\nAnnajetske (Annejet) van der Zijlová (* 6. dubna 1962, Leeuwarden, Nizozemsko) je nizozemská novinářka a spisovatelka.\n\nVan der Zijlová vyrostla spolu se třemi sourozenci v učitelské rodině v nizozemském Frísku. Nejdříve začala studovat dějiny umění, nakonec ale promovala v oboru hromadné sdělovací prostředky na Amsterdamské univerzitě (\"Universiteit van Amsterdam\"). V roce 1998 studovala mezinárodní žurnalistiku v Londýně. Po několika stážích ve Velké Británii a v Nizozemsku začala pracovat jako redaktorka HP/De Tijd. Specializovala se na rekonstrukce a portréty známých i neznámých lidí a skupin, například Nizozemců, kteří v květnu 1968 odjížděli do Paříže. Psala rovněž o zločinech a politických událostech, jako byly nepokoje na Koninginnedag (Královnin den 30.4.) 1980.\nV roce 2010 zakončila Van der Zijlová s biografií otce nizozemské královny Beatrix \"Bernhard\" své postgraduální studium historie na Amsterdamské univerzitě.\n\nDebutovala v roce 1998 knihou \"Jagtlust\" pojmenovanou podle legendární venkovské vily, do které se v padesátých a šedesátých letech dvacátého století sjížděli nizozemští literáti a intelektuálové na divoké večírky. V literárních kruzích se o mystické vile hodně mluvilo, nikdy ale o ní nikdo nic nenapsal, protože její majitelka, básnířka Fritzi ten Harmsen van der Beek, si to nepřála. Kniha vyšla ve vydavatelství J.M. Meulenhoff díky spolupráci s vydavatelem Theo Sontropem a básníkem a spisovatelem Remco Campertem.\n\nPo čtyřech letech následovala \"Anna\", oceňovaná biografie Annie M. G. Schmidtové, nizozemské básnířky a spisovatelky, na jejíchž knížkách pro děti vyrostly celé generace Nizozemců. Kniha se dočkala 7dílné televizní adaptace. Nečekaný úspěch Anny Annejet překvapil a povzbudil ji, aby začala pracovat na příběhu neznámých lidí, který slyšela před lety, a na který musela stále myslet. A tak začala vznikat kniha o dvou neznámých hrdinech Waldemarovi a Rice. Nedělala si iluze, že by se oblibou mohl byť jen rovnat příběhu slavné spisovatelky.\n\n\"Sonny Boy\" vyšel v roce 2004 a stal se skutečným bestsellerem. V roce 2005 byl v Nizozemsku nominován na:\n\n\nV roce 2006 získala literární cenu Witte (\"Littéraire Witte Prijs\"), udělovanou od roku 1975 jednou za 2 roky knize haagského autora nebo knize s haagskou tematikou. Ve stejném roce byla prodána filmová práva a v roce 2009 se začal natáčet stejnojmenný film. S jeho uvedením do nizozemských kin se počítá na začátek roku 2011. Sonny Boy byl přeložen do angličtiny, němčiny, italštiny, švédštiny, japonštiny, turečtiny, češtiny a připravuje se rovněž překlad do maďarštiny.\n\nDalší knihou literatury faktu je biografie otce nizozemské královny \"Bernhard\" vydaná v Amsterdamu v roce 2010.\n\nPo knížce s detektivními příběhy \"Vražda v Krvavé ulici\" (\"Moord in Bloedstraat\") vydané v roce 2013 následovala o rok později další biografie, tentokrát nizozemského podnikatele a pivovarníka \"Gerard Heineken.\"\n\n\n\n"}
{"id": "581507", "url": "https://cs.wikipedia.org/wiki?curid=581507", "title": "Příze z fóliových pásků", "text": "Příze z fóliových pásků\n\nPříze z fóliových pásků jsou textilní výrobky z hladkých nebo profilovaných fólii z umělých hmot.\n Na textilní pásky se používá nejčastěji polyethylen, polypropylen a polyester, ojediněle také viskóza. S vývojem výrobní technologie se začalo v 50. letech 20. století, první fóliové pásky přišly na trh v roce 1964.\n\nMetody výroby fólie (tloušťka v µm):\n\na) pro ploché pásky\n\nb) pro profilované pásky\n\nPloché fólie se pak dlouží na dvou- až čtyřnásobek původní délky a dělí na pásky stříháním nebo štěpením ojehlenými válci. Pásky se pak mohou upravovat kadeřením, matováním, vrapováním atd. Hotové výrobky se navíjí zpravidla tzv. přesným soukáním na cívky a zakrucují podobným způsobem jako jednoduché nebo skané příze.\n\nProfilované fólie se dlouží až na desetinásobek, během dloužení se na slabších místech třepí, takže z nich odstávají jednotlivá vlákna a profilované pásky jsou nestejnoměrnější než hladké výrobky.\n\nFólie se také mohou řezat na pásky až před zpracováním přímo na osnovním pletacím stroji (\"split knitting\") nebo na tkacím stroji (\"split weaving\").\n\nNěkteří odborníci považují textilní fóliové pásky za jeden z druhů příze (vedle staplových přízí a filamentů) a pro pásky se používá také označení fóliová příze (\"Foliengarn\") nebo plochá příze (\"Flachgarn\").\n\nVýroba dosáhla v roce 2013 cca 2,6 miliony tun (90 % polypropylen a 10 % polyethylen).\n\n Dloužením získávají fólie vyšší tažnou pevnost než mají filamenty se stejnou jemností (konkrétní údaje nejsou známé). Naproti tomu se dloužením snižuje odolnost proti příčnému tlaku. Tvar pásku zapříčiňuje také vysoký torzní odpor, takže se z pásků nedá vyrábět staplová příze.\n\nPásky se vyrábí v šířkách cca 2-60 mm a jemnostech 10-5000 tex.\n\nPoužití:\n\n"}
{"id": "581511", "url": "https://cs.wikipedia.org/wiki?curid=581511", "title": "Silvio Mondinelli", "text": "Silvio Mondinelli\n\nSilvio Mondinelli (* 24. června 1958) je italský horolezec. V roce 2007 stal šestnáctým mužem, kterému se podařilo zdolat všechny osmitisícovky, a sedmým, kterému se to povedlo bez použití umělého kyslíku.\n\nNarodil se nedaleko města Brescia v Lombardii. Ve svých dvaceti letech nastoupil na vojnu a byl převelen do oblasti Valle d'Aosta na hranicích mezi Itálií a Švýcarskem. Brzy se začal zajímat o horolezectví a začal sám podnikat výstupy v Alpách. Roku 1981 se stal horským vůdcem a o tři roky později začal jezdit na expedice do Jižní Ameriky. V roce 1993 dokázal vylézt na svůj první osmitisícový vrchol Manáslu. Nejúspěšnějším rokem byl pro Mondinelliho rok 2001, kdy během půl roku vystoupil na 4 osmitisícovky - Mount Everest, Gašerbrum I, Gašerbrum II a Dhaulágirí. Na svou poslední osmitisícovku Broad Peak úspěšně vylezl roku 2007. Mondinelli vyznává takzvaný čistý styl lezení, tedy alpským stylem a bez umělého kyslíku. Založil spolek \"Přátel Monte Rosy\", nabádá k odpovědnosti vůči horám a lidem, kteří v nich žijí a podporuje Šerpy. Pomáhá však i ostatním horolezcům. V současnosti plánuje další výstupy po celém světě, které chce uskutečnit novými trasami.\n\n\n\n"}
{"id": "581517", "url": "https://cs.wikipedia.org/wiki?curid=581517", "title": "Alan Hinkes", "text": "Alan Hinkes\n\nAlan Hinkes (* 26. dubna 1954) je britský horolezec. Jako patnáctý muž a první brit dokázal vystoupit na všech 14 hor vyšších než 8000 metrů. Některé zdroje však zpochybňují jeho výstup na Čo Oju v roce 1990. Narodil se ve městě Northallerton v hrabství Severní Yorkshire v anglii. Bylo mu uděleno čestné členství na univerzitě v Sunderlandu v roce 1999 a o osm let později získal čestný doktorát na univerzitě v Yorku. Jeho první osmitisícovkou se stala roku 1987 Šiša Pangma na kterou vystoupil novou trasou. O rok později zdolal Manáslu jako člen francouzské organizace L'Espirit D'Equipe, vedené Benoîtem Chamouxem a která měla za cíl zdolání všech 14 osmitisícovek. Hinkes byl do této organizace přijat po odchodu Steva Boyera, jediného britského člena. V roce 1990 následoval slavný, kontroverzní a zpochybňovaný první britský výstup na Čo Oju. O 4 roky později pak K2 a o další rok později nejvyšší hora světa Mount Everest, na které točil dokumentární film \"Summit Fever\" a oba Gašerbrumy. V roce 2005 zdolal svůj poslední osmitisícový vrchol, třetí nejvyšší horu světa Kančendžengu. Prvním pokusu o výstup na tuto horu podnikl již v roce 2000, ale musel výstup pro špatné počasí vzdát a při sestupu si zlomil ruku.\n\nHinkes mnohdy nebývá uváděn v seznamu lidí, kteří dobyli všech 14 osmitisícovek, protože jeho výstup na šestou nejvyšší horu světa Čo Oju bývá zpochybňován. Hinkes tento výstup uskutečnil se skupinou L'Espirit D'Equipe, jejímž členem byl i Josef Rakoncaj, který výstup popisuje v knize \"Na hrotech zeměkoule\" (spoluautor Miloš Jasanský, vydal Magnet-Press, 1993. Rakoncaj uvádí, že všech sedm horolezců (Alan Hinkes, Josef Rakoncaj, Benoît Chamoux, Yves Detry, Fred Valet, Mauro Rossi a Pierre Royer) stanulo na vrcholu. Hinkes prý na tom byl velmi špatně a museli ho doslova donutit se doplazit až na vrchol. Ale podle Rakoncaje Hinkes na vrcholu jako první brit Čo Oju byl. Žádal prý Rakoncaje, aby ho vyfotografoval s fotkou své dcery. A Rakoncaj uvádí také vrcholovou fotografii, na níž je všech sedm lezců pohromadě. Tato fotografie se dobře shoduje s ostatními vrcholovými fotografiemi z této hory. Rozhodně nevypadá tak, že by byla pořízena na hřebeni, ať už co do okolí tak ani do reakcí lezců. Všichni na ní vypadají uvolněně a šťastně.\n\nNěkteré zdroje uvádějí (podle Detry a Valet), že lezci došli pouze na hřeben a odtud se vrátili pro špatné počasí. Hinkes naopak tvrdí, že ještě hodinu pátral v mlze, aby se ujisttil, že byl opravdu na vrcholu.\n\nJe zvláštní, že je zpochybňován výstup pouze u Hinkese, ale ne už u Chamouxe nebo Rakoncaje, kteří byli na vrcholu spolu s ním. U nich je výstup uváděn jako platný a nezpochybňovaný. Rakoncajova verze o tom, že všech sedm mužů bylo na vrcholu je tedy pravděpodopně věrohodnější než verze, která říká, že se Hinkes (a tím pádem i ostatní) na vrchol nedostal.\n\nZdeněk Hrubý ve 4. dílu seriálu České televize \"České himálajské dobrodružství\" komentuje výstup na Čo Oju následovně: „… vylezete stěnu a pak je dlouhá pláň … na vršek, která z pohledu … užití si výstupu nemá žádný smysl, protože je to daleko a vůbec nestoupáte. Takže otázka je, kolik z těch registrovaných výstupů je skutečně na ten vršek – na ten poslední dvoumetrový sněhový hrb, z něhož teprve vidíte Everest a podle toho poznáte, že jste na vršku – a kolik skončilo na tom prvním výrazném předvrcholu…“\n\nPro dokreslení marginálnosti celého problému je vhodné uvést, že po výborné aklimatizaci z Čo Oju za dalších 12 dní všichni členové L'Espirit D'Equipe stanuli na vrcholu Šiša Pangmy, přičemž vykonali prvovýstup severní stěnou.\n\n"}
{"id": "581518", "url": "https://cs.wikipedia.org/wiki?curid=581518", "title": "Paul di Resta", "text": "Paul di Resta\n\nPaul di Resta (* 16. duben 1986 Uphall, Skotsko) je britský automobilový závodník. V letech 2011 až 2013 byl pilotem Formule 1 ve stáji Force India. V roce 2014 již angažmá ve Formuli 1 nezískal. Vrátil se proto do série DTM, kde v minulosti získal četné úspěchy, včetně titulu v roce 2010.\n\nPaul di Resta je bratrancem závodníků Daria Franchittiho a Marina Franchittiho. Jeho nevlastní otec Dougie McCracken byl skotským fotbalistou.\n\nSvou závodnickou kariéru začal na motokárách, jezdil v různých motokárových sériích v letech 1994–2002. V roce 2001 vyhrál britský šampionát JICA.\n\nV roce 2003 závodil v Britské Formuli Renault. V celkovém pořadí byl sedmý a jeden závod vyhrál. Pak přešel k Manor Motorsport a skončil třetí v šampionátu se čtyřmi vítězstvími. Také se zúčastnil několika závodů série Eurocup Formula Renault 2.0 s týmem Manor. V roce 2004 vyhrál prestižní cenu McLaren Autosport BRDC Award.\n\nPaul di Resta dále pokračoval v Eurosérii Formule 3, kde v roce 2005 skončil na desátém místě. Příští sezonu přestoupil do týmu ASM Formule 3. Jeho týmovým kolegou byl Sebastian Vettel, kterého dokázal porazit a stal se vítězem šampionátu.\n\nV roce 2007 závodil v německé sérii cestovních vozů DTM. Celkově skončil pátý a byl nejlepším pilotem, který jezdil ve starším voze. Jeho výjimečné výkony mu zajistily v další sezoně nový vůz Mercedes C Klasse 2008. Di Resta bojoval o titul do posledního závodu, nakonec skončil druhý a pouhé čtyři body za vítězem Timo Scheiderem. V roce 2009 se umístil na třetím místě. V roce 2010 vyhrál tři závody a získal titul.\n\nV prosinci 2009 di Resta testoval na okruhu Jerez s týmem Force India. Stal se testovacím a rezervním jezdcem pro rok 2010. V průběhu sezony 2010 se zúčastnil několika prvních pátečních tréninků. V roce 2011 se stal závodním jezdcem Force India.\n\nPo patnáctém místě v kvalifikaci na Grand Prix Austrálie získal jeden bod za desátou příčku. Po čtrnáctém místě v kvalifikaci obsadil v malajsijské velké ceně sedmou příčku. Patnáctý skončil i v kvalifikaci na Velkou cenu Číny a v závodě obsadil dvanácté místo. Z desátého místa v kvalifikaci si v GP Bahrajnu vyjel šestou příčku. Ze dvanáctého místa v kvalifikaci Grand Prix Španělska dojel čtrnáctý. Sedmý skončil v GP Monaka po startu z patnácté příčky. V kvalifikaci na Grand Prix Kanady skončil osmý. V závodě skončil po špatném startu jedenáctý. V Grand Prix Evropy skončil po celkem povedené kvalifikaci, ve které skončil desátý, na sedmém místě. Naopak v Grand Prix Velké Británie se mu vůbec nedařilo. Po skončení v kvalifikaci na desátém místě se v závodě ihned po startu dostal do kolize a vyjel mimo trať a ze závodu musel odstoupit. Výsledek bez jediného bodu poté zaznamenal v Grand Prix Německa a v Grand Prix Maďarska. V první jmenované skončil po kvalifikaci (deváté místo) na jedenáctém místě a v Grand Prix Maďarska až na dvanáctém místě (v kvalifikaci také dvanáctý). V Grand Prix Belgie dojel v kvalifikaci na devátém místě. V závodě si pohoršil o jedno místo. Do Grand Prix Itálie vyjel z devátého místa (penalizace pěti míst na startu za předčasnou výměnu převodovky) a dojel na místě osmém. V Grand Prix Singapuru dosáhl svého dosavadního nejlepšího výsledku ve formuli 1. Skončil na čtvrtém místě za Fernandem Alonsem. V momentální době mu patří jedenácté místo se 44 body.\n\nTučně – Pole position\n\"Kurzívou\" – Nejrychlejší kolo závodu\n\n\ntučně vyznačené závody znamenají zisk pole position, závody vyznačené kurzívou označují zajetí nejrychlejšího kola v závodě\ntučně vyznačené závody znamenají zisk pole position, závody vyznačené kurzívou označují zajetí nejrychlejšího kola v závodě\n\n† di Resta byl host, proto nemohl bodovat\n\n"}
{"id": "581519", "url": "https://cs.wikipedia.org/wiki?curid=581519", "title": "Sergio Pérez", "text": "Sergio Pérez\n\nSergio Pérez Mendoza (*26. ledna 1990, Guadalajara) je mexický automobilový závodník. V současné době je pilotem Formule 1 u týmu Force India. V roce 2013 jezdil za tým McLaren, ale po neúspěšné sezoně se ho tým rozhodl vyhodit a nahradil ho testovacím jezdcem Kevinem Magnussenem.\n\nSergio Pérez začal kariéru v roce 1996 kdy závodil na motokárách. Celkem získal 5 titulů v Mexiku a USA. V roce 2004 odjel jednu sezónu v americkém šampionátu Skip Barber Dodge Series. Umístil se jedenáctý. Následující rok se přesunul do Evropy, kde působil dvě sezóny v německé sérii Formule BMW. Kde skončil čtrnáctý respektive šestý. V sezóně 2006-07 A1 Grand Prix se zúčastnil jednoho závodů za tým A1 Team Mexico. Stal se tak třetím nejmladším závodníkem v této sérii.\n\nV roce 2007 se Pérez účastnil britského šampionátu Formule 3. Spolu se svým týmem T-Sport závodil v národní kategorii, se staršími monoposty, ve které s pohodlným náskokem zvítězil. Vyhrál dvě třetiny všech závodů a až na dva všude dosáhl na pódium.\nNásledující rok Pérez s jeho týmem povýšili do mezinárodní kategorie šampionátu. Zde skončil Pérez čtvrtý, ačkoliv několik závodů ze začátku šampionátu byl ve vedení.´\n\nV sezóně 2008-09 působil Pérez za tým Campos Grand Pix v GP2 Asia Series. Jeho týmovým kolegou byl Vitalij Petrov. Stal se tak prvním mexickým pilotem na této úrovni motorsportu od dob Giovanniho Aloie, který se účastnil mezinárodní Formule 3000 v roce 1990. Stylem start-cíl vyhrál sprint v Sakhiru, druhé vítězství přidal na okruhu v Losailu.\nV hlavní sérii GP2 Pérez závodil za tým Arden International. V šampionátu se umístil na dvanáctém místě, nejlepšího výsledku dosáhl ve Valencii. V následující sezóně v asijské sérii GP2 absolvoval dva závody za tým Barwa Addax. Ve stejném týmu závodil i v hlavní části GP2, kde se s pěti vítězstvími a 71 body umístil celkově na druhém místě za Pastorem Maldonadem.\n\nV sezóně 2011 sezóně vystřídal Pérez Nicka Heidfelda u týmu Sauber. Spolu s ním se do týmu jako hlavní sponzor přesunul mexický telefonní operátor Telmex. V prvním závodě obsadil 7. místo, hned za svým týmovým kolegou Kamujem Kobajašim, tým byl ale kvůli porušení technických regulí vozu ze závodu diskvalifikován. V monacké velké ceně měl v kvalifikaci vážnou nehodu, do závodu proto neodstartoval. Vzhledem ke zdravotním problémům nenastoupil ani do Grand Prix Kanady, kde ho zastoupil Pedro de la Rosa.\n\nPo sedmnáctém místě v kvalifikaci na Grand Prix Austrálie závod po startu z 22. příčky (penalizace za výměnu převodovky) dokončil osmý. Po desátém místě v kvalifikaci obsadil v malajsijské velké ceně druhou příčku příčku, což znamenalo jeho první umístění na stupních vítězů. Zajížděl rychlejší časy než vedoucí Alonso, avšak nedokázal jej předjet. Osmý skončil v kvalifikaci na Velkou cenu Číny a v závodě obsadil jedenácté místo. Stejný výsledek zopakoval i v Bahrajnu. Do Grand Prix Španělska odstartoval z 5. místa, na začátku kolidoval s Romainem Grosjeanem, v 37. kole musel odstoupit kvůli poruše problémům s pravou zadní pneumatikou. Ve 3. tréninku na GP Monaka do něj narazil venezuelský jezdec Wiliamsu Pastor Maldonado. Pravděpodobně následkem této nehody Mexičan havaroval v kvalifikaci v rychlém esíčku u bazénu, kdy jeho sauber odmítal zatáčet. Po výměně převodovky startoval z posledního místa, za nebezpečný manévr na Kimiho Räikkönena dostal trest průjezdu boxy a závod dojel jedenáctý. Ve 49. kole si připsal nejrychlejší kolo závodu. S 22 body drží 10. příčku.\n\n2013\n\nV roce 2013 jezdil Pérez za Mclaren. Ovšem porážel ho jeho zkušenější týmový kolega Jenson Button a to tak, že po sezóně byl nahrazen Kevinem Magnussenem. Jeho nejlepší výsledek bylo 5. místo ve VC Indie, dokončil všechny závody, získal 49 bodů a umístil se na 11. místě.\n\nTučně – Pole position\n\"Kurzívou\" – Nejrychlejší kolo závodu\n\n† Včetně bodů ostatních závodníků.\n\n"}
{"id": "581520", "url": "https://cs.wikipedia.org/wiki?curid=581520", "title": "S-VHS", "text": "S-VHS\n\nS-VHS je označení analogového videosystému pro videorekordéry odvozeného ze staršího formátu VHS, od něhož se liší především vyšším horizontálním rozlišením obrazu v podobě zhruba 400 svislých linek, oproti cca 240 svislým linkám formátu VHS. S formátem S-VHS, jenž byl původně zamýšlen jako nástupce formátu VHS, přišla v dubnu 1987 firma JVC. Nakonec však formát S-VHS nedoznal významnějšího rozšíření. Důvodem neúspěchu byla mimo jiné neochota zákazníků platit více peněz za vyšší kvalitu, až do ukončení jejich výroby byla totiž cena S-VHS videorekordérů i kazet velice vysoká.\n"}
{"id": "581522", "url": "https://cs.wikipedia.org/wiki?curid=581522", "title": "Audiencie", "text": "Audiencie\n\nAudiencie (španělsky \"audiencia\" nebo také \"audiencia real\") byla původně soudní instituce s funkcí apelačního soudu ve Španělsku a v jeho koloniích, která poprvé vznikla ve 14. století v Kastilii. Během 16. století se model audiencie rozšířil do některých částí Španělska a do jeho evropských a amerických držav. \n\nZatímco ve Španělsku měla audiencie téměř výlučně soudní funkce, v amerických koloniích Španělska byla audiencie soudní i správní institucí s řadou významných výkonných funkcí. V případě absence vojenského velitele, měla audiencie rovněž vojenské funkce, což z ní činilo v podstatě jednu z nejvýznamnějších a nejuniverzálnějších institucí španělské koloniální vlády v Jižní a Severní Americe. \n\nVe vztahu k vyšší instanci koloniální správy, kterým bylo vícekrálovství v čele s přímým zástupcem španělského panovníka v kolonii místokrálem (\"vicerey\"), měly audiencie značnou míru nezávislosti. Přestože audiencie většinou předsedal místokrál, který rozsudky soudců audiencie potvrzoval, byla rozhodnutí soudců často činěna nezávisle od místokrále. V případě neobsazení místa místokrále nebo guvernéra, zastávala audiencie také roli při rozdělování encomiendy. Prestižní role audiencie oblastí legislativy se také projevovala v tom, že měla v této oblasti také významnou roli jako poradní orgán místokrále nebo generálního kapitána.\nMoc audiencie v soudní oblasti vycházela ze skutečnosti, že představovala soud poslední instance, od něhož již nebylo dovolání – mimo výjimečné případy ve kterých rozhoval přímo španělský panovník. Specifické postavení audiencie je dále možné charakterizovat také tím, že audiencie se mohla na španělského panovníka v nezbytných otázkách obrátit přímo a nikoliv přes místokrále. V rámci koloniální hierachie však obě instituce podléhaly centralizované kontrole Rady Indií. Naopak soudy nižších instancí byly v případě kolonií značně různé a zahrnovaly soudy církevní, vojenské soudy nebo soudy pro záležitosti Indiánů. \nAudiencie se většinou skládla z celkem šesti soudců (takzvaných \"oidores\") a její administrativní funkce plnili dále právníci, sekretáři a také kněží.\n\nBěhem doby se administrativní územní hranice audiencii ve španělské Americe proměňovaly, nicméně obecně se uvádí následující audiencie španělského koloniálního impéria na americkém kontinentu a ve Španělské Východní Indii:\n\n\n\n\n"}
{"id": "581523", "url": "https://cs.wikipedia.org/wiki?curid=581523", "title": "Hermann Esser", "text": "Hermann Esser\n\nHermann Esser (29. červenec 1900, Röhrmoos, Německé císařství - 7. únor 1981, Dietramszell, Spolková republika Německo) byl německý nacistický politik a novinář.\n\nPo první světové válce pracoval Esser jako žurnalista. Zprvu sociální demokrat přešel roku 1920 k DAP později známé jako NSDAP. Od roku 1919 byl redaktorem novin Völkischer Beobachter.\n\nRoku 1923 se Esser, ačkoliv byl nemocen, účastnil pivnicového puče. Byl odsouzen na tři měsíce vězení. Po propuštění se přidal ke křídlu bratří Gregora a Otto Strasserových. Roku 1929 se opět přiklonil k Hitlerovi.Po roce 1933 byl Esser členem bavorského zemského sněmu. Hitler ho využil jako člena ministerstva propagandy. Byl zvolen do říšského sněmu a stal se bavorským ministrem ekonomiky.\n\nV letech druhé světové války sloužil Esser jako náměstek ministra turistiky. Roku 1945 padl do amerického zajetí. V roce 1949 odsouzen k pěti letům nucených prací. Roku 1952 byl propuštěn.\n"}
{"id": "581524", "url": "https://cs.wikipedia.org/wiki?curid=581524", "title": "Dragutin Topić", "text": "Dragutin Topić\n\nDragutin Topič ( , * 12. března 1971, Bělehrad, SR Srbsko) je srbský atlet, jehož specializací je skok do výšky.\n\nV roce 1989 na mistrovství Evropy juniorů ve Varaždínu obsadil ve finále čtvrté místo. O rok později se stal v bulharském Plovdivu juniorským mistrem světa, když překonal 237 cm, což je dodnes platný juniorský rekord ve skoku do výšky. O tento primát se dělí s Britem Stevem Smithem, který stejnou výšku skočil v roce 1992 v jihokorejském Soulu.\n\nNa mistrovství Evropy ve Splitu 1990 vybojoval výkonem 234 cm zlatou medaili. Stejnou výšku překonal také Alexej Jemelin, který získal stříbro a Bulhar Georgi Dakov, který však měl nejhorší technický zápis a dostal bronz.\n\nV roce 1992 na halovém ME v italském Janově vybojoval společně s Němcem Ralfem Sonnem bronzovou medaili. V témž roce poprvé reprezentoval na letních olympijských hrách v Barceloně, kde skončil na děleném osmém místě. V roce 1995 získal zlatou medaili na světové letní univerziádě v japonské Fukuoce. O rok později se stal ve Stockholmu halovým mistrem Evropy, když si ve finále vytvořil výkonem 235 cm osobní rekord, který již později nedokázal vylepšit. Na letních olympijských hrách v Atlantě 1996 se umístil na čtvrtém místě.\n\nNa halovém MS 1997 v Paříži a na halovém ME 2000 v belgickém Gentu vybojoval bronz. Na letních hrách v Sydney 2000 neprošel kvalifikací. V únoru roku 2001 měl po halovém mítinku ve Wuppertalu pozitivní dopingovou zkoušku na zakázanou látku norandrosteron. Později dostal dvouletý zákaz startu. Po návratu v halové sezóně roku 2003 obsadil čtvrté místo na halovém MS v Birminghamu. Na letních olympijských hrách v Athénách 2004 postoupil do finále, kde skončil s výkonem 229 cm na desátém místě. Reprezentoval také na letní olympiádě v Pekingu 2008 a na mistrovství světa v atletice 2009 v Berlíně, kde však neprošel sítem kvalifikace.\n\nV roce 2007 kandidoval do třináctičlenné rady Evropské atletické asociace, avšak neuspěl. Jeho ženou je srbská trojskokanka Biljana Topičová.\n\n\n"}
{"id": "581525", "url": "https://cs.wikipedia.org/wiki?curid=581525", "title": "Řád zvěstování", "text": "Řád zvěstování\n\nŘád zvěstování, celým jménem Nejvyšší řád nejsvětějšího zvěstování ( \"Ordine Supremo della Santissima Annunziata\" či \"Ordine della Annunciata\") je nejvyšší dynastický řád bývalého Italského království a Savojské dynastie. Je zasvěcen zvěstování Panně Marii.\n\nZaložil jej roku 1362 hrabě Amadeus VI. Savojský pod názvem \"Řád Savojského řetězu\" (\"Milites Collaris Sabaudie\") a zasvětil jej Panně Marii a poté řád potvrdil papež Felix V. (vzdoropapež ze Savojského rodu). Zásadní změnou stanov, včetně změny jména na současné, prošel řád roku 1518. Se sjednocením Itálie se řád stal nejvyšším italským řádem a po pádu monarchie roku 1945 se stal dynastickým řádem, udělovaným hlavou dynastie.\n\nŘád má pouze jednu třídu, která sestává z dvanácti rytířů.\n\nOdznakem řádu je zlatý medailon, na němž je zvěstování Panně Marii archandělem Gabrielem, obkroužené třemi uzly. Odznak je zavěšen na zlatém řetězu, sestávajícím se z 15 článků se slovem FERT. Význam tohoto slova je nejasný.\n\n\n \n"}
{"id": "581534", "url": "https://cs.wikipedia.org/wiki?curid=581534", "title": "Microsoft Flight Simulator X", "text": "Microsoft Flight Simulator X\n\nMicrosoft Flight Simulator X, také známý jako FSX, je verze Microsoft Flight Simulator po Flight Simulator 2004.\n\nFlight Simulator X byl vydán ve třech edicích: Standard, Deluxe a později Gold. Deluxe Edition zahrnuje některé další funkce, tři nové letouny s kokpitem Garmin G1000 a umožňuje hráči řídit letový provoz (ATC) ostatním online hráčům.\nKromě toho Deluxe Edition nabízí 24 letadel, v porovnání s 18 v Standardu, 51 strukturovaných misí v porovnání s 30, 45 detailních letišť v porovnání s 40 a 38 detailních měst oproti 28 v Standard edici.\nMicrosoft Flight Simulator X: Gold Edition je pak kombinací Deluxe Edition a Acceleration Pack.\n\n\nPrvní service pack (SP1) pro Flight Simulator X byl uvolněn společností Microsoft dne 15. května 2007 a řeší:\n\nMicrosoft vydal další aktualizaci Service Pack pro Flight Simulator X ve stejném čase jako jeho datadisk (viz níže). Aktualizace byla určena především pro uživatele Windows Vista s grafickými kartami kompatibilními s DirectX 10 a také přinesla podporu vícejádrových procesorů. Tato verze využívá vylepšený DX10 Shader Model a přináší tak vyšší výkon pro Windows Vista. SP2 umožňuje hráčům, kteří nevlastní datadisk účastnit se hry více hráčů s hráči kteří datadisk mají. Zároveň jim ale zabraňuje se dále účastnit multiplayerových her s hráči SP1 nebo původního FSX. Podle dokumentace je nutné nainstalovat aktualizaci Service Pack 1 před instalací aktualizace Service Pack 2.\n\nSpolečnost Microsoft vydala svůj první datadisk pro Flight Simulator nazvaný Flight Simulator X: Acceleration na americký trh 23. října 2007 a na australský trh 1. listopadu 2007. Datadisk Acceleration přináší multiplayerové vzdušné závodění, 20 nových misí a tří zcela nová letadla: F/A-18A Hornet, vrtulník EH-101 a P-51D Mustang. Dále obsahuje vylepšenou scenérii u Berlína, Istanbulu, Cape Canaveral a Edwards Air Force Base, poskytující jak textury s vysokým rozlišením (60 cm / pixel), tak detailní 3D objekty. Datadisk již obsahuje oba Service Packy a tak je jejich instalace zbytečná.\n\n"}
{"id": "581537", "url": "https://cs.wikipedia.org/wiki?curid=581537", "title": "Hygrostat", "text": "Hygrostat\n\nHygrostat je přístroj, který spíná nebo reguluje spotřebiče v závislosti na vlhkosti. Podle nastavené hodnoty vlhkosti přístroj sepne nebo vypne ovládaný výstup. Pro měření vlhkosti se používají vlhkoměry (neboli hygrometry nebo řidčeji hygroměry). Jednotka vlhkosti se udává v %RH (relativní vlhkost).\n\nVyužití najde ve zvlhčování, odvlhčování nebo topení, ovládání ventilátoru (odtah/přítah vzduchu) v místnosti, prostoru, skladu, archivu, sušičky, stroje a přístroje, rozvaděče. Udržování správné vlhkosti pro ovládání např. botanické zahrady, terária, chovu zvířat, skleníku, solárního ohřevu vody a vzduchu doma i v průmyslu... Některé hygrostaty jsou kombinované s regulátorem výkonu.\nHygrostat má v podstatě stejnou konstrukci jako termostat s tím rozdílem, že místo ovládání teplotou spíná kontakty vlhkost.\n\nMechanický nebo také elektromechanický hygrostat ovládá spínací/ rozpínací kontakty hygroskopickým jevem. Nejčastěji se k tomuto účelu používá lidský vlas. Vlas mění svou délku úměrně okolní vlhkosti. \n\nElektronické hygrostaty jsou ovládané polovodičovými senzory, jejich signál se zesílí a je zpracován. Elektronika následně ovládá nejčastěji relé- spínací/ rozpínací kontakty. Elektronické hygrostaty jsou ovládané buď analogovými, nebo digitálními čidly. Elektronické vlhkostní čidla dělíme na tyto druhy:\n\n- na výstupu analogového čidla vzniká elektrický náboj, který se mění podle okolní vlhkosti. Jednotka pro kapacitu je farad a značí se F.\n\n- na výstupu analogového čidla je napětí, které se mění podle okolní vlhkosti. Jednotka pro napětí je volt a značí se V.\n\n- výstup analogového čidla je ovládán změnou odporu, který se mění podle okolní vlhkosti. Jednotka pro odpor je ohm a značí se Ω.\n- na výstupu čidla je informace předávána v digitální formě, digitální tok mění podle okolní vlhkosti. Tyto čidla jsou imunní vůči vnějšímu rušení a délce kabelového spojení (odpor, úbytek napětí nebo kapacity...).\n\nHystereze nebo vlhkostní rozdíl je důležitá pro kontinuální vlhkost (např. pokud je hystereze 1 % RH, požadovaná vlhkost 20 %, hygrostat vypne při 20 % a znovu sepne při 19 %). \n\n\n"}
{"id": "581538", "url": "https://cs.wikipedia.org/wiki?curid=581538", "title": "František Kopecký", "text": "František Kopecký\n\nFrantišek Kopecký (* 6. října 1954, Vítkovice (Ostrava)) je český politik, volejbalový reprezentant a programátor, bývalý senátor za obvod č. 69 – Frýdek-Mistek a člen ODS.\n\nPo maturitě v roce 1973 na gymnáziu v Ostravě-Vítkovicích vystudoval vystudoval v letech 1973–1978 systémové inženýrství na Vysoké škole báňské. V letech 1979–1986 pracoval jako technik v podniku Vítkovice, a.s. Mezi lety 1987–1990 byl zaměstnán jako vedoucí výpočetního střediska v JZD Fryčovice. V roce 1990 spoluzaložil firmu na ekonomický software APLEX s.r.o., kde od té doby působí jako analytik-programátor a společník. S manželkou Danou vychoval dceru Gabrielu.\n\nV letech 1974–1984 na špičkové úrovni hrál volejbal v klubech TJ Vítkovice, Dukla Liberec a TJ Vítkovice. Svého největšího sportovního úspěchu se dočkal v roce 1982, kdy se s československou volejbalovou reprezentací zúčastnil Mistrovství světa ve volejbale 1982 v Argentině. V letech 1999–2010 zastával funkci předsedy klubu VK DHL Ostrava, na tento post rezignoval v souvislosti s odchodem hlavního sponzora DHL. Od roku 2005 zastává funkci místopředsedy Českého volejbalového svazu, do jehož čela v roce 2009 kandidoval, ovšem jeho kandidatura byla neplatná.\n\nV roce 1991 vstoupil do ODS. V letech 1990–1998 zasedal v zastupitelstvu Fryčovic. V období 2000–2002 vykonával funkci zastupitele Moravskoslezského kraje.\n\nVe volbách 2002 se stal členem horní komory českého parlamentu, když v obou kolech porazil komunistu Ivana Vrbu. V senátu se věnoval činnosti ve Výboru pro hospodářství, zemědělství a dopravu, kde v období 2006–2008 zastával funkci místopředsedy, v letech 2004–2006 předsedal Podvýboru pro dopravu Výboru pro hospodářství, zemědělství a dopravu.\nVe volbách 2008 svůj mandát obhajoval, ovšem v obou kolech jej předčila primátorka Frýdku- Místku Eva Richtrová.\n\n"}
{"id": "581541", "url": "https://cs.wikipedia.org/wiki?curid=581541", "title": "Mistrovství České republiky v atletice 2005", "text": "Mistrovství České republiky v atletice 2005\n\n36. Mistrovství České republiky v atletice 2005 se uskutečnilo ve dnech 2. – 3. července 2005 v Kladně na Sletišti, pořadatelem byl místní klub AC Tepo Kladno.\n\n\n"}
{"id": "581542", "url": "https://cs.wikipedia.org/wiki?curid=581542", "title": "Letohrádek Pia IV.", "text": "Letohrádek Pia IV.\n\nLetohrádek Pia IV. se nachází ve Vatikánských zahradách, severozápadně od baziliky sv. Petra. Budovu navrhl v roce 1558 architekt Pirro Ligorio na žádost Pavla IV. jako místo nerušeného odpočinku v náročném papežském úřadu. Realizace stavby se však již tento papež nedočkal a budova v pozdně renesančním slohu byla dokončena až za pontifikátu Pia IV., v roce 1563.\nProstor užívali v 16. století římští intelektuálové k literárním setkáním, vedeným Karlem Boromejským (1538 – 1584).\n\nVnější fasády letohrádku zdobí bohaté štuky s převážně pohanskými mytologickými scénami, zatímco fresky a mozaiky v interiérech čerpají často z křesťanských motivů (život Mojžíše a Krista). Autory maleb jsou Federico Barocci, Federico Zuccaro a Santi di Titi.\n\nFresky jsou v interiéru i exteriéru doplněny neobvyklými mozaikami z barevných oblázků, mušlí a zlomků skla, které mají hrubý povrch a tím vytvářejí zvláštní rustikální efekt.\n\nLetohrádek má několik částí:\n\n\n\n\n\n\nV parku při letohrádku stojí moderní bronzová socha Strom lidstva. Jejím autorem je Roberto Joppolo. Socha, která byla v zahradě umístěna 4. listopadu 2000 má představovat nutnost integrace a solidarity mezi lidmi různých ras a kultur, muži a ženami, bohatými i chudými. Spolupráce a dialog mezi rozdílnými světy zaručuje vytvoření pevného kmene a rozvoj celého stromu.\n\nMezi letohrádkem a bazilikou sv. Petra se nachází Fontána svátosti. Byla postavena na přání papeže Pavla V. architektem Janem van Santen v roce 1609. Jednotlivé prvky a vodní proudy mají evokovat mši svatou. Vertikálně vytékající pramínky připomínají svíčky, zatímco mytologický pták gryf chrlí vodu do všech směrů a tím vytváří iluzi monstrance. Fontána je ohraničena dvěma masivními falešnými věžemi s cimbuřím ve tvaru vlaštovčích ocásků. Na nich jsou umístěni okřídlení draci, heraldický symbol rodu Borghese, z kterého Pavel V. pocházel. Uprostřed stříšky nad nádrží je navíc umístěn erb Pavla V.\n\n\n"}
{"id": "581543", "url": "https://cs.wikipedia.org/wiki?curid=581543", "title": "Juan de Ayolas", "text": "Juan de Ayolas\n\nJuan de Ayolas (1490 Briviesca, Španělsko – 1537 Paraguay) byl španělský conquistador. Byl prvním Evropanem, který pronikl po souši od Atlantiku k Andám.\n\nV roce 1535 se účastnil výpravy Pedra de Mendozy k La Plata. Následující rok jím byl vyslán k hledání \"Stříbrných hor\". Po řekách Paraná a Paraguayi se dostal až k ústí řeky Pilcomayo, kde snad roku 1536 pomohl Domingovi Iralovi se založením města Asunción. V roce 1537 pokračoval dále a objevil planinu \"Gran Chaco\", hlavně její severní část \"Chaco Boreal\", odtud se s oddílem pustil pěšky na západ a došel až k předhůří And. Na zpáteční cestě poblíže řeky Paraguay padl v boji s Indiány. V kolonizaci jím započaté pokračoval Domingo Irala.\n\n\n"}
{"id": "581548", "url": "https://cs.wikipedia.org/wiki?curid=581548", "title": "Národní liberalismus", "text": "Národní liberalismus\n\nNárodní liberalismus (též nacionální liberalismus) je variantou liberalismu kombinující nacionalismus s některými liberálními směry, zejména s ekonomickým liberalismem. Jeho kořeny sahají do 19. století.\n\nTermín „národní liberalismus“ byl používán zejméně v německy mluvících zemích jako Německo a Rakousko v 19. století, kde byly národně liberální strany dlouho ve vládě.\n\nV 90. letech tuto ideologii v Česku používala Liberální strana národně sociální, v dřívější minulosti například František Palacký či Karel Havlíček Borovský.\n"}
{"id": "581549", "url": "https://cs.wikipedia.org/wiki?curid=581549", "title": "Napalm Death", "text": "Napalm Death\n\nNapalm Death je britsko-americká grindcorová skupina, která jako jedna z prvních kapel začala hrát styl grindcore (1981). Založila ji dvojice Nicholas Bullen a Miles Ratledge poblíž anglického Birminghamu. Kapela je jednou z hlavních představitelů metalového hudebního stylu grindcore, který definovala skloubením dvou stylů crust a hardcore punk.\n\n\n\n\n\n\n"}
{"id": "581552", "url": "https://cs.wikipedia.org/wiki?curid=581552", "title": "Francisco Hernández de Córdoba", "text": "Francisco Hernández de Córdoba\n\nFrancisco Hernández de Córdoba ( Španělsko – 1517 Havana, Kuba) byl španělský mořeplavec. V roce 1517 podnikl první oficiální plavbu z Kuby k pevnině, kde dosáhl severního pobřeží poloostrova Yucatánu.\n\nV roce 1517 vyplul z Kuby na západ, kde přistál u poloostrova Yucatán. Krátce nato pokračoval k zálivu \"Terminos\". Při pokusech o přistání narazil na odpor domorodého obyvatelstva. Po značných ztrátách na lidech se obloukem vrátil k Floridě a odtud zpět do Havany, kde krátce nato zemřel na četná zranění z boje s Indiány u Champotonu.\n\nJeho zprávy o hustě osídlené a zlatem oplývající zemi daly popud k výpravě Juana Grijalvy a později i Hernána Cortése.\n\n\n"}
{"id": "581553", "url": "https://cs.wikipedia.org/wiki?curid=581553", "title": "1349 (hudební skupina)", "text": "1349 (hudební skupina)\n\n1349 je norská black metalová hudební skupina, která vznikla v roce 1997 v Oslu. Je známá především díky bubeníkovi Frostovi, který hraje také ve skupině Satyricon.\n\nV roce 1349 byl do Norska zavlečen mor a zdecimoval 2/3 norské populace.\n\n\n\n"}
{"id": "581554", "url": "https://cs.wikipedia.org/wiki?curid=581554", "title": "Palác Nisa (Liberec)", "text": "Palác Nisa (Liberec)\n\nPalác Nisa umístěný na Soukenném náměstí v Liberci je novoklasicistní polyfunkční dům spojených pojišťoven Assicurazioni Generali a Moldavia Generali z roku 1936. Byla to v té době největší obytná budova v Liberci. Byla navržena pražským německým architektem Fritzem Lehmannem. V budově byly kanceláře, byty, hotelové pokoje a ateliéry. V roce 1937 byla v přízemí otevřena moderní kavárna.\n\n\n\n"}
{"id": "581555", "url": "https://cs.wikipedia.org/wiki?curid=581555", "title": "Marilyn Okorová", "text": "Marilyn Okorová\n\nMarilyn Chinwenwa Okoro (* 23. září 1984, Londýn) je britská atletka, běžkyně, jejíž specializací je běh na 800 metrů. Věnuje se také hladké čtvrtce.\n\nNejvětší individuální úspěch zaznamenala v roce 2005 na světové letní univerziádě v tureckém İzmiru, kde vybojovala bronzovou medaili v běhu na 800 metrů. O rok později skončila na hrách Commowealthu v Melbourne sedmá. Na halovém ME 2007 v Birminghamu doběhla ve finále na čtvrtém místě v čase 2:00,20. Bronz získala Slovinka Jolanda Čeplaková, která byla o dvacet setin sekundy rychlejší.\n\nNa světovém šampionátu v Ósace 2007 skončila ve druhém semifinálovém běhu na čtvrtém místě a do finále nepostoupila. Společně s Christine Ohuruoguovou, Lee McConnellovou a Nicolou Sandersovou vybojovala bronzové medaile ve štafetě na 4 x 400 metrů, když trať zaběhly v novém britském rekordu 3:20,04. Stříbro braly Jamajčanky a zlato americké kvarteto, za které finišovala Sanya Richardsová.\n\nV roce 2008 reprezentovala na letních olympijských hrách v Pekingu, kde v semifinále běhu na 800 metrů skončila na celkovém sedmnáctém místě ze 23 závodnic. Se štafetou na 4 x 400 metrů, ve které místo Lee McConnelové běžela Kelly Sothertonová skončila na pátém místě. Okorová zaběhla svůj úsek nejpomaleji.\n\nNa halovém ME v Turíně 2009 skončila na pátém místě (800 m). Stříbrnou medaili si odvezla ze štafety, když britské kvarteto ve finále nestačilo jen na Rusky, které byly o více než sekundu rychlejší. Na mistrovství světa v atletice 2009 v Berlíně doběhla jako osmá.\n\nJejí rodiče jsou nigerijského původu, oba pochází z kmene Igbo. Dne 26. června 2007 promovala na Univerzitě v Bathu, kde studovala politologii a francouzštinu. Mluví čtyřmi světovými jazyky (angličtina, francouzština, španělština a Igbo) a zpívá v jazzové kapele The Felonius Monks.\n\n"}
{"id": "581557", "url": "https://cs.wikipedia.org/wiki?curid=581557", "title": "Belphegor (hudební skupina)", "text": "Belphegor (hudební skupina)\n\nBelphegor je rakouská death metalová kapela založená pod původním názvem Betrayer v roce 1991 v Salzburgu, současné pojmenování vzniklo v roce 1993 po démonu Belfegorovi. Hrají takzvaný blackened death metal. K roku 2011 kapela vydala 9 studiových alb.\n\nTémata kapely: satanismus, rouhačství, perverze, sadomasochismus.\n\n\n"}
{"id": "581559", "url": "https://cs.wikipedia.org/wiki?curid=581559", "title": "Nicoloso da Recco", "text": "Nicoloso da Recco\n\nNicoloso da Recco (14. století) byl janovský mořeplavec, který v roce 1341 znovuobjevil Kanárské ostrovy jménem portugalského panovníka Afonsa IV. Portugalského. Je považován za prvního, kdo přinesl zprávy o Guanches, dnes již zaniklému jazyku používanému domorodými obyvateli na Kanárských ostrovech.\n\nItalské námořnictvo během druhé světové války vlastnilo torpédoborec, který nesl jeho jméno – Nicoloso da Recco.\n\n\n"}
{"id": "581561", "url": "https://cs.wikipedia.org/wiki?curid=581561", "title": "Ritchie", "text": "Ritchie\n\nPříjmení Ritchie [\"ričí\"] nosí více různých osobností:\n\n\n"}
{"id": "581562", "url": "https://cs.wikipedia.org/wiki?curid=581562", "title": "Třída Vanguard", "text": "Třída Vanguard\n\nTřída Vanguard je třída raketonosných ponorek britského královského námořnictva. Ponorky \"Vanguard\", \"Victorious\", \"Vigilant\" a \"Vengeance\", byly do služby zařazeny v letech 1993–1999. Postavila je loděnice Vickers Shipbuilding and Engineering (nyní BAE Systems Marine) v Barrow-in-Furness. Jsou to největší ponorky, jaké kdy královské námořnictvo vlastnilo. Staly se náhradou ponorek třídy \"Resolution\". Všechny ponorky jsou stále v aktivní službě a operují ze skotské základny HMNB Clyde, nacházející se 40 km západně od Glasgow. Jsou to jediné britské nosiče jaderných zbraní.\n\nPůvodně bylo plánováno, že ponorky třídy \"Vanguard\" budou ze služby vyřazeny do roku 2022. Přijetím dokumentu Strategic defence and security review (SDSR) však byla operační služba celé třídy prodloužena do roku 2028. Zároveň v rámci programu Successor submarine programme již probíhá vývoj jejich náhrady.\n\nVšechny čtyři jednotky této třídy postavila britská loděnice BAE Systems v Barrow-in-Furness.\n\nJednotky třídy \"Vanguard\":\nPonorky nesou 16 třístupňových balistických raket UGM-133 Trident II s dosahem až 12 000 km. Každá z nich může nést až 12 nezávislých návratových modulů – celkem tedy 192 hlavic na jednu ponorku. Jedna hlavice má přitom sílu 100 kt. Smlouva START I přitom omezuje povolený počet hlavic na osm. Od roku 1999 byl počet hlavic snížen na čtyři. Sekundární výzbroj tvoří čtyři 533mm torpédomety, ze kterých jsou odpalována těžká torpéda typu Spearfish. Ta mají dosah až 65 km a jsou účinná jak proti lodím, tak proti ponorkám. Pohonný systém tvoří jaderný reaktor Rolls-Royce PWR 2 a dvě turbíny General Electric. Lodní šroub je jeden. Nejvyšší rychlost pod hladinou dosahuje 25 uzlů.\n\n"}
{"id": "581566", "url": "https://cs.wikipedia.org/wiki?curid=581566", "title": "Dům obuvi Baťa (Liberec)", "text": "Dům obuvi Baťa (Liberec)\n\nDům obuvi Baťa na Soukenném náměstí v Liberci je funkcionalistická výšková budova z roku 1932. \n\nDevítipodlažní budova s železobetonovou nosnou konstrukcí byla postavena na místě původní klasicistní zástavby, ve které původně bylo železářství Jana Mráze.\n\nPodle projektů Baťovy projekční kanceláře pod vedením Vladimíra Karfíka stavbu realizovala místní firma Fanda a spol. Budova je považována za nejčistší a nejelegantnější příklad funkcionalistické architektury v Liberci. Obchodní dům je od roku 1958 zapsán v seznamu kulturních památek.\n\n\n"}
{"id": "581567", "url": "https://cs.wikipedia.org/wiki?curid=581567", "title": "Morris", "text": "Morris\n\nMorris může být:\n\n\n\n\n\n"}
{"id": "581568", "url": "https://cs.wikipedia.org/wiki?curid=581568", "title": "Edvard Ravnikar", "text": "Edvard Ravnikar\n\nEdvard Ravnikar (4. prosince 1907, Novo mesto – 23. srpna 1993, Lublaň) byl slovinský architekt, esejista a kritik.\n\nNarodil se v Novom mestě. Architekturu studoval ve Vídni a Lublani. Studium dokončil v roce 1935. Byl žákem architekta Jože Plečnika. S ním spolupracoval na přípravě plánů pro budovu Národní a univerzitní knihovny v Lublani. Od práce na budově knihovny odjel Ravnikar do Paříže, kde v roce 1939 pět měsíců působil u Le Corbusiera, v jehož ateliéru byli Plečnikovi žáci vítání, neboť si u Plečnika vypěstovali mimořádně kvalitní kresbu. K Le Corbusierovi v té době odešlo s Ravnikarem dalších šest architektů, kteří měli zájem o moderní trendy, zatímco Plečnik prosazoval tradiční pojetí architektury. V Le Corbusierově ateliéru se podílel na přípravě plánů pro Alžír, v jehož přístavní čtvrti navrhoval Le Corbusier mrakodrap.\n\nV roce 1941 vytvořil znak Osvobozenecké fronty, když zkombinoval trojvrší Triglavu s pěticípou hvězdou. Ravnikar se patrně nechal při tvorbě emblému inspirovat motivem z mariánského sloupu z roku 1934, jehož autorem je Plečnik. Mariánský sloup sice v zásadě vyobrazuje jugoslávský znak, ale namísto oficiální slovinské části tehdejší znaku království vyobrazuje Triglav s nad ním umístěnou šesticípou hvězdou, která upomínala na rod Celjských. Ravnikarova pěticípá hvězda již místo šlechtického rodu symbolizovala vrůstající vliv komunistů.\n\nPo skončení druhé světové války patřil ke skupině mladých architektů, kteří se díky politickým kontaktům dostali do vedení lublaňské fakulty architektury. V letech 1946 až 1980 byl profesorem architektury na Fakultě architektury Univerzity v Lublani. V roce 1947 publikoval stať k rozvoji slovinského hlavního města. Byl autorem regulačního plánu výstavby Nové Gorice, jejíž základní kámen byl položen 13. června 1948. Nova Gorica však nikdy nebyla vybudována v podobě, jakou Ravnikar původně navrhoval. Byl také členem kolektivu, který připravoval projekt výstavby Nového Bělehradu.\n\nV roce 1951 založil časopis '. Ze stejného roku pochází první Ravnikarova vlastní realizace – budova Galerie moderního umění (') v Lublani – v níž se promítá vliv Plečnika. Jeho nejvýznamnějším lublaňským projektem je regulační plán zástavby náměstí Republiky. Dominantou náměstí jsou dvě trojúhelníkové věže dokončené v roce 1976. V původním návrhu měly být budovy vyšší. Budovy byly sídlem Ljubljanské banky a Iskry. Výstavba v prostoru byla zakončena v roce 1983, kdy bylo postaveno Kulturní a kongresové centrum Ivana Cankara (\"\"), největší budova svého druhu ve Slovinsku.\n\nRavnikar také propagoval skandinávskou architekturu. Z roku 1955 pochází projekt na přístavbu místního úřadu v Kranji, který je silně ovlivněn projektem finského architekta Alvara Aalta z roku 1952.\n\nV době pražského jara a obnovení styků mezi československými a jugoslávskými architekty navštívil Ravnikar Prahu a při této příležitosti publikoval článek v časopise Československý architekt. Od 7. února 1969 byl mimořádným členem Slovinské akademie věd a umění, řádným členem byl od 29. března 1979.\n\nRavnikar ovlivnil generace slovinských architektů a jeho vliv je patrný na mnoha stavbách po celém Slovinsku. Zemřel ve věku 85 let v Lublani.\n\n\n"}
{"id": "581569", "url": "https://cs.wikipedia.org/wiki?curid=581569", "title": "Zmijovec", "text": "Zmijovec\n\nZmijovec (\"Amorphophallus\"), známý také pod jménem áronova hůl, je rod jednoděložných rostlin z čeledi árónovitých, kde je řazen do podčeledě \"Aroideae\".\n\nZmijovec je teplomilná rostlina původem z tropických deštných pralesů Asie. Ve volné přírodě je rozšířen v tropických oblastech od západní Afriky přes Asii a Austrálii až do Polynésie. Jsou to rostliny nížin, kde se nejčastěji vyskytují na slunných okrajích primárních lesů nebo v řídkých sekundárních lesích po bývalých plantážích. Neroste v Novém světě.\n\nJe to rostlina s hlízou, která rostlině slouží jako zásobárna látek nutných pro růst květu. Je, až na výjimky, sezónní rostlinou. Nejdříve z hlízy vyroste část listu a mohutný květ. Po uvadnutí a opadnutí květu vyroste list do plné velikosti. Ten po určité době zaschne a rostlina se dostane do období vegetačního klidu, které trvá 3 až 7 měsíců. Období růstu trvá půl až jeden rok. Není-li v hlíze nashromážděno dostatek živin, květ nevyroste, vyroste jen list.\n\nKvetení většinou přichází těsně před obdobím dešťů. Při kvetení, které trvá několik týdnů, nejdříve z hlízy vyraší zárodek řapíku listu a tlustá protáhlá květní palice–spadix, která je obalena do ochranného listenu–toulce, ten se po dozrání květů rozvine. Vrchol řapíkatého listu různě zbarveného je mnohdy ohrnutý a vytváří pro květní palici jakousi manžetu nebo kalich. Květenství u nejmohutnějšího druhu zmijovce titánského bývá vysoké průměrně 1,5 m, byla zaznamenána výška i 2,94 m.\n\nSkutečné květy jsou maličké a jsou silně redukované. Samičí květy, mají jen pestíky, jsou přisedlé ve spodní části květní palice. O něco výše jsou na květní palici umístěny samčí květy, tvořené pouze 1 až 8 tyčinkami s prašníky. Část spadixu nad samčími květy je neplodná. Samčí ani samičí květy nemají žádné nápadné korunní nebo kališní lístky pro přivábení opylujícího hmyzu.\n\nJe to rostlina cizosprašná, opyluje se pylem z jiné rostliny. Nejdřív v jeden den dozrají samičí květy ve spodní části palice a přilákají opylující hmyz dovnitř toulce silnou vůní, kterou většinou lidé považují za nesnesitelný zápach. Hmyz sestoupí do spodní části a předá přinesený pyl na pestíky samičích květů. Samčí květy v horní části ještě pyl neprodukují, ten dozraje až následující den. Hmyz po opylení samičích květů nemůže toulec opustit, ten se stáhl a uzavřel mu cestu. Aby přežil v toulci do dalšího dne, má rostlina ve dně toulce speciální žlázy nebo některé modifikované samčí květy mají patyčinky, obojí produkují látky bohaté na proteiny.\n\nDalší den se samčí květy otevřou a uvězněný hmyz zasypou sprchou lepkavého pylu. Toulec se otevře a hmyz může odletět opylit další rostlinu. Po dokončení opylení toulec i horní část spadixu, tj. neplodné a samčí květy odpadnou. Zůstanou pouze spodní opylené samičí květy, které dozrají v obvykle červené (nebo jinak zbarvené) bobule s výrazným poutcem, které sezobají ptáci a roznesou semena.\n\nPo ovadnutí květního stvolu doroste jediný list se silným, často skvrnitým řapíkem do plné výše, kde se téměř vodorovně rozloží. Bývá rozdělen na několik různě tvarovaných lístků pestře zbarvených. Po ukončení sezony list uschne.\n\nVegetativní rozmnožování se uskutečňuje dceřinými hlízkami, které vyrůstají na výběžcích z mateřské hlízy, od které se mají oddělovat až před výsadbou. Tyto hlízky mnohdy nevyklíčí hned prvý rok, ale až druhý nebo třetí. Při množení ze semen se nesmí nechat semena přeschnout, neobsahují endosperm.\n\nZmijovec se mimo oblast přirozeného výskytu většinou pěstuje jako okrasná rostlina, nejčastěji zmijovec titánský \"Amorphophallus titanum\". Ve svém domácím prostředí se pěstuje jako užitková polní plodina, jeho hlízy obsahují škrob a jsou po uvaření jedlé, používají se jako naše brambory. V Indii se plátky hlíz \"Amorphophallus campanulatus\" suší a nahrazují náš chléb, v Japonsku se hlízy \"Amorphophallus konjac\" suší a melou na mouku, ze které vyrábějí nudle a speciální pečivo.\n\nZmijovec je velice variabilní rostlina, je uznáváno přes 200 druhů. Jsou to v převážné většině endemitické druhy, s malým areálem rozšíření. Územně nejrozšířenějšími druhy jsou: \"Amorphophallus abyssinicus\", \"Amorphophallus muelleri\" a \"Amorphophallus paeoniifolius\".\n\n\n \n"}
{"id": "581575", "url": "https://cs.wikipedia.org/wiki?curid=581575", "title": "Zaměstnanecké výhody", "text": "Zaměstnanecké výhody\n\nZaměstnanecké výhody jsou benefity, které zaměstnavatel poskytuje zaměstnanci mimo mzdu. Zpravidla nejsou vymahatelné ani upravované zákonem. Mohou být peněžní, v hmotné formě či ve formě nadstandardní služby; mohou nabývat různých podob. Patří mezi ně:\n\nFirmy zaměstnanecké výhody poskytují, aby snáze našly nové zaměstnance a stávající zaměstnance motivovaly k lepšímu pracovnímu výkonu. Ti, kteří pro firmu pracují na základě smlouvy o dílo nebo jiné podobné smlouvy, na zaměstnanecké výhody nárok nemají (není-li dohodnuto individuálně). Zaměstnanecké výhody jsou poskytovány většinou plošně, pouze u některých se přihlíží k funkci a postavení pracovníka ve firmě, k době jeho zaměstnání nebo osobním zásluhám. Z některých výhod mohou těžit i rodinní příslušníci zaměstnanců firmy. V současnosti se také prosazují tendence poskytovat určité zaměstnanecké výhody i pracovníkům mimo běžný pracovní poměr. Benefity nad rámec zákona jsou obvykle sjednány v kolektivních smlouvách či vnitřním předpisu. \n\nNejžádanější benefity: \n\nTzv. Cafeteria Systém umožňuje pracovníkům volit si z nabízených alternativ podle vlastních hodnotových preferencí a aktuálních potřeb. Zaměstnancům je v tomto případě nabízen určitý komplex výhod, ze kterého mají možnost podle svého uvážení vybrat takový soubor benefitů, který jim osobně nejvíce vyhovuje. Organizace tak může ušetřit na výhodách, které se projeví jako neatraktivní, a pro pracovníky samotné je to značný motivační zdroj. Mají větší pocit autonomie a rovnoprávnosti vyplývající z podílení se na vlastním ocenění. Na druhou stranu je systém poněkud složitější oproti jednoduše nastaveným a přiděleným výhodám.\nPracovní doba v agilním světě\n"}
{"id": "581576", "url": "https://cs.wikipedia.org/wiki?curid=581576", "title": "Santos Domínguez", "text": "Santos Domínguez\n\nSantos Domínguez Ramos (* 1955 Cáceres) je španělský básník. Jeho básně jsou sebrány v několika antologiích a také byly publikovány v evropských i latinskoamerických tiskovinách.\n\nBěhem své kariéry obdržel mnoho národních i mezinárodních cen, nejvýznamnější z nich jsou Premio Gerardo Diego (2004) za \"Tres retratos de frío\", Premio Internacional Jaime Gil de Biedma y Alba (2005) za \"Díptico de infierno\", Premio Eladio Cabañero za \"Las provincias del frío\" a Premio Tardor (2006) za \"En un bosque extranjero\".\nBásně Santose Domíngueze byly přeloženy do angličtiny, francouzštiny, maďarštiny a italštiny.\nMá vlastní blog \"En un bosque extranjero\"\n\n\n"}
{"id": "581579", "url": "https://cs.wikipedia.org/wiki?curid=581579", "title": "Průmyslový vzor", "text": "Průmyslový vzor\n\nPrůmyslový vzor je způsob právní ochrany designu výrobku. Podle vymezení zákona č. 207/2000 Sb., o ochraně průmyslových vzorů, se jedná o vzhled výrobku nebo jeho části, zejména se jedná o linie, obrysy, barvy, tvar, strukturu, materiál nebo zdobení výrobku.\n\nŽádost o průmyslový vzor lze podat na celkový vzhled výrobku nebo na jeho části přičemž průmyslový vzor nechrání technické řešení ani použité materiály. Průmyslový vzor lze podle uvedeného zákona chránit pouze v případě, že se jedná o nový vzor a má tzv. individuální povahu. Za nový vzor je považován takový, který nebyl více než 12 měsíců před dnem podání přihlášky nebo před dnem vzniku práva přednosti, zpřístupněn veřejnosti. Za takové zpřístupnění se ovšem nepovažuje zpřístupnění původcem průmyslového vzoru nebo jeho právním nástupcem, ovšem za předpokladu, že ve 12měsíční lhůtě opravdu dojde k podání přihlášky. Individuální povaha je podle zákona zajištěna v případě, kdy celkový dojem, který vyvolává u uživatele, se liší od celkového dojmu, který u něj vyvolává průmyslový vzor zpřístupněný přede dnem podání přihlášky. O zápis průmyslového vzoru do rejstříku Úřadu průmyslového vlastnictví se žádá přihláškou průmyslového vzoru podanou písemnou nebo elektronickou formou.\n\nPrávní ochrana zajišťuje vlastníkovi výlučné právo užívat průmyslový vzor. Ochrana zapsaného průmyslového vzoru trvá 5 let ode dne podání přihlášky průmyslového vzoru. Vlastník průmyslového vzoru může dobu ochrany opakovaně obnovit, a to vždy o 5 let, až na celkovou dobu 25 let.\n\n"}
{"id": "581580", "url": "https://cs.wikipedia.org/wiki?curid=581580", "title": "Ostřice nedošáchor", "text": "Ostřice nedošáchor\n\nOstřice nedošáchor neboli ostřice pašáchor (\"Carex pseudocyperus\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 40-100 cm. Je vytrvalá, světle zelená, volně trsnatá, s krátkým oddenkem. Listy jsou střídavé, přisedlé, s listovými pochvami. Lodyha je ostře trojhranná, drsná, kratší než listy, čepele jsou asi 7–15 mm široké, drsné. Bazální pochvy jsou nejčastěji hnědé, lesklé a nerozpadavé. Ostřice nedošáchor patří mezi různoklasé ostřice, nahoře jsou klásky čistě samčí, dole samičí. Samčí vrcholový klásek bývá jen jeden, samičích nejčastěji 3–5 (zřídka 6), dlouze stopkaté, jsou za plodu výrazně k jedné straně převislé a nápadně okolíkovitě shloučené. Dolní listen má krátkou pochvu a je delší než květenství. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 4–5 mm dlouhá, vynikle žilkované, širší a delší než plevy, kolmo až nazpět odstálé, žlutozelené, na vrcholu s dvouklaným zobánkem. Každá mošnička je podepřená plevou, která je úzce kopinatá, bělavá s dlouhou osténkatou osinou V ČR kvete nejčastěji v květnu až v červenci. Počet chromozómů: 2n=66.\n\nOstřice nedošáchor roste alespoň roztroušeně ve většině Evropy kromě severnější Skandinávie a také úplného jihu Evropy. Místy roste i v Asii, na Kavkaze a na východ po jižní Sibiř. Dále roste i v Severní Americe, hlavně na SV USA a v JZ Kanadě, v Severní Americe roste i příbuzný druh \"Carex comosa\".\n\nV ČR roste roztroušeně až vzácně od nížin po podhůří. Nejčastěji ji najdeme na březích rybníků, v mokřadech a mokřadních olšinách.\n\n\n \n"}
{"id": "581584", "url": "https://cs.wikipedia.org/wiki?curid=581584", "title": "Medvědská hornatina", "text": "Medvědská hornatina\n\nMedvědská hornatina je geomorfologický podcelek, nejnižší ze tří hornatin, tvořících severovýchodní část celek Hrubý Jeseník. Nejvyšším bodem je Medvědí vrch (1216 m).\n\nMedvědská hornatina tvoří severovýchodní část Hrubého Jeseníku. Od sousední Pradědské hornatiny je na jihu oddělena sedlem Vidly, od Zlatohorské vrchoviny na severu plochým sedlem Rejvíz. Na západě ohraničuje hornatinu údolí říčky Bělé, na východě tok Černé Opavy.\n\nRozdělení Medvědské hornatiny a její zařazení do geomorfologického členění celého Hrubého Jeseníku zobrazuje následující tabulka:\nNejvyšším vrcholem hornatiny je Medvědí vrch (1216 m), k dalším významným vrcholům patří Orlík (1204 m) a v samostatné rozsoše ležící Jelení loučky (1205 m). V hornatině je evidováno dalších 16 hlavních vrcholů, přeshujících 1000 m n. m. \n\nMedvědská hornatina patří k nejméně navštěvovaným částem Hrubého Jeseníku. Východisky pro návštěvu oblasti jsou města Jeseník a Vrbno pod Pradědem, dále pak sedla Vidly a Rejvíz. Napříč pohořím vedou dvě hlavní trasy - zelená turistická trasa z Vrba pod Pradědem do Jeseníku a žlutá turistická trasa ze sedla Vidly do sedla Rejvíz; trasy se kříží nedaleko vrcholu Orlíku. K turisticky atraktivním místům na území hornatiny patří Velké mechové jezírko s naučnou stezkou, vrch Kazatelny a několik hradních zřícenin (Koberštejn, Veisenštejn, Rabenštejn).\n"}
{"id": "581585", "url": "https://cs.wikipedia.org/wiki?curid=581585", "title": "Václav Vojtíšek", "text": "Václav Vojtíšek\n\nVáclav Vojtíšek (9. srpna 1883 v Praze – 22. srpna 1974 tamtéž) byl český historik, archivář, profesor na Univerzitě Karlově a akademik Československé akademie věd.\n\nAbsolvoval klasické gymnázium v Praze Novém Městě (1894-1903, prof. Josef Ladislav Píč, Alois Jirásek). V letech 1903-1907 studoval historii a pomocné vědy historické na Filozofické fakultě UK, rigorózní práci obhájil r. 1911. Od roku 1900 byl aktivním členem Klubu Za starou Prahu, v letech 1909-1972 člen Historického spolku (od r. 1943 předseda).\n\nOd roku 1909 pracoval v Archivu hlavního města Prahy. Po roce 1918 byl činný v archivu a knihovně pražské univerzity. Od roku 1921 byl ředitel městského archivu. Působil na Filozofické fakultě UK (1921 soukromý docent, 1922-1924 suplující profesor, 1928-1935 bezplatný mimořádný, 1935-1948 bezplatný řádný profesor, 1948-1959 řádný profesor pomocných věd historických).\nBěhem okupace byl z archivu propuštěn, ale po válce znovu přijat (v roce 1949 odešel do penze). Po roce 1948 se stal sympatizantem nového režimu. Svoji činnost zaměřil na vyučování a po založení ČSAV se stal jedním z prvních akademiků, pověřen vybudováním archivu, v letech 1952-1968 vedoucí Ústředního archivu ČSAV v Praze.\n\nVe svém díle se zaměřoval především na pomocné vědy historické, zejména kodikologii, heraldiku, byl také v komisi pro vytvoření československého státního znaku, i dalších. Dále se věnoval dějinám měst.\nPublikoval práce v časopisu Za starou Prahu (1911-1915) a ve sbornících Zprávy komise pro soupis stavebních, uměleckých a historických památek král. hlav. města Prahy (1913-1915)\n\n\n\n"}
{"id": "581586", "url": "https://cs.wikipedia.org/wiki?curid=581586", "title": "Ostřice lesní", "text": "Ostřice lesní\n\nOstřice lesní (\"Carex sylvatica\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 30-100 cm. Je vytrvalá, svěže zelená, trsnatá, s krátkým oddenkem. Listy jsou střídavé, přisedlé, s listovými pochvami. Lodyha je trojhranná, hladká, delší než listy, čepele jsou asi 7–10 mm široké, na okraji drsné, na rubu kýlnaté, pozvolna se zužují do špičky. Bazální pochvy jsou nejčastěji bělavé, šedavé nebo mírně nahnědlé, nerozpadavé, na vrcholu přechází do čepele. Ostřice lesní patří mezi různoklasé ostřice, nahoře jsou klásky samčí, dole samičí. Samčí vrcholový klásek bývá jen jeden, samičích nejčastěji 3–5, dlouze stopkaté a převislé. Dolní listen má krátkou pochvu a je kratší než květenství. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 4–5,5 mm dlouhá, není vynikle žilanatá, světle zelená, na vrcholu s dvouzubým zobánkem. Každá mošnička je podepřená plevou, která je zelenavá a osinkatě špičatá V ČR kvete nejčastěji v květnu až v červenci. Počet chromozómů: 2n=58.\n\nOstřice lesní roste ve většině Evropy kromě severnější Skandinávie. Vzácná je i na úplném jihu Evropy (Španělsko, Řecko). Málo přesahuje do severní Afriky. Roste také v mírném pásmu Asie (subsp. \"arnellii\") na . Byla zavlečena na východ Severní Ameriky a na Nový Zéland.\n\nV ČR roste běžně od nížin do hor. Nejčastěji ji najdeme ve vlhčích mezofilních lesích (vlhčí bučiny a dubohabřiny) a v luzích, častá je i na lesních prameništích a na vlhčích místech podél lesních cest.\n\n\n \n"}
{"id": "581589", "url": "https://cs.wikipedia.org/wiki?curid=581589", "title": "Biblický pás", "text": "Biblický pás\n\nBiblický pás (anglicky \"Bible Belt\") je neformální termín pro oblast Spojených států, v nichž sociálně konzervativní evangelikální protestantismus je významnou součástí kultury. \n\nTermín vytvořil kolem roku 1925 americký novinář Henry Louis Mencken.\n\n\"Biblický pás\" se nachází na jihu USA a východní proud se táhne od Floridy přes státy Alabama, Tennessee, Kentucky, Georgie, Severní Karolína, Jižní Karolína až do Virginie.\n\nZatímco západní je soustředěný v Texasu, Arkansasu, Louisianě, Oklahomě, Missouri, Kansasu a Mississippi.\n\nZ pásu chybí tyto oblasti:\n\nTermín \"Biblický pás\" je používán neformálně novináři a jeho odpůrci, kteří naznačují, že náboženští lidé můžou ovlivnit politiky, vědu a vzdělání.\n\n\n"}
{"id": "581590", "url": "https://cs.wikipedia.org/wiki?curid=581590", "title": "Turbocharged Direct Injection", "text": "Turbocharged Direct Injection\n\nTDI (Turbocharged Direct Injection) je obchodní název přeplňovaných vznětových motorů s přímým vstřikováním produkovaných koncernem Volkswagen. Vznětové motory označované jako SDI jsou motory stejné konstrukce, ale bez turbodmychadla, takže poskytují nižší výkon.\n\nV květnu roku 1989 představila automobilka FIAT jako první sériově vyráběný motor TDI v modelu CROMA 1.9TDI.D 154. Jedná se o přeplňovaný řadový čtyřválec o objemu 1929 cm³ a výkonu 66kw (později 68kw). Motor vychází z původního komůrkového motoru. Oproti komůrkovému agregátu má TDI.D zesílenou klikovou hřídel, zesílené ojnice, vylepšený ostřik pístů, lepší chlazení a zcela novou hlavu válců. První generace má písty se spalovacím prostorem ve tvaru misky který se vyznačuje vyšší hlučností, ale zároveň vyšší tepelnou účinnosti motoru. Hlava osazená osmi ventily je z hliníkové slitiny a je v ní zároveň usazená vačková hřídel (rozvod OHC zubovým řemenem). Palivový systém vychází z komůrkové verze motoru. Vstřikovací čerpadlo je rotační a trysky víceotvorové (4) s označením DLLA160P171, otevírací tlak trysky je 250Bar. První generace motoru má trysky tzv. jednopružinkové což znamená že je do válce vstříknuto vždy v jednom cyklu jedna celistvá dávka paliva, tudíž je i motor hlučnější (tvrdší) a náchylnější na kouřivost. Generace druhá má vstřikovače dvoupružinkové a cyklus vstřiku je rozdělen do předstřiku a hlavní dávky (měkčí spalování) . Přeplňování zajišťuje obtokové turbodmychadlo KKK K16 a od roku 1992 turbo s proměnnou geometrií lopatek. \n\nNa podzim roku 1989 se motor TDI představil jako řadový pětiválec 2.5 TDI s výkonem 88 kW (120 k) osazený podélně ve voze střední třídy Audi 100 Avant. Motor plynule táhl a zrychloval již od nízkých otáček, vůz s ním dokázal jet téměř 200 km/h a přitom vykazoval spotřebu pouhých 5,7 litrů nafty na 100 km. Od té doby způsobila tato tři pověstná písmena TDI doslova revoluci ve světě vznětových motorů.\n\nDalším mezníkem se stal „lidovější“ motor 1.9 TDI o výkonu 66 kW (90 k), jenž se v roce 1991 dostal do nižšího modelu Audi 80. V roce 1993 jej dostala také třetí generace lidového vozu Golf, včetně verze kabriolet. V roce 1995 se světu představila její silnější verze s výkonem 81 kW (110 k) a variabilní geometrií lopatek turbodmychadla VGT. Obě varianty se od roku 1996 montovaly i do první generace Škody Octavia nebo do Seatu Toledo první generace postaveném na základě Golfu II.\n\nObliba TDI rychle rostla a tak v roce 1997 dostala nová generace modelu Audi A6 motor 2.5 V6 TDI o výkonu 110 kW (150 k). Vzhledem k tomu, že tento agregát nebyl dostatečně pružný, přišla automobilka v roce 2000 s novou verzí motoru 2.5 V6 TDI s výkonem 132 kW (180 k).\n\nV roce 1999 se dočkali i nejnáročnější motoristé, protože přeplňovaný přímovstřikový diesel dostala i největší limuzína Audi A8 první generace. Jednalo se o osmiválcový motor 3.3 TDI s výkonem 165 kW (224 k) a přímým vstřikováním \"Common-Rail\" (zkráceně CR). Zatím nejmenší motor s označením \"TDI\" prodávaný od roku 1999 má tři válce, výkon 45 kW (61 k), objem 1.2 l (přesný objem 1191 cm), spotřebu 3 litry nafty na 100 km a je spojen se sekvenční převodovkou Tiptronic a osazován do vozů VW Lupo 3L a Audi A2. Roli turbodieselu \"„pro masy“\" však měl zastávat tříválec 1.4 TDI, který vznikl „uříznutím“ jednoho válce z legendární čtyřválcové 1.9 TDI. Od roku 2000 se také začalo do všech modelů v koncernu VW průběžně montovat vysokotlaké vstřikování \"čerpadlo-tryska\" označované zkratkou \"PD\" (z německého názvu Pumpe-Düse), které mělo vstřikovací tlak až 2050 barů. Začalo se pak, podle nepsaného pravidla, tyto motory laicky označovat \"TDI-PD\". Rok 2003 znamenal debut pro motor 4.0 V8 TDI 202 kW (275 k) s řadou inovativních řešení, které se zároveň staly základem pro novější šestiválce 3.0 TDI CR 165 kW (225 k). Motorickou lahůdkou byl desetiválec 5.0 V10 TDI montovaný například do VW Touareg nebo VW Phaeton, který však musel být pro nesplnění emisních norem Euro IV nahrazen osmiválcem 4.2 V8 TDI.\n\nZávodní vůz Audi R10 TDI osazený dvanáctiválcem TDI o výkonu 480 kW (654 k) zvítězil v letech 2006, 2007 a 2008 třikrát po sobě v závodě 24 hodin Le Mans.\n\nNa přelomu let 2007/2008 se z nabídky koncernu VW začínají postupně vytrácet všechny verze TDI motorů se vstřikováním PD a pozvolna je začínají nahrazovat motory se systémem CR, jež jsou výrazně kultivovanější a tišší. V průběhu roku 2010 nabídka motorů TDI-PD úplně zmizela a nahradily je motory 1.6 TDI CR ve výkonech 55, 66 a 77 kW, tříválcová 1.2 TDI CR 55 kW (přesný objem 1199 cm), jež nemá s původní 1.2 TDI-PD nic společného, a 2.0 TDI CR.\n\nTřešničkou na dortu sériově vyráběných TDI je motor 6.0 V12 TDI s výkonem 368 kW (500 k) a točivým momentem rovných 1000 Nm v širokém spektru 1750 - 3250 otáček za minutu. Ten se dodává do vozů Audi Q7 V12 TDI výhradně s pohonem všech kol a sekvenční převodovkou Tiptronic.\n\nV září 2015 vydala americká Agentura pro ochranu životního prostředí (EPA) prohlášení, ve kterém zmiňuje, že firma Volkswagen manipuluje s motorovým softwarem na dieselových TDI motorech a porušuje tím emisní limity. 22. září se Michael Horn, prezident americké pobočky Volkswagenu veřejnosti omluvil za své chování. Dieselové motory TDI se softwarem pro falšování emisí údajně obsahuje asi 11 miliónů aut. Akcie firmy během několika dní propadly zhruba o třetinu.\nDne 2. listopadu agentura EPA oznámil, že rozšířil vyšetřování koncernu Volkswagen též na automobily z modelových let 2014 až 2016 s šestiválcovými naftovými motory TDI o objemu tři litry. Má se týkat asi 10 tisíc vozů Volkswagen Touareg z modelového roku 2014, Porsche Cayenne z modelového roku 2015 a Audi A6 Quattro, Audi A7 Quattro, Audi A8 a Audi Q5 z modelového roku 2016.\n\nU běžných vznětových motorů s nepřímým vstřikováním paliva dochází ke vstřikování do oddělené předkomůrky a odtud se směs teprve dostává do válce. Ovšem u přeplňovaného vznětového motoru s přímým vstřikováním paliva tryska vstřikovače rozprašuje palivo přímo do spalovacího prostoru vytvořeném ve dně pístu. Přísun dostatečného množství vzduchu zajišťuje turbodmychadlo, u výkonnějších verzí s variabilní geometrií lopatek VGT (např. 1.9 TDI 81 kW). První generace motorů má elektronicky řízené rotační vstřikovací čerpadlo a dvoupružinkové vstřikovače. Další generace už pracuje se systémem PD (čerpadlo-tryska) kdy čerpadlo a tryska tvoří jeden komponent umístěný v hlavě válců poháněný od vačkové hřídele a ovládaný elektronicky.\n"}
{"id": "581591", "url": "https://cs.wikipedia.org/wiki?curid=581591", "title": "Gary Reed", "text": "Gary Reed\n\nGary Reed (* 25. října 1981, Corpus Christi, Texas) je kanadský atlet, který na mistrovství světa 2007 v Ósace získal stříbrnou medaili v běhu na 800 metrů.\n\nV roce 2008 reprezentoval na letních olympijských hrách v Pekingu, kde doběhl ve finále v čase 1:44,94 na čtvrtém místě. Na bronzového Alfreda Kirwa Yega z Keni ztratil dvanáct setin sekundy.\n\n"}
{"id": "581592", "url": "https://cs.wikipedia.org/wiki?curid=581592", "title": "Keprnická hornatina", "text": "Keprnická hornatina\n\nKeprnická hornatina je geomorfologický podcelek, tvořící severozápadní část celku Hrubý Jeseník. Nejvyšším bodem je Keprník (1423 m).\n\nKeprnická hornatina tvoří severozápadní část Hrubého Jeseníku. Od sousední Pradědské hornatiny je na jihovýchodě oddělena Červenohorským sedlem (1013 m), od Rychlebských hor na severozápadě Ramzovským sedlem (760 m).\n\nRozdělení Keprnické hornatiny a její zařazení do geomorfologického členění celého Hrubého Jeseníku zobrazuje následující tabulka:\nHlavní vrcholy leží v hřebeni, od severu je to Šerák (1351 m), Keprník (1423 m) a Červená hora (1333 m), k jihozápadu vybíhá rozsocha Vozky (1377 m) a Černé stráně (1237 m). V hornatině je evidováno dalších 7 hlavních vrcholů, přeshujících 1000 m n. m.\n"}
{"id": "581593", "url": "https://cs.wikipedia.org/wiki?curid=581593", "title": "Pradědská hornatina", "text": "Pradědská hornatina\n\nPradědská hornatina je geomorfologický podcelek, tvořící hlavní (jižní) část celku Hrubý Jeseník. Nejvyšším bodem je Praděd (1491 m).\n\nPradědská hornatina tvoří jižní část Hrubého Jeseníku. Od sousední Keprnické hornatiny je na severozápadě oddělena Červenohorským sedlem (1013 m), od Medvědské hornatiny na severovýchodě Videlským sedlem (930 m). Na jihu je sedlem Skřítek (877 m) oddělená od Hraběšické vrchoviny, podcelku Hanušovické vrchoviny.\n\nRozdělení Pradědské hornatiny a její zařazení do geomorfologického členění celého Hrubého Jeseníku zobrazuje následující tabulka:\nOd Červenohorského sedla po sedlo Skřítek se táhne úzký hlavní hřeben, na němž leží většina vrcholů hornatiny. Od severu jsou to Velký Klínovec (1164 m), Výrovka (1167 m), Velký Jezerník (1307 m), Malý Děd (1355 m), Praděd (1491 m, nejvyšší vrchol pohoří), Petrovy kameny (1438 m), Vysoká hole (1464 m), Velký Máj (1384 m), Jelení hřbet (1367 m), Břidličná (1358 m), Pecný (1334 m) a Pec (1311 m). K západu vybíhá mohutná rozsocha Mravenečníku (1343 m) s horní nádrží přečerpávací elektrárny na temeni Dlouhých strání. Několik rozsoch vybíhá z hlavního hřebene k východu.\n\nHlavní hřeben hornatiny od Petrových kamenů po Pec je nejkrásnější částí Hrubého Jeseníku.. Po tomto hřebeni prochází hlavní hřebenová trasa - červená turistická trasa ze sedla Skřítek na Červenohorské sedlo; na tuto trasu je napojeno několik turistických tras stoupajících z různých míst v okolí hřebene. Na hřebeni Pradědské hornatiny leží několik turistických chat, umožňujících občerstvení a ubytování (Švýcárna, restaurace na vrcholu Pradědu, Kurzovní chata, Barborka, Ovčárna a bufet na místě vyhořelé chaty Alfrédka).\n\nMimo umístění uvnitř CHKO Jeseníky je velká část hlavního hřebene Pradědské hornatiny speciálně chráněna v rámci přírodních rezervací, další rezervace se nacházejí mimo hlavní hřeben:\nMimo rezervací se v Pradědské hornatině nachází ještě několik chráněných přírodních památek, mimo jiné bývalé lomy na krupník (Smrčina, Zadní Hutisko).\n"}
{"id": "581594", "url": "https://cs.wikipedia.org/wiki?curid=581594", "title": "Ostřice hubená", "text": "Ostřice hubená\n\nOstřice hubená (\"Carex strigosa\"), neboli ostřice hřebílkatá, je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 30-100 cm. Je vytrvalá, svěže zelená, volně trsnatá, s krátkým oddenkem. Listy jsou střídavé, přisedlé, s listovými pochvami. Lodyha je trojhranná, hladká, delší než listy, čepele jsou asi 7–12 mm široké, na okraji drsné, náhle se zužují do špičky. Bazální pochvy jsou mírně vínově naběhlé, nerozpadavé, bazální jsou bezčepelné, šupinovité. Ostřice hubená patří mezi různoklasé ostřice, nahoře jsou klásky samčí, dole samičí. Samčí vrcholový klásek bývá jen jeden, samičích nejčastěji 3–6, jsou krátce stopkaté, vzpřímené, ani za plodu nejsou převislé. Dolní listen má krátkou pochvu a je kratší než květenství. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 3–4 mm dlouhá, žilnatá, světle zelená, na vrcholu velmi krátkým a bezzubým zobánkem Každá mošnička je podepřená plevou, která je zelenohnědá a krátce osinkatá V ČR kvete nejčastěji v květnu až v červnu. Počet chromozómů: 2n=66.\n\nOstřice hubená roste ostrůvkovitě ve většině Evropy, chybí ve Skandinávii, přesahuje do západní Asie.\n\nV ČR roste roztroušeně v dolním Pomoraví, vzácně i na střední a severní Moravě. V Čechách chybí, snad kdysi rostla u Stružnice u České Lípy. Je to silně ohrožený druh flóry ČR (kategorie C2), roste v lužních lesích. Druh byl dříve přehlížen pro podobnost s běžnou ostřicí lesní (\"Carex sylvatica\").\n\n\n \n"}
{"id": "581597", "url": "https://cs.wikipedia.org/wiki?curid=581597", "title": "Papežská akademie pro život", "text": "Papežská akademie pro život\n\nPapežská akademie pro život (lat. \"Pontificia Academia Pro Vita\") byla založena 11. února 1994 dekretem Jana Pavla II. \"Vitae Mysterium\". Hlavním cílem akademie je studium a řešení základních problémů etiky, týkající se zacházení se životem. Toto studium má sloužit podpoře a obraně života. Proto byla také v říjnu roku 1994 založena nadace \"Vitae Mysterium\".\nAkademie pro život je autonomní organizací v rámci Vatikánu. Současným předsedou je biskup Ignacio Carrasco de Paula (od r. 2010).\n\nČasto řešenými otázkami jsou zejména potraty, umělé oplodnění, genetické manipulace, eutanazie a podobně.\n\n\n"}
{"id": "581598", "url": "https://cs.wikipedia.org/wiki?curid=581598", "title": "Kostel Nanebevzetí Panny Marie (Charvatce)", "text": "Kostel Nanebevzetí Panny Marie (Charvatce)\n\nŘímskokatolický kostel Nanebevzetí Panny Marie v Charvatcích pochází z počátku 13. století. Je vystavěn na románských základech převážně v gotickém stylu. Do roku 2005 byl  farním kostelem, nyní spadá pod římskokatolickou farnost Budyně nad Ohří, slučující dřívější farnosti ze svého okolí.\n\nPrvní písemné zmínky o kostelu pochází z roku 1352. Založen byl však již v době románské, ze které pochází obdélníková loď. K ní byla ve 14. století (okolo r. 1380) přistavěna gotická západní věž a prostorné východní kněžiště. Další přístavba se odehrála v době baroka, kdy kromě interiérových změn kostelu přibyla sakristie. Dnešní podoby kostel nabyl po regotizující přestavbě Rudolfa Vomáčky z roku 1897. Poslední opravy na něm pak byly prováděny v 90. letech 20. století.\n\nKostel je vystavěn z pískovcových kvádrů a z větší části omítnut. Je orientován tradičně. Má mírně obdélníkovou loď a presbytář s pětibokým závěrem, ke kterým je ze severní strany připojena sakristie a kulatá věžička se schodištěm na půdu. Na západě je gotická hranolovitá věž se zvonicí a s portálem. Jako hlavní je používán portál z jihu.\n\nVýchodní část stavby tvoří kněžiště, které je zakončeno pěti stěnami z osmihranu a zvenčí je podpíráno sedmi opěrnými pilíři. Tyto opěráky jsou neomítnuté a jednou odstupňované. Mezi nimi se nachází osm oken s gotickými kružbami. Okna mají vyžlabená ostění, okno v závěru kněžiště je trojdílné, ostatní jsou dvojdílná. V kružbách oken se objevují motivy plaménků, trojlistů, čtyřlistů i pětilistu, vepsané většinou do trojúhelníku nebo uspořádané soustředně. Pod okny probíhá mezi pilíři jednoduchá římsa, kus pod ní ještě římsa podnožní probíhající i přes pilíře.\n\nZe severní strany je ke kněžišti přistavěna čtverhranná sakristie s dvojicí lomených oken s rovným ostěním a zakončených tzv. jeptiškou. Další dvě malá jednoduchá okénka se nacházejí ve druhém patře. K sakristii je ze západní strany přistavěna ještě kulatá vížka, nepřevyšující hlavní loď. Je v ní umístěno schodiště, přístupné zvenčí. Na střeše závěru je malá šestihranná věžička. V jižní stěně, zrcadlově k sakristii, je pod jedním z oken umístěn sedlový portál s dvojím křížením profilů v rozích.\n\nRománská loď je téměř čtvercového půdorysu a lehce převyšuje kněžiště. Na obou jejích stranách jsou dvě okna bez kružeb. Z jihu je k ní přistavěna čtvercová předsíňka se sedlovou stříškou, ve které se skrývá obloukový ústupkový portál využívaný ke vstupu do kostela. Ústupky tvoří dva hranolovité pilíře s jednoduchými krychlovými hlavicemi a patkami, které jsou na hranách zaobleny. Vedle předsíňky stojí mohutný opěrák s příčnou římsou a dvěma pilířky na ní.\n\nZápadní věž je na čtvercovém půdoryse, zastřešena šestibokou jehlancovou střechou. Fasáda není omítnutá a je dělena dvěma příčnými římsami na tři patra. V jejím nejvyšším patře se nacházejí jednoduchá obloukovitá okna, ve zbylých spodních patrech na ose pod sebou několik menších buď obloukových, lomených nebo čtverhranných. Na západní průčelní fasádě je obloukový portál s prostě seříznutou přední hranou a několika kamenickými značkami.\n\nKněžiště kostela je zaklenuté dvěma poli žebrové křížové klenby a pětiboký závěr paprsčitě. Žebra mají hruškovitý profil. Na stropě se stýkají v kulatých svornících zdobených zvířecími reliéfy. Na stěny nasedají vysoko na jehlancových konzolách, které jsou zdobeny drobnými kružbami. Okna mezi nimi jsou rámována žlábkovým pískovcovým ostěním a zdobena střídmě kolorovanými vitrážemi. Stěny jsou bíle omítnuté. \n\nV přední části kněžiště je umístěn kamenný oltář, kazatelna a vchod do sakristie, zadní část je oddělena pískovcovým zábradlím s čtyřlistými kružbami. V zadní části se nachází sanktuárium a náhrobní deska. Od lodi je kněžiště odděleno barokním triumfálním obloukem. \n\nInteriér lodi je výsledkem barokní přestavby, z původního románského kostela se dochovalo pouze obvodové zdivo. Zadní část lodi zaujímá tribuna se třemi arkádami. Na ní jsou umístěny varhany a celou stěnu pokrývá malba vyobrazující anděly okolo gotického oltáře o třech lomených obloucích zdobených kružbou a fiálami. Tribuna je podklenuta. Její čelní strana je dělena naznačenými žlutými pilastry s jednoduchou hlavicí a v obloucích zdobena štukovými klenáky. Na arkádu plynně navazují další 4 žluté pilastry po obou bočních stěnách lodi. Ty jsou zakončené akantovými hlavicemi, na které nasedají malované pasy vynášející křížovou klenbu. Klenba samotná je celá pomalovaná výjevy ze Starého Zákona od Josefa Hellicha z r. 1871.\n\nPod tribunou do lodi ústí vchodová čtvercová předsíňka, která je zaklenutá jedním polem křížové klenby s žebry hruškovitého profilu. Žebra se u stropu stýkají v kulatém svorníku a na stěnu nasedají na jehlancových konzolách.\n\nSanktuárium\n\nV kněžišti kostela se nachází gotické věžovité sanktuárium. Vystupuje diagonálně ze zdi na půdorysu poloviny čtverce. Patka je zdobená reliéfem bičování Páně, samotná schránka je vymezena hranolovitými pilířky s fiálami a zdobena vegetabilním dekorem. Ve vrchní části je baldachýn s tordovanými sloupky opět zakončenými fiálami. Celek je vyhotoven z pískovce a je datován z druhé poloviny 15. století.\n\nKazatelna\n\nPískovcová kazatelna pochází z 16. století a je vytvořena v renesančním stylu. Řečniště je čtvercového půdorysu a vyneseno točeným sloupkem. Jeho stěny jsou zdobeny částečně pozlacenými reliéfy svatých.\n\nKřtitelnice\n\nV pravém rohu lodi před oltářem se nachází válcová kamenná křtitelnice, která je zdobena čtyřmi kartušemi.\n\nSochy\n\nPo obou stranách od triumfálního oblouku jsou vystavěny opukové sochy svaté Kateřiny a svaté Doroty vyhotovené ve 14. stol.\n\nV kněžišti je umístěna kolorovaná socha Madony s Ježíškem z 2. pol. 15. stol.\n\nNáhrobky\n\nNaproti sanktuáriu je v kněžišti vystaven pískovcový náhrobek pana Viléma z Ilburka, příbuzného šlechtického rodu Zajíců, který vlastnil místní panství v letech 1438 – 1490. Je zdoben reliéfem rytíře v brnění s okřídlenou přilbou, mečem a listinou. U horní hrany lemován čtyřlistou kružbou proloženou dvěma erby.\n\nPřed kostelem se nachází pozdně barokní fara a menší šestiboká kaple svaté Anny z 2. poloviny 18. století. Za kostelem jsou pozdně gotická Boží muka z 16. století.\n\n\n\n"}
{"id": "581599", "url": "https://cs.wikipedia.org/wiki?curid=581599", "title": "Papežská akademie společenských věd", "text": "Papežská akademie společenských věd\n\nPapežská akademie společenských věd (lat. \"Pontificia Accademia delle Scienze Sociali\") byla založena v lednu 1994 Janem Pavlem II. dekretem \"Socialum Scientiarum\". Je autonomní organizací v rámci Vatikánu a sídlí v Letohrádku Pia IV. Současnou prezidentkou je prof. Mary Ann Glendon.\n\nPočet akademiků kolísá mezi 20 a 40. Noví kandidáti jsou vybírání stávajícími členy na základě jejich odbornosti a morální bezúhonnosti. Vybrané kandidáty ze zemí celého světa pak jmenuje papež.\n\nÚčelem akademie je podpora studia a pokroku společenských věd. Mezi hlavní oblasti zájmu patří právo, ekonomika, politické vědy, sociologie a historie.\n\n\n"}
{"id": "581600", "url": "https://cs.wikipedia.org/wiki?curid=581600", "title": "Sherry Stringfield", "text": "Sherry Stringfield\n\nSherry Lea Stringfield (* 24. června 1967, Colorado Springs, Colorado, USA) je americká herečka. Její kariéra odstartovala už v roce 1989, ale známou se stala až v roce 1994, když byla obsazena do role Dr. Susan Lewisové v úspěšném dramatickém seriálu \"Pohotovost\". Působila také v mnoha filmech a televizních show, za které si v Hollywoodu vysloužila přezdívku \"The Goodbye Girl\".\n\nNarodila se 24. června 1967 jako nejstarší ze tří sourozenců v Colorado Springs. Její rodina se krátce po jejím narození přestěhovala do Albuquerque v Novém Mexiku. Nakonec se ale usadili ve Spring v Texasu, které leží blízkou Houstonu. Zde také vyrůstala.\n\nVystudovala střední školu Klein High School, kde často hrávala v muzikálech a divadelních hrách. V 18 letech byla přijata na herectví na vysoké škole State University of New York at Purchase. Během této doby často vystupovala v různých hrách. Na vysoké škole ji lektor jazyka musel odnaučit texaský přízvuk. V roce 1989 získala titul bakalář umění.\n\nSvoji první seriálovou roli dostala v roce 1989 v seriálu \"U nás ve Springfieldu\", který produkovala televizní stanice CBS. V tomto seriálu působila do roku 1992. Poté strávila rok cestováním po Evropě a když se vrátila, dostala roli v dramatickém seriálu \"Policie New York\", který natáčela americká televizní stanice ABC. V tomto seriálu hrála roli Laury Kellyové, která byla bývalou manželkou Johna Kellyho (David Caruso). Z důvodu nespokojenosti seriál po první řadě opustila (1993 - 1994).\n\nV roce 1994 byla obsazena do role Dr. Susan Lewisové v dramatickém lékařském seriálu \"Pohotovost\". Její role se tak stala jednou z šesti, které si v první řadě tohoto úspěšného seriálu zahrály. I přesto, že byla smluvně vázaná hrát minimálně v pěti sezónách, opustila seriál předčasně v roce 1996, tedy po třech řadách. Důvodem byla touha po \"normálním životě\" a vyčerpání z náročného natáčení. Stala se tak první herečkou z původního šestičlenného obsazení, která seriál opustila. Během každé z prvních třech sezón byla nominována na zisk ceny Emmy.\n\nJejí odchod ze seriálu rozhněval výkonného producenta Johna Wellse. Mezi její postavou a postavou Dr. Marka Greena (Anthony Edwards) začal vznikat milostný vztah, který odchodem přerušila. Sama přiznala, že tato situace byla velice nepříjemná. Producenti byli v šoku a dlouho ji přemlouvali k setrvání v seriálu. I proto bylo rozvázání smlouvy velice obtížné a zdlouhavé. Její odchod údajně vyvolal \"malou šokovou vlnu v Hollywoodu.\" V listopadu 1996 sledovalo epizodu s odchodem Dr. Lewisové v USA 37 milionů diváků v hlavním večerním vysílacím čase NBC.\n\nNěkolikrát byla přemlouvána k návratu, vždy ale neúspěšně. V roce 2001 se ji narodilo první dítě a v tomto roce se do seriálu v osmé řadě vrátila. Podle vlastních slov si to rozmyslela, protože chtěla pracovat a považovala návrat do \"Pohotovosti\" za správný. 26,7 milionů diváků sledovalo epizodu s návratem, která tak vytlačila z pomyslné první příčky sledovanosti úspěšný komediální seriál \"Přátelé\".\n\nBěhem druhého období v \"Pohotovosti\" se objevila v několika epizodách seriálu \"Třetí hlídka\" televizní stanice CBS. V roce 2005 oznámila, že \"Pohotovost\" ve dvanácté řadě opět opouští. Přiznala, že je vděčná za čas strávený v tomto seriálu a že ji mnoho lidí z natáčení bude chybět. Potřetí se vrátila v roce 2009, kdy se objevila v poslední epizodě celého seriálu v patnácté řadě.\n\nV letech 1995, 1996 a 1997 byla nominována na cenu Emmy za nejlepší herecký výkon v dramatickém seriálu a v letech 1995 a 1996 na zisk Zlatého glóbu ve stejné kategorii. Mimo tyto neproměněné nominace obdržela celou řadu menších ocenění. \n\nPo odchodu z \"Pohotovosti\" v roce 1996 se objevila v několika seriálech a filmech. V roce 1999 si zahrála v seriálu \"Dotek anděla\". Její filmová kariéra zahrnovala např. snímky \"Klub 54\" (1998) nebo \"Podzim v New Yorku\" (2000), kde hrál hlavní roli Richard Gere. V roce 1999 hrála ve filmu \"Hraniční čára\", jehož produkci zajišťoval kolega z \"Pohotovosti\" Anthony Edwards. V roce 2000 se objevila po boku Jasoba Robardse v snímku \"Going Home\".\n\nV roce 2005 si zahrála v pilotní epizodě seriálu \"Company Town\", kde hrála po boku Catherine Bell, herečky známé ze seriálu \"JAG\". V roce 2007 se představila ve filmu \"Forfeit\" a v seriálech \"Žralok\" a \"Řekni, že mě miluješ\".\n\nOd roku 2008 se objevovala v mnoha seriálech, mezi něž patří \"Ochrana svědků\", \"Právo a pořadek\" a \"Larry, kroť se\". V roce 2009 byla obsazena do hlavní role filmu \"Who is Clark Rockefeller?\".\n\nMimo herectví pomáhala při vývoji počítačové hry podle seriálu \"Pohotovost\". Objevila se také v reklamních kampaních.\n\nV 90. letech měla vztah s britským podnikatelem Paulem Goldsteinem, ale vztah po třech letech kvůli vzdálenosti ukončili. V říjnu 1998 se provdala za Larryho E. Josepha. V dubnu 2001 se jim narodila dcera Phoebe a 12. května 2004 se jim narodil syn Milo. V lednu 2006 se po sedmi letech manželství rozvedli. V současnosti žije Sherry v Los Angeles v Kalifornii.\n\n"}
{"id": "581601", "url": "https://cs.wikipedia.org/wiki?curid=581601", "title": "Papežská akademie sv. Tomáše Akvinského", "text": "Papežská akademie sv. Tomáše Akvinského\n\nPapežská akademie sv. Tomáše Akvinského (lat. \"Pontificia Academia Sancti Thomae Aquinatis\") byla založena 15. října 1879 papežem Lvem XIII. jako jedna z tomistických organizací v Evropě. Potvrdil ji papež Pius X. 23. ledna 1904.\n\nAkademie sídlí v Letohrádku Pia IV. ve Vatikánských zahradách. Do roku 1965 akademii řídil sbor kardinálů, poté byla vedením pověřena jediná osoba ve funkci prezidenta. Současným prezidentem je Lluís Clavell\n\nHlavní cíle akademie jsou:\n\n\n\n"}
{"id": "581613", "url": "https://cs.wikipedia.org/wiki?curid=581613", "title": "Heinrich Hanselmann", "text": "Heinrich Hanselmann\n\nHeinrich Hanselmann (15. září 1885 – 29. února 1960) byl švýcarský defektolog ve Waldu (švýcarský kanton St. Gallen). Je považován za jednoho ze zakladatelů oboru léčebná pedagogika . V letech 1900 – 1904 navštěvoval učitelský seminář. Po jeho absolvování začal vyučovat v Ústavu pro neslyšící děti v St. Gallen, kde působil do r. 1908. V tomtéž roce se zapsal na Curyšskou univerzitu, kterou absolvoval r. 1911.\n\nKrátkou dobu působil jako asistent na univerzitě ve Frankfurtu nad Mohanem, kde později pracoval ve výchovném středisku pro mládež. V r. 1918 byl ustanoven sekretářem Sdružení péče o mládež. V této době založil časopis Pro Juvetute a časopis Pro Infirmis. Oba se zabývaly problematikou speciální a léčebné pedagogiky. V r. 1924 založil v Curychu seminář léčebné pedagogiky pro vzdělávání učitelů speciálních škol. Nakonec působil jako profesor léčebné pedagogiky.\n\nJeho nejznámějším dílem je spis Einführung in die Heilpädagogik (1930) zabývající se psychologickými důsledky slepoty .\n\nTyflopedické kapitoly jeho Heilpädagogiky jsou mimořádně zajímavé. Autor vychází z nejnovějších poznatků psychologie, které aplikuje na prostředí slepoty. Po díle P. Villeye je to další významná práce svého oboru v první čtvrtině 20. století. Hanselmannovy nové poznatky nebyly u nás zhodnoceny, zůstaly neobjeveny. Studijní knihovny ve výchovných a vzdělávacích ústavech toto dílo neměly ve svých fondech, učitelé je proto neznali.\n"}
{"id": "581615", "url": "https://cs.wikipedia.org/wiki?curid=581615", "title": "Vysokodenzitní lipoprotein", "text": "Vysokodenzitní lipoprotein\n\nVysokodenzitní lipoprotein (z angl. HDL—\"high density lipoprotein\") je jedním z pěti druhů lipoproteinů umožňujících transport tuků a v nich rozpustných látek v krvi. HDL částice má podobu disku nebo koule (o poloměru mezi 8 a 12 nanometry v závislosti na svém subtypu), jejíž obal tvoří vrstva fosfolipidů s bílkovinami (apolipoproteiny), uvnitř částice jsou pak transportovány lipofilní látky. HDL slouží především k vychytávání a zpětnému transportu cholesterolu z tkání do jater, kde pak může být dále metabolizován.\n\nKoncentrace HDL u zdravého člověka by se měla pohybovat nad 1,0 mmol/l u mužů a nad 1,2 mmol/l u žen.\n\nVyšší koncentrace HDL částic v krvi je považována za pozitivní faktor v prevenci kardiovaskulárních onemocnění, především aterosklerózy, a proto je HDL v populární literatuře nazýván „hodným cholesterolem“. Ovšem o jeho prospěšnosti se i pochybuje. Ke zvýšení hodnot přirozenou cestou dochází pravidelným pohybem a vhodnou stravou.\n\nExistuje ale více typů HDL, z nichž některé například zhoršují záněty, takže je důležitá i kvalita HDL.\n\nText o lipoproteinech na portále Wikiskripta – http://www.wikiskripta.eu/index.php/Lipoproteiny\n"}
{"id": "581618", "url": "https://cs.wikipedia.org/wiki?curid=581618", "title": "Rada pro Indie", "text": "Rada pro Indie\n\nRada pro Indie (španělsky: \"el Real y Supremo Consejo de Indias\") byla nejvyšším správním, legislativním a soudním koloniálním orgánem španělské říše. Vznikla oficiálně v roce 1524 a sídlila při španělském královském dvoře, což znamenalo, že se s ním podle potřeby stěhovala. Až v roce 1581 získala Rada pro Indie několik úředních místností v madridském Alcázaru. Při Radě Indii se shromáždil rozsáhlý archiv týkající se všech významných otázek dějin koloniální správy. Vlastní Generální archiv Rady Indií vznikl v 18. století. V současné době archiv sídlí v Seville a je zařazen do programu světového dědictví UNESCO.\n\nRada pro Indie měla jako nejvyšší administrativní orgán celou škálu funkcí a pravomocí. Mezi ty nejdůležitější patřily například navrhování osob na funkci místokrále, guvernéra nebo soudců audiencie, navrhování jmenování biskupů a dohled nad královským patronátem nad americkou katolickou církví, vojenské záležitosti kolonií, vysílání misionářů, kontrolní a inspekční funkce nad úřady a úředníky v koloniích včetně kontroly královských příjmů z kolonií a konečně také povolování či zákaz emigrace do Ameriky nebo záležitosti domorodého obyvatelstva v Americe.\n\nProblémem Rady pro Indie bylo její metropolitní postavení a špatná, zdlouhavá komunikace mezi koloniemi v Americe a na Filipínách a Španělskem. Tato skutečnost znamenala, že efektivní a včasné řešení problémů, stejně jako prosazování zákonů v koloniích bylo v podstatě velmi problematické. Rada často závisela na protichůdných informacích, které z kolonií přicházely s několikaměsíčním zpožděním a její rozhodnutí tak byla nutně založena na špatné informovanosti o situaci na místě. Tento hierarchicky postavený a centralizovaný způsob vlády vedl k tomu, že správa španělské koloniální říše byla vysoce byrokratizovaná a rigidní.\n\nRadě pro Indie předsedal předseda (\"presidente\") a jejími členy bylo celkem osm radů (\"consejeros\"), většinou členů významných šlechtických rodů z metropole. Jejich znalost amerických podmínek a problémů se mohla značně lišit, ale nebylo nezvyklé, že její členové nikdy Ameriku nenavštívili a měli pouze teoretické popřípadě právní znalosti. Rada měla k dispozici řadu právníků, písařů a sekretářů, geografa a účetní.\n\n\n"}
{"id": "581621", "url": "https://cs.wikipedia.org/wiki?curid=581621", "title": "Mevaseret Cijon", "text": "Mevaseret Cijon\n\nMevaseret Cijon ( , v oficiálním přepisu do angličtiny Mevasseret Ziyyon, přepisováno též Mevaseret Zion) je místní rada (malé město) v Izraeli, v Jeruzalémském distriktu. Starostou je Joram Šim'on.\n\nLeží v nadmořské výšce 735 metrů na svazích Judských hor. Samotné město je rozloženo v členitém terénu na několika místních pahorcích Har Šlomcijon, Har Ma'oz a Har Achiram. Členitá je vodní síť. Východně od města protéká v hlubokém údolí potok Sorek, do kterého odtud směřují vádí Nachal Arza, Nachal Chalilim a Nachal Navar. Od severu pak ještě Nachal Luz. Na jejich soutoku vytváří Sorek údolí Emek ha-Arazim. Prudce se terén svažuje i západně od města, kde je údolí vádí Nachal Ksalon. Na jihu od města se rozkládá zalesněná horská krajina s vrchem Har Cheret. K jihozápadu zde směřuje vádí Nachal Cuba.\n\nObec se nachází 45 kilometrů od břehu Středozemního moře, cca 47 kilometrů jihovýchodně od centra Tel Avivu a cca 8 kilometrů severozápadně od historického jádra Jeruzalému, do jehož aglomerace město spadá. Mevaseret Cijon obývají Židé, přičemž osídlení v tomto regionu je etnicky převážně židovské. Pouze 4 kilometry na západě leží město Abu Goš, které obývají izraelští Arabové. Obec je situována na Zelené linii, která odděluje Izrael v jeho mezinárodně uznávaných hranicích od území Západního břehu Jordánu. Počátkem 21. století byly některé přilehlé arabské (palestinské) oblasti Západního břehu od Izraele odděleny pomocí bezpečnostní bariéry.\n\nMevaseret Cijon je na dopravní síť napojen pomocí dálnice číslo 1 spojující Tel Aviv a Jeruzalém. V 2. dekádě 21. století byla pod obcí trasována nová vysokorychlostní železniční trať Tel Aviv – Jeruzalém, která tu ovšem probíhá v hlubokém a dlouhém tunelovém komplexu (tunel 3, s délkou 11,5 km nejdelší tunel v Izraeli) a na místní dopravní vztahy tak nemá vliv. Snahy vedení města Mevaseret Cijon a dalších obcí v Jeruzalémském koridoru o zřízení vlakové stanice nebyly vyslyšeny, protože trať zde prochází v mimořádně hlubokém tunelu a navíc v stálém stoupání.\n\nMevaseret Cijon byl založen roku 1951. Jménem odkazuje na citát z Bible, z Knihy Izajáš 40,9: \"„Vystup si na horu vysokou, Sijóne, který neseš radostnou zvěst, co nejvíc zesil svůj hlas, Jeruzaléme, který neseš radostnou zvěst, zesil jej, neboj se! Řekni judským městům: „Hle, váš Bůh!“\"\n\nBěhem války za nezávislost roku 1948 v této oblasti probíhaly těžké boje o strategickou výšinu Kastel se zříceninou křižácké pevnosti Kastel. Stávala tu do roku 1948 arabská vesnice al-Kastal, která pak, poté co Jeruzalémský koridor ovládla izraelská armáda, byla vysídlena. Dnes se tu rozkládá Národní park ha-Kastel.\n\nNa místě opuštěného arabského osídlení vznikl po válce provizorní přistěhovalecký tábor Ma'abarat ha-Kastel, který byl roku 1951 proměněn na dvě trvalé židovské vesnice Ma'oz Cijon Alef a Ma'oz Cijon Bet. Ty byly roku 1964 sloučeny do jedné obce, která zároveň získala status místní rady (menšího města). Byla do ní začleněna i další dříve samostatná židovská zemědělská vesnice Mevaseret Jerušalajim (též známá jako Kolonija). Během 2. poloviny 20. století se město postupně stavebně propojilo s Jeruzalémem.\n\nPodle údajů z roku 2005 tvořili naprostou většinu obyvatel v Mevaseret Cijon Židé - 89,2 % (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství, 99,6 %).\n\nJde o větší obec městského typu s dlouhodobě stagnující populací. K 31. prosinci 2017 zde žilo lidí.\n\n"}
{"id": "581624", "url": "https://cs.wikipedia.org/wiki?curid=581624", "title": "Vojtech Tóth", "text": "Vojtech Tóth\n\nVojtech Tóth (* 16. listopadu 1938, Baka) je bývalý československý reprezentant v zápasu. Věnoval se oběma stylům, šestkrát vybojoval titul československého mistra v zápase řecko-římském a pětkrát ve volném stylu. Ze zápasem začínal v Komárně, během vojenské služby startoval za RH Praha, po vojně nastupoval v dresu Dunajplavby Bratislava a za Teplice.\n\nV roce 1960 na olympijských hrách v Římě obsadil 6. místo v řecko-římském zápase v pérové váze. Stejná umístění vybojoval na mistrovství světa v letech 1961 a 1965, v obou případech ve volném stylu.\n"}
{"id": "581627", "url": "https://cs.wikipedia.org/wiki?curid=581627", "title": "Ljulka AL-21", "text": "Ljulka AL-21\n\nLjulka AL-21 je proudový motor vytvořený sovětskou společností, která nesla jméno po svém hlavním konstruktérovi - Archipu Ljulkovi. Motor AL-21 se do služby dostal na začátku 70. let a pod pozdějším označením AL-21F-3 byl použit v letounech Suchoj Su-17, Suchoj Su-24, na malé sérii strojů MiG-23B a Suchoji T-10 (prototyp Suchoj Su-27).\n\n\n\n\n"}
{"id": "581630", "url": "https://cs.wikipedia.org/wiki?curid=581630", "title": "Růženín (Chocerady)", "text": "Růženín (Chocerady)\n\nRůženín je osada v místní části Vlkovec obce Chocerady. Nachází se na levém břehu Sázavy po levé straně ústí Vodslivského potoka. Na pravé straně Vodslivského potoka na něj navazuje základní sídelní jednotka Samechov-u nádraží patřící k choceradské místní části Samechov. Růženín je tvořen sklárnou Kavalierglass a řadou novějších domků. Po břehu Sázavy osadou prochází železniční trať Čerčany - Světlá nad Sázavou, která má na protější straně potoka stanici Samechov. V Růženíně má zastávku „Chocerady, Růženín, sídliště“ také autobusová linka PID 465 Chocerady – Samechov, kterou obsluhují tři páry školních spojů a která v Choceradech navazuje na linku 383 z Prahy. \n\nRůženín vznikl na počátku 20. století, kdy zde došlo po požáru k vybudování nové sklárny. Ta byla pojmenována \"Rosahütte\" (česky tedy sklárnou Růženín) po manželce tehdejšího vlastníka Arnošta Pryla (Růžena Prylová). Před tím sklárna pod různými vlastníky existovala pod názvem \"Samechovská sklárna.\" Prylům se dařilo a tak vznikla vlastní osada, kde měli své domky zaměstnanci sklárny. V 50. letech byla sklárna znárodněna a převedena pod sklárny Kavalier v jejichž rukách je dodnes. Dnes už je továrna využívána jen jako skladový prostor.\n"}
{"id": "581638", "url": "https://cs.wikipedia.org/wiki?curid=581638", "title": "Flavin", "text": "Flavin\n\nFlaviny jsou látky, jejichž molekula je odvozena od isoalloxazinu (benzo[\"g\"]pteridin-2,4-dionu), žluté látky s třemi kondenzovanými cykly. Patří k nim zejména riboflavin (vitamín B2) a z něho odvozené kofaktory FAD a FMN. Tyto kofaktory jsou velmi často součástí mnohých významných proteinů a enzymů (tzv. flavoproteinů). Flavinový kruh je možné oxidovat (na flavochinony) a zpětně redukovat (na flavohydrochinony), a to někdy přes volný radikál (flavosemichinon). Různé deriváty výchozího isoalloxazinu se vytváří substitucí na 10. uhlíku.\n"}
{"id": "581646", "url": "https://cs.wikipedia.org/wiki?curid=581646", "title": "Mistrovství Evropy v zápasu řecko-římském 1925", "text": "Mistrovství Evropy v zápasu řecko-římském 1925\n\nMistrovství Evropy v zápasu řecko-římském 1925 se uskutečnilo ve dnech 17. až 20. prosince 1925 v Itálii v Miláně.\n\n"}
{"id": "581648", "url": "https://cs.wikipedia.org/wiki?curid=581648", "title": "Honda CB-600S Hornet", "text": "Honda CB-600S Hornet\n\nHonda CB-600F Hornet je model motocyklu, vyvinutý firmou Honda uvedený na trh již v roce 1998, jenž je však neustále vylepšován pro aktuální modelový rok značky, kdy aktuální model 2010 obsahuje jak dědictví předchozích generací, ale také velmi modernizovanou příchuť v podobě volitelného ABS a již od roku 2007 standardní imobilizér H.I.S.S.\n\nJak je u značky Honda běžné, nemá motocykl v základu hlavní stojan, ale pouze \"policajta\", tedy stojan vedlejší, jenž je vybaven pojistkou proti rozjezdu s vysunutým stojánkem, kdy při zařazení rychlostního stupně přeruší zapalování motoru, který se vypne.\n\n\n\n\n\n\n"}
{"id": "581649", "url": "https://cs.wikipedia.org/wiki?curid=581649", "title": "GABA receptor", "text": "GABA receptor\n\nGABA receptor je receptor, na který se váže (jehož ligandem je) kyselina gama-aminomáselná (GABA). Tato kyselina působí jako inhibiční (tlumivý) neurotransmiter. GABA receptory jsou dvojího druhu, z enzymatického hlediska spolu nemají mnoho společných rysů:\n"}
{"id": "581651", "url": "https://cs.wikipedia.org/wiki?curid=581651", "title": "Giovanni Gozzi", "text": "Giovanni Gozzi\n\nGiovanni Gozzi (19. října 1902 Miláno, Itálie – 11. srpna 1976 Arma di Taggia, Itálie) byl italský zápasník, specialista na zápas řecko-římský. V letech 1924 až 1932 třikrát startoval na olympijských hrách, kde v roce 1932 vybojoval zlatou medaili v kategorii do 61 kg a v roce 1928 bronzovou v kategorii do 58 kg. V roce 1927 vybojoval titul mistra Evropy, v roce 1925 stříbrnou a v roce 1934 bronzovou medaili.\n\n"}
{"id": "581653", "url": "https://cs.wikipedia.org/wiki?curid=581653", "title": "Guanosindifosfát", "text": "Guanosindifosfát\n\nGuanosindifosfát (GDP) je nukleotid, jehož molekula se skládá z monosacharidu ribózy, báze guaninu a dvou fosfátových skupin. Vzniká z GTP defosforylací pomocí GTPáz, a proto je důležitý v různých signálních buněčných procesech, kde se GTP/GDP uplatňují (jako je například signalizace pomocí G-proteinů, transport látek do jádra za pomoci Ran GTPázy, ale i polymerace tubulinu a podobně). \n"}
{"id": "581657", "url": "https://cs.wikipedia.org/wiki?curid=581657", "title": "Alberto Iñurrategi", "text": "Alberto Iñurrategi\n\nAlberto Iñurrategi (* 3. listopadu 1968) je španělský horolezec. V roce 2002 se stal jedenáctým mužem a druhým Španělem, který dokázal vylézt na všech 14 osmitisícovek. Všechny výstupy uskutečnil bez přídavného kyslíku, alpským stylem, bez šerpů a bez výškových táborů. Podařilo se mu to ve věku 33 let, čímž vyrovnal rekord mexičana Carlose Carsolia. Na prvních 12 hor vystoupil se svým bratrem Felixem Iñurrategim, který ale při sestupu z Gašerbrumu II zahynul. Alberto se narodil ve městě Arechavaleta v Baskicku. Svou první osmitisícovku Makalu zdolal už ve svých 23 letech. O tři roky později dokázal vystoupit na druhou nejvyšší horu světa K2 novou cestou. I další výstupy podnikal obtížnými trasami. Poslední osmitisícovku Annapurnu zdolal roku 2002. V roce 2004 byl oceněn na Kendalském horském filmovém festivalu za film \"Hire Himalaya\" (Tvoje Himálaje), který pojednává o Albertově starším bratru Felixovi.\n\n\n"}
{"id": "581659", "url": "https://cs.wikipedia.org/wiki?curid=581659", "title": "ISM", "text": "ISM\n\nVýraz ISM může být použit v několika různých významech:\n\n"}
{"id": "581661", "url": "https://cs.wikipedia.org/wiki?curid=581661", "title": "Sergej Kostěnko", "text": "Sergej Kostěnko\n\nSergej Valerjevič Kostěnko (* 20. dubna 1963, Moskva, RSFSR, SSSR) je ruský podnikatel, spolumajitel a vedoucí ruské pobočky společnosti Space Adventures podnikající na poli komerčních kosmických letů. \n\nSergej Kostěnko pochází z ruské metropole Moskvy, roku 1985 absolvoval Gubkinův moskevský institut ropy a plynu (\"Московский институт нефти и газа имени Губкина\"). Po škole pracoval ve Všesvazovém vědeckovýzkumném institutu ropného strojírenství (\"ВНИИ нефтяного машиностроения\"). \n\nV 90. letech se dal na podnikání. Na přelomu let 1992/1993 byl generálním ředitelem firmy Ritm, produkující tabákové výrobky, v letech 1996–1998 byl generálním ředitelem společnosti Latrek, dovážející do Ruska kávu, tabákové výrobky a produkty firmy Disney. \n\nRoku 1998 založil společnost Kosmopolis XXI, která organizovala komerční využití prostředků Střediska přípravy kosmonautů. Zákazníci mohli okusit let stíhacími MiGy, stav beztíže při letech upraveným Il-76, přetížení na centrifuze. Záhy se dostal do kontaktu s americkým podnikatelem Ericem Andersonem jehož společnost Space Adventures se pohybovala ve stejném oboru. Roku 2000 se Kosmopolis XXI včlenil do Space Adventures a Kostěnko převzal vedení ruské pobočky spojeného podniku.\n\nV dubnu 2004 byl podle dohody mezi Space Adventures a Roskosmosem vybrán mezi členy záložní posádky kosmické lodi Sojuz TMA-5. V posádce byl náhradníkem vesmírného turisty Gregory Olsena, plánovaného člena 7. návštěvní expedice na Mezinárodní vesmírnou stanici s formálním statusem účastníka kosmického letu. V červnu 2004 byl však Olsen lékaři vyřazen z přípravy a tak i Kostěnko přerušil výcvik, přičemž do 7. návštěvní expedice byl zařazen Jurij Šargin. Po zlepšení Olsenova zdravotního stavu se oba v červnu 2005 k přípravě vrátili, nyní ovšem jako členové hlavní a záložní posádky Sojuzu TMA-7 a 9. návštěvní expedice. Olsenův let proběhl v říjnu 2005. \n\nSergej Kostěnko je rozvedený, má syna.\n"}
{"id": "581662", "url": "https://cs.wikipedia.org/wiki?curid=581662", "title": "Barbara Barrettová", "text": "Barbara Barrettová\n\nBarbara Barrettová (* 26. prosince 1950, Indiana County, Pensylvánie) je americká manažerka a republikánská politička. Působila ve správních radách řady společností, politické aktivity jí vynesly post velvyslankyně ve Finsku v letech 2008–2009. \n\nBarbara Barrettová pochází z Indiana County v Pennsylnánii. Roku 1972 získala bakalářský titul na Arizonské státní univerzitě (\"Arizona State University\"), poté pracovala v arizonském zákonodárném sboru jako asistentka. Současně pokračovala ve studiu, stala se magistrou humanitárních věd roku 1975 (Embry–Riddle Aeronautical University) a doktorem práv roku 1978 (University of South Carolina). To už stála v čele dvou velkých dopravních společností. \nAngažovala se v Republikánské straně a po nástupu republikánů k moci roku 1980 byla jmenována místopředsedkyní Rady civilního letectví (\"Civil Aeronautics Board\"). Roku 1988 se stala, jako první žena, zástupkyní administrátora Federálního úřadu pro letectví (\"Federal Aviation Administration\"). Neztratila vztahy ani s Arizonou, v 80. letech byla společnicí phoenixské právnické firmy, předsedkyní Arizonské rady pro světové záležitosti (\"Arizona World Affairs Council\") a Arizonské světové obchodní asociace (\"Arizona World Trade Association\"). \n\nV 90. letech působila v soukromé sféře. Stála v čele Americké asociace managementu (\"American Management Association\"), přednášela na vysoké škole. Roku 1994 neúspěšně kandidovala na úřad guvernérky Arizony. V 21. století vedla \"Triple Creek Guest Ranch\" v Montaně a zasedala ve správních nebo dozorčích radách společností Raytheon, Aerospace, Kliniky Mayo. Od dubna 2008 do ledna 2009 vykonávala funkci velvyslankyně Spojených států amerických ve Finsku, s funkce odešla s nástupem nového demokratického prezidenta Obamy.\n\nJe zkušenou pilotkou a první ženou, která přistála se stíhačkou F/A-18 Hornet na letadlové lodi. Sportuje, ve Finsku najezdila na kole téměř 1000 km, roku 2007 vystoupila na Kilimandžáro.\n\nDne 15. června 2009 společnost Space Adventures oznámila její jmenování do záložní posádky kosmické lodi Sojuz TMA-16. V posádce byla náhradníkem vesmírného turisty Guye Laliberté, člena 17. návštěvní expedice na Mezinárodní vesmírnou stanici s formálním statusem účastníka kosmického letu. Do září 2009 absolvovala výcvik kosmonauta – účastníka kosmického letu, 7. – 8. března složila záložní posádka Alexandr Skvorcov ml., Shannon Walkerová, Barabara Barrettová závěrečné předodletové zkoušky. \n\nBarbara Barrettová je vdaná za Craiga Barretta, do května 2009 stojícího v čele společnosti Intel, mají dvě děti.\n"}
{"id": "581664", "url": "https://cs.wikipedia.org/wiki?curid=581664", "title": "Om Hong-gil", "text": "Om Hong-gil\n\nOm Hong-gil ( , * 14. září 1960) je jihokorejský horolezec. V roce 2001 stal druhým jihokorejcem a desátým mužem celkem, kterému se podařilo dosáhnou vrcholů všech 14 hor vyšších než 8000 metrů. Stal se také prvním člověkem, který dokázal vystoupit na šestnáct nejvyšších hor světa. Po výstupu na svou poslední osmitisícovku K2 se začal věnovat vedení jihokorejských horolezeckých expedic. Vedl například expedice k Mount Everestu v letech 2002 a 2003. On sám dokázal vylézt na Mount Everest jak ze severu tak z jihu a celkem stál na jeho vrcholu třikrát. \n\n\n"}
{"id": "581665", "url": "https://cs.wikipedia.org/wiki?curid=581665", "title": "GAMSAT", "text": "GAMSAT\n\nThe Graduate Australian Medical School Admissions Test, známý pod zkratkou GAMSAT, je test pro výběr uchazečů o magisterské studium medicíny, stomatologie a veterinárního lékařství. Test byl vyvinut v roce 1995 Australskou radou pro výzkum vzdělávání (ACER). Používá se pro výběr studentů na magisterský stupeň studia zdravotnických vysokých škol v Austrálii a od roku 1999 i na některé školy ve Velké Británii a v Irsku.\n\nTest se koná jednou za rok. \nTestované znalosti jsou:\n\nTest trvá celý den (od osmi do šestnácti hodin):\n\nSkóre se vypočítává na základě výkonnosti ve všech 3 sekcích s vahou rostoucí směrem k III. části Podle dosaženého skóre pak zdravotnické školy rozesílají pozvánky na přijímací pohovory. \n\n"}
{"id": "581668", "url": "https://cs.wikipedia.org/wiki?curid=581668", "title": "Šeroslepost", "text": "Šeroslepost\n\nŠeroslepost (nyctalopia, též hemeralopie) je nemoc oka, která se projevuje zhoršeným nebo zaniklým viděním za šera. Vzniká v důsledku poruchy funkce sítnicových tyčinek. Příčiny mohou být dědičné, ale takto se může projevovat i nedostatek vitamínu A.\n"}
{"id": "581670", "url": "https://cs.wikipedia.org/wiki?curid=581670", "title": "Eriq La Salle", "text": "Eriq La Salle\n\nEriq Ki La Salle (23. července 1962, Hatford, Connecticut, USA) je americký herec a režisér. Známým se stal v roce 1994, když byl obsazen do role Dr. Petera Bentona v úspěšném dramatickém seriálu \"Pohotovost\" americké televizní stanice NBC.\n\nNarodil se 23. července 1962 v Hatfordu jako jeden ze čtyř sourozenců. Vychovávala ho pěstounka Ada Haynes. Studoval herectví na univerzitě New York University's, která ale nedokončil. Ještě předtím studoval dva roky divadelní program na Julliardu. Poté, co opustil studia, se objevil v několika inscenacích na Broadway a hrál pro několik divadelních společností. Jako reportér se objevil v seriálu \"One Life to Live\". V roce 1988 dostal první vedlejší filmovou roli ve snímku \"Cesta do Ameriky\", kde si zahrál po boku Eddie Murphyho. Tato role ho dostala do širšího hereckého povědomí veřejnosti.\n\nNejvětší známost mu přinesla role Dr. Petera Bentona v seriálu \"Pohotovost\", kde hrál už od jeho debutu v roce 1994. Byl tak jedním z původního šestičlenného hereckého obsazení první řady. V seriálu působil v osmi sezónách až do roku 2002, kdy jeho postava seriál opustila. V roce 2009 si v patnácté řadě zahrál ve dvou dílech, včetně poslední finálové epizody.\n\nV roce 1996 režíroval film televizní stanice HBO \"Nejtvrdší zápas\", v němž si sám zahrál. Po jeho boku se objevil i Don Cheadle, později známý ze snímku \"Hotel Rwanda\". Po odchodu z \"Pohotovosti\" dostával menší role, například ve filmu \"Expres foto\". Podílel se na rižii seriálu \"Soul Food: The Series\", v němž si i zahrál. Působil zde v roli jamajského gangstera. V tomto seriálu si zahrál po boku Rogera Daltreye. Představil se i ve filmu \"Crazy As Hell\", který sám také režíroval. Spolupracoval také na režii několika epizod seriálu \"Zákon a pořádek: Útvar pro zvláštní oběti\".\n\nPo delší herecké přestávce se v roce 2009 objevil ve filmu \"Relative Stranger\". V tomto snímku si zahrál s bývalou hereckou kolegyní z \"Pohotovosti\" Michael Michele (Dr. Cleo Finch). V roce 2010 se představil také v roli generálního tajemníka OSN v seriálu \"24 hodin\". V roce 2015 se objevil ve třetí řadě seriálu \"Pod kupolí\". Menší role si také zahrál v seriálu \", Noční směna\" a \"Madam Secretary.\" V roce 2016 zrežíroval díly seriálů \"Lucifer\" a \"Murder in the First\". V roce 2017 si zahrál roli Willa Munsona ve filmu \"\".\n\n"}
{"id": "581673", "url": "https://cs.wikipedia.org/wiki?curid=581673", "title": "Clinton Rossiter", "text": "Clinton Rossiter\n\nClinton Rossiter (18. září 1917, Filadelfie, USA – 11. července 1970, Ithaca, New York, USA) byl historik a politolog, který učil na Cornell University od roku 1946 až do své sebevraždy v roce 1970. Napsal \"The American Presidency\" a 20 dalších knih o amerických institucích a historii.\n"}
{"id": "581674", "url": "https://cs.wikipedia.org/wiki?curid=581674", "title": "Bournemouth", "text": "Bournemouth\n\nBournemouth [\"bórnmeθ\"] je velké přímořské letovisko a zároveň jednostupňový administrativní celek na jižním pobřeží Anglie v hrabství Dorset. Podle sčítání lidu z roku 2010 má 168 000 obyvatel a je tedy největším městem Dorsetu.\n\nMěstečko založil v roce 1810 Lewis Tregonwell a k jeho rozvoji přispěla stavba železnice. V roce 1870 byl Bournemouth oficiálně uznán jako město. Původně spadal pod hrabství Hampshire, součástí Dorsetu se stal při reorganizaci místní samosprávy v roce 1974. Od roku 1997 má město tzv. unitary authority.\n\nBournemouth je oblíbený zejména jako rekreační oblast, díky své poloze dvě hodiny jízdy od Londýna je populárním cílem pro obyvatele metropole, kteří sem zajíždějí především na víkendové pobyty u moře. Bournemouth se nachází přímo na Jurském pobřeží, 155 km dlouhém úseku krásného a z větší části panenského pobřeží, které bylo nedávno vyhlášeno Světovým dědictvím UNESCO. Město se pyšní 11 kilometry písečných pláží a je oblíbené též mezi vyznavači surfingu.\n\n\nBournemouth má dvě vlaková nádraží - Bournemouth a Pokesdown. Obě stanice leží na Jihozápadní Hlavní Trati vedoucí z nádraží Londýn-Waterloo do Weymouthu. Zajíždějí sem spoje společnosti CrossCountry na lince Bournemouth - Manchester, dále spoje společnosti South Western Railway, a to spoje expresní na lince Londýn - Weymouth, spoje spěšné na lince Londýn - Weymouth a spoje zastávkové na lince Londýn - Poole. Ze stanice Victoria Coach Station sem jezdí přímé autobusy společnosti National Express. Bournemouth má též letiště, odkud míří lety zejména do evropských přímořských letovisek.\n\nMístní fotbalový klub AFC Bournemouth hraje od sezóny 2015/16 poprvé ve své historii anglickou Premier League.\n"}
{"id": "581676", "url": "https://cs.wikipedia.org/wiki?curid=581676", "title": "Fausto De Stefani", "text": "Fausto De Stefani\n\nFausto De Stefani (Asola 11. března 1952) je italský horolezec. Po výstupu na Kančendžengu v roce 1998 se stal šestým člověkem, který vylezl na všechny osmitisícovky. Avšak jeho výstup na Lhoce v roce 1997 je některými zdroji zpochybňován. De Stefani se narodil ve městě Asola v Lombardii. Po složení maturitní zkošky v roce 1970 začal cestovat a o dva roky později se stal instruktorem Italského horolezeckého svazu. V roce 1980 uskutečnil první asijskou expedici a o tři roky později vystoupil na svou první osmitisícovku K2 v rámci italské expedice, jejímž členem byl i Josef Rakoncaj. Následovaly další výstupy, které uskutečňoval se svým přítelem Sergiem Martinim. (V roce 1994 se účastnil víceméně české expedice na Mount Everest.) V roce 1998 vystoupil i na Kančendžengu, svůj poslední chybějící vrchol. Po skončení výstupů na osmitisícovky se De Stefani stal fotografem. \n\n\n\n"}
{"id": "581677", "url": "https://cs.wikipedia.org/wiki?curid=581677", "title": "Dějiny Uruguaye", "text": "Dějiny Uruguaye\n\nDějiny Uruguaye zahrnují dějiny a historický vývoj společností na území dnešní Uruguaye od počátku přítomnosti lidské populace (asi před 11 000 až 8000 lety), přes období španělské koloniální nadvlády (začátek 16. století) a dosažení nezávislosti (1828) až do současnosti.\n\nPodle existujících archeologických nálezů se první lidé na území Uruguaye objevili asi před 11 000 až 8000 lety. Jednalo se o společenství lovců a sběračů. Asi před 2000 lety se v oblasti objevily tři odlišné skupiny domorodého obyvatelstva: Chaná, Guarání a Charrúa. Všichni zmínění původní obyvatelé žili na území Uruguaye v době příchodu španělských kolonizátorů v 16. století.\n\nChaná se zabývali především rybolovem a lovem a žili nomádským životem v malých skupinách. O jejich životním stylu a kultuře víme dnes relativně málo, jelikož Chaná zmizeli záhy po španělské kolonizaci.\n\nGuaraní přišli do oblasti Uruguaye asi 200 let před Španěly a zabývali se zemědělstvím a lovem, nicméně ani oni nepřežili první vlnu kolonizace oblasti.\n\nPoslední domorodá skupina Charrúa se v oblasti Uruguaye udržela dlouho do 19. století a někteří její členové sehráli roli při bojích o nezávislost. Poslední skupina Charrúa byla zabita v roce 1831 při masakru v Salsipuedes. Charrúové byli výbornými lovci a bojovníky.\nPodobně jako i jinde na jihoamerickém kontinentě, měla španělská kolonizace negativní dopad na domorodé obyvatelstvo i v případě Uruguaye. Podle odhadů zde bylo v 16. století na počátku kolonizace asi 15 000 členů domorodých skupin. Za asi 300 let jich ale žilo v Uruguayi asi 500.\n\nSetkání s evropským kolonizátorem také značně změnilo životní styl původních obyvatel uruguayské pampy, do které Evropané například uvedli hovězí dobytek a koně a snažili se o kulturní asimilaci domorodců pomocí konverzí na křesťanství atp.\n\nOblast takzvaného východního břehu (\"Banda oriental\") ležela po většinu koloniálního období na periférii španělského koloniálního panství. V podstatě až do 19. století byla tato oblast ve stínu významnějšího přístavu Buenos Aires. Další významným faktorem ovlivňující periferní pozici oblasti byla blízkost konkurenčního portugalského panství v Brazílii. V 18. století patřilo území pod správu Místokrálovství Peru a audiencie Buenos Aires a od roku 1776 pod nově zřízené místokrálovství Río de la Plata.\n\nPrvní španělští kolonizátoři přišli do dnešní Uruguaye v roce 1516. První španělské osídlení Soriano se nacházelo při řece Río Negro a bylo založeno v 17. století. Nicméně v oblasti už v té době operovali také Portugalci. Na počátku 17. století byl na území Uruguaye, jejíž většinu tvoří úrodná pampa, uveden také hovězí dobytek. Během této doby se také zintenzivnila španělská kolonizace na východním břehu, vzhledem k obavám z rozšíření vlivu Portugalců, přesto se ale jednalo o celkově skromné kolonie lokalizované spíše v oblastech na jihu a severu země. Dnešní hlavní město Montevideo bylo založeno v roce 1726, v době otevřeného konfliktu mezi Portugalskem a Španělskem o kontrolu nad územím dnešní Uruguaye respektive \"Východního břehu\". Montevideo tak mělo mít strategickou obrannou pozici proti portugalským útokům ze severu a jeho význam byl ještě umocněn, když se stalo hlavní španělskou námořní základnou pro oblast Jižního Pacifiku. Tato skutečnost, stejně jako obchodní zájmy Montevidea, posílily konkurenční vztah mezi Montevideem a na druhém břehu ležícím Buenos Aires.\n\nBěhem 18. století byly autonomistické nálady mezi kreolskými elitami španělského koloniálního panství v Americe stále zřejmější. Španělská metropole přitom stále slábla, ekonomicky i politicky zaostávala za Británii a Francii. Britské koloniální zájmy v 18. století zasahovaly už mnohem dále než jenom do oblasti Karibiku a Severní Ameriky, ale také, především strategicky a obchodně, do oblasti jižního Pacifiku. Významná byla samozřejmě kreolská odezva americké revoluce (1776) a revoluce ve Francii (1789), která měla mimo jiné za následek oslabení monarchie ve vlastním Španělsku po francouzské invazi v roce 1808.\n\nHnutí za nezávislost v oblasti místokrálovství Río de la Plata bylo tedy ovlivněno děním v Evropě, především abdikací španělského panovníka, ale také strategickým soupeřením Francie a Velké Británie, jež mělo za následek v případě východního břehu, anglickou okupaci Montevidea v roce 1807. Nestabilní situace také zostřila spory mezi Montevideem a Buenos Aires. Montevideo v roce 1808 podpořilo autoritu krále Ferdinanda VII. a tamější junta zastávala roajalistické, protifrancouzské a konečně také proti-buenosaireské postoje. Z východního břehu se tak stala bašta roajalistů, zatímco v Buenos Aires byla v roce 1810 svolána junta, jejímž cílem se postupně stala nezávislost laplatských provincií od Španělska. To nicméně neznamenalo, že by v Montevideu neexistovaly vlastenecké nálady.\n\nRoajalistická junta v Montevideu byla v roce 1811 značně otřesena odchodem vlivného José Gervasia Artigase do Buenos Aires, kde se připojil k místní květnové revoluci. Artigas pocházel z významné montevidejské rodiny a měl značnou autoritu hlavně na venkově mezi uruguayskými gauči. Záhy se kolem něho sjednotila několikatisícová armáda venkovanů.\n\nArtigas z počátku uznával svrchovanost buenosaireské junty, ale záhy se mezi ním a členy junty začaly objevovat vážné názorové konflikty. Zatímco buenosaireská junta si stále pohrávala s myšlenkou určité formy monarchie, Artigas a jeho stoupenci byli pro nezávislost La Platy ve formě federace nebo konfederace. Tato myšlenka měla podporu nejenom mezi Artigasovými stoupenci z Východního břehu, ale rovněž v řadě dalších provincií napříč La Platou, především v Entre Ríos, Corrientes, Santa Fé, Misiones a Cordobě, které spojoval odpor proti nadvládě Buenos Aires. Spor přešel do otevřené války, když Artigas přinesl do Buenos Aires tzv. \"Instrukci 13. roku\", ve kterém se montevidejské cabildo hlásilo k myšlence nezávislosti a konfederace. Výsledkem byla občanská válka, ve které proti sobě stáli Buenos Aires a Artigas, podpořený provinciemi Entre Ríos, Corrientes a Santa Fé. Artigas záhy ovládl uruguayský venkov a snažil se odsud zemi nově reorganizovat pomocí konfiskací půdy těch z vlastníků, kteří se přidali k Buenos Aires. Půdu potom rozděloval mezi nejchudší ať kreoly, nebo bývalé otroky a Indiány. Tímto rovnostářským přístupem si ale nenaklonil cabildo v Montevideu.\n\nArtigasova politická a vojenská dominance byla ukončena příchodem Portugalců ze severu v roce 1816. Artigas tak musel bojovat na dvou frontách, z toho ze severu se jednalo o profesionálněji organizovanou 10 000 armádu. Po několika porážkách byla Artigasova armáda de facto rozprášena a Artigas mohl do roku 1820 působit Portugalcům jenom menší škody pomocí nájezdů. \"Východní břeh\" se tak v podstatě ocitl pod portugalskou okupací, a to včetně Montevidea. Artigas v roce 1820 odešel do paraguajského exilu.\n\nParadoxně došlo v momentě Artigasovy porážky k vítězství federalistů v La Platě (respektive Argentině). Ti úspěšně porazili zastánce centralismu a monarchismu v Buenos Aires v bitvě u Cepady. V této situaci byl v následujícím roce 1821 \"Východní břeh\" oddělen od La Platy a připojen k portugalské Brazílii pod názvem \"Provincia Cisplatina\". Přes sliby zavedli Portugalci v provincii vojenský režim a jejich vláda se netěšila popularitě.\n\nV březnu 1825 malá skupina v Buenos Aires žijících Uruguayců uspořádala dobrodružnou \"kapesní revoluci\", která dostala název \"\"Výprava 33 Uruguayců\"\". Mezi nimi se našlo také několik bývalých Artigasových spolubojovníků. Tato malá skupina se vylodila na \"Východním břehu\" a záhy se kolem sebe shromáždila velkou skupinu podporovatelů z řad místního obyvatelstva a oblehla Montevideo, kontrolované Portugalci respektive Brazilci. V roce 1826 pak byla vyhlášena samostatnost a připojení Východního břehu k provinciím La Platy (respektive k Argentině). To vedlo k vyhlášení války Brazilcům ze strany Buenos Aires.\n\nEskalace konkurenčního konfliktu mezi Brazílií a Argentinou v oblasti se jevila stále větším problémem pro Velkou Británii, která měla v oblasti La Platy strategické a obchodní zájmy. V jejím zájmu nebylo, aby byl region neustále destabilizován rivalitou mezi Brazílii a Argentinou, proto Británie přistoupila na myšlenku vytvoření nezávislé nárazníkové zóny. V roce 1828 donutila obě strany k podepsání mírové dohody, ve které Argentina i Brazílie uznaly nezávislost \"Východního břehu\", respektive Uruguaye.\n\nUruguay se ocitla po dosažení nezávislosti v poměrně bizarní situaci. Země měla rozlohu 187 000 čtverečních km, ale žilo v ní asi jen 75 000 obyvatel, z nichž se celá 1/4 koncentrovala v Montevideu. Imigrace z Evropy se tak stala hlavním způsobem k zvýšení počtu obyvatel země, což znamenalo, že se poměr původních obyvatel a přistěhovalců během 19. století měnil ve prospěch cizinců. Tato skutečnost znesnadňovala proces budování národní identity. Evropská imigrace začala v uruguayském případě dříve než do Argentiny.\n\nUruguay byla ekonomicky značně podlomená dlouhou válkou a také skutečností, že se v ní během poměrně krátké doby vystřídalo několik režimů, které znovu a znovu přerozdělovaly místní úrodnou půdu. Tento trend nicméně pokračoval i během 19. století. Různí političtí lídři měli tendence přidělovat půdu svým rodinám nebo podporovatelům podle v podstatě nepotického klíče. Vnitřní nestabilita byla ještě umocněna častými vzpourami a konflikty uvnitř země. Hlavním zdrojem příjmů zůstávalo hovězí solené maso a kůže.\n\nDalším problémem nového státu byla nutnost vybudování aparátu státní správy v podstatě na zelené louce a relativní nedostatek vzdělaných lidí, kteří by se této role ujali. Situaci země neprospěl ani vysoký státní dluh a obecně špatná situace ve státních financích.\n\nUruguay dostala první ústavu v roce 1830 a v prvních desetiletích zemi dominovali bývalí Artigasovi důstojníci. Prvním prezidentem se stal generál José Fructuoso Rivera a druhým generál Manuel Oribe. Latentní rivalita mezi oběma generály vygenerovala v roce 1838 v otevřený konflikt, který je znám jako \"Guerra Grande\" (Velká válka), jež trvala až do roku 1851. Z tohoto sporu potom vzniklo letité rozdělení Uruguaye do dvou politických frakcí (později stran): \"blancos\" (bílí), což byla frakce kolem generála Oribeho, opírající se o podporu venkova, a \"colorados\" (barevní), frakce kolem generála Rivery, jež měla podporu především ve městech (respektive v Montevideu). Nicméně tato interpretace zapomíná na skutečnost, že například v řadách colorados byla řada venkovských velkostatkářů, kteří byli mentalitou zakotvení na venkově, ale po většinu roku žili v Montevideu.\n\nPolitické a vojenské soupeření mezi \"blancos\" a \"colorados\" charakterizovalo vnitropolitickou situaci Uruguaye téměř po celé 19. století (ale také 20. století). Obecně, i když poněkud zjednodušeně, je možné blancos (respektive Partido blanco) charakterizovat jako stoupence politického konzervativismu, vyznávající tradice a tradiční autority. Naopak colorados (Partido colorado) byli spíše vyznavači liberalismu, Sarmientova typu, za svůj vzor považovali Evropu a hájili zájmy imigrantů. Velká válka (1839–1851) táhnoucí se dvanáct let oslabovala vnitřní život země, ale stala se také ohrožením pro její nezávislost. Zasahovali do ji vojensky nebo diplomaticky vedle Rosasovy Argentiny, také Brazílie a konečně také Velká Británie a Francie. Zvláště zásah Brazílie do konfliktu vedl k podepsání příměří a k revizi hranic a k umístění brazilských pevností na území Uruguaye.\n\nPo válce se v roce 1851 se konaly volby, ve kterých proti sobě stáli caudillové a jejich odpůrci napříč obou politických skupin. Prezidentem byl zvolen jeden z nejvzdělanějších Uruguayců této doby Juan Francisco Giró, jež přišel s programem politiky usmíření a stabilizace země zničené válkou. Giró stál před velmi obtížným úkolem obnovení autority státu, který nebyl schopen zaručit základní bezpečnost svým obyvatelům a v němž bylo právo v rukou silných jedinců, respektive caudillů, majících na své straně soukromé armády. Jak se ukázalo byl Girův pokus odsouzen k neúspěchu a v roce 1853 se vlády v zemi ujal triumvirát generálů, což vedlo k další destabilizaci a další intervenci Brazilců. Generálové se zemi snažili integrovat pod heslem nadstranické politiky respektive založením jedné strany, která by napříště sjednocovala celý uruguayský národ. Ani tento projekt však nebyl úspěšný. Ani zvolení dalšího prezidenta Gabriela Antonia Pereiry nevedlo k vnitřnímu míru. Proti Pereirovi vystoupil v roce 1858 jeho neúspěšný protikandidát generál César Díaz, což vedlo k vojenské srážce u Quiteros, v němž Pereirovo vládní vojsko Díaze porazilo a povstalci pak byli popraveni.\n\nDalší prezident Bernardo Prudencio Berro nepřinesl zemi kýženou politickou konsolidaci, naopak se pokusil o neúspěšný puč (1868) a zemi zavedl do války proti Paraguyi (v rámci takzvané Trojité aliance z roku 1865). Sám Berro byl po prozrazení konspirace zabit.\n\n70. a 80. léta 19. století tak byla pokračováním vnitropolitické nestability, soupeření a slabého státu. Po pokusu o další konsolidaci pod vedením Lorenza Battleho, přešla vláda do rukou principistů, kteří se snažili aplikovat v zemi se slabým státem myšlenky absolutního liberalismu importovaného z Evropy. Tento pokus skončil neúspěchem a vedl k dalšímu převzetí moci vojáky (1878). Když se v roce 1879 prezidentem stal plukovník Lorenzo Latorre, zahájila centrální vláda strategii tvrdé ruky vůči separatistickým caudillům. Jeho strategie byla postavena na uvádění a podpory nových technologií a kapitalistických principů na venkov, který byl tradiční základnou moci caudillismu. Caudillové tak byli postupně eliminováni na základě ekonomické politiky vlády. Po odchodu Latorreho (1880) vládl zemi další voják Máximo Santos (1882). Santos se projevil jako výborný vyjednavač a podařilo se mu získat podporu velké části \"colorados\". Právě tato aliance mezi armádou a \"colorados\" přinesla Uruguayi v následujících desetiletích relativní stabilitu. V kontextu tohoto vývoje se uruguayská společnost značně proměňovala, a to především díky přílivu emigrantů ze Španělska a Itálie, kteří znamenali posilu pro ekonomiku země. Také přeorientace z produkce soleného hovězího masa na produkci ovčí vlny a její export, stejně jako zavedení produkce konzerv hovězího masa představovaly významné zdroje příjmů. Důležitá byla, jako ostatně v celém regionu, přítomnost britského kapitálu, jež například investoval do stavby uruguayských železnic, ale také do městských služeb a do pojišťovnictví. Vliv a význam Británie tak byl v Uruguayi 19. a poloviny 20. století klíčový.\n\nV 90. letech 19. století se k moci vrátila opět civilní vláda a prezidentem se stal zástupce \"colorados\" Julio Herrera y Obes, který si ale svojí politikou záhy znepřátelil nejen opoziční blancos a montevidejské podnikale, ale také významnou část ve vlastní straně colorados. Jednou z příčin Herrerovy nepopularity byl krach státních financí v roce 1890. Ekonomická krize z roku 1890 je také považována za krizi doposud dominantního primitivního liberalismu a postupný příklon k politice budoucích státních intervencí do ekonomiky. Další v řadě vnitropolitických krizí přerostla v březnu roku 1897 v občanskou válku zahájenou tzv. bílou revolucí. Ta však neměla dlouhého trvání a už v září byla podepsána mírová smlouva, po níž se Juanu Lidolfovi Cuestasovi podařilo uzavřít politický kompromis mezi \"blancos\" a \"colorados\" a následně provést státní převrat, jež mu umožnil provést některé reformy, požadované ze strany \"blancos\". Nicméně Cuestasova pozice nebyla pevná, na venkově mu vyrostl silný oponent v caudillovi Aparicii Saraviavovi. Výsledkem byla specifická forma dvojvládí v jedné zemi, kde byla část departemanů pod vládou \"blancos\" a Saravii, a část pod vládou centrální vlády. Nový prezident José Batlle y Ordóñez se rozhodl tomuto rozdělení moci učinit přítrž. V roce 1904 se Battle střetl s odporem \"blancos\" a Saravii, ale v bitvě u Masoller byl Saravia poražen a zabit. Tím také symbolicky skončila dlouhá etapa dějin caudillismu v Uruguayi.\n\nNa začátku 20. století měla Uruguay v důsledku ekonomického boomu a několika vln emigrantů již celkem 1 114 0000 obyvatel, což byl oproti asi 120 000 obyvatel v roce 1850 výrazný nárůst. Země prošla také významnými změnami spojenými s industrializaci, zaváděním nových technologií a nových výrobních odvětví. Jedním ze sociálních důsledků těchto změn byl vznik městského dělnictva, které se už na konci 19. století začalo politizovat. V roce 1894 se začala formovat v Uruguayi socialistická strana a na začátku 20. století bylo jasné, že nastal soumrak staré politiky elit a ke slovu se hlásila nová forma masové politiky, spojená s masovou participací a větší demokratizací.\nJosé Batlle, prezident Uruguaye v letech 1903–1907 a 1911–1915, si tento trend zcela jasně uvědomoval a pochopil, že úspěchu může dosáhnout, pokud si získá podporu mezi širokými vrstvami – především dělnictvem. Základem Batlleovi nové reformní politiky se stala reforma pracovního práva, jejíž součástí byla osmihodinová pracovní doba a povinný nedělní odpočinek. Zákon byl předložen parlamentu v roce 1906 ale trvalo celých deset let než se ho podařilo prosadit. V opozici proti němu stály především bohaté podnikatelské vrstvy. Batllemu se podařilo navázat úspěšnou spolupráci s odbory, ale nikdy se nepokusil o korporativní integraci odborů do mocenského aparátu, což batllismus odlišovalo od jiných latinskoamerických reformismů (především pak od pozdějšího perónismu). V poměrně krátké době se ale Batllemu v prvním prezidentském období podařilo přikročit k dalších řadě modernizačních kroků (např. v oblasti sekularizace společnosti a základního vzdělání), včetně posílení demokratických mechanismů vládnutí. Batlleho mandát skočil v roce 1907 s bezprecedentní lidovou podporou. Po čtyřleté přestávce se Batlle vrátil v roce 1911 do prezidentského úřadu s radikálním plánem na další reformy země, které však nebyly po chuti především některým podnikatelům, velkostatkářům a zahraničnímu kapitálu, jejichž moc chtěl Batlle omezit. Batlleho cílem bylo dosáhnout větší ekonomické nezávislosti Uruguaye a zavedení kolektivní demokracie. Batlle se také snažil posílit ekonomickou a sociální roli státu. Přistoupil ke znárodnění některých bank a snažil se konkurovat zahraničnímu kapitálu ve stavbě nových státních železnic paralelně s těmi britskými. Battle vytvořil také Státní spořitelnu a nebo Státní elektrické závody. Konečně učinil kroky v zavedení nové mrazírenské technologie zpracování hovězího masa založením Uruguayských mrazíren. Batlleho druhé prezidentské období však nebylo zcela úspěšné z hlediska dlouhodobé udržitelnosti jeho některých reforem (například Uruguayské mrazírny se záhy dostaly do rukou zahraničního kapitálu). Kromě toho se jeho sociálně-ekonomická politika zaměřovala na městské obyvatelstvo, zatímco venkov zůstával mimo. Tato skutečnost potom vedla k dalšímu politickému i sociálnímu rozdělení mezi venkovem (tradiční baštou blancos) a městem. Tento problém se začal projevovat také na postupném propadu obchodu s hovězím masem, který se od 20. let 20. století stále zmenšoval díky nedostatku technologických inovací a nepříznivé situaci na světových trzích a v podstatě měl dopady v užším smyslu na uruguayský venkov, v širším na celou zemi. Významným vývozním artiklem ale zůstávala uruguayská ovčí vlna.\nBatlle zůstal vlivnou politickou figurou Uruguaye i po svém odchodu z funkce prezidenta republiky v roce 1915. I po odchodu z funkce se snažil prosadit svojí reformu demokratického zřízení země směrem ke kolektivní demokracii podle evropského (respektive švýcarského) vzoru. S tímto návrhem ale utrpěl v roce 1916 volební porážku, a to kvůli odporu uruguayského venkova. I poté Batlle zůstával politicky aktivní a šikovným politickým manévrováním se mu podařilo vést úspěšný dialog mezi jeho stranou a blancos. Nová ústava Uruguaye z roku 1917 tak nesla Batlleho rukopis. V rámci ústavy byly upraveny pravomoce prezidenta a parlamentu, rozšířeno volební právo a nebo ustanovena odluka státu od církve. Ústava také upravila vztahy mezi vládou a opozicí, a dávala široké pravomoci lokálním administrativám. Po roce 1919, kdy byla ústava v referendu přijata, se Batlle věnoval žurnalistice a politické osvětě, pomocí nichž si udržoval vliv na politické dění v zemi, což se mu dařilo až do jeho smrti v roce 1929. Batlleho reformismus je dnes hodnocen ambivalentně. Například ve srovnání s argentinským reformismem (= politika Radikální strany H. Yrigoyena), byl batllismus projevem oficialismu (vycházel z liberální strany colorados, jež byla u moci čtyřicet let) a byl v mnohém umírněnější. Vedle toho je připomínáno, že Batlle byl politická osobnost tíhnoucí k autoritářství a netoleranci vůči politickým oponentům.\n\nTaké ekonomika Uruguaye byla poškozena důsledky světové hospodářské krize v letech 1929–1933 a to po letech relativního růstu před a po první světové válce. Tento hospodářský boom dával zemi relativní stabilitu a také finanční prostor pro Batlleho reformy. V roce 1931 se prezidentem stal Gabriel Terra, jež v zemi zavedl polodiktátorský režim s podporou armády (1933). Terra následně rozpustil parlament, uplatňoval politiku potlačování svobody slova a snažil se prosazovat některé protibatllistické kroky směrem k větší liberalizaci ekonomiky a umenšení role státu. V době jeho vlády také došlo k postupnému přeorientování uruguayské ekonomiky z Velké Británie na stále silnější Spojené státy. Vnitropoliticky byla nejvýznamnější nová ústava z roku 1934, který znamenala plný návrat k prezidentskému systému. Terra zůstal v čele země do roku 1938. Jeho nástupcem byl zvolen generál Alfredo Baldomiro, který dokončil návrat k civilní vládě. V roce 1942 Uruguay přerušila vztahy se zeměmi Osy. Země se ale snažila držet mimo válečný konflikt a vyhlásila neutralitu. Nicméně přítomnost německé bitevní lodě Admiral Graf Spee přivedla Uruguay do středu diplomatické ofenzivy ze strany USA i Německa. V roce 1943 se Uruguay připojila na stranu Spojenců a v roce 1945 vyhlásila válku zemím Osy. Druhá světová válka rovněž znamenala ekonomické oživení uruguayského exportu.\n\nPoválečný hospodářský růst vytvářel prostor pro pokračování politiky sociálního reformismu Batlleho střihu (či neobatllismu). V roce 1947 se prezidentem stal Batlleho synovec Luis Conrado Batlle Berres, jež přivedl batllismus znovu do centra politiky colorados. Příznivou situaci z hlediska politiky posilování ekonomické role státu (jeden z pilířů batllismu) představoval ústup britského kapitálu ze země, spojený s nacionalizací doposud britských podniků – především železnice, tramvají nebo vodáren. Poválečný reformismus Batlle Berresova stylu se zaměřil především na industrializaci země, která byla nicméně dotována především z příjmů ze zemědělství, a na budování sociálního systému, jež byl v rukou státu. Legislativním výsledkem této vlny reforem byla také nová ústava, který posilovala kolektivní demokratické mechanismy a v podstatě zrušila prezidentský úřad. Desetiletí růstu a politické stability mezi roky 1945 až 1955 daly Uruguayi symbolický název \"Americké Švýcarsko\".\n\nV polovině padesátých let se v zemi začaly projevovat dopady hospodářského oživení v Evropě, jež vedlo k propadu zájmu o uruguayský export. Krize v hospodářství se rychle přenesla do politické sféry a v roce 1958 vedla k volební porážce \"colorados\" a nástupu první vlády \"blancos\" (Národní bílé strany: Partido Nacionalista-Blanco) po téměř sto letech nadvlády colorados.\n\nKonec politického monopolu \"colorados\" a nástup celkem dvou vlád \"blancos\" sice znamenal revoluční změnu v dosavadní uruguayské politice,ale nevedl k vyřešení prohlubující se hospodářské krize země. Blancos přišli k moci s programem, který dával přednost liberální verzi ekonomické politiky, jež by umenšila ekonomickou roli státu a umožnila oživit ekonomiku především na uruguayském venkově. Avšak realizace tohoto plánu byla více než problematická. Uruguayský stát nemohl být ze dne na den reformován, a každá reforma znamenala ohrožení sociálního smíru a pauperizaci středních vrstev. Kromě toho ani soukromý sektor neměl dostatek ekonomické síly aby převzal dosavadní roli státu. Ani \"blancos\" se nepodařilo snížit deficit státního rozpočtu a zkrotit inflaci. Ke konci vlády \"blancos\" se krize přenesla do bankovního sektoru, vedoucí k sanaci krachující Transatlantické banky.\nOdklon od batllismu a neúspěch blancos ukázal na hloubku ekonomické krize a na nedostatek celonárodní strategie k jejímu řešení. Volby v roce 1966 vyhráli \"colorados\" a v roce 1967 se Uruguay v referendu vrátila k prezidentskému systému, jelikož kolektivní systém vlády se podle názoru většiny neosvědčil. Uruguay se musela obrátit na pomoc MMF, což znamenalo zavedení drastických hospodářských kroků – mezi jinými devalvace a otevření uruguayského trhu zahraniční konkurenci. Fakt, že ani jedna z dominantních politických stran nebyla schopna přinést trvalý recept na řešení hospodářských a sociálních problémů, dávala prostor pro alternativní politické recepty a především posilovala levici. Politika MMF se nesetkávala s podporou mezi dělnictvem a odbory, které organizovaly časté stávky a demonstrace. Radikalizovalo se také studentské hnutí. V této atmosféře se zradikalizovalo levicové hnutí Tupamaros, založené už v roce 1963. Tupamaros obdivovali kubánské revoluční vzory a začali užívat novou metodu revolučního boje – městskou guerillu. Na počátku 70. let potom Tupamaros změnili taktiku a snažili se v Uruguayi vyvolat občanskou válku, která by jim pomohla svrhnout stávající režim. Násilné metody boje (únosy, loupeže v bankách, přepadání kasin) Tupamaros vyvolaly násilnou odpověď ze strany státu respektive armády. Armáda začala během této doby sehrávat stále významnější roli a podílela se také na násilním potlačení stávkového hnutí na konci 60. let.\n\nV roce 1971 vznikl v Uruguayi nový politický subjekt, složený z převážně levicových stran Široká fronta (Frente Amplio, FA), která přišla s programem znárodnění, prosazení agrární reformy a kontroly exportu. Volby sice vyhráli colorados, ale Široká fronta získala více než 18% hlasů a ohrozila tak dosavadní hegemonii colorados a blancos. Uvnitř colorados potom sílil vliv armády a prezidentem se v roce 1972 stal Juan María Bordaberra, jež měl podporu armády a frakce autoritativního exprezidenta Jorge Batlle Pancheca.\n\nNástup nového prezidenta a první rok vlády colorados měly nicméně násilný kontext. Právě v roce 1972 Tupamaros zintenzivněli svojí guerrilovou válku proti uruguayskému státu a establishmentu. Odpovědí se stala koncepce \"vnitřní války\" (guerra interna), jak armádní špičky překřtily svou strategii vůči Tupamaros. Ideologicky byla vnitřní válka ospravedlněna nejen potřebou nastolení pořádku, ale i nebezpečím komunismu a souvisela s celkovou atmosférou Studené války. Ofenzívu doprovázelo potlačování lidských práv, mučení i masakry. Úspěšná armádní kampaň proti Tupamaros posílala její další politizaci. V únoru roku 1973 vypukl také v Uruguayi vojenský puč. Pokus prezidenta Bordaberry se vojákům s podporou národa postavit vyzněl na prázdno. V červnu 1973 rezignovaný Bordaberra rozpustil parlament a vojáci se ujali moci s politickým heslem nastolení pořádku.Ten byl nastolen za cenu porušování lidských práv a nastolením diktatury, která paralyzovala politické strany a zlikvidovala mimo guerilly také odbory, svobodu slova a nezávislost médií. Vojáci užívali \"osvědčené metody\" sousedních diktatur (Chile a Argentina) jako bylo mučení při výsleších a mizení nepohodlných lidí.\n\nPrezident Bordaberra vystoupil v roce 1976 se svým plánem na reformu politického uspořádání země. V rámci tohoto plánu chtěl Bordaberra v podstatě nahradit starou politickou garnituru a politické strany, novou, která by měla plnou podporu armády a zároveň by dále zabezpečovala další vliv armády v politice. Tento plán byl nicméně vojáky odmítnut a Bordaberra byl nahrazen ve funkci prezidenta Albertem Demichellim. Ten nicméně odmítl podepsat dekret o pozastavení činnosti všech politických stran v zemi a byl záhy nahrazen Aparecio Mendézem, jenž podepsal. Tímto dekretem ztratila vojenská junta svou dosavadní image a podporu v zahraničí (především v USA).\n\nV roce 1980 se junta pokusila o legitimizování svého režimu pomocí plebiscitu o novém návrhu ústavy. K překvapení vojáků se ale více než 57% voličů vyslovilo proti a režim byl postaven do situace, kdy očividně neměl lidovou podporu (se kterou počítal). Výsledkem byla nutnost hledání politického kompromisu, ještě podtržená kontextem hospodářských neúspěchů vojenské vlády. K 1. září 1981 se úřadu prezidenta Uruguaye ujal generál Gregorio Álvarez.\n\nPřechod Uruguaye k demokracii trval celkem čtyři roky, během kterých vojáci postupně, i když neochotně, uvolňovali své mocenské pozice, umožnili návrat politických stran do politického života a uspořádání voleb v roce 1984. Ty se konaly v listopadu 1984 bez účasti nejvýznamnějších lídrů \"blancos\", \"colorados\" a levicové Široké fronty (\"Frente Amplio\", FA). Ti byli končícím vojenským režimem preventivně uvězněni a propuštěni až po volbách. Volby vyhráli colorados, na druhém místě se umístili blancos a třetí s 22% Široká fronta.\n\nV roce 1985 se prezidentem republiky stal \"colorado\" Julio María Sanguinetti, před jehož vládou stála celá řada politických a hospodářských problémů. V oblasti politiky šlo například o neochotu generálů dopustit soudní procesy spojené se státním terorismem během jejich vlády. Dalším problémem byla otázka ozbrojených sil jako taková, tzn. budoucí regulace nebo platforma vztahů mezi armádou a vládou a role armády ve společnosti a politice. V hospodářské oblasti byla nová vláda oddaná myšlence úsporných opatření, které by ale zohledňovaly otázky sociální spravedlnosti, s důrazem na privátní sektor, ale bez odporu k některým státním intervencím.\n\nSoučástí uzavřeného kompromisu z Námořního klubu (1984) byla amnestie pro vojáky. Když byl zákon v roce 1986 projednáván, zvednula se proti němu vlna nevole, ale nakonec byl v roce 1989 v plebiscitu schválen. Amnestie se týkala také Tupamaros, kteří byli posléze zlegalizováni jako politická strana. Uruguay v druhé polovině 80. let preferovala cestu usmíření a odpuštění, která měla garantovat politickou stabilitu. Tento status quo byl porušen až v roce 2000, kdy byla prezidentem Jorge Batllem (colorados) založena „Komise pro mír“ (\"Comisión para la Paz\"), jež se zabývala mapováním a shromažďováním svědectví o zločinech vojenské junty mezi léty 1973 až 1984.\n\nV dalších volbách v roce 1990 se prezidentem stal politik \"blancos\" Luis Alberto Lacalle. Volební výsledek levicové Široké fronty (\"Frente Amplio\", FA) ve volbách v roce 1990 přinutil oba tradiční rivaly \"blancos\" (\"Partido Nacional\") a \"colorados\" (\"Partido Colorado\") ke koaliční spolupráci. Stejná situace se opakovala v roce 1994, kdy se do prezidentského úřadu vrátil Sanguinetti. Tradiční monopol těchto dvou politických subjektů byl nakonec přerušen v roce 2005, kdy byl prezidentem poprvé zvolen kandidát Široké fronty Tabaré Vázquez. V roce 2010 ho ve funkci nahradil jeho stranický kolega José Mujica, bývalý \"guerrillero\" a člen Tupamaros.\n\nPříklon k levici (respektive středolevici) byl spojen s celkově špatnou ekonomickou a sociální situací v Uruguayi. Přestože ekonomika v prvních letech po návratu k demokracii rostla, země zdědila řadu problémů včetně vysokého zahraničního zadlužení a inflace. Bezprostřední dopady hospodářské krize v roce 2001, jež postihly oba sousedy Uruguaye, Brazílii a především Argentinu, hrály taktéž významnou roli v odklonu voličů od tradičních stran ve volbách v roce 2005. Krize z roku 2001 zpochybnila důvěru voličů v neoliberální politiky privatizace a deregulace, které byly v 90. letech hlavní ekonomickou strategii v celém regionu i v Latinské Americe. V roce 2002 vypukla v Uruguayi také vážná krize bankovního sektoru, a to v návaznosti na krizi v Argentině. V důsledku hospodářské krize došlo k nárůstu nezaměstnanosti (téměř 20%), devalvaci uruguayského pesa a k propadu reálných mezd, mající negativní sociální dopady. Situaci ještě zhoršila epidemie slintavky a kulhavky mezi uruguayským hovězím dobytkem, významnou exportní surovinou země. Vláda Široké fronty se proto musela zaměřit na prvním místě na zmírnění sociálních důsledků krize (nezaměstnanost a chybějící byty), podporu ekonomického oživení a splácení zahraničního dluhu země.\n\nOd 1. ledna 2015 je prezidentem Uruguaye opět Tabaré Vázquez, který tento úřad zastával již v letech 2005 až 2010.\n\n\n"}
{"id": "581681", "url": "https://cs.wikipedia.org/wiki?curid=581681", "title": "Fabien Barthez", "text": "Fabien Barthez\n\nFabien Barthez (* 28. června 1971, Lavelanet, Francie) je bývalý francouzský fotbalový brankář a reprezentant, vítěz MS 1998 ve Francii a EURA 2000 v Belgii a Nizozemsku. Mimo Francii hrál v Anglii (v Manchesteru United).\n\nPo skončení aktivní hráčské kariéry se dal na automobilový sport, soutěžil mj. v 24 hodin Le Mans.\nOd května 2012 působil také jako prezident malého francouzského klubu Luzenac AP.\n\nV A-mužstvu Francie debutoval 26. 5. 1994 v Kóbe na turnaji Kirin Cup proti Austrálii (výhra 1:0).\n\nZúčastnil se EURA 1996, MS 1998 (zisk zlaté medaile), EURA 2000 (zisk zlaté medaile), MS 2002, EURA 2004 a MS 2006.\n\n\n"}
{"id": "581683", "url": "https://cs.wikipedia.org/wiki?curid=581683", "title": "Inkluzivní vzdělávání", "text": "Inkluzivní vzdělávání\n\nInkluzivní vzdělávání nebo inkluze je proces, jehož snahou je nastavení takového systému vzdělávání, který umožňuje všem dětem bez rozdílu plnit povinnou školní docházku, resp. navštěvovat školu, ideálně v místě jejich bydliště. Cílem inkluze je podporovat rovné šance dětí na vzdělávání.\n\nInkluzivní vzdělávání spadá pod společenský proces, jehož snahou je podporovat jedince tak, aby se mohl plně účastnit života společnosti (sociální inkluze) a měl přístup ke všem jejím zdrojům (zaměstnání, bydlení, volný čas apod.). Inkluze tedy přesahuje oblast vzdělávání. V současnosti je ale spojována zejména se systémem základního školství, které pokrývá důležité období v životě člověka.\n\nV inkluzivní škole je samozřejmostí heterogenní složení kolektivu, kde se každý jedinec stává objektem individualizovaného přístupu. V jedné třídě se tak spolu vzdělávají děti zdravotně postižené i děti bez postižení, děti zvláště nadané, děti cizinců, děti různých etnik nebo např. děti pocházející ze sociálně znevýhodněného prostředí. Mezi základní principy inkluzivní školy patří: důraz na spolupráci, víra v přirozené vlastnosti dětí učit se, otevřenost k jinakosti, formativní hodnocení.\n\nAlternativa k inkluzivnímu vzdělávání je rozdělování dětí mezi hlavní (tradiční) vzdělávací proud a speciální vzdělávání, nebo také integrované vzdělávání.\n\nPojem inkluze je často spojován s termínem integrace. Tyto dva různé pojmy někteří autoři zaměňují.\n\nIntegrace je starší pojem a znamená začleňování různých podskupin do celku společnosti. Tyto podskupiny jsou často rozpoznávány podle diagnostických kritérií (autismus, Aspergerův syndrom, mentální postižení, tělesné postižení apod.). Tento pohled redukuje člověka především na jeho jinakost nebo \"vadu\". V rámci školství se pak děti s postižením \"integrují\" do systému tradičního školství. Integraci odpovídá výrok \"musíme je (ty jiné) vzít mezi sebe\". Opakem integrace je segregace.\n\nInkluze bývá často označována jako vyšší stupeň integrace nebo cíl integrace. Znamená odklon od diagnostických kritérií. Inkluzi odpovídá výrok \"každý člověk je individualita\". K jinakosti přistupuje jako k něčemu přirozeně danému. Jelikož jinakost je v každém kolektivu přirozená, není třeba dále rozdělovat lidi podle dalších (diagnostických) kritérií. Opakem inkluze je exkluze.\n\nIntegrace a inkluze se liší také v různém pohledu na případný neúspěch žáka ve škole. Zatímco v případě integrace je vina přičítána dítěti \"které nezvládá dané osnovy\", v případě inkluze se překážky hledají v systému (osnovách, školních podmínkách). Na ten je pohlíženo jako na něco, co lze měnit a přizpůsobovat individuálním potřebám každého dítěte. Inkluzivní vyučování je flexibilní, neustále se měnící, nepředvídatelný a otevřený proces ve shodě s neustále se měnícím světem.\n\nOd 18. století se v Evropě pozornost obrací na děti s postižením, která vede k rozšíření institucionální péče a vzniku speciální pedagogiky. Vedlejším produktem této institucionalizace se však stala segregace. To vedlo k potřebě opačného trendu - integrace. Zásadním mezníkem v pedagogickém smýšlení se stává nástup reformní pedagogiky (přelom 19. a 20.století). Myšlenky tohoto směru (především pedocentrismus) jsou shodné s některými principy inkluzivní pedagogiky.\n\nDůraz na rovné šance na vzdělávání lze nalézt v mezinárodních lidskoprávních dokumentech (Všeobecná deklarace lidských práv 1948, Úmluva o právech dítěte 1989).\n\nV roce 1990 se v Thajsku konala světová konference, za které vzešel dokument \"Světová deklarace vzdělávání pro všechny\". Ten analyzoval stav základního vzdělávání napříč celým světem a odhalil znepokojující fakta o přístupu k základnímu vzdělávání a jeho kvalitě.\n\nZásadní vliv na šíření inkluzivních myšlenek ve vzdělávání má organizace UNESCO (Organizace OSN pro vzdělání, vědu a kulturu). Rozvoj kvalitního vzdělávání je jeden z dlouhodobých rozvojových cílů. UNESCO také v roce 1994 uspořádalo Světovou konferenci o vzdělávání osob se speciálními vzdělávacími potřebami. Zveřejnění Deklarace ze Salamanky (The Salamanca Statement, 1994) znamenalo zásadní obrat směrem k inkluzivnímu trendu. Prohlášení podepsali zástupci 92 zemí včetně České republiky. Celé znění tohoto dokumentu bylo do češtiny přeloženo v roce 2016 Nadací Open Society Fund Praha.\n\nDalším dokumentem UNESCa, který zmiňuje potřebu inkluze, je Úmluva o právech osob se zdravotním postižením (2006). Ta uvádí, že osoby se zdravotním postižením by měly mít přístup k \"inkluzívnímu, kvalitnímu a bezplatnému základnímu vzdělávání a střednímu vzdělávání v místě, kde žijí\" a měla by jim být poskytována \"přiměřená úprava podle individuálních potřeb\".\n\nV rámci Evropy jsou myšlenky inkluzivního vzdělávání prosazovány velmi nerovnoměrně. Mezi v současnosti nejaktivnější země, které tyto myšlenky zavádějí do praxe, patří skandinávské země.\n\nZavedení inkluzivního vzdělávání v České republice předpokládá radikální změnu filozofie celého školství a realizaci systémových opatření a dalších změn v legislativě. Ministryně školství Kateřina Valachová upozornila na potřebu dále v této souvislosti intenzivně připravovat řešení skutečných a dlouhodobých problémů české vzdělávací soustavy.\n\nDěti, u nichž se předpokládá, že budou v současném vzdělávacím systému potřebovat podporu, definuje školský zákon jako děti se speciálními vzdělávacími potřebami. Současné znění zákona se od integrační tendence posouvá k inkluzivnímu smýšlení. Před novelou školského zákona účinnou od 1. 9. 2016 byly tyto děti přímo definovány jako děti zdravotně postižené a znevýhodněné nebo děti se sociálním znevýhodněním.\n\nDěti, které mají nárok na podpůrná opatření, tedy již nejsou definovány skrze diagnózu, nýbrž jako ty děti, které k uplatnění svého vzdělávacího potenciálu na rovnoprávném základě s ostatními potřebují podporu (konkrétní podoba podpůrných opatření je dále rozvedena ve zmíněném § 16 - podpora vzdělávání dětí, žáků a studentů se speciálními vzdělávacími potřebami).\n\nLiga lidských práv podporuje inkluzivní vzdělávání i školy, které se snaží integrovat děti s různými speciálními potřebami a nastavovat jim dle svých možností klima a prostředky své školy, v rámci projektu Férová škola.\n\nDlouhodobě v oblasti inkluze působí mj. také organizace Člověk v tísni, která se zaměřuje zejména na podporu vzdělávání v sociálně vyloučených lokalitách.\n\nPedagogická fakulta Masarykovy univerzity zařadila inkluzivní vzdělávání do nové koncepce společného pedagogicko-psychologického základu pro studenty učitelství platné od září 2016. Koncepce zahrnuje více výuky v menších seminárních skupinách a novou formu pedagogické praxe, v rámci níž budou všichni studenti od druhého ročníku doučovat děti ze sociálně znevýhodněného prostředí přímo v rodinách a nízkoprahových zařízeních.\n\nKromě podporovatelů inkluzivního vzdělávání se v českém prostředí ozývají i kritici tohoto přístupu. Prezident Miloš Zeman vyjádřil obavu z šikany a přiklonil se k oddělování dětí s postižením, od žáků bez postižení. Časopis Blesk uveřejnil protiinkluzivní kampaň \"Stop škodlivé inkluzi\".\n\n\n\n"}
{"id": "581685", "url": "https://cs.wikipedia.org/wiki?curid=581685", "title": "Řád sv. Januaria", "text": "Řád sv. Januaria\n\nŘád sv. Januaria (italsky: \"Insigne Reale Ordine di San Gennaro\") je rytířským řádem Království obojí Sicílie a jeho královské dynastie.\n\nZaložil jej roku 1738 Karel III. Španělský, ještě jako král sicilský a neapolský, jakožto nejvyšší vyznamenání svého království. Jde o poslední založený \"velký\" řád, který byl stavěn na stejnou úroveň jako řád Zlatého rouna. Řád je zasvěcen sv. Januariovi, patronu Neapole.\n\nŘád má jednu třídu a je omezen na 60 rytířů, kteří musí být katolickými šlechtici. Odznakem řádu je maltézský kříž, který má mezi rameny zlaté lilie a na kříži spočívá obraz sv. Januaria.\n\nV současné době je udělován jako dynastický řád oběma pretendenty Království obojí Sicílie.\n\n"}
{"id": "581688", "url": "https://cs.wikipedia.org/wiki?curid=581688", "title": "Norbert Joos", "text": "Norbert Joos\n\nNorbert Joos (6. září 1960, Chur – 10. července 2016) byl švýcarský horolezec. Podařilo se mu vystoupit na 13 ze 14 osmitisícovek. Jedinou horou, která mu chyběla do kompletní sbírky koruny Himálaje a Karakoramu, je nejvyšší hora světa Mount Everest, o niž se pětkrát neúspěšně pokoušel.\n\nNarodil se ve městě Chur v kantonu Graubünden. Jeho horolezecká kariéra začala rychle. Už ve dvanácti letech zdolal Matterhorn a ve dvaceti těžkou severní stěnu Eigeru. Krátce nato vylezl na nejvyšší horu Severní Ameriky Mount McKinley. Už rok nato, ve svých 22 letech vystoupil na svou první osmitisícovku Nanga Parbat. Joos některé výstupy uskutečňoval s dalšími slavnými švýcarskými horolezci Erhardem Loretanem nebo Marcelem Rüedim. Lezl alpským stylem, bez umělého kyslíku, bez šerpů a výškových táborů.\n\nZemřel v roce 2016, při sestupu z alpské čtyřtisícovky Piz Bernina, kam vedl dvojici klientů. Jeden z nich zřejmě ztratil rovnováhu a spadl, čímž s sebou strhl i ostatní. Zatímco dvojice klientů pád s těžkými zraněními přežila, Joos zahynul.\n\n\n\n"}
{"id": "581690", "url": "https://cs.wikipedia.org/wiki?curid=581690", "title": "Alfred Schirokauer", "text": "Alfred Schirokauer\n\nJUDr. Alfred Schirokauer (* 13. června 1880 ve Wrocławi – 27. října 1934 ve Vídni\n) byl německý právník, spisovatel, scenárista a filmový režisér, který zejména ve 20. letech 20. století proslul především jako autor mnoha historických románů a biografií, řada z nich byla posléze i zfilmována. Mezi jeho nejznámější díla vydaná v češtině patří historický román \"Hříšná Messalina\", který pojednává o římské císařovně Messalině, manželce římského císaře Claudia.\n\nSvé vzdělání zahájil v Anglii, pak se vrátil do Německa, kde v Hamburku složil maturitu, poté úspěšně vystudoval práva. Po dokončení požadované právní praxe pracoval nejprve po sedm let jako právník. Během této doby začal literárně tvořit, svůj první román vydal v roce 1904. Mezi jeho životopisná díla patří práce o Ferdinandu Lassallovi, Lordu Byronovi, Napoleonovi či Lucretii Borgii. Od roku 1912 působil i jako filmový scenárista, později i jako filmový režisér, kdy několikrát také spolupracoval s Reinholdem Schünzelem.\n\nVzhledem k svému židovskému původu byl nucen opustit nacistické Německo a emigrovat nejprve do Nizozemska, později do Rakouska, kde v roce 1934 ve Vídni zemřel.\n\n\n\n"}
{"id": "581693", "url": "https://cs.wikipedia.org/wiki?curid=581693", "title": "Mistrovství Evropy v atletice 1971", "text": "Mistrovství Evropy v atletice 1971\n\n10. mistrovství Evropy v atletice se uskutečnilo ve dnech 10. – 15. srpna 1971 na olympijském stadionu ve finských Helsinkách. Na tomto stadionu se později uskutečnil evropský šampionát také v roce 1994 a v roce 2012 se zde konal již XXI. ročník. Dvakrát se zde pořádalo rovněž mistrovství světa v atletice (1983 a 2005).\n\nNa programu bylo celkově 38 disciplín (24 mužských a 14 ženských). Českoslovenští atleti vybojovali celkově 4 medaile (dvě zlaté, jedno stříbro a bronz). Několik dalších atletů postoupilo do finále. Šestý doběhl v závodě na 800 metrů Jozef Plachý, sedmá skončila Jaroslava Jehličková (1500 m) a osmý skončil Ivan Daniš (400 m př.). V technických disciplínách obsadil páté místo trojskokan Václav Fišer. Dvojí zastoupení mělo Československo ve finále ženské výšky. Miloslava Hübnerová skončila pátá, Milada Karbanová sedmá.\n\n"}
{"id": "581694", "url": "https://cs.wikipedia.org/wiki?curid=581694", "title": "Marcel Rüedi", "text": "Marcel Rüedi\n\nMarcel Rüedi (1. listopadu 1938 - 25. září 1986) byl švýcarský horolezec. Mezi roky 1980 a 1986 dokázal zdolat deset vrcholů vyšších než 8000 metrů. Při sestupu z posledního z nich - Makalu však zemřel. Narodil se ve městě Winterthur v kantonu Curych. Nikdy se nestal profesionálním horolezcem, ale vykonával svou původní profesi řezníka. Svou první osmitisícovku Dhaulágirí zdolal v roce 1980, když mu bylo už 42 let. Roku 1981 dokázal vylézt severní stěnu Eigeru novou cestou. O dva roky později dokázal vystoupit s Erhardem Loretanem během dvou týdnů na tři osmitisícovky - Gašerbrum I, Gašerbrum II a Broad Peak. Roku 1985 pak s Norbertem Joosem vystoupil na K2. O rok později zemřel na Makalu při sestupu ve výšce asi 7400 metrů vyčerpáním.\n\n\n"}
{"id": "581696", "url": "https://cs.wikipedia.org/wiki?curid=581696", "title": "Royal Fleet Auxiliary", "text": "Royal Fleet Auxiliary\n\nRoyal Fleet Auxiliary (RFA) je flotila pomocných lodí patřící britskému ministerstvu obrany. Lodě mají převážně civilní posádky. Zřízena byla v roce 1905 a od té doby se podílela na všech operacích královského námořnictva, například na operacích za první i druhé světové války, korejské války či falklandské války. Jejím hlavním úkolem je logistická podpora válečných lodí královského námořnictva při operacích mimo dosah vlastních základen. Může se též podílet na výsadkových operacích a výcviku.\n\nRFA k roku 2010 provozovala 12 plavidel a zaměstnávala na 2000 civilistů (řada lodí ale má částečně vojenské posádky, starající se například o provoz vrtulníků). RFA tehdy tvořily dva rychlé tankery třídy \"Wave\", dva malé tankery třídy \"Rover\", tři zásobovací lodě tříd \"Fort Rosalie\" a \"Fort Victoria\", plavidlo pro letecký výcvik \"Argus\", dílenská loď \"Diligence\" a tři pomocné výsadkové dokové lodě třídy \"Bay\".\n\nJednotrupé tankery tříd \"Rover\" a \"Leaf\" od roku 2017 nahrazují čtyři nové tankery třídy \"Tide\" s výtlakem přes 37 000 tun. V programu Solid Support Ship je dále plánována stavba tří zásobovacích lodí, které nahradí třídu \"Fort Rosalie\".\n\n\n\n\n\n\n\nPlavidla v době míru pronajatá civilnímu sektoru:\n\n\n"}
{"id": "581699", "url": "https://cs.wikipedia.org/wiki?curid=581699", "title": "Mimas", "text": "Mimas\n\nMimas má více významů:\n\n"}
{"id": "581702", "url": "https://cs.wikipedia.org/wiki?curid=581702", "title": "Kurzovní chata", "text": "Kurzovní chata\n\nKurzovní chata (Sporthotel Kurzovní) je jednou ze tří původních turistických chat v oblasti Pradědu v Hrubém Jeseníku. Již v roce 1887 nechala Pastevecká společnost z Velkých Losin postavit na místě dnešní chaty tzv. Novou Švýcárnu, která však brzy zanikla. V roce 1921 zde byly vybudovány stáje, které sloužily různým účelům až do druhé světové války, po níž postupně chátraly. V letech 1952-1955 byla jedna ze staveb přestavěna na lyžařské výcvikové středisko (odtud název). S rostoucím turistickým ruchem došlo k rozhodnutí chatu zcela přestavět - stará budova byla stržena roku 1980, nový hotel v dnešní podobě byl otevřen v roce 1987.\n"}
{"id": "581705", "url": "https://cs.wikipedia.org/wiki?curid=581705", "title": "Jeffrey Sachs", "text": "Jeffrey Sachs\n\nJeffrey David Sachs (* 5. listopadu 1954, Detroit, USA) je význačný americký ekonom. Intenzivně se zaměřuje v následujících vědeckých oblastech: hospodářský růst, udržitelnost životního prostředí, oddlužení rozvojových zemí, redukce chudoby, či globalizace. Sachs se proslavil jako poradce vlád po celém světě v ekonomických otázkách. Je ředitelem Earth Institute při Columbia University a speciálním poradcem generálního tajemníka OSN Pan Ki-muna ohledně Rozvojových cílů tisíciletí (stejnou funkci zastával i u dřívějšího generálního tajemníka Kofiho Annana).\n\nJe autorem mnohých článků a knih. K jeho nejslavnějším knihám patří tituly \"The End of Poverty: Economic Possibilities for Our Time\" a \"Common Wealth: Economics for a Crowded Planet\". Oba tituly se objevují na listu bestsellerů deníku The New York Times.\n\nSachs studoval na Harvard College, kde získal titul M.A. a Ph.D. v oboru ekonomie. Ve věku 29 let na Harvardu získal titul profesora. Na Harvardu působil až do r. 2002. V současné době vede ústav Earth Institute při Columbia University.\n\nSachs se spolupodílel na ekonomických reformách v Bolívii, Polsku nebo Ruské federaci. Sachsovým reformní plánům se přezdívalo \"šoková terapie\".\n\nV r. 1985 trpěla Bolívie hyperinflací a nebyla schopna splatit svůj dluh vůči Mezinárodnímu Měnovému Fondu (MMF). Sachs se ujal pozice hospodářského poradce bolivijské vlády a předložil vládě rozsáhlý plán hospodářských reforem s cílem srazit inflaci a vést bolivijskou ekonomiku cestou tržní liberalizace. Mezi opatření patřily rušení vládních dotací a obchodních kvót, ukotvení bolivijské měny k dolaru. Po implementaci Sachsových reforem spadla inflace z 20 000% za rok na 11%. Kritici ovšem soudí, že reformy způsobily růst nezaměstnanosti, pokles průmyslové výroby a hospodářský pokles.\n\nV r. 1990 se polská vláda formou šokové terapie snažila vymanit z kolabujícího komunistického hospodářského režimu. Sachs a David Lipton (dříve ekonom MMF) radily polské vládě rychlý přechod k tržní ekonomice. Sachs a Lipton radili uvést tržní mechanismy ještě před rozsáhlou privatizací státního majetku. Jak se ukázalo, tak jednotlivé státní podniky dokázaly efektivně operovat v tržním prostředí, pokud jim bylo umožněno fungovat dle tržních sil. Dále byl také zaveden stabilizační fond pro polský Złoty ve výši jedné miliardy USD, prostředky z něj ovšem nemusely být čerpány.\n\nRoku 1991 angažovala ruská vláda ekonomy z Harvardu jako poradce pro transformační reformy. Sachs byl také přizván, ale během dvou let se mu nepodařilo prosadit žádné významnější reformy. Sachs např. neúspěšně usiloval o založení stabilizačního fondu pro stávající měnu ve výši 5 miliard USD. - Anatolij Čubajs založil 31.7.1992, tedy krátce poté, kdy se stal místopředsedou ruské vlády, speciální odbor («Отдел технической помощи и экспертизы»). V něm pracovali jako vedoucí další američtí odborníci: harvardský profesor Andrei Shleifer (spolu se Sachsem a Larry Summersem jeden ze tří „zázračných chlapců“) a čerstvý absolvent téže školy Jonathan Hay. Oba byli v roce 2005 v USA odsouzeni za nezákonné podnikání k vysokým peněžním trestům. (Větší část platila Harvardova univerzita.)\n\nV letech 1991-1993 pomáhal s hospodářskou transformací ve Slovinsku, Estonsku a v Mongolsku.\n\nKnihy\nČlánky\n\nSachsovy eseje se pravidelně objevují na stránkách project-syndicate.org online\n"}
{"id": "581706", "url": "https://cs.wikipedia.org/wiki?curid=581706", "title": "Bubba Smith", "text": "Bubba Smith\n\nCharles Aaron “Bubba” Smith (28. února 1945 Orange, Texas – 3. srpna 2011 Los Angeles, Kalifornie) byl americký herec a sportovec. V šedesátých a sedmesátých letech minulého století byl profesionálním hráčem amerického fotbalu, hercem se stal v závěru sedmdesátých let. Během své hráčské kariéry uplatňoval zejména své skvělé fyzické parametry – 201 cm a 120 kg. Byl zároveň také jediným hráčem Michigan State, který byl draftován jako číslo 1.\n\nJeho pravděpodobně nejznámější filmovou rolí je Moses Hightower ze série \"Policejní akademie\".\n\n"}
{"id": "581710", "url": "https://cs.wikipedia.org/wiki?curid=581710", "title": "Benoît Chamoux", "text": "Benoît Chamoux\n\nBenoît Chamoux (19. února 1961 – 6. října 1995) byl francouzský horolezec. Dokázal zdolat 13 ze 14 osmitisícovek. Při výstupu na svou poslední chybějící Kančendžengu se spolu s Pierrem Royerem a jedním šerpou ztratil asi 50 metrů pod vrcholem a zahynul. \n\nNarodil se v obci La Roche-sur-Foron v regionu Rhône-Alpes. Již ve dvaceti letech začal podnikat horolezecké expedice do Afriky a Jižní Ameriky. V roce 1985 se stal členem italského sdružení Quota 8000, které mělo za cíl zdolání všech vrcholů vyšších než 8000 metrů. V rámci tohoto sdružení vystoupil na svých prvních pět vrcholů : Gašerbrum II, Gašerbrum I, Broad Peak (výstup ze základního tábora na vrchol a sestup zpět během 16 hodin), K2 a Nanga Parbat. Později po rozpadu sdružení Quota 8000 založil vlastní podobné sdružení L'Espirit D'Equipe (členem byl i Josef Rakoncaj) s nímž zdolal další čtyři vrcholy: Annapurna, Manáslu, Čo Oju a Šiša Pangma. I toto sdružení se však roku 1991 rozpadlo. Hned o rok později Chamoux vylezl na nejvyšší horu světa Mount Everest a pak i na Dhaulágirí a Lhoce. Z Kančendžengy se však už nevrátil. Švýcaři Erhard Loretan a Jean Troillet byli poslední lidé, kteří Chamouxe viděli živého.\n\n\n"}
{"id": "581711", "url": "https://cs.wikipedia.org/wiki?curid=581711", "title": "Logitech", "text": "Logitech\n\nLogitech International SA se sídlem v Romanel-sur-Morges, Švýcarsko, je holdingová společnost. Logitech vyrábí zařízení pro počítače jako jsou klávesnice, počítačové myši, herní ovladače, webové kamery, reproduktory nebo sluchátka. Na japonském trhu používá společnost značku \"Logicool\", protože Logitec existuje v této zemi již od roku 1982. Vlastní také svou herní edici výrobků Logitech G.\n\n"}
{"id": "581712", "url": "https://cs.wikipedia.org/wiki?curid=581712", "title": "Craig Gordon", "text": "Craig Gordon\n\nCraig Sinclair Gordon (31. prosince 1982, Edinburgh) je skotský fotbalový brankář v současnosti bez angažmá (kvůli zdravotním potížím s koleny).\nV roce 2006 získal ve Skotsku ocenění pro nejlepšího hráče dle novinářské asociace SFWA (Scottish Football Writers' Association).\n"}
{"id": "581714", "url": "https://cs.wikipedia.org/wiki?curid=581714", "title": "The Easy Company", "text": "The Easy Company\n\nThe Easy Company s.r.o. je herně-vývojářská společnost, založená v Praze (Česká republika) 25. dubna 2006. Jádro vývojářského týmu pochází především z Illusion Softworks (od r. 2008 2K Czech). První hra jsou celoteréní (zahrnuje všechny terény) off-roadové závody MOTORM4X, vydané v 14. listopadu 2008. Pro tuto hru byl speciálně vyroben engine \"Vampire\". Obsahuje editor světel, který umožňuje pracovat s modely a zvuky nebo přiřadit různé druhy skriptů.\n\nNa konci roku 2008 byl majoritním vlastníkem a největším věřitelem firmy finanční investor Arca Capital Bohemia, a.s. (podíl 67 %, půjčka ve výši 4,7 milionu korun).\n\n"}
{"id": "581716", "url": "https://cs.wikipedia.org/wiki?curid=581716", "title": "Korporacija IRKUT", "text": "Korporacija IRKUT\n\nKorporacija IRKUT, (\"rusky Корпорация ИРКУТ, angl. IRKUT Corporation\") je ruské, původně sovětské, sdružení podniků, zabývající se konstrukcí, výrobou a prodejem letadel a technickou podporou jejich uživatelů. Zahrnuje v sobě řadu podniků, jako jsou konstrukční kancelář Jakovlev, Irkutský letecký závod, Leteckou společnost Berijev, společnost BETA AIR a další.\n\nRoku 1934 po dvouleté výstavbě zahájil výrobu letecký závod v Irkutsku, zprvu jako Závod č. 125, později č. 39, od roku 1963 Irkutský strojírenský závod, od roku 1975 Irkutský letecký závod. Postupně vyráběl dvě desítky typů letadel – I-14, SB, Pe-2, Pe-3, Il-6, P-2, Tu-2, Tu-14, Il-28, An-12, Jak-28, An-24, MiG-23, MiG-27, Su-27, Su-30, Be-200, Jak-130. Roku 1989 byl opět přejmenován a po třech letech se stal akciovou společností. Roku 2002 byl závod reorganizován ve Vědecko-výrobní korporaci Irkut, do níž bylo roku 2004 začleněno i OKB Jakovleva. Akcie společnosti byly poprvé veřejně obchodovány v roce 2004, což bylo poprvé v historii ruského vojenského a leteckého průmyslu. Koncem roku 2006 se stala částí Sjednocené letecké korporace (OAK)\n\nNosným výrobním programem společnosti je rodina bojových letounů Suchoj Su-30, obojživelné letouny Berijev Be-200 a vojenské výcvikové stroje Jakovlev Jak-130. Společnost vyvíjí a připravuje do výroby nové dopravní letadlo pro střední tratě MS-21. . Společnost rovněž usiluje o převzetí prodeje regionálních letounů Antonov An-148. \n\n"}
{"id": "581718", "url": "https://cs.wikipedia.org/wiki?curid=581718", "title": "Iñaki Ochoa de Olza", "text": "Iñaki Ochoa de Olza\n\nIñaki Ochoa de Olza (29. května 1967 - 23. května 2008) byl španělský horolezec. V letech 1993 až 2007 dokázal bez použití umělého kyslíku vystoupit na 12 osmitisícovek. Při pokusu o výstup na Annapurnu, svou třináctou osmitisícovku však zahynul. Ochoa de Olza se narodil ve městě Pamplona v autonomní oblasti Navarra. První pokus v Himálaji provedl už roce 1989 ve svých 22 letech na Kančendženze. Neuspěl, ale poprvé se dostal nad 8000 metrů. V roce 1993 už dokázal vystoupil na svou první osmitisícovku Čo Oju. Roku 2001 zdolal nejvyšší horu planety Mount Everest a o tři roky později i druhou nejvyšší horu K2. Na Nanga Parbat v roce 2003 vystoupil s Rakušankou Gerlinde Kaltenbrunner. Pracoval i jako horský vůdce a kameraman. Nejhodnotnější výstup se mu podařil roku 2006, když vylezl na Šišu Pangmu novou cestou a sólově. O dva roky později vystoupil na vrchol Dhaulágirí a sestoupil zpět do základního tábora během 24 hodin a stal se tak prvním španělem, kterému se podařil výstup i sestup na osmitisícovce během jediného dne. V roce 2008 se pokusil zdolat svou třináctou osmitisícovku Annapurnu. Se svými spolulezci museli vzdát pokus o výstup kvůli špatnému počasí a Ochoa dostal horskou nemoc a trpěl vysokohorským otokem plic. Ovšem špatné počasí znemožňovalo sestup a převoz do nemocnice. Ochoa zůstal ve výšce asi 7400 metrů a krátce nato zemřel ve věku 41 let.\n\n"}
{"id": "581720", "url": "https://cs.wikipedia.org/wiki?curid=581720", "title": "Július Strnisko", "text": "Július Strnisko\n\nJúlius Strnisko (6. srpna 1958 Nitra, Československo – 20. září 2008 Nitra, Slovensko) byl československý zápasník. V roce 1980 vybojoval na olympijských hrách v Moskvě bronzovou medaili ve volném stylu v kategorii do 100 kg. V roce 1982 a 1983 vybojoval ve stejné kategorii bronz na mistrovství Evropy. V letech 1977 až 1988 se stal desetkrát mistrem Československa.\n\nZápasit začal, aby se vyrovnal svému staršímu bratrovi Peterovi. Začínal v Nitře pod vedením Jozefa Svitače. V roce 1977 přestoupil do Rudé hvězdy Praha, kde vydržel 13 let. Po olympiádě v Soulu, kde po dvou porážkách vypadl ve třetím kole, ukončil ze zdravotních důvodů aktivní sportovní činnost.\n\n"}
{"id": "581722", "url": "https://cs.wikipedia.org/wiki?curid=581722", "title": "Mistrovství světa v basketbalu žen 1986", "text": "Mistrovství světa v basketbalu žen 1986\n\n10. mistrovství světa v basketbalu žen proběhlo v dnech 8. – 17. srpna v Sovětském svazu.\n\nTurnaje se zúčastnilo dvanáct družstev rozdělených do dvou šestičlenných skupin. Družstva na prvním a druhém místě postoupily do semifinále. Třetí a čtvrtý tým hrál o 5. – 8. místo a pátý a šestý hrál o 9. – 12. místo. Mistrem světa se stalo družstvo Spojených států.\n\n Kanada – Bulharsko 67:63 (36:29)\n\n8. srpna 1986 – Minsk\n\n8. srpna 1986 – Minsk\n\n8. srpna 1986 – Minsk\n\n9. srpna 1986 – Minsk\n\n9. srpna 1986 – Minsk\n\n9. srpna 1986 – Minsk\n\n10. srpna 1986 – Minsk\n\n10. srpna 1986 – Minsk\n\n10. srpna 1986 – Minsk\n\n12. srpna 1986 – Minsk\n\n12. srpna 1986 – Minsk\n\n12. srpna 1986 – Minsk\n\n13. srpna 1986 – Minsk\n\n13. srpna 1986 – Minsk\n\n13. srpna 1986 – Minsk\n\n Maďarsko – Austrálie 79:77 (34:39)\n\n8. srpna 1986 – Vilnius\n\n8. srpna 1986 – Vilnius\n\n8. srpna 1986 – Vilnius\n\n9. srpna 1986 – Vilnius\n\n9. srpna 1986 – Vilnius\n\n9. srpna 1986 – Vilnius\n\n10. srpna 1986 – Vilnius\n\n10. srpna 1986 – Vilnius\n\n10. srpna 1986 – Vilnius\n\n12. srpna 1986 – Vilnius\n\n12. srpna 1986 – Vilnius\n\n12. srpna 1986 – Vilnius\n\n13. srpna 1986 – Vilnius\n\n13. srpna 1986 – Vilnius\n\n13. srpna 1986 – Vilnius\n\n SSSR – ČSSR 78:67 (33:34)\n\n15. srpna 1986 – Moskva\n\n15. srpna 1986 – Moskva\n USA – SSSR 108:88 (56:43)\n\n17. srpna 1986 – Moskva\n Kanada – ČSSR 64:59 (33:31)\n\n17. srpna 1986 – Moskva\n Čína – Bulharsko 88:73 (50:45)\n\n15. srpna 1986 – Moskva\n\n15. srpna 1986 – Moskva\n Čína – Kuba 102:86 (52:42)\n\n17. srpna 1986 – Moskva\n Bulharsko – Maďarsko 79:75 (35:33)\n\n17. srpna 1986 – Moskva\n Jižní Korea – Tchaj-wan 85:54 (39:23)\n\n15. srpna 1986 – Moskva\n\n15. srpna 1986 – Moskva\n Austrálie – Jižní Korea 60:50 (24:29)\n\n17. srpna 1986 – Moskva\n Brazílie – Tchaj-wan 92:57 (33:28)\n\n17. srpna 1986 – Moskva\n1. USA\n2. SSSR\n\n3. Kanada\n\n4. ČSSR\n\n5. Čína\n\n6. Kuba\n\n7. Bulharsko\n\n8. Maďarsko\n\n9. Austrálie\n\n10. Jižní Korea\n\n11. Brazílie\n\n12. Tchaj-wan\n\n\n"}
{"id": "581723", "url": "https://cs.wikipedia.org/wiki?curid=581723", "title": "Miloslav Kučera", "text": "Miloslav Kučera\n\nJméno a příjmení Miloslav Kučera nosí více osobností:\n\n\n"}
{"id": "581724", "url": "https://cs.wikipedia.org/wiki?curid=581724", "title": "Muzeum země izraelské", "text": "Muzeum země izraelské\n\nMuzeum země izraelské či muzeum Erec Jisra'el (: מוזיאון ארץ ישראל) je historické a archeologické muzeum ležící na jižním okraji telavivské čtvrti Ramat Aviv v Izraeli. Společně s dalšími zde situovanými kulturními institucemi tvoří distrikt zvaný Kirjat ha-Muze'onim (\"Muzejní město\").\n\nBylo založeno v roce 1953 a představuje velkou sbírku archeologických, antropologických a historických artefaktů organizovaných v několika muzejních pavilonech. Každý z pavilonů je věnován jinému tématu: sklu, keramice, mincím, mědi atd. Součástí muzea je rovněž planetárium.\n\nV křídle muzea s názvem „Člověk a jeho práce“ je expozice starověkých metod tkaní, výroby šperků a hrnčířství, mletí zrnin a pečení chleba. V areálu muzea se nachází archeologické vykopávky Tel Kasil, v nichž bylo odhaleno dvanáct různých vrstev, zachycující jednotlivé kultury, které v této oblasti žily. Součástí muzea je i poštovní pavilon, který představuje historii poštovní služby v zemi izraelské od poloviny 19. století do založení Izraele v roce 1948.\n\n"}
{"id": "581726", "url": "https://cs.wikipedia.org/wiki?curid=581726", "title": "Salamandra (hudební skupina)", "text": "Salamandra (hudební skupina)\n\nSalamandra je česká melodic-speed metalová skupina.\n\nPrvní album Twilight of Legends vyšlo kapele nedlouho po jejím zformování v roce 1999. Album obsahovalo především speed metalové skladby s prvky gothic metalu. Další dvě desky jsou koncipovány do období středověku a Velké Moravy. Všechna alba byla recenzována především v časopisech Spark a Rock Shock, které se zabývají rockovou a metalovou hudbou.\n\nPředposlední řadové album Time to Change vyšlo v červenci roku 2010. Poprvé bylo představeno na festivalu Masters of Rock ve Vizovicích, kde ho pokřtila švédská skupina Sabaton. \n\nNejnovější, šesté album Imperatus bylo pokřtěno 12. července 2014, opět ve Vizovicích na festivalu Masters of Rock, kde bylo pokřtěno frontmanem skupiny Freedom Call – Chrisem Bayem. Na CD vystupuje velká řada hostů, hlavním z nich je právě Chris Bay. Dále je možno slyšet také bývalé zpěváky Salamandry a řadu dalších hostů.\n\n\n\n\n"}
{"id": "581727", "url": "https://cs.wikipedia.org/wiki?curid=581727", "title": "Manuel Aaron", "text": "Manuel Aaron\n\nManuel Aaron (* 30. prosince 1935, Toungoo, Barma) je indický šachista. Sedminásobný mistr Indie od roku 1959. V roce 1961 se stal mezinárodním mistrem a byl zároveň prvním Indem, který získal tento titul. V roce 1962 hrál mezipásmový turnaj ve Stockholmu. Skončil poslední, ale podařilo se mu porazit významné šachisty Lajose Portische a Wolfganga Uhlmanna \n"}
{"id": "581728", "url": "https://cs.wikipedia.org/wiki?curid=581728", "title": "Irkut MS-21", "text": "Irkut MS-21\n\nIrkut MS-21 ( v překladu \"Letadlo středního doletu pro 21. století\") je ruský úzkotrupý dopravní letoun vyvíjený konstrukční kancéláří Jakovlev a vyráběný společností Irkut spadající do Sjednocené letecké korporace. Vznikl jako náhrada letounu Tupolev Tu-204. V sériové produkci měl původně nést typové označení \"Jak-242\", nakonec od tohoto označení bylo ustoupeno. Tento letoun by se měl stát konkurentem západních Boeingů 737 MAX a Airbusů A320neo. Vývoj byl zahájen roku 2006 a v roce 2011 pokračoval podrobný návrh. Po zpoždění plánovaného zavedení v letech 2012 až 2020 se předvedení veřejnosti uskutečnilo 8. června 2016, první let proběhl 28. května 2017 a první dodávky pro Aeroflot se měly uskutečnit v roce 2019.\n\nKřídlo by mělo být vyrobeno ze speciálních polymerů a k pohonu by měly sloužit dvouproudové motory Pratt & Whitney PW1000G nebo Aviadvigatěl PD-14. Kapacita by měla být 132–163 cestujících ve dvou třídách, s možností 165–211 a doletem 6 000–6 400 km. Standardní verzi MC-21-300 by měla následovat kratší MC-21-200. Do července 2018 společnost dostal 175 objednávek. \n\nMá mít moderní konstrukci s vysokým podílem kompozitů, ze kterých je zhotoveno celé křídlo, celkově asi 40% stroje. Letadlo má mít velmi nízké provozní náklady a mělo by se stát rovnocenným konkurentem letounů hlavních světových výrobců Boeing a Airbus. Je to jeden z nejdůležitějších projektů ruské Sjednocené letecké korporace (OAK), vznikající za významné vládní podpory, především na půdě společnosti IRKUT. \n\nKromě domácích motorů PD-14 se předpokládá alternativní osazování nejmodernějšími motory Pratt & Whitney řady PW1000G. První let byl naplánován na rok 2014, uvedení na trh na rok 2016 a výrobce věří, že by mohl získat asi 10% podíl na světovém trhu ve své třídě a očekává, že 65-70% letounů bude exportovat. Úvodním uživatelem by měla být společnost CRECOM z Malajsie, která má uzavřenu objednávku na 50ks letounů. V roce 2010 výrobce evidoval 100 ks objednávek.\n\nV únoru 2012 oznámil vicepremiér Dmitrij Rogozin zpoždění vývoje. První let je plánován na roky 2015 až 2016 a první dodávka letounu na rok 2020. Nedlouho poté bylo upřesněno, že předvedení veřejnosti je plánováno na polovinu roku 2016, první let na konec téhož roku а výroba začne už v roce 2017.\n\nCelosvětový servis chce výrobce zajišťovat ve spolupráci s servisní sítí společnosti Lufthansa Technic.\n\n\n"}
{"id": "581729", "url": "https://cs.wikipedia.org/wiki?curid=581729", "title": "Plischke", "text": "Plischke\n\nPříjmení Plischke (přechýlená forma Plischkeová) nosí více osobností:\n\n"}
{"id": "581733", "url": "https://cs.wikipedia.org/wiki?curid=581733", "title": "Hugo Lloris", "text": "Hugo Lloris\n\nHugo Lloris (* 26. prosince 1986, Nice) je francouzský fotbalový brankář a reprezentant, který momentálně působí v anglickém klubu Tottenham Hotspur.\n\nV sezóně 2011/12 vyhrál s Lyonem Coupe de France (francouzský fotbalový pohár). Na začátku sezóny 2012/13 se klub utkal v Trophée des champions (francouzský Superpohár, hrálo se v USA) s vítězem Ligue 1 – týmem Montpellier HSC, kterého zdolal až v penaltovém rozstřelu poměrem 4:2, po řádné hrací době byl stav 2:2. Lloris odchytal kompletní utkání.\n\nV srpnu 2012 přestoupil do anglického klubu Tottenham Hotspur.\n\nHugo nastupoval za francouzské reprezentační výběry v kategoriích od 16 let.\n\nZa francouzský národní A-tým debutoval 19. listopadu 2008 v přátelském utkání proti hostujícímu týmu Uruguaye, kde vychytal čisté konto. Zápas skončil remízou 0:0.\n\nNa EURU 2012 konaném v Polsku a na Ukrajině postoupila Francie se 4 body ze druhého místa do čtvrtfinále. V prvním utkání proti Anglii vychytal remízu 1:1. Pak Francie porazila Ukrajinu 2:0 a podlehla 0:2 Švédsku, Lloris odchytal obě utkání. Ve čtvrtfinále 23. června nestačil se svými spoluhráči na největšího favorita turnaje Španělsko, s nímž Francie prohrála 0:2.\n\nTrenér Didier Deschamps jej vzal na Mistrovství světa 2014 v Brazílii, dalšími brankáři v nominaci byli Mickaël Landreau a Stéphane Ruffier. Na turnaji byl brankářskou jednotkou a kapitánem týmu. Francouzi vypadli na šampionátu ve čtvrtfinále s Německem po porážce 0:1.\n\nPředstavil se i na domácím EURU 2016. Tam skončila Francie ve finále, kde ji porazilo Portugalsko.\n\n"}
{"id": "581737", "url": "https://cs.wikipedia.org/wiki?curid=581737", "title": "Věra Vašínková", "text": "Věra Vašínková\n\nVěra Vašínková (* 27. října 1941, Palkovice) je česká politička, bývalá senátorka za obvod č. 69 – Frýdek-Mistek a členka ČSSD.\n\nOdmaturovala na střední ekonomické škole. Před svým zvolením do senátu pracovala na odboru pracovních sil okresního úřadu a později na úřadu práce.\n\nVe volbách 1996 se stala členkou horní komory českého parlamentu, přestože ji v prvním kole porazil občanský demokrat Jan Káš v poměru 37,27 % ku 28,32 % hlasů. Ve druhém kole jej však předčila se ziskem 52,46 % hlasů a byla zvolena do Senátu, kde působila v Ústavně-právním výboru, ve kterém v letech 1998-2000 zastávala post místopředsedkyně, tuto pozici zastávala ve stejném období ve Výboru petičním, pro lidská práva, vědu, vzdělávání a kulturu a ve Volební komisi. V letech 1996-1998 vykonávala funkci místopředsedkyně Stálé komise Senátu pro krajany žijící v zahraničí. Od roku 1998 se angažovala v Mandátovém a imunitním výboru, kde se v letech 2000-2002 podílela na chodu tohoto výboru jako místopředsedkyně. Ve volbách 2002 svůj mandát obhajovala, avšak skončila na 4. místě se ziskem 18,94 % hlasů.\n\n"}
{"id": "581746", "url": "https://cs.wikipedia.org/wiki?curid=581746", "title": "Zederachovité", "text": "Zederachovité\n\nZederachovité (\"Meliaceae\") je čeleď rostlin z řádu mýdelníkotvarých rostoucích převážně v tropech.\n\nČeleď zederachovitých má asi 50 rodů, které jsou rozděleny do více než 570 druhů. Asi 2/3 všech druhů se jsou obsaženy v šesti rodech, \"Aglaia\" (110 druhů) v Indomalajsii a tropech Austrálie, \"Trichilia\" (85 druhů) v Mexiku, Střední Americe, Karibiku a tropické Africe, \"Dysoxylum\" (80 druhů) v Indomalajsii a na Tichomořských ostrovech, \"Turraea\" (60 druhů) v tropické a jižní Africe a Austrálii, \"Chisocheton\" (50 druhů) v Indomalajsii a \"Guarea\" (50 druhů) v tropické Americe a Africe. Rod \"Azadirachta\" je pěstován v tropech a rod \"Melia\" v tropických a subtropických oblastech v celém Starém i Novém světe.\n\nPřevážně stálezelené, zřídka opadavé, stromy, keře nebo dokonce byliny. Dosahují výšek až 40 m, nebo naopak tvoří podrost stromů v lužních lesích. Jejich kůra obsahuje mnohdy bílý latex, po poranění silně mléčí, nebo barevnou mízu s éterickými oleji. Jsou jednodomé, dvoudomé nebo mnohomanželné. Střídavé řapíkaté listy bývají obvykle zpeřené, jen vzácně jsou jednoduché. Okraje lístků jsou hladké, zoubkované nebo zubaté. Listy nemají trvalý bazální meristém.\n\nKvěty jsou oboupohlavné i jednopohlavné, volných nebo srostlých sepal mají 3 až 5, petal může být 3 až 14 ve dvou přeslenech. Tyčinek bývá 4 až 10, nitky mívají obvykle srostlé do trubky, bývají krátké nebo i dlouhé až 14 cm. Patyčinek je stejný počet, nebo dvojnásobně, někdy vzácně i desetinásobně, uspořádané jsou v přeslenech. Synkarpní gyneceum je tvořeno obvykle 2 až 6, výjimečně i 20 plodolisty, semeníků je stejný počet. Květy bývají uspořádány v úžlabních nebo terminálních latách, hroznech nebo klasech, vzácněji jsou květy seřazeny v přeslenech. Opylení bývá entomogamní (blanokřídlí a motýli). Plody jsou bobule nebo peckovice, tobolky, někdy i oříšky nebo křídlaté nažky.\n\n\nMnohé stromy poskytují ceněné dřevo známé pod názvem mahagon, z Afriky jsou to rody \"Entandrophragma\", \" Khaya\" a \"Turraeanthus\", ze Střední Ameriky \"Swietenia\" (pravý mahagon) a dále pod názvy africká bříza rody \"Turraea\" a africký ořech \" Lovoa\". Dřevo těchto stromů má rozlišené jádro a běl, barva jádra je variabilní podle místa původů od žlutohnědé přes růžovou, lososovou a skořicovou po červenohnědou. Stářím barva některých dřev tmavne. Tyto dřeviny rostou ve skupinách nebo jednotlivě, jsou velmi vytěženy, na určitých místech se už nevyskytují, např. rod \"Swietenia\" z Karibských ostrovů vymizel. Vzhledem k nedostatku a ceně převažuje dnes jeho zpracování na uměleckou bižuterii, hudební nástroje a luxusní řezbářské výrobky. Z afrického rodu \"Trichilia\" a malajského \"Chisocheton\" se získávají olejnaté tuky pro výrobu mýdel a lampových olejů. Zederach (\"Melia\") obsahuje látky, sloužící k výrobě insekticidů. Kůra a listy z \"Azadirachta\" obsahují množství hořčin, terpenů, silic a flavonoidů které se využívají k výrobě extraktů na stabilizaci krevního tlaku, snížení hladiny krevního cukru, potlačení zánětů; droga má také značné antioxidační účinky.\n\nNěkteré rody poskytují poživatelné plody, které se v místech výskytu konzumují jako ovoce, např. langsat (\"Lansium\") a santol (\"Sandoricum\"). Květů aglaji (\"Aglaia\") se používá pro ochucování čajů. Stromy zederach (\"Melia\") jsou hojně pěstovány hlavně na jihovýchodě Spojených států severoamerických jako okrasné.\n\n\"Aglaia\",\n\"Anthocarapa\",\n\"Aphanamixis\",\n\"Astrotrichilia\",\n\"Azadirachta\",\n\"Cabralea\",\n\"Calodecaryia\",\n\"Capuronianthus\",\n\"Carapa\",\n\"Cedrela\",\n\"Chisocheton\",\n\"Chukrasia\",\n\"Cipadessa\",\n\"Dysoxylum\",\n\"Ekebergia\",\n\"Entandrophragma\",\n\"Guarea\",\n\"Heckeldora\",\n\"Hedraianthera\",\n\"Heynea\",\n\"Humbertioturraea\",\n\"Khaya\",\n\"Lansium\",\n\"Lepidotrichilia\",\n\"Leplaea\",\n\"Lovoa\",\n\"Malleastrum\",\n\"Melia\",\n\"Munronia\",\n\"Naregamia\",\n\"Neobeguea\",\n\"Neoguarea\",\n\"Nymania\",\n\"Owenia\",\n\"Pseudobersama\",\n\"Pseudocedrela\",\n\"Pseudoclausena\",\n\"Pterorhachis\",\n\"Quivisianthe\",\n\"Reinwardtiodendron\",\n\"Ruagea\",\n\"Sandoricum\",\n\"Schmardaea\",\n\"Soymida\",\n\"Sphaerosacme\",\n\"Swietenia\",\n\"Synoum\",\n\"Toona\",\n\"Trichilia\",\n\"Turraea\",\n\"Turraeanthus\",\n\"Vavaea\",\n\"Walsura\",\n\"Xylocarpus\"\n\n"}
{"id": "581748", "url": "https://cs.wikipedia.org/wiki?curid=581748", "title": "Salamandra", "text": "Salamandra\n\nSalamandra (česky mlok) je rod obojživelníků z čeledi mlokovití (Salamandridae). Zástupci tohoto rodu žijí v Evropě, Severní Africe a na Blízkém východě, tvoří šest dobře vymezených druhů s konkrétními geografickými areály výskytu (s výjimkou mloka skvrnitého, který zřejmě po skončení poslední doby ledové rekolonizoval Evropu).\n\nPrvní formy mloků se pravděpodobně vyvinuly v období střední jury (asi před 170 miliony let), jak ukazují například fosilní objevy z území Číny a Ruské federace.\n\nMnozí mloci mají prokazatelnou schopnost bioluminiscence (emitace elektromagnetického záření ze svého organismu). Přesný ekologický význam této schopnosti je ale zatím předmětem dohadů.\n\n\n"}
{"id": "581749", "url": "https://cs.wikipedia.org/wiki?curid=581749", "title": "Třída Astute", "text": "Třída Astute\n\nTřída Astute je nejnovější třída útočných ponorek britského královského námořnictva s jaderným pohonem. Jsou navrženy k plnění širokého spektra úkolů, například ničení hladinových cílů a ponorek, provádění průzkumu a špionáže či k palebné podpoře pozemních sil. Ve službě postupně nahradí útočné ponorky tříd \"Swiftsure\" a \"Trafalgar\". Původní objednávka na tři jednotky byla později rozšířena o druhou tříkusovou sérii. Nyní se uvádí, že bylo objednáno celkem sedm ponorek této třídy.\n\nHlavním kontraktorem ponorek je zbrojní koncern BAE Systems, v jehož pobočce BAE Systems Submarine Solutions v Barrow-in-Furness jsou ponorky stavěny. Doposud byla zveřejněna jména pro jednotky \"Astute\" (S119), \"Ambush\" (S120), \"Artful\" (S121) a \"Audacious\" (S122). Dokončena byla zatím jen \"Astute\", která do služby vstoupila 27. srpna 2010 a nyní prochází stádiem intenzivních zkoušek, předcházejících jejímu uvedení do stavu plného operačního provozu. Například v listopadu 2011 \"Astute\" provedla první úspěšný odpal střely Tomahawk.\n\nJednotky třídy \"Astute\":\n\nV konstrukci třídy \"Astute\" jsou použity technologie stealth. Výzbroj tvoří šest 533mm torpédometů. Z nich může být odpáleno celkem 36 na palubě nesených torpéd či řízených střel. Jedná se o britská těžká torpéda typu Spearfish. Ta mají dosah až 65 kilometrů, rychlost 60 uzlů a jsou účinná jak proti lodím, tak proti ponorkám. K ničení pozemních cílů budou neseny střely s plochou dráhou letu Tomahawk Block IV s dosahem přes 1600 km. Sonar vyvinutý firmou Thales Underwater Systems je typu 2076.\n\nPohonný systém tvoří jaderný reaktor Rolls-Royce PWR 2 a dvě turbíny Alstom. Nejvyšší rychlost pod hladinou dosahuje 29 uzlů. Díky použité technologii nebude u ponorek této třídy nikdy potřebná výměna jaderného paliva. Udávaná maximální hloubka ponoru je 300 metrů.\n\nRáno 22. října 2010 najela HMS \"Astute\" (S119) na útes u ostrova Skye.\n\nOdpoledne 20. července 2016 se HMS \"Ambush\" u Gibraltaru srazila s neznámou obchodní lodí. Ke kolizi došlo, když ponořená ponorka prováděla cvičení.\n\n"}
{"id": "581752", "url": "https://cs.wikipedia.org/wiki?curid=581752", "title": "Podúsek Bratislava", "text": "Podúsek Bratislava\n\nStavební podúsek Bratislava zahrnuje výstavbu československého opevnění před druhou světovou válkou, které mělo zajistit obranu předmostí Petržalky v Bratislavě. Již v letech 1933–1935 zde vznikla linie atypických bunkrů, na kterou navázala stavba řádného opevnění pod hlavičkou Ředitelství opevňovacích prací (ŘOP), respektive jeho podřízené složky – ženijní skupiny 21. Pro obsazení všech objektů byl určen hraničářský prapor 50 podřízený Hraniční oblasti 39. Tento prapor, jehož velitelem se stal pplk. pěch. František Kotrč, byl zřízen 15. července 1938 a zrušen 30. listopadu téhož roku.\n\nAčkoliv mezinárodní smlouva neumožňovala stavět na petržalském předmostí vojenské objekty, první bunkry na ochranu hlavního města Slovenska (tehdy primárně na ochranu před nepřátelským Maďarskem) zde vznikly mezi lety 1933 a 1935 na popud velitele Zemského vojenského velitelství (ZVV) Bratislava, generála Josefa Šnejdárka. Projekty zřejmě vypracovali pracovníci ZVV podle pokynů generála. Stavbu pravděpodobně zajistil bratislavský ženijní pluk 4.\n\nV letech 1933–1935 bylo postaveno celkem devět železobetonových kulometných pevnůstek v otevřeném terénu mezi Pečnianskym lesem na severozápadě a Dunajem na jihovýchodě. Tato linie měla být doplněna (prodloužena) na severním konci o dalších pět objektů, na jihovýchodním křídle o jeden bunkr. Měl zde také vzniknout druhý sled s pěti objekty. K výstavbě těchto dalších pevnůstek ale již nedošlo. Devět postavených objektů, jež byly označeny pouze krycími názvy, byly vůbec prvními stálými fortifikačním stavbami na území Československa od první světové války.\n\nPo vzniku ženijní skupiny 21 a zahájení výstavby řádného typizovaného opevnění bylo těchto devět atypických „starých“ objektů začleněno do opevňovacích plánů. ŘOP původně zamýšlelo bunkry upravit stavebními firmami, nakonec byly v srpnu a září 1937 adaptovány ženijními útvary v rámci výcviku. Jednalo se především o zabetonování některých střílen a granátových skluzů a osazení ocelolitinových střílen a vzduchotechniky. Objekty byly rovněž označeny standardním označením, stejně jako ostatní těžké objekty – B-S 5a, 5b, 6, 7, 9 až 12, 14.\n\nO výstavbě standardních těžkých objektů na Petržalce bylo komisí ŘOP rozhodnuto začátkem roku 1936. Celkem bylo navrženo sedm bunkrů, které měly doplnit linii „Šnejdárkových“ pevnůstek, jež měly být částečně upraveny. Plány vypracovali pracovníci ŘOP ještě před vznikem samotné ženijní skupiny 21, která měla výstavbu řídit. Těžké opevnění v Bratislavě mělo mít kvůli co největší úspoře prací několik atypických rysů: pěchotní sruby měly mít přímý, nezalomený vchod, místo schodišť měly být zřízeny kovové žebříky, měly být zkráceny krakorce a WC měla být kvůli vysoké hladině podzemní vody umístěna do horního (bojového) patra. V případě těchto detailů však došlo k několika výjimkám.\n\nPrůběh linie měl být následující: první objekt (B-S 1) se měl nacházet na břehu Dunaje v Pečnianskem lese. V samotném háji se měly nacházet i další tři pěchotní sruby (B-S 2 až 4), neboť tento prostor nebyl chráněn objekty z let 1933–1935. V otevřeném terénu od silnice na Vídeň přibližně po Janíkov dvor na jihu se nacházela většina „Šnejdárkových“ bunkrů. Proto zde byl zřízen pouze jediný srub (B-S 8), přibližně uprostřed linie nedaleko železnice do Kittsee. Poslední dva objekty se měly nacházet na jihovýchodním konci opevněného oblouku, poblíž Dunaje (B-S 13 a 15).\n\nStavba těchto sedmi pěchotních srubů byla po soutěži zadána firmě Ing. Rudolf Frič, Bratislava dne 11. září 1936 za částku 4 294 841,04 Kč. Lhůta na dokončení byla stanovena na 150 pracovních dnů, prvním pracovním dnem byl 15. říjen 1936. Velitelem podúseku se stal kpt. (později škpt.) žen. ing. František Novák, stavbyvedoucím npor. stav. František Novotný.\n\nStřežení budovaných objektů zajišťoval bratislavský pěší pluk 39 „Výzvědný Generála Grazianiho“ pod velením plk. gšt. Tomáše Plcha.\n\nV létě 1937 rozhodlo ŘOP o zesílení střední části linie dalšími pěti objekty. Objekt B-S I byl umístěn do mezipolí objektů B-S 5b a B-S 6, ostatní bunkry vytvářely druhý sled obrany od vídeňské silnice po železnici směrem na Rusovce. Jednalo se o lehké objekty vz. 37, jejich zvláštností ale bylo označení B-S I až V vycházející z označení těžkých objektů a také fakt, že jejich výstavbu nezajišťoval armádní sbor, ale ženijní skupina. Výjimkou byl objekt B-S IV, u kterého se jednalo o atypický pěchotní srub.\n\nV soutěži na výstavbu zvítězil stavitel Ing. Rudolf Frič, Bratislava, jemuž byla realizace těchto pěti objektů zadána dne 3. září 1937 za částku 523 878,80 Kč, lhůta na dokončení prací byla 50 dnů. První pracovní den nastal 25. září 1937, velitelem podúseku se stal kpt. (později škpt.) žen. ing. František Novák, stavbyvedoucím por. stav. Karel Včelák.\n\nNa petržalském předmostí byla rovněž vybudována čtyři železobetonová velitelská stanoviště, jediná svého druhu v československém opevnění (podle plánů byla jejich výstavba připravována podél celé linie, k čemuž však již nedošlo). Jednalo se o stanoviště velitelů rot; velitelé dvou praporů a velitel pluku, jež měly Petržalku bránit, měli sídlit dále od fronty s využitím civilních staveb, případně terénu. K tomuto řešení dospěl ŘOP na konci léta 1937.\n\nObjekty B-SV 1 až 4 byly zadány firmě Ing. Rudolf Frič, Bratislava dne 25. listopadu 1937 (vybrána byla již v říjnu téhož roku) za částku 429 420,80 Kč, i když prvním pracovním dnem byl již 24. listopad 1937. Velitelem podúseku se stal kpt. (později škpt.) žen. ing. František Novák, stavbyvedoucím por. stav. Karel Včelák.\n\nPozn.: Objekty jsou řazeny ze západu na východ.\n\nNejjednodušší konstrukci mají dva bunkry postavené roku 1933. Objekty B-S 7 a B-S 9 jsou téměř totožné, přízemní, postavené na šestiúhelníkovém půdorysu, se vstupem uzavřeným dvěma dveřmi a s předsíňkou mezi nimi. V původní podobě měly jednu čelní a dvě kosé střílny pro kulomety. Při úpravách roku 1937 byla čelní střílna bunkru B-S 9 zabetonována, v případě objektu B-S 7 místo ní zůstal úzký pozorovací průzor. Naopak bunkr B-S 12 z téhož roku je částečně dvoupodlažní, přičemž do spodního patra vede průlez se stupačkami. V horním, bojovém patře se původně nacházelo šest kulometných střílen (4 boční, 1 kosá a 1 čelní), v rámci adaptace byla kosá střílna upravena na pozorovací průzor. Objekt B-S 14 z přelomu let 1933 a 1934 má podobnou konstrukci: je částečně dvoupodlažní a zpočátku byl vybaven čtyřmi střílnami pro kulomet, z nichž dvě byly roku 1937 zabetonovány (z toho jedna atypicky se nacházející ve spodním patře).\n\nV roce 1934 postavené objekty B-S 5a a B-S 5b se nacházely po stranách v náspu silnice z Petržalky směrem na Vídeň. Měly poměrně komplikovaný půdorys, byly částečně třípodlažní, patra byla propojena průlezy se stupačkami a objekty měly nouzové východy. Z bunkru B-S 5a ústila na povrch náspu vedle vozovky šachta, kde měl být v případě boje umístěn polní kulomet. Objekt B-S 5a měl původně tři kulometné střílny (jedna z nich byla roku 1937 zabetonována), objekt B-S 5b měl dvě střílny pro kulomety.\n\nNejpokročilejší byly objekty z roku 1935: B-S 6, B-S 10 a B-S 11. Byly přízemní, měly i střílny na ochranu vchodu a většina hlavních střílen byla umístěna v bočních stěnách. Srub B-S 6 měl původně tři střílny pro kulomety, z nichž jedna byla roku 1937 upravena na nasávací otvor ventilace. Objekt B-S 11 nebyl roku 1937 zásadněji upravován, měl celkem čtyři kulometné střílny. V případě srubu B-S 10 došlo při adaptaci k zabetonování dvou hlavních střílen (jedné čelní a jedné boční) a jedné střílny na ochranu vchodu (jako jediný měl dvě tyto střílny). Podle plánů úprav měl být v objektu osazen pancéřový zvon. Byl již pro něj připraven prostor i šachta, nicméně ŘOP v roce 1937 rozhodlo o zabetonování tohoto otvoru, přičemž zde měl zůstat pouze periskop. Na stropě objektu B-S 9 byl zřejmě vybudován strážní domek, po kterém zůstal stát pouze komín (doložen na fotografii z roku 1939), jenž byl roku 2011 zbourán.\n\nNěkteré „Šnejdárkovy“ objekty se do současnosti nedochovaly. Bunkry B-S 5a a B-S 5b v náspu silnice byly zničeny v 60. letech 20. století, objekty B-S 11 a B-S 12 padly na začátku 80. let 20. století za oběť výstavbě panelového sídliště.\n\nObjekt B-S 14 „Duna“ byl roku 1993 zahrnut do Military campu – vojenského skanzenu Bratislava-Ovsiště, který ale později zanikl. Podle plánů provozovatele měl být vyčištěn, zakonzervován a uzavřen jako nepřístupný. Objekt B-S 6 „Vrba“ převzalo v roce 2011 stejnojmenné občanské sdružení, které jej rekonstruuje a příležitostně zpřístupňuje veřejnosti.\n\nOsádku těchto „starých“, atypických objektů tvořilo podle velikosti a počtu zbraní 7 až 10 mužů.\n\nVšech sedm pěchotních srubů postavených na přelomu let 1936 a 1937 má několik shodných rysů, které měly zajistit co největší úspornost prací (výjimky jsou uvedeny níže). Objekty jsou postaveny v I. stupni odolnosti, typologicky jsou zařazeny mezi oboustranné dvoukřídlé dvoupodlažní pěchotní sruby se dvěma pancéřovými zvony. Bunkry mají atypicky malé krakorce, atypický přímý vchod bez zalomení vstupní chodbičky (střílna na ochranu vchodu se nachází přímo ve dveřích), šachtu se stupačkami do spodního patra místo schodiště či filtrovnu, strojovnu a WC (toto kvůli vysoké hladině podzemní vody) umístěné v horním patře. Kubatura betonu se pohybovala mezi 654 (srub B-S 3) a 757 m³ (srub B-S 15), osádka čítala 20–24 mužů.\n\nObjekty postavené v Pečnianskem lese (B-S 1 „Štěrkoviště“, B-S 2 „Mulda“, B-S 3 „Paseka“) jsou navzájem velmi podobné a vyznačují se všemi výše popsanými rysy. Sruby jsou vyzbrojeny dvěma dvojčaty těžkých kulometů vz. 37 (tzv. zbraň M), pouze v pravé kasematě objektu B-S 1 se nacházel protitankový kanón vz. 36 spřažený s těžkým kulometem vz. 37 (zbraň L1), který postřeloval Dunaj. Pomocnou výzbroj dále tvoří tři lehké kulomety vz. 26 (zbraň N) ve střílnách „pod betonem“ a další dvě zbraně stejného typu v pancéřových zvonech.\n\nSrub B-S 4 „Lány“ se již nacházel na kraji lesa, navíc měl chránit důležitou silnici vedoucí z Petržalky ke státní hranici a dále do Vídně. Proto byl vyprojektován ve II. stupni odolnosti, kubatura betonu činila 1021 m³ a osádku tvořilo 27 mužů. Objekt má dva pancéřové zvony pro lehký kulomet a čtyři zbraně N na ochranu obvodové překážky. Hlavní výzbroj tvoří zbraň M s výstřelem do lesa; důležitým směrem k silnici míří zbraně L1 a M. Vzhledem k exponované poloze má „čtyřka“ klasický, dvakrát lomený vchod s ochrannou střílnou. V levé střelecké místnosti se nalézá malý výtah pro munici vedoucí do skladiště ve spodním patře.\n\nPilířem obrany bratislavského předmostí měl být objekt B-S 8 „Hřbitov“ nacházející se přibližně uprostřed celé linie. Proto byl navržen a postaven jako klasický pěchotní srub ve II. stupni odolnosti. Objem použitého betonu činil 1377 m³, osádka čítala 33 mužů. „Hřbitov“ má dvě podlaží, dva zvony pro lehký kulomet, klasický, dvakrát zalomený vchod a jako jediný srub v bratislavském úseku i schodiště do spodního patra. Jedinou zvláštností (vyskytující se ale i na jiných místech československého opevnění) je WC v horním patře. Objekt je vybaven na každou stranu zbraněmi L1 a M, v ochranných střílnách se dále nalézají čtyři zbraně N.\n\nPěchotní srub B-S 13 „Stoh“ je oboustranný jednokřídlý objekt v I. stupni odolnosti. Má většinu typických rysů bratislavského těžkého opevnění, přesto lze zde najít výjimku v podobě neexistujícího levého křídla, jež bylo nahrazeno pancéřovou kopulí s těžkým kulometem vz. 37. Hlavní výzbroj vpravo tvoří zbraně L1 a M, pomocnou výzbroj lehký kulomet v pancéřovém zvonu a tatáž zbraň na ochranu nejbližšího okolí („pod betonem“ jsou celkem tři zbraně N).\n\nV případě objektu B-S 15 „Ostrov“ se jedná o oboustranný jednokřídlý pěchotní srub. V tomto případě bylo nahrazeno kopulí s těžkým kulometem vz. 37 pravé křídlo. Objekt má zvláštnost, že je pouze jednopodlažní, neboť se nachází zcela na břehu Dunaje. V levém křídle je umístěn pancéřový zvon s lehkým kulometem a střílna zbraně L1 s výstřelem na řeku. Dále je srub vybaven dvěma zbraněmi N na ochranu vchodu a střílny hlavní protitankového kanónu.\n\nOsazení všech pancéřových zvonů a kopulí proběhlo od konce června do začátku září 1937, sruby byly během roku 1937 kompletně vybaveny výzbrojí a výstrojí (mj. elektroinstalace, vodovodní instalace a vzduchotechnika), v létě 1937 byl rovněž vybudován překážkový systém kolem celé linie tvořené pěchotními sruby a „Šnejdárkovými“ objekty. Bratislavský úsek tak v září 1938 byl jedním z nejdokončenějších v celém systému československého opevnění.\n\nDne 8. října 1938 byly všechny bunkry na Petržalce zabrány Německem, československá armáda ještě předtím stihla evakuovat část materiálu a výzbroje. Pěchotní sruby nebyly během okupace nijak výrazně poničeny. Mírné škody byly opraveny v roce 1947 stavební firmou Ing. Rudolf Frič (tedy původním stavitelem srubů) za částku 1 131 000 Kčs. Po ukončení vývoje 85mm protitankového kanónu vz. 44/59, který byl určen pro pěchotní sruby u hranic s Rakouskem, byly během léta 1959 bratislavské sruby vybaveny novými střílnami pro tuto zbraň. Jednalo se však pouze o objekty, které před druhou světovou válkou byly vybaveny 4cm protitankovým kanónem, tedy B-S 1 vpravo, B-S 4 vlevo, B-S 8 vpravo i vlevo a B-S 13 vpravo. (Výjimkou se stal pouze srub B-S 15 pravidelně zaplavovaný Dunajem, o nějž neměla armáda zájem. Díky tomu zde zůstala zachována původní střílna zbraně L1.) 85mm kanóny byly do objektů osazeny ve druhém čtvrtletí roku 1960, sruby však nebyly nijak více vybaveny. V 70. letech byl armádou opuštěn objekt B-S 13, jemuž byl zamezen výstřel kanónu výstavbou nedalekého silničního náspu. V 80. letech byly z neudržovaných objektů B-S 13 a 15 odvezeny zachované pancéřové dveře a podlážky zvonů a kopulí do vznikajícího muzea v Darkovičkách.\n\nSruby B-S 1 až 4 a B-S 8 byly armádou udržovány do 90. let 20. století, poté byly kanóny odvezeny a objekty začaly chátrat. V roce 1993 vznikl z objektů B-S 13 a B-S 15 (a „Šnejdárkova“ objektu B-S 14) Military camp – vojenský skanzen Bratislava-Ovsiště, který ale později zanikl. Od roku 2009 se o objekt B-S 8 „Hřbitov“ stará občanské sdružení Zachráňme petržalské bunkre, které srub zpřístupnilo veřejnosti, opravuje jej a za podpory Vojenského historického ústavu a petržalské samosprávy zde pořádá výstavy. Jako muzeum je od roku 2011 využíván i srub B-S 4.\n\nPět doplňujících objektů postavených v posledním čtvrtletí roku 1937 tvořilo de facto druhou obrannou linii. Ve čtyřech případech se jednalo o běžné „řopíky“ (lehké objekty vz. 37), objekt B-S IV byl postaven jako pěchotní srub.\n\nTři řopíky B-S I, B-S III a B-S V byly nejrozšířenějšího typu A, konkrétně podtypů A-180, A-200 a A-180 (v tomto pořadí). Pevnůstka B-S I byla postavena v zesílené odolnosti, neboť jako jediná byla umístěna v hlavním obranném postavení v mezipolí objektů B-S 5b a B-S 6. Zbylé dva řopíky měly odolnost normální. Výzbroj u těchto objektů tvořily vždy dva kulomety, osádka čítala sedm mužů. Objem betonu potřebného na stavbu jednoho objektu normální odolnosti byl 40 až 44 m³, v případě pevnůstky v zesílené odolnosti 78 m³.\n\nObjekt B-S II typologicky také patří do lehkého opevnění vz. 37. Jedná se o typ H, který ale byl postaven pouze v jediném exempláři právě v Bratislavě. Typ H byl v roce 1938 přejat do nového, již nerealizovaného systému lehkého opevnění pod označení K-5. Jedná se o malý podzemní úkryt pro polní 3,7cm protitankový kanón s místností pro jeho obsluhu a munici. Světlá výška místností v úkrytu je pouze 130 cm, proto zde měla osádka být pouze v případě nouze. Podlaha objektu se nachází 160 cm pod povrchem a v případě boje museli vojáci kanón vytáhnout po vykopané rampě na povrch a převést jej na předem upravenou palebnou pláň. Kubatura betonu této pevnůstky činila 62 m³, osádku tvořilo sedm mužů.\n\nPěchotní srub B-S IV „Milada“ byl vybudován v 1., tedy nejnižším stupni odolnosti, což je rovněž v linii postaveného československého těžkého opevnění unikát. Další zajímavostí tohoto objektu je také absence ochranných střílen v krycích křídlech. Jednalo se o oboustranný dvoukřídlý pěchotní srub s jedním pancéřovým zvonem pro lehký kulomet. Hlavní výzbroj byla na každou stranu tvořena jedním dvojčetem těžkých kulometů vz. 37, ochranu části obvodové překážky zajišťoval lehký kulomet vz. 26. Uvnitř měl být také uskladněn 3cm polní protitankový kanón se střelivem, který měl být v případě boje vytažen mimo objekt. Pro výstavbu tohoto srubu bylo spotřebováno 278 m³ betonu; osádka čítala 17 mužů. Objekt byl vybetonován v prosinci 1937, podle výkazu osazovací čety ale byl pancéřový zvon do srubu osazen již 15. září 1937.\n\nDruhou světovou válku přežily tyto objekty zřejmě bez vážnějšího poškození. Do současnosti se však zachoval pouze objekt B-S II nacházející se uprostřed pole. Řopík B-S I a srub B-S IV byly zřejmě zničeny při stavbě silnic, pevnůstka B-S III byla zničena na přelomu 20. a 21. století (pravděpodobně v roce 2001) při rozšiřování průmyslového areálu a objekt B-S V padl zřejmě za oběť výstavbě panelového sídliště.\n\nČtyři postavená železobetonová stanoviště pro velitele rot B-SV 1 až B-SV 4 byla shodné jednoduché konstrukce. Jedná se o malé objekty postavené na půdorysu obdélníku. Vstup z týlové strany je jednou zalomený a uzavřený pancéřovými dveřmi. Chráněn byl střílnou v těchto dveřích a granátovým skluzem vedle. Uvnitř pevnůstky se nacházejí tři malé místnosti pro personál; objekty byly napojeny na podzemní telefonní kabel. Stanoviště B-SV 2 a B-SV 3, která stála ve volném terénu, měla ve stropě umístěný i zrcátkový periskop.\n\nObjekt B-SV 3 „Ivan“ byl zničen při výstavbě sídliště Petržalka v roce 1977, pevnůstky B-SV 1, B-SV 2 a B-SV 4 jsou dnes opuštěny a chátrají.\n\n\n"}
{"id": "581769", "url": "https://cs.wikipedia.org/wiki?curid=581769", "title": "David Ortiz", "text": "David Ortiz\n\nDavid Américo Ortiz Arias (* 18. listopadu 1975, Santo Domingo, Dominikánská republika) je bývalý dominikánský baseballista.\n\nV letech 1997–2002 za tým Minnesota Twins, od roku 2003 do ukončení kariéty v roce 2016 nastupoval za tým Boston Red Sox. Je trojnánásobným vítězem Světové série z let 2004, 2007 a 2013.\n\nPrvní zápas v MLB odehrál 24. září 1997. Celkem odehrál v MLB 2408 zápasů, jeho pálkařský průměr činí .286 a zaznamenal celkem 541 homerunů. V play-off odehrál dalších 85 zápasů s pálkařským průměrem .289 a sedmnácti odpálenými homeruny.\n\n"}
{"id": "581770", "url": "https://cs.wikipedia.org/wiki?curid=581770", "title": "Registr toxických účinků chemických látek", "text": "Registr toxických účinků chemických látek\n\nRegistr toxických účinků chemických látek (anglicky \"Registry of Toxic Effects of Chemical Substances\", \"RTECS\") je databáze toxikologických informací sestavená z volně dostupné vědecké literatury bez odkazu na platnost nebo užitečnost publikovaných studií. Do roku 2001 byla databáze spravována americkou organizací NIOSH (National Institute for Occupational Safety and Health, česky Národní ústav pro bezpečnost a ochranu zdraví při práci) jako veřejně dostupná publikace. Nyní ji spravuje soukromá společnost Symyx Technologies a je dostupná jen za poplatek.\n\nDatabáze obsahuje šest typů toxikologických informací:\n\n\nV databázi jsou zmiňovány jak specifické číselné hodnoty, jako například LD, LC, TD nebo TC, tak i studované organismy a způsob podání látky. Pro všechna data jsou uvedeny bibliografické zdroje. Studie nejsou nijak hodnoceny.\n\nDatabáze RTECS byla aktivitou schválenou americkým Kongresem, zakotvenou v Sekci 20(a)(6) zákona Occupational Safety and Health Act z roku 1970 (PL 91-596). Původní vydání, známé jako Seznam toxických látek (\"Toxic Substances List\"), bylo publikováno 28. června 1971 a obsahovalo toxikologická data o zhruba 5 000 chemikáliích. Název byl později změněn na dnešní Registr toxických účinků chemických látek (\"Registry of Toxic Effects of Chemical Substances\"). V lednu 2001 databáze obsahovala 152 970 chemikálií. V prosinci 2001 byla správa RTECS převedena z NIOSH do soukromé firmy Elsevier MDL. Tuto firmu koupila v roce 2007 společnost Symyx, součástí akvizice byla i databáze RTECS. Ta je nyní dostupné jen za poplatek ve formě ročního předplatného.\n\nRTECS je k dispozici v angličtině, francouzštině a španělštině, a to prostřednictvím Kanadského centra pro bezpečnost a ochranu zdraví při práci. Předplatitelé mají přístup přes web, na CD-ROM a ve formátu pro intranet. Databáze je dostupná na webu i přes NISC (National Information Services Corporation) a ExPub (Expert Publishing, LLC).\n\n"}
{"id": "581794", "url": "https://cs.wikipedia.org/wiki?curid=581794", "title": "Sádrokarton", "text": "Sádrokarton\n\nSádrokarton, nebo také \"sádrokartonové desky\", je termín používaný pro společnou metodu výstavby vnitřních stěn a stropů s použitím panelů z lisované sádrové hmoty mezi dva silné kartony papíru. Vše se potom vysouší v tzv. sušárnách. Některé typy desek mají sádrové jádro napuštěno silikonem. Tyto desky se využívají v prostorách, které jsou vystaveny vodě a vlhkosti . Tzv. sádrokartonové stavebnice se používají na celém světě pro dokončení výstavby vnitřních stěn a stropů. Sádrokarton je v současné době nejrychlejším a nejsnadnějším řešením tzv. suché výstavby. Díky tomuto systému je možné stavět rychle příčky a realizovat rekonstrukce, zateplení a úpravy jakéhokoliv interiéru.\n\nAugustine Sackett v USA 22.5 1894 vynalezl systém vrstvení desek pro příčky a požádal o patent. Ty se skládaly ze čtyř vrstev vlněného papíru. Desky byly velké 36\" × 36\" a 1/4 \" (palce) tlusté s otevřeným okrajem. V letech 1910–1930 došlo k průmyslové výrobě sádrokartonu. Tento vývoj dospěl do dnešní podoby, tohoto významného stavebního materiálu.\n\nSamotná deska je vyrobena z papíru, kde vnitřní jádro tvoří hemi-hydrát ve formě síranu vápenatého (CaSO4 · ½ HO), surového sádrovce (CaSO4 · 2 HO). Tato směs se smísí s vlákny (typicky papír nebo ze skleněných vláken), plastifikátoru, pěnidla a jemně mleté sádry jako urychlovače, EDTA, škrobu nebo jiných látek, které mohou zamezit výskytu plísním a také zvýšit požární odolnost (sklolaminát), voskové emulze nebo silany pro nižší nasákavost vody.\nNásledně je vytvořen sendvič – jádro mokré sádry mezi dva listy papíru nebo těžké laminátové podložky. Potom se jádro sendviče suší ve velké sušicí komoře. Po vysušení se sendvič stane tuhý a dostatečně silný pro použití jako stavební materiál.\n\n\n\n\n\n\n"}
{"id": "581808", "url": "https://cs.wikipedia.org/wiki?curid=581808", "title": "Hernando de Soto", "text": "Hernando de Soto\n\nHernando de Soto (1486 Barcarrota nebo Jerez de los Caballeros, Extremadura, Španělsko – 21. května 1542 soutok Mississippi a Red Riveru nedaleko dnešního Memphisu) byl španělský conquistador a guvernér Kuby. Na svých cestách dobýval území dnešní Nikaraguy, Peru a velké části území v povodí řeky Mississippi.\n\nV roce 1516 přišel do Ameriky, zakrátko se stal guvernérem v Santiagu na Kubě. V letech 1523 – 1524 se účastnil s Franciscem Córdobou dobývání Nicaraguy a v roce 1532 se připojil k Pizarrovi při tažení do Peru, nakonec se vrátil roku 1536 zpět do Španělska.\n\nV roce 1538 se vrátil znovu na Kubu a byl jmenován jejím guvernérem. Odtud se 1539 vypravil s loďstvem, 660 muži a 213 koni na Floridu s cílem nalézt dále ve vnitrozemí území bohaté na zlato a také průjezd do Tichého oceánu. Přistál v zálivu Tampa na západním pobřeží Floridy, odkud se vydal přímo na severozápad a přes dnešní Georgii a Jižní Karolínu došel až k pramenům Altamahy a Savannahy, poté se vrátil se přes dnešní Alabamu k moři. Celou cestu si razil násilím a proslul svou krutostí. Po delším odpočinku se vypravil znovu na sever, poblíže dnešního Memphisu překročil v květnu 1541 jako první Evropan řeku Mississippi a přes Arkansas došel až k hornímu toku White River v Oklahomě. Protože zde nenalezl očekávané bohatství, obrátil se zpět na jih k Red River, podél které došel opět k Mississippi. Na břehu této řeky 21. května 1542 zemřel na zimnici.\n\nZbytek výpravy čítající 300 mužů pod vedením Luise Moscosa de Alvarada proplul po Mississippi 1000 km až k ústí této řeky. Odtud se expedice pokusila dostat po souši do Mexika, avšak sucho a nedostatek vody ji donutili k návratu k Mississippi, odtud znovu ale tentokrát na člunech odplula podél pobřeží až dospěla v září roku 1543 k řece Pánuco v Mexiku. Přestože polovina mužů zahynula a hlavního cíle, najít zlato nebylo dosaženo, znamenala výprava neobyčejné obohacení zeměpisných znalostí. Během čtyř let prošla územím o rozloze 600 tisíc km², první pronikla do jižní oblasti dnešních Spojených států amerických, objevila a proplula dolní Mississippi a na severozápadě se skoro dotkla území, které současně prozkoumával Francisco Coronado od Kalifornského zálivu. Zpráva jednoho z účastníků (Portugalce) byla vydána anglicky pod titulem \"\"The Discovery and Conquest of Terra Florida\"\", L.1851.\n\n\n"}
{"id": "581809", "url": "https://cs.wikipedia.org/wiki?curid=581809", "title": "Petra Kandarrová", "text": "Petra Kandarrová\n\nPetra Kandarrová rozená Vogtová (20. srpna 1950, Halle, Sasko-Anhaltsko – 12. března 2017) byla východoněmecká atletka, sprinterka.\n\nV roce 1969 vybojovala na mistrovství Evropy v Athénách tři zlaté medaile. První získala 17. září v běhu na 100 metrů. Přemožitelku nenašla i o dva dny později v běhu na 200 metrů, když cílem proběhla v čase 23,2. Poslední zlato přidala ve štafetě na 4 x 100 metrů, když společně s Bärbel Podeswaovou, Renate Meißnerovou a Reginou Höferovou zaběhla trať v čase 43,63 s.\n\nO dva roky později na evropském šampionátu v Helsinkách doběhla ve finále běhu na 100 metrů na sedmém místě. Stříbrnou medaili zde vybojovala ve štafetě na 4 x 100 metrů, na které se dále podílely Karin Balzerová, Renate Stecherová a Ellen Stropahlová. V roce 1973 získala na halovém ME v nizozemském Rotterdamu stříbrnou medaili v běhu na 60 metrů, když nestačila jen na Annegret Richterovou ze Západního Německa.\n\nV roce 1974 na mistrovství Evropy v Římě skončila ve finále běhu na 200 metrů na posledním, osmém místě.\n\nJejí dcera Jana (* 1976) se věnovala profesionálně tenisu.\n\n"}
{"id": "581810", "url": "https://cs.wikipedia.org/wiki?curid=581810", "title": "Vojtíšek", "text": "Vojtíšek\n\nVojtíšek je domácká podoba křestního jména Vojtěch, může se ale jednat i o české příjmení:\n\n\n"}
{"id": "581811", "url": "https://cs.wikipedia.org/wiki?curid=581811", "title": "Ostřice rusá", "text": "Ostřice rusá\n\nOstřice rusá neboli ostřice žlutá (\"Carex flava\") je druh jednoděložné rostliny z čeledi šáchorovité (\"Cyperaceae\"). Druh je součástí složitého taxonomického komplexu \"Carex flava\" agg., kromě ostřice rusé se v ČR vyskytuje ještě ostřice šupinoplodá (\"Carex lepidocarpa\"), ostřice skloněná (\"Carex demissa\"), ostřice pozdní (\"Carex viridula\") a ostřice krkonošská (\"Carex derelicta\"). Tento článek pojednává o ostřici rusé v užším pojetí (\"Carex flava\" s. str.)\n\nJedná se o rostlinu dosahující výšky nejčastěji 20–80 cm. Je vytrvalá, žlutozelená, trsnatá, s krátkým oddenkem. Listy jsou střídavé, přisedlé, s listovými pochvami. Lodyha je hladká, asi stejně dlouhá jako listy, čepele jsou asi 3–5 mm široké, nažloutle zelené, drsné. Bazální pochvy jsou šedě nebo žlutavě hnědé, nerozpadavé. Ostřice rusá patří mezi různoklasé ostřice, nahoře jsou klásky samčí, dole samičí. Samčí vrcholový klásek je jen jeden, je přisedlý nebo jen krátce stopkatý. Samičích klásků je nejčastěji 2–4, víceméně shloučené nebo dolní je trochu oddálený, asi 10–12 mm široké. Dolní listen má krátkou pochvu a asi 2–3× delší než květenství. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 5–6,5 mm dlouhá, žilnatá, žlutavá. Na vrcholu je výrazný dvouklaný zobánek, který je lomený a směřuje víceméně dolů (nejvíce u spodních močniček) Každá mošnička je podepřená plevou, která je 3–4 mm dlouhá, žluto až červenohnědá, úzce bíle lemovaná V ČR kvete nejčastěji v květnu až v červnu. Počet chromozómů: 2n=58−62.\n\nOstřice rusá roste ve většině Evropy, vzácná je na jihu, přesahuje ostrůvkovitě do Asie, zřídka roste v severní Africe. Dále její areál sahá do Severní Ameriky, kde ji najdeme především v severnějších částech USA, na Aljašce a v Kanadě.\n\nV ČR roste roztroušeně od nížin do hor. Najdeme ji na slatinných a rašelinných loukách, na prameništích a v příkopech u (často lesních) cest. Kromě typických populací najdeme nejčastěji v horách rostliny popisované jako \"Carex flava\" var. \"alpina\" Kneucker. Vyznačují se hlavně menšími rozměry všech částí. Někdy také byla popisována jako druh \"Carex flavella\" Kreczet. (ostřice žlutavá).\n\n\n \n"}
{"id": "581813", "url": "https://cs.wikipedia.org/wiki?curid=581813", "title": "Velký Máj", "text": "Velký Máj\n\nVelký Máj je vrchol v hlavním hřebeni Hrubého Jeseníku mezi Vysokou holí a Jelením hřbetem. S výškou 1384 m n. m. jde o 20. nejvyšší horu Česka.\n\nAsi 3,5 km VJV od Velkého Máje se nachází spočinek (nejde o samostatný vrchol) Malý Máj.\n\n"}
{"id": "581817", "url": "https://cs.wikipedia.org/wiki?curid=581817", "title": "Superpohár", "text": "Superpohár\n\nSuperpohár je ocenění, které získá vítěz utkání, v němž soupeří výherci dvou nejprestižnějších soutěží (obvykle fotbalových) z předchozí sezóny. Zápas se hraje zpravidla zkraje nové sezóny. Ve fotbale se obvykle v takovém zápase spolu utkávají mistr ligové soutěže s vítězem domácího poháru. Pokud určitý klub vyhraje domácí ligovou soutěž i národní pohár, v superpoháru se obvykle střetne s mužstvem, které skončilo v lize za ním na druhém místě.\n\n"}
{"id": "581820", "url": "https://cs.wikipedia.org/wiki?curid=581820", "title": "Ostřice šupinoplodá", "text": "Ostřice šupinoplodá\n\nOstřice šupinoplodá (\"Carex lepidocarpa\"), neboli ostřice slatinná, je druh jednoděložné rostliny z čeledi šáchorovité (\"Cyperaceae\"). Druh je součástí složitého taxonomického komplexu \"Carex flava\" agg., kromě ostřice šupinoplodé se v ČR vyskytuje ještě ostřice rusá (\"Carex flava\" s. str.), ostřice skloněná (\"Carex demissa\"), ostřice pozdní (\"Carex viridula\") a ostřice krkonošská (\"Carex derelicta\").\n\nJedná se o rostlinu dosahující výšky nejčastěji 20–70 cm. Je vytrvalá, žlutozelená, trsnatá, s krátkým oddenkem. Listy jsou střídavé, přisedlé, s listovými pochvami. Lodyha je pod květenstvím slabě drsná, delší než listy, čepele jsou asi 2,5–3,5 mm široké, nažloutle zelené, žlábkovité. Bazální pochvy jsou šedě nebo žlutavě hnědé, nerozpadavé. Ostřice šupinoplodá patří mezi různoklasé ostřice, nahoře jsou klásky samčí, dole samičí. Samčí vrcholový klásek je jen jeden, je zřetelně stopkatý, stopka je cca 1–3 cm dlouhá. Samičích klásků je nejčastěji 2 (zřídka 3), víceméně oddálené, dolní někdy až do půlky lodyhy, dolní asi 7–10 mm široký. Dolní listen je dlouze pochvatý a kratší než květenství. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 4–5 (zřídka až 5,5) mm dlouhá, žilnatá, zelenavě až žlutavě hnědá. Na vrcholu je výrazný dvouklaný zobánek, který je lomený a směřuje víceméně dolů (nejvíce u spodních mošniček). Každá mošnička je podepřená plevou, která je 2,5–3,3 mm dlouhá V ČR kvete nejčastěji v květnu až v červnu. Počet chromozómů: 2n=68.\n\nStanovení přesného rozšíření trochu komplikuje taxonomická problematika. Ostřice šupinoplodá roste ve většině Evropy, zřídka roste v severní Africe. Ve flóře Severní Ameriky je vedená jako (\"Carex viridula\" Michx. subsp. \"brachyrrhyncha\" (Čelakovský) B. Schmid), která je snad totožná a roste hlavně na východě Kanady\n\nV ČR roste roztroušeně od nížin do podhůří, najdeme ji ve středních a východních Čechách, velmi vzácně i na Moravě. Jejím biotopem jsou nejčastěji slatinné louky. Jedná se o silně ohrožený druh flóry ČR, kategorie C2.\n\n\n \n"}
{"id": "581823", "url": "https://cs.wikipedia.org/wiki?curid=581823", "title": "Maxim Turbulenc", "text": "Maxim Turbulenc\n\nMaxim Turbulenc je česká popová hudební skupina z Klánovic, kterou v roce 1995 založili Pavel Vohnout, Daniel Vali a Petr Panocha. Charakteristický znak skupiny je použití lidových, folkových či jinak známých písní v nových, zpravidla diskotékových aranžích. Za svou existenci získala 18 platinových desek. Nejznámější písní je \"Jede jede mašinka\" (původní název \"Neodcházej, nechoď spát\", autor hudby a textu je Zdeněk Furmančík). V roce 2005 na nátlak odchází z kapely Petr Panocha a nahrazuje ho Petr Novák, který má pro svou výšku přezdívku Ajfel. V roce 2015 Daniel Vali vyhazuje z Maxim Turbulenc i Pavla Vohnouta. Tento krok chystal již delší dobu. Ze dne na den Pavla Vohnouta nahradil ostravský zpěvák Tomáš Báča (Timi). Pavel Vohnout a Petr Panocha se znovu dali dohromady a spolu s dalším kamarádem Přemyslem Stoklasou vytvořili v roce 2015 svou skupinu Maxíci.\n\n\n"}
{"id": "581826", "url": "https://cs.wikipedia.org/wiki?curid=581826", "title": "Zápas na Letních olympijských hrách 1984 – muži, volný styl do 100 kg", "text": "Zápas na Letních olympijských hrách 1984 – muži, volný styl do 100 kg\n\nZápas ve volném stylu ve váhové kategorii do 100 kg probíhal na Letních olympijských hrách 1984 v Anaheimském Convention Center. O medaile se utkalo celkem 11 zápasníků. \n\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "581828", "url": "https://cs.wikipedia.org/wiki?curid=581828", "title": "Koprníček bezobalný", "text": "Koprníček bezobalný\n\nKoprníček bezobalný (\"Ligusticum mutellina\") je nevysoká, horská bylina, jediný druh rodu koprníček který v České republice roste. Je svým vzhledem typicky miříkovitou rostlinou, kvete počátkem léta na vysokohorských loukách drobnými bílými kvítky. V české přírodě je původním druhem, přesto se počty rostoucích jedinců snižují a je ohrožen vyhynutím.\n\nRoste v horách střední a jižní Evropy, z jižní Francie přes Alpy a Karpaty až do pohoří na Balkánu a na východě zasahuje do oblastí Zakarpatské Ukrajiny. V české krajině roste roztroušeně až vzácně, v Čechách hlavně na Šumavě a v Orlických horách a na Moravě v Hrubém Jeseníku, odkud zasahuje až na Králický Sněžník. Dostal se tam v průběhu posledních několika tisíciletí migrací, na Šumavu z Alp a do Orlických hor z Karpat přes východní Sudety. V Orlických horách dosahuje absolutní severní hranice svého rozšíření.\n\nVyskytuje se převážně v oreofytiku a jen ojediněle v mezofytiku, roste na výslunných horských loukách a nivách, po okrajích světlých lesů i kosodřevin. Jedná se hlavně o vegetaci horského primárního bezlesí. Vyhledává vlhčí, humózní půdy které jsou hlinité i kamenité a leží převážně na silikátových podložích.\n\nVytrvalá bylina vyrůstající z černohnědého, válcovitého, vícehlavého oddenku. Lodyha je 10 až 50 cm vysoká, přímá, v horní části slabě větvená, oblá, dutá a mírně hranatá či rýhovaná. Přízemní listy mají dlouhé řapíky s krátkými pochvami, jejich čepele dlouhé 5 až 10 a široké 2 až 7 cm jsou vejčité až podlouhle trojúhelníkovité a dvakrát až třikrát zpeřené, lístky jsou řapíčkaté, niťovité a na konci zašpičatělé. Lodyžní listy vyrůstající střídavě jsou drobné, přisedlé na dlouhých pochvách a nejvýše dvakrát zpeřené. Lodyhy i listy jsou po rozemnutí silně aromatické.\n\nNa konci lodyh vyrůstají oboupohlavné květy sestavené do složených okolíků tvořených sedmi až deseti okolíčky. Obaly okolíků chybí, odtud pochází druhové jméno rostliny \"bezobalný\". Okolíčky mívají tři a více vytrvalých obalíčků dlouhých jako květní stopky. Kališní lístky jsou nezřetelné, pět bílých, narůžovělých až nafialovělých korunní lístků je asi 1 mm velkých a u vrcholu jsou přehnuté. Pět volných tyčinek se střídá s korunními lístky, dvoupouzdrý, spodní semeník nese dvě čnělky. Hmyzosnubné květy kvetou od června do srpna. Plody jsou dvounažky mající dva 5 mm velké plůdky (semena), jež jsou hnědé a vejčitě podlouhlé.\n\nKořen se v minulosti používal jako ochucovadlo likérů a v léčitelství proti nechutenství i při ženských problémech. Obsahuje také myristin a ligustilid, látky působících na hmyz jako insekticid vstřebatelný pokožkou. Vzhledem k řídkému výskytu nemají rostliny ekonomický význam.\n\nKoprníček bezobalný je rostlinou vyskytující se v české přírodě pouze ostrůvkovitě a jeho řídká stanoviště čítají jen nevelký počet rostoucích exemplářů. Pro jeho ochranu podporující další přežití byl ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb.\" i v \"Červeném seznamu cévnatých rostlin České republiky\" z roku 2012, zařazen mezi ohroženými druhy (§3, C3).\n\n"}
{"id": "581829", "url": "https://cs.wikipedia.org/wiki?curid=581829", "title": "Koprníček", "text": "Koprníček\n\nKoprníček (\"Ligusticum\") je rod miříkovitých rostlin. Asi 50 druhů roste převážně v horách Eurasie a Severní Ameriky, ve střední Evropě se vyskytují dva druhy, v České republice roste pouze koprníček bezobalný (\"Ligusticum mutellina\").\n\n \n"}
{"id": "581832", "url": "https://cs.wikipedia.org/wiki?curid=581832", "title": "Fadil Abdurahmanović", "text": "Fadil Abdurahmanović\n\nFadil Abdurahmanović (* 24. července 1939, tehdejší Jugoslávie) je bosenský (dříve jugoslávský) šachista. Od roku 1972 rozhodčí kompozičního šachu, od roku 1980 mezinárodním mistrem kompozičního šachu. V roce 1955 uveřejnil svou prvotní šachovou skladbu a od té doby jich vytvořil více než 550. Bývá považován za jednoho z nejlepších skladatelů pomocných matů.\nV albech FIDE dosáhl počtu 40,5 bodů. Získal rovněž na 240 vyznamenání ve skladebních soutěžích, z toho 50 prvních cen.\n"}
{"id": "581833", "url": "https://cs.wikipedia.org/wiki?curid=581833", "title": "Bronislav Červenka", "text": "Bronislav Červenka\n\nBronislav Červenka (* 27. září 1975 Luhačovice) je bývalý český fotbalový obránce. Mimo ČR hrál v Ázerbájdžánu v mužstvu Inter Baku. Po ukončení aktivní hráčské kariéry se stal trenérem. \n1. profesionální starty si připsal v roce 1995 v dresu Slovácké Slavie Uherské Hradiště. Od roku 1996 působil v dresu Drnovic, předtím fotbalově vyrůstal v Újezdci-Těšově a Uherském Brodě. Po čtyřletém angažmá v Drnovicích se stěhoval do ostravského Baníku. Tam však vydržel jen sezonu a v roce 2002 přestoupil na pět let do Zlína. V roce 2007 odešel hrát do Ázerbájdžánu, konkrétně do týmu Inter Baku. V jeho dresu odehrál několik zápasů předkola Ligy mistrů UEFA. V letech 2012–2013 působil ve Zlíně. Poté přestoupil do Hulína, kde byl hráčem a od prosince 2014 byl zároveň také asistentem trenéra v týmu FC Fastav Zlín. V současné době je trenérem SK Hanácká Slavia Kroměříž v MSFL a hráčem Sokola Újezdec-Těšov v I.A třídě Zlínského kraje.\n\nV prosinci 2014 si trenér Bohumil Páník vybral jako svého asistenta vybral právě Bronislava Červenku. Od sezóny 2015/16 je hlavním trenérem B–týmu Zlína a zároveň také asistentem trenéra u A–týmu. Od sezony 2016/17 je už jen asistentem trenéra u A–týmu.\n\nV červenci 2017 skončil ve Zlíně a stal se asistentem trenéra v Baníku Ostrava.\n\n"}
{"id": "581835", "url": "https://cs.wikipedia.org/wiki?curid=581835", "title": "Business", "text": "Business\n\nBusiness může být:\n\n"}
{"id": "581836", "url": "https://cs.wikipedia.org/wiki?curid=581836", "title": "Transmembránový protein", "text": "Transmembránový protein\n\nTransmembránový protein je membránový protein, který jednou či několikrát zcela překračuje jakoukoliv buněčnou membránu. Tyto proteiny plní v membráně zcela zásadní funkce, patří mezi ně například různé receptory, pumpy a kanály.\n\nTransmembránové proteiny jsou tzv. amfipatické, tzn. část jejich molekuly je hydrofilní a část hydrofobní. Hydrofobní části jsou právě ty, které prochází fosfolipidovou biomembránou. Celková hydrofobicita transmembránových proteinů může být ještě zvýšena navázáním různých mastných kyselin jakožto postranních řetězců. Hydrofobní částí je nejčastěji alfa-helix, nebo také beta-barel složený z beta-skládaných listů. K překročení membrány je (v případě alfa-helixu) potřeba asi 20 aminokyselin. Hydrofobicita daného úseku proteinu se počítá podle konkrétní sekvence aminokyselin, pokud činí více 20 kcal⋅mol, je pravděpodobné, že se jedná o transmembránovou doménu.\n"}
{"id": "581842", "url": "https://cs.wikipedia.org/wiki?curid=581842", "title": "Národní historická památka Whitmanova misie", "text": "Národní historická památka Whitmanova misie\n\nNárodní historická památka Whitmanova misie (anglicky: \"Whitman Mission National Historic Site\") je americká národní historická památka, která se nachází západně od města Walla Walla, ve státě Washington, na místě bývalé Whitmanovy misie Waiilatpu. 29. listopadu 1847 zde byly zavražděno několik rodin včetně rodiny Dr. Marcuse Whitmana Indiány z kmene Kajusů. Připomíná památku Marcuse a Narscissy Whitmanových kvůli jejich roli při zakládání Oregonské stezky a při setkání dvou velice rozlišných kultur. \n\nV roce 1836, nevelká skupina presbyteriánských misionářů cestovala s každoročním karavanem lovců kožešin do Oregonu. Narcissa Whitman a Eliza Hart Spalding se tak staly prvními bělošskými ženami, které cestovaly napříč Amerikou. Kulturní rozdíly mezi Indiány a obyvateli Whitmanovy misie však vyústily v četné spory. Misie se zatím stala důležitou zastávkou na Oregonské stezce. V roce 1847 zemřela polovina zdejší Indiánské civilizace na spalničky a Kajusové z toho vinili Whitmana. 13 lidí včetně manželů Whitmanových bylo zavražděno a zbylých 47 obyvatel si Kajusové vzali jako rukojmí. Masakr všechny překvapil a z Oregonu se stalo teritorium Spojených států, aby mohly vyslat vojska na nadcházející Kajuskou válku.\n\nV nedávných časech bylo místo několikrát vykopáno za účelem nalezení důležitých předmětů a pak bylo opět zakopáno. Památečný obelisk, zdvižený padesát let po masakru, stojí na nedalekém kopci.\n\nV roce 1936 se místo stalo historickou památkou jako Whitmanův národní památník a v roce 1963 se z místa stala národní historická památka. \n"}
{"id": "581854", "url": "https://cs.wikipedia.org/wiki?curid=581854", "title": "Cecil Beaton", "text": "Cecil Beaton\n\nSir Cecil Walter Hardy Beaton CBE, (14. ledna 1904 – 18. ledna 1980) byl anglický módní a portrétní fotograf, dále též scénograf a kostýmní výtvarník. Jednalo se o trojnásobného držitele ocenění Oscar, z toho dvě ocenění za dnes již legendární film \"My Fair Lady\", za celkové výtvarné řešení a kostýmy, dále také o čtyřnásobného držitele prestižní divadelní ceny Tony. Nejdříve začínal portrétovat své sestry pod dohledem své chůvy, která sama byla amatérská fotografka. Zajímal se o komponovanou fotografii barona Adolph de Mayera a Edwarda Steichena. Ve svých snímcích nekladl důraz ani tak na portrétovaného nebo na to co měl na sobě, ale spíše na atmosféru a celkový dojem celé scény. Jeho první malá výstava v Londýně mu otevřela dveře do časopisu Vogue, pro který začal uprostřed padesátých let pracovat jako módní fotograf. Kromě toho pracoval pro Harper's Bazaar. V Hollywoodu třicátých let měl možnost portrétovat celou řadu filmových hvězd, v roce 1937 jako dvorní fotograf portrétoval královskou rodinu a během druhé světové války pracoval jako válečný fotoreportér pro Britské ministerstvo informací.\n\nNarodil se 14. ledna 1904 v Hampstead jako syn Ernesta Waltera Hardyho Beatona (1867-1936), prosperujícího obchodníka se dřívím, a jeho ženy Etty Sissonsové (1872-1962). Jeho dědeček, Walter Hardy Beaton (1841-1904), založil rodinný podnik \"Beaton Brothers Timber Merchants and Agents\" a jeho otec v podnikání pokračoval. Ernest Beaton byl také amatérský herec a jeho manželka, Cecilova matka, byla dcerou kováře Cumbriana, který přijel do Londýna. Spolu měli čtyři děti - kromě Cecila ještě dvě dcery - Nancy (1909-1999) a Baba (1912-1973), a dalšího syna Reggieho (1905-1933). Do školy chodil Cecil Beaton v Heath Mount.\n\nKdyž Beaton vyrůstal, jeho chůva vlastnila fotoaparát Kodak 3A Camera, populární model, který byl známý tím, že to byl ideální přístroj pro učení. Beatonova chůva jej začala učit základy fotografování a vyvolávání filmů. Často portrétoval své sestry a matku sedící za nimi. Když byl dostatečně zdatný, začal posílat fotografie do londýnských společenských časopisů, často pod pseudonymem a s dodatkem 'doporučená' práce Beatona.\n\nPatnáct let v období 1930 - 1945 měl Beaton pronajatý dům Ashcombe House ve Wiltshire, kde hostil celou řadu pozoruhodných postav.\n\nV roce 1972 byl pasován na rytíře. O dva roky později jej postihla mozková mrtvice, po které trvale ochrnul na pravé straně těla. I když se naučil psát a kreslit levou rukou a měl upravenou kameru, stal se kvůli tomu frustrovaný. V důsledku mrtvice se začal starat o finanční zajištění ve stáří. V roce 1976 vstoupil do jednání s Philippe Garnerem, expertem na prodej fotografií Sotheby's. Do aukční síně Garner získal Beatonův archiv s výjimkou všech portrétů královské rodiny a pěti desítek tisků Vogue v Londýně, Paříži a New Yorku. První z pěti aukcí se konala v roce 1977, poslední v roce 1980.\n\nDo konce roku 1970 se z Beatona stal starý muž. V lednu 1980 zemřel jedné noci ve svém domě Reddish House v Broad Chalke ve Wiltshire ve věku 76 let.\n\nVelkou jeho láskou byl sběratel umění Peter Watson, ačkoli nikdy nebyli milenci. Měl vztah se známými ženami, včetně herečky Greta Garbo a britské prominentky Doris Castlerosse.\n\nBeaton navrhoval obaly na knihy, kostýmy pro charitativní odpoledne, vyučoval profesionální řemeslo fotografie v ateliéru Paula Tanqueraye, dokud jej nepřijali na pravidelnou práci do časopisu Vogue v roce 1927. Také založil vlastní studio, kde jedním z jeho prvních klientů - a později nejlepších přátel - byl Stephen Tennant; Beatonovy fotografie Tennanta a jeho přátel jsou považovány za jedny z nejlepších reprezentací „Nadějných mladých lidí“ (Bright Young People) Anglie z dvacátých a třicátých let.\n\nBeaton je nejvíce známý svými módními fotografiemi a portréty. Pracoval jako stálý fotograf pro magazín \"Vanity Fair\" a \"Vogue\", kromě toho portrétoval celebrity v Hollywoodu. Stal se fotografem pro britské vydání Vogue v roce 1931, když jeho kolega George Hoyningen-Huene, fotograf pro francouzský Vogue, odcestoval do Anglie se svým novým přítelem Horstem. Horst sám začal pracovat pro francouzský Vogue v listopadu téhož roku.\n\nBeatonův první fotoaparát byl sklopný Kodak 3A . V průběhu své kariéry používal velkoformátové fotoaparáty a také menší aparáty Rolleiflex. Beaton nebyl známý jako vysoce kvalifikovaných technický fotograf, ale místo toho se zaměřoval na přesvědčivou kompozici modelu nebo scény a hledal nejlepší moment ke stisknutí spouště.\n\nBeaton často fotografoval královskou rodinu pro oficiální publikace. Jeho oblíbenou královskou modelkou byla Elizabeth Bowes-Lyon, po jednom úspěšném fotografování si dokonce přivlastnil její šáteček na památku. Beaton fotografoval slavnou svatbu Eduarda VIII. a Wallis - vévodkyně z Windsoru.\n\nV průběhu druhé světové války byl Beaton vyslán Ministerstvem informací Spojeného království zaznamenat obrazem události z domácí fronty. Během tohoto úkolu zachytil jeden z nejtrvalejších obrazů britských utrpení během války, například tříletou oběť operace Blitz Eileena Dunnyho zotavujícího se v nemocnici, jak drží svého milovaného medvídka. Když byl tento snímek zveřejněn, Amerika ještě oficiálně nebyla připojena do války, ale zveřejňováním obrázků Beatona a dalších v americkém tisku pomohlo tlačit americkou veřejnost k tomu, aby vyvinula tlak na své vlády na pomoc Británii v hodině nejpotřebnější.\n\nBeaton měl hlavní vliv na vztah se dvěma dalšími předními hvězdami britské fotografie, a sice Anguse McBeana a Davida Baileyho. McBean pravděpodobně patřil mezi nejlepší portrétní fotografy své doby - ve druhé části své kariéry (po válce), byla jeho práce Beatonem silně ovlivněna, i když McBean byl mnohem zdatnější v technické provedení snímků. Bailey byl také Beatonem hodně ovlivněn, když společně pracovali pro britský \"Vogue\" na počátku šedesátých let, Bailey využíval čtvercový formát fotografií 6×6, což byla oblíbená pracovní plocha Beatona.\n\n\n\nHlavní výstavy se konaly v National Portrait Gallery v Londýně v roce 1968 a 2004.\n\nPrvní mezinárodní výstava třicátých letech a první výstava jeho díla v Austrálii se konala v Bendigo, Victoria od 10. prosince 2005 do 26. března 2006.\n\n\n\n\n\n"}
{"id": "581856", "url": "https://cs.wikipedia.org/wiki?curid=581856", "title": "Liga I", "text": "Liga I\n\nLiga I (\"oficiálně\" Liga 1 Betano) je nejvyšší rumunská fotbalová soutěž, hraná od roku 1909. V současnosti se jí účastní 14 klubů. Úřadujícím mistrem (2015/16) je tým Astra Giurgiu. Nejvíce titulů, 26, má bukurešťská Steaua.\n\nSoučasný název nese liga od sezony 2006/07. Předtím se jmenovala Divizia A, ale svůj název musela změnit kvůli tomu, že Divizia A byla už dříve zaregistrovaná obchodní značka.\n\nDo sezóny 2014/15 hrálo v soutěži 18 mužstev, které hrály každý s každým jednou doma a jednou venku. Od sezóny 2015/16 došlo k zúžení ligy na 14 týmů a zavedení play off. K zúžení došlo jednoduše tak, že v sezóně 2014/15 ze soutěže sestupovalo 6 klubů. V novém systému se po odehrání 26 kol (každý s každým, jednou doma, jednou venku) liga rozdělí na 2 skupiny, na skupinu bojující o titul (6 týmů) a skupinu bojující o záchranu (8 týmů). Body všech klubů se vydělí dvěma (zaokrouhleno nahoru) a pak opět hrají každý s každým, jednou doma, jednou venku s týmy se soupeři s příslušné skupiny. Mužstva bojující o titul tak sehrají oproti základní části 10 utkání navíc (celkem v sezóně 36), mužstva bojující o záchranu dokonce o 14 navíc (celkem 40).\n\n\n"}
{"id": "581857", "url": "https://cs.wikipedia.org/wiki?curid=581857", "title": "Vasile Pușcașu", "text": "Vasile Pușcașu\n\nVasile Pușcașu (* 2. května 1956 Bârsănești, Rumunsko) je bývalý rumunský zápasník. Třikrát startoval na letních olympijských hrách. V roce 1988 vybojoval na hrách v Soulu zlatou medaili ve volném stylu v kategorii do 100 kg a v roce 1984 na hrách v Los Angeles bronzovou medaili ve stejné kategorii. Při své olympijské premiéře v roce 1980 v Moskvě obsadil v této kategorii 6. místo.\n\nV roce 1987 vybojoval stříbrnou, v roce 1977 a 1979 bronzovou medaili na mistrovství světa. V roce 1987 vybojoval stříbrnou, v roce 1978 a 1979 bronzovou medaili na mistrovství Evropy.\n\n"}
{"id": "581858", "url": "https://cs.wikipedia.org/wiki?curid=581858", "title": "Jean Delumeau", "text": "Jean Delumeau\n\nJean Delumeau (18. června 1923, Nantes – 13. ledna 2020) byl francouzský historik, specializovaný na dějiny křesťanství, především na období raného novověku.\n\n\n"}
{"id": "581859", "url": "https://cs.wikipedia.org/wiki?curid=581859", "title": "Juan Rulfo", "text": "Juan Rulfo\n\nJuan Rulfo (16. května 1917, Sayula, Jalisco, Mexiko – 7. ledna 1986, Ciudad de México) byl mexický spisovatel. Bývá označován za opravdového tvůrce magického realismu, jeho román \"Pedro Páramo\" velmi ovlivnil tvorbu Gabriela Garcíi Márqueze.\n\nJuan Rulfo je kromě románu \"Pedro Páramo\" (1955) autorem sbírky povídek \"El Llano en llamas\" (1953\",\" česky \"Llano v plamenech\",1964).\n\n\n"}
{"id": "581860", "url": "https://cs.wikipedia.org/wiki?curid=581860", "title": "Kamen", "text": "Kamen\n\nKamen může být:\n\n\n\n\n"}
{"id": "581863", "url": "https://cs.wikipedia.org/wiki?curid=581863", "title": "Gilles de Rais", "text": "Gilles de Rais\n\nHrabě Gilles de Montmorency-Laval, známý jako baron de Rais (1405 ? – 26. října 1440), přezdívaný Modrovous ( \"Barbe-bleue\") byl bretaňský voják a sériový vrah. Narodil se v Machecoulu na západě Francie do rodiny bohatého velmože Guye de Montmorency-Lavala a jeho ženy Marie de Craonové, po smrti svých rodičů byl vychován dědečkem z matčiny strany. Po sňatku se svou sestřenicí Kateřinou de Thouarsovou získal velké jmění. V letech 1427–1435 působil jako velitel královské armády a během stoleté války bojoval i po boku Johanky z Arku, následně byl jmenován maršálem Francie.\n\nV roce 1434/5 vojenskou kariéru opustil a díky okultním praktikám, které provozoval, přišel o značnou část svého majetku. Po roce 1432 se stal viníkem řady dětských vražd. Počet obětí není dosud znám, odhaduje se však, že mohlo jít až o stovky. Na konci roku 1440 bylo u de Raise díky násilnému sporu s duchovním zahájeno církevní vyšetřování, díky kterému byly jeho vraždy odhaleny. Byl odsouzen k trestu smrti oběšením; byl popraven v Nantes dne 26. října 1440.\n"}
{"id": "581864", "url": "https://cs.wikipedia.org/wiki?curid=581864", "title": "Lou Banach", "text": "Lou Banach\n\nLouis David Banach (* 6. února 1960 Port Jervis, USA) je bývalý americký zápasník. V roce 1984 vybojoval na hrách v Los Angeles zlatou medaili ve volném stylu v kategorii do 100 kg.\n\nJeho bratr Ed (dvojče) vybojoval v Los Angeles zlatou medaili ve volném stylu v kategorii do 90 kg.\n\n"}
{"id": "581866", "url": "https://cs.wikipedia.org/wiki?curid=581866", "title": "Sabina Laurinová", "text": "Sabina Laurinová\n\nSabina Laurinová (* 8. dubna 1972 Praha) je česká herečka, dabérka a moderátorka. Má dvě dcery.\n\nAbsolvovala Pražskou konzervatoř.\n\nHostovala v Národním divadle a v divadle Semafor. V sezoně 1991–1992 byla angažována v Divadle na Starém Městě a v roce 1992 společně se svou spolužačkou Kamilou Špráchalovou nastoupila do Divadla ABC. Ve filmu debutovala již na počátku 90. let (\"Dívčí válka\", \"Hotýlek v srdci Evropy\"), ale prosadila se až díky rolím v seriálech \"Zdivočelá země\" a \"Konec velkých prázdnin\". Objevila se také ve dvou epizodách seriálu \"Chlapci a chlapi\". V poslední době je známá jako představitelku záporných princezen (Eufrozína v pohádkách \"Z pekla štěstí\" i \"Z pekla štěstí 2\", nebo ve filmu \"Ošklivá princezna\"). Zahrála si také v komedii \"Jak se krotí krokodýli\". Jako moderátorka se uplatnila v hudební soutěži DO-RE-MI po boku Pavla Trávníčka. Momentálně také účinkuje v seriálu TV prima, Modrý Kód, kde hraje vrchní sestru Marii (Mery) Černou, přítelkyni Michala Tomáška (Saša Rašilov).\n\nVěnovala se také dabingu a byla dokonce dvakrát nominována na Cenu Františka Filipovského:\n\n\n\n"}
{"id": "581867", "url": "https://cs.wikipedia.org/wiki?curid=581867", "title": "Ed Banach", "text": "Ed Banach\n\nEdward Joseph Banach (* 6. února 1960 Port Jervis, USA) je bývalý americký zápasník. V roce 1984 vybojoval na olympijských hrách v Los Angeles zlatou medaili ve volném stylu v kategorii do 90 kg. V roce 1983 vybojoval 7. místo na mistrovství světa.\n\nJeho bratr Lou (dvojče) vybojoval v Los Angeles zlatou medaili ve volném stylu v kategorii do 100 kg.\n\n"}
{"id": "581869", "url": "https://cs.wikipedia.org/wiki?curid=581869", "title": "Manny Pacquiao", "text": "Manny Pacquiao\n\nEmmanuel Dapidran Pacquiao, znám jako Manny Pacquiao, (* 17. prosince 1978, Kibawe) je filipínský boxer a politik. Je první boxer v historii, jenž vyhrál deset světových titulů v osmi různých váhových kategoriích. Manny Pacquiao je také hudebník a herec. 10. května 2010 byl zvolen do Sněmovny reprezentantů Filipín reprezentující provincii Sarangani. \n\nJe katolického vyznání. V únoru 2016 oznámil svou kandidaturu do filipínského senátu, mj. homofobním výrokem, že gayové jsou horší než zvířata.\n\n"}
{"id": "581874", "url": "https://cs.wikipedia.org/wiki?curid=581874", "title": "Gerhard Thiele", "text": "Gerhard Thiele\n\nGerhard Thiele, plným jménem Gerhard Paul Julius Thiele, (* 2. září 1953 Heidenheim-Brenz, Bádensko-Württembersko, Německo) byl od roku 1987 astronaut německé kosmické agentury DLR, roku 1998 přešel do oddílu astronautů ESA, který v letech 2005–2010 vedl. Zúčastnil se jednoho kosmického letu, mise STS-99 raketoplánu Endeavour roku 2000.\n\nNarodil se v Heidenheim-Brenzu v Bádensku-Württembersku, za své domovské město však považuje Bonn. Po absolvování gymnázia (\"Friedrich Schiller Gymnasium\" v Ludwigsburgu) roku 1972 se na čtyři roky přihlásil do armády, sloužil jako zbraňový důstojník hlídkového člunu. Poté se vrátil do školy, přihlásil se na bakalářské studium fyziky na Univerzitě Ludwiga-Maxmiliana (\"Ludwig-Maximilians Universität\") v Mnichově, které úspěšně dokončil roku 1978. Pokračoval ve stejném oboru na Univerzitě Ruprechta-Karla (\"Ruprecht-Karls-Universität\") v Heidelbergu, kde roku 1982 získal titul magistra. Po dalším studiu na Institutu environmentální fyziky (\"Institut fur Umweltphysik\") při Heildelberské univerzitě (\"Heidelberg Universität\") se stal roku 1985 doktorem. V letech 1986–1987 byl na postdoktorandské stáži na Univerzitě v Princentonu (\"Princeton University\"). Soustředil se zejména na výzkum globální cirkulace vodních mas v oceánech a její vliv na klima.\n\nRoku 1986 se přihlásil do náboru Německého střediska pro letectví a kosmonautiku (DLR) pro let na oběžnou dráhu Země v americkém raketoplánu. Dostal se mezi pětici kandidátů 3. srpna 1987 vybraných mezi astronauty DLR. V letech 1988–1990 noví astronauti prošli všeobecnou přípravou v Německu. V letech 1991–1992 se přihlásil do druhého náboru astronautů ESA, dostal se mezi pět německých finalistů, ale do oddílu ESA vybrán nebyl. V srpnu 1990 čtyři němečtí astronauti odjeli do Johnsonova vesmírného střediska v Houstonu, kde se připravovali na misi STS-55. Kosmického letu se v dubnu 1993 zúčastnili Hans Schlegel a Ulrich Walter, Gerhardu Thielemu a Renate Brümmerové zůstala role náhradníků. Během letu působil ve funkci koordinátora spojení s posádkou v německém středisku řízení letu v Oberpfaffenhofen.\nOd roku 1996 se v Houstonu připravoval na misi STS-99, do vesmíru ke svému prvnímu a poslednímu letu odstartoval v raketoplánu Endeavour 11. února, přistál 22. února 2000. Cílem letu bylo radarové mapování Země v programu \"Shuttle Radar Topography\". Po letu zůstal v Houstonu jako operátor spojení s posádkou (\"capcom\"), první Evropan v této funkci.\n\nUž v srpnu 1998 přešel do oddílu astronautů ESA, v srpnu 2001 byl jmenován hlavou Jednotky kosmických operací a astronautů ESA (\"ESA astronauts and Operations Unit\"), v srpnu 2002 – dubnu 2003 byl i přechodně v čele oddílu astronautů ESA.\n\nOd května 2003 do května 2004 žil ve Hvězdném městečku, kde ve Středisku přípravy kosmonautů pracoval ve funkci náhradníka André Kuiperse, člena 6. návštěvní expedice na Mezinárodní vesmírnou stanici. Kuipersův let proběhl v dubnu 2004.\n\nV srpnu 2005 byl jmenován vedoucím oddílu astronautů ESA a byl vyřazen ze stavu aktivních astronautů. Funkci opustil v březnu 2010, od 1. dubna 2010 totiž přešel do Evropského institutu kosmické politiky (\"European Space Policy Institute\") ve Vídni.\nJe ženatý, má čtyři děti.\n"}
{"id": "581875", "url": "https://cs.wikipedia.org/wiki?curid=581875", "title": "Naděžda Kuželná", "text": "Naděžda Kuželná\n\nNaděžda Vasiljevna Kuželná ( , * 6. listopadu 1962, Alexejevskoje, Tatarská ASSR, RSFSR, SSSR) byla původně inženýrkou společnosti RKK Eněrgija, od června 1994 se stala kosmonautkou, členkou oddílu kosmonautů RKK Eněrgija. Do vesmíru se nedostala, po deseti letech z oddílu odešla a stala se pilotkou Aeroflotu.\n\nNaděžda Kuželná pochází z vesnice Alexejevskoje v tehdejší Tatarské ASSR. Po ukončení střední školy v Krivém Rogu roku 1981 začala studovat na Dněpropetrovském inženýrně-stavebním institutu (\"Днепропетровском инженерно-строительном институте\"), současně létala v místním aeroklubu na větroních a později i akrobatických letadlech. Roku 1984 přešla do Moskevského leteckého institutu (\"Московский авиационный институт\") a moskevského aeroklubu. Institut absolvovala roku 1988, v oboru dynamika letu a řízení, načež začala pracovat ve společnosti NPO Eněrgija. \n\nPřihlásila se do oddílu kosmonautů, prošla všemi koly výběru, 1. dubna 1994 ji Státní meziresortní komise vybrala mezi kosmonauty a 16. června 1994 byla zařazena do oddílu kosmonautů RKK Eněrgija. Absolvovala dvouletou všeobecnou kosmickou přípravu a 25. dubna 1996 získala kvalifikaci „zkušební kosmonaut“. \n\nZprvu byla zařazen mezi kosmonauty připravující se na lety na stanici Mir, v říjnu 1996 přešla do skupiny pro Mezinárodní vesmírnou stanici (ISS). V červenci 1997 byla jmenována palubní inženýrkou hlavní posádky 1. návštěvní expedice na ISS, velitelem posádky byl Talgat Musabajev. Od listopadu 1998 do dubna 1999 byla na mateřské dovolené. Vrátila se k přípravě, v červnu 2000 zaměnil Musabajeva v posádce Viktor Afanasjev. V prosinci 2000 však byly posádky znovu reorganizovány a na Kuželnou nezbylo místo. Až v květnu 2001 byla jmenována do záložní posádky 2. návštěvní expedice, která vzlétla k ISS v říjnu 2001. \n\nDalší zařazení do posádky se ukázalo být v nedohlednu a proto 27. května 2004 po deseti letech odešla z oddílu kosmonautů Eněrgije. Stala se pilotkou Aeroflotu, létala na Tu-134, později na Airbusech A320.\n\nManžel plukovník Vladimir Georgijevič Morozov byl vojenským letcem, naposled náčelníkem letové služby Střediska přípravy kosmonautů, mají jednu dceru. \n"}
{"id": "581876", "url": "https://cs.wikipedia.org/wiki?curid=581876", "title": "Laurin", "text": "Laurin\n\nLaurin (Laurinová) může být:\n\n\n"}
{"id": "581877", "url": "https://cs.wikipedia.org/wiki?curid=581877", "title": "Karl-Johan Gustavsson", "text": "Karl-Johan Gustavsson\n\nKarl-Johan Gustavsson (* 5. května 1958 Lidköping, Švédsko) je bývalý švédský zápasník. V roce 1984 na hrách v Los Angeles startoval v kategorii do 100 kg jak ve volném stylu tak v zápasu řecko-římském. V obou případech vypadl ve druhém kole. Na mistrovství světa v témže roce vybojoval 6. místo v řecko-římském a 7. ve volném stylu.\n\n"}
{"id": "581878", "url": "https://cs.wikipedia.org/wiki?curid=581878", "title": "H. H. Holmes", "text": "H. H. Holmes\n\nHerman Webster Mudgett (16. května 1861 – 7. května 1896), známý spíše jako Dr. Henry Howard Holmes, byl prvním zdokumentovaným americkým sériovým vrahem. V roce 1893 otevřel v souvislosti s právě probíhající Světovou výstavou v Chicagu hotel, v kterém následně uskutečnil mnoho ze svých vražd. Zatímco se přiznal jen k 27 z nich, podle odhadů může být zodpovědný až za 230 úmrtí. Byl odsouzen k trestu smrti oběšením, který byl vykonán 7. května 1896 - v Holmesových 34 letech - ve Filadelfii.\n\nPřípad H. H. Holmese byl ve své době notoricky znám a jako velmi úspěšná reklama posloužil mnoha novinovým plátkům. Americký spisovatel Robert Bloch napsal podle jeho příběhu román \"American Gothic\" (1974). Široký zájem o něj se znovu objevil až v roce 2003, kdy Erik Larson vydal velmi populární knihu s názvem \"The Devil in the White City\", ve které paralelně s popisem příprav a průběhu Světové výstavy líčí Holmesův případ.\n\nO případu je v přípravě film Martina Scorsese, v hlavní roli Leonardi DiCaprio.\n\n"}
{"id": "581881", "url": "https://cs.wikipedia.org/wiki?curid=581881", "title": "Léon d' Ymbault", "text": "Léon d' Ymbault\n\nLéon d' Ymbault (také: \"Leon d'Ymbault de Manthay\", \"Leon d' Imbault\", \"Leon von Imbolt\", \"Leon Imbo\"; 1700 v Dragomesti – březen/duben 1781 v Černovicích, Ukrajina) byl posledním moldavským starostou Černovic před anektováním Bukoviny Rakouskem v r. 1775.\n\nLéon d’Ymbault pocházel z nízké francouzské šlechty, z rodu Maltézských rytířů \"Ymbault de Manthay\". Nevíme, kdo byli jeho rodiče. Ymbault se narodil kolem r. 1700 v tehdy benátském městě Dragomesti (dnešní Aστακός (Astakos) v řecké prefektuře Aetolie-Akarnánie). Přesné datum narození rovněž chybí.\n\nYmbault získal své vzdělání v letech 1721-1726 v kapucínském klášteře v Pera (evropská čtvrt Cařihradu). V r. 1730 získal pozici tzv. dragomana (tlumočníka) v francouzské legaci tamtéž. Poté sloužil jako mnozí podobní francouzští mladí dragomani v službách Vysoké porty: v r. 1734 byl poslán do Kandie (Kréta) a v r. 1735 do Morey (Peloponés). Jeho dobré znalosti slovanských jazyků (Dragomesti bylo vícejazyčné město, kde se mluvilo řecky, italsky, dalmatsky (srbský dialekt) a albánsky) měly vliv na jeho další kariéru. V r. 1739 Rusové přechodně obsadili Moldavský principát, museli se ovšem poté stáhnout. Od r. 1740 najdeme Ymbaulta jako dragoman ve službě moldavských princů střídavě v Jasech, Bukurešti a pozdější Bukovině. Několikrát cestoval do okolních slovanských zemí (Polsko, Rusko) – z cestovních pasů, které se zachovaly v rodinném archivu, víme, že byl v 1740/41 v Kyjevě, v r. 1749 v Krakově a v r. 1769 v Sankt Peterburku. Poslední cestu do Ruska podnikl ještě v r. 1775.\n\nYmbault byl v květnu 1757 jmenován kapitánem důležité pohraniční pevnosti Soroca (dnes Moldavsko) a získal titul \"Mare Paharnic\" (Velký číšník). V r. 1768 byl jmenován starostou města Černovic, kde si nechal vybudovat dům naproti kostelu Marie Paraskevy (Czernowitz kadastrální č. 352). Dům ještě existuje jako Palác Hurmuzachi-Logothetti, byl ovšem výrazně přestavěn pozdějšími adaptacemi v 19. století. Během ruské okupace v letech 1771-1773 byl přechodně sesazen a nahrazen rumunským šlechticem Iliem Heresculem. Po odchodu Rusů Ymbault byl znovu starostou. Dle některých zpráv byl v létě roku 1773 opakovaně sesazen, tentokrát moldavskou stranou, kvůli tajným kontaktům s rakouským generálem Vincencem z Barco, velitelem pluku, který obsadil Bukovinu. Zda tato zpráva je korektní, není jasné, každopadně moldavská strana již nejmneovala nového starostu.. \n\nPo konečném rozhodnutí v r. 1775, kdy Bukovina připadla Rakousku, musel Ymbault odstoupit z postu starosty. Nicméně ještě v r. 1775 cestoval do Sankt Peterburku, pravděpodobně aby získal pomoc pro svého bývalého vládce Gregore III. Ghika u ruského dvora. Po popravení Ghiky dne 11. října 1777 se Ymbault stáhl do ústraní a žil až do smrti na svých bukovinských panstvích. Vzhledem ke skutečnosti, že ochotně financoval pohraniční vojenské pluky, se dá usuzovat, že byl vůči novým pánům loajální. Zdá se však, že se nezúčastnil oficiálního holdování nové vládkyně Bukoviny císařovny Marie Terezie dne 12. října 1777.\n\nDne 19. února 1781 Ymbault sepsal poslední vůli, ve které odkázal veškerý majetek své dceři a jejím dětem. To byly hlavně statky v Ober-Scheroutz (nyní Горішні Шерівці/Horišni Šerivci) a Waschkoutz (nyní Вашківці/Vaškivci). Když dne 30. května 1787 konečně došlo k registraci této poslední vůle, jeho manželka již byla zapsána jako vdova. Ymbault tedy umřel v březnu či dubnu 1781.\n\nYmbault se oženil v r. 1758, pravděpodobně v Bukurešti, s Annou Adreannou Voutsinovou (Vuczin, Wutschin, 1719-1809), která pocházela z rodu řeckých fanariotů. Manželé měli jen jediné dítě, dceru Ekatarinu d’Ymbault, nar. 27. listopadu 1759 v Bukurešti. Ekatarina se vdala za řeckého šlechtice z ostrovu Zakynthos Jakuba hraběte Logothettiho (1741-1802). Ekatarina zemřela 23. listopadu 1785. Z tohoto manželství pochází všichni američtí, čeští, maďarští, moravští, němečtí a rumunští potomci hraběcího rodu \"Logothetti\".\n\n"}
{"id": "581883", "url": "https://cs.wikipedia.org/wiki?curid=581883", "title": "Peter Burke", "text": "Peter Burke\n\nPeter Burke (* 16. srpna 1937 Stanmore, Anglie) je britský historik, zabývající se oblastí kultury, antropologie a sociálních dějin.\n\n\n"}
{"id": "581886", "url": "https://cs.wikipedia.org/wiki?curid=581886", "title": "Kartar Dhillon Singh", "text": "Kartar Dhillon Singh\n\nKartar Dhillon Singh (* 7. října 1953 Sur Singh Wala, Indie) je bývalý indický zápasník, volnostylař. Třikrát startoval na olympijských hrách. Nejlépe se umístil v roce 1984 na hrách v Los Angeles kde v kategorii do 100 kg obsadil 7. místo. V roce 1982 vybojoval stříbrnou a v roce 1978 bronzovou medaili na hrách Commonwealthu. V roce 1981 a 1983 vybojoval bronz na mistrovství Asie. V roce 1978 a 1986 zvítězil a v roce 1982 vybojoval stříbro na Asijských hrách.\n\n"}
{"id": "581893", "url": "https://cs.wikipedia.org/wiki?curid=581893", "title": "Kavalierglass", "text": "Kavalierglass\n\nKavalierglass (dříve Sklárny Kavalier) je český výrobce varného (boritokřemičitého) skla. Varné sklo vyrábí od 20. let 20. století; výrazný rozvoj technologie proběhl v 50. – 80. letech. Sklárny Kavalierglass jsou vybaveny pro technologie tavení, automatickou výrobu hlavních produktů (trubic, lisovaných a foukaných výrobků varného skla pro domácnost a laboratorního a technického skla) a ruční zpracování (hutní i sklofoukačské tvarování, mechanické opracování, výroba a montáž aparatur).\n\n\n"}
{"id": "581896", "url": "https://cs.wikipedia.org/wiki?curid=581896", "title": "Zaječí hora", "text": "Zaječí hora\n\nZaječí hora (1012 m) je vrchol v rozsoše Jeleních louček v Medvědské hornatině, součásti Hrubého Jeseníku.\n\nPod vrcholem vede modrá turistická trasa z Bělé pod Pradědem na rozcestí pod Lysým vrchem. Vrchol je přístupný po lesní cestě.\n\n"}
{"id": "581899", "url": "https://cs.wikipedia.org/wiki?curid=581899", "title": "Hayri Sezgin", "text": "Hayri Sezgin\n\nHayri Sezgin (19. ledna 1961 − 5. května 2013) byl turecký zápasník. V roce roce 1984 na hrách v Los Angeles vybojoval ve volném stylu 4. místo v kategorii do 100 kg, o čtyři roky později na hrách v Soulu ve stejné kategorii vypadl ve třetím kole. Zemřel na infarkt ve věku dvaapadesáti let.\n\n"}
{"id": "581902", "url": "https://cs.wikipedia.org/wiki?curid=581902", "title": "Alexandr Gučkov", "text": "Alexandr Gučkov\n\nAlexandr Ivanovič Gučkov (; , Moskva – 14. únor 1936, Paříž) byl ruský politik, předseda 3. Dumy a ministr války v ruské prozatímní vládě.\n\nRoku 1886 vystudoval historii a filozofii na Moskevské univerzitě. Roku 1893 se stal členem Moskevské městské rady. Při jeho působení byly první stavby kanalizací. Později se stal členem železničních, vodovodních i kanalizačních institucí.\n\nJako zahraniční dobrovolník se zapojil do druhé búrské války. Roku 1901 byl ředitelem Moskevské banky. Lidé ho přijímali jako milého a vlídného člověka. Účastnil se rusko-japonské války.\n\nV roce 1905, během revoluce, založil Gučkov Svaz 17. října (tzv. Okťabristy). Předseda vlády Sergej Witte, který manifest podporoval, nabídl Gučkovovi místo ve vládě. Ten odmítl, místo něho tak získal jeho post Pjotr Nikolajevič Durnovo.\n\nGučkov byl stoupenec Pjotra Stolypina, jehož považoval za silného vůdce, schopného provádí reformy. Stolypin mu také nabízel několikrát působení ve vládě. Gučkov ani poté neměl zájem, ale Stolypina podporoval (však také v řadách Okťabristů působil Alexandr Stolypin, bratr Pjotra).\nV roce 1912 byli Okťabristé poraženi ve volbách do 4. Dumy a ztratili přes 30 křesel. V té době se jejich politický program začal radikalizovat.\n\nPo vypuknutím první světové války se Gučkov stal hlavou Vojenskoprůmyslového spolku - organizace, vytvořené průmyslovými magnáty k účelu zásobovat armádu. V roce 1915 založil Gučkov Progresivní blok, koalici s Konstitučními demokraty.\n\nV roce 1916 začal spolu s nezávislým průmyslníkem Michailem Tereščenkem a Kadetem Nikolajem Někrasovem přesvědčovat cara, aby se vzdal. Jeho 13letý syn Carevič Alexej by pak převzal trůn a Mikulášův bratr Michail by se stal dočasným regentem.\n\nPo únorové revoluci se Gučkov stal ministrem války. V tomto mandátu působil až do 2. května, kdy byl nucen odstoupit po výroku neoblíbeného ministra zahraničí Miljukova o pokračování války \"až do úplného vítězství\". Současně se svým kolegou Michailem Rodzjankem stále usiloval o návrat do vlády. Posléze podporoval puč generála Kornilova, proto byl také zatčen, ale následující den byl propuštěn.\n\nPo bolševické revoluci posílal Gučkov bílým finanční podporu. Před koncem občanské války emigroval do Německa. Zemřel v roce 1936 v Paříži.\n"}
{"id": "581903", "url": "https://cs.wikipedia.org/wiki?curid=581903", "title": "Pecha", "text": "Pecha\n\nPecha může být:\n\n\n\n"}
{"id": "581905", "url": "https://cs.wikipedia.org/wiki?curid=581905", "title": "Ambroise Sarr", "text": "Ambroise Sarr\n\nAmbroise Sarr (* 14. prosince 1950) je bývalý senegalský zápasník. Čtyřikrát startoval na letních olympijských hrách. V roce roce 1976 na hrách v Montrealu v kategorii do 90 kg vypadl v řecko-římském zápase ve třetím a ve volném stylu ve druhém kole. V roce roce 1980 na hrách v Moskvě ve volném stylu v kategorii do 100 kg vypadl ve třetím kole, o čtyři roky později na hrách v Los Angeles ve stejné kategorii ve druhém. V roce roce 1988 na hrách v Soulu vypadl v zápase řecko-římském v kategorii do 100 kg ve druhém kole.\n\n"}
{"id": "581906", "url": "https://cs.wikipedia.org/wiki?curid=581906", "title": "Emigrate", "text": "Emigrate\n\nEmigrate je německá industrialmetalová hudební skupina založená Richardem Kruspem, kytaristou skupiny Rammstein. Kromě Kruspeho je ve skupině Olsen Involtini (hraje na kytaru), Arnaud Giroux (hraje na baskytaru) a Henka Johansson (hraje na bicí). Kruspe se stal frontmanem kapely a vedle hry na kytaru ještě zpívá v angličtině. Členkou kapely je také zpěvačka a baskytaristka Margaux Bossieux.\n\nRichard Kruspe, kytarista německé hudební skupiny Rammstein, měl mnoho let sen založit si svou vlastní kapelu, stát se jejím frontmanem a skládat pro ni písničky a zpívat je v ní. V jednom rozhovoru se Kruspe zmínil, že s několika přáteli pracuje na nějakém vedlejším projektu.\n\nV roce 2005 se Rammstein rozhodl, že natočí již připravované album \"Rosenrot\" a objede turné s tímto albem spojené a potom si dá na delší dobu na neurčito pauzu. Po skončení tohoto turné založil Kruspe kapelu Emigrate. Vznik kapely financoval a dodnes financuje ze svých peněz, ale sám tvrdí, že mu nejde o to, aby na skupině zbohatl. Kruspe se stal frontmanem skupiny, sám skládal písně a také je zpíval (v albech je ale zpěv počítačově upraven), kromě toho hrál i na kytaru. Členy kapely se stali ještě Henka Johansson, člen švédské skupiny Clawfinger, Francouz Arnaud Giroux a Olsen Involtini. Johansson hraje na bicí, Giroux na baskytaru a Involtini na kytaru. V některých písních však zpívala i Margaux Bossieux (píseň Happy Times z alba Silent So Long, Lead You On z alba A Million Degrees).\n\nZatímco Rammstein zpívá až na výjimky v němčině, Emigrate má písně všechny anglické. Emigrate také kladou větší důraz na melodii než Rammstein a nehrají tolik tvrdou hudbu, melodie je jednodušší, ale tempo je zase o něco vyšší. Typický kytarový styl Richarda Kruspeho je v podstatě stejný jako v Rammstein.\n\nSkupina Emigrate kdysi poskytla rozhovor internetovému portálu Motormusic.de. V rozhovoru mimo jiné uvedli, proč bylo jako název skupiny zvoleno zrovna slovo Emigrate. Richard Kruspe uvedl: „V přístavech New Yorku je jistě mnoho generací přistěhovalců, kteří svou původní vlast opustili a šli hledat štěstí do tohoto města. Emigrate znamená pro mě jak fyzické, tak i duševní odstěhování.“\n\nNejdříve kapela vytvořila tři singly, které šířila přes internet. První album vyšlo asi rok po nich (v červenci 2007), ačkoliv původně mělo vyjít až 21. října 2007. Album se jmenovalo \"Emigrate\", název alba byl zvolen podle úvodní písně nazvané \"Emigrate\", která název získala podle kapely a záměrně byla na albu jako první. Na albu bylo celkem jedenáct písní. Spolu s albem vznikl i první videoklip, a to ke skladbě \"My World\". Song k písni je navíc legálně ke stažení na oficiálních internetových stránkách kapely.\n\nDruhé album neslo název \"Temptation\", obsahovalo pět písní, z čehož tři (první, čtvrtá a pátá) už vyšly i v prvním albu. Album bylo nazváno podle úvodní písně \"Temptation\", známé už z prvního alba.\n\nV listopadu 2014 vyšlo druhé studiové album \"Silent So Long\". Na albu se také podíleli umělci jako například, zpěvák a baskytarista kapely Motörhead, Lemmy, kanadská hudebnice Peaches nebo zpěvák kapely Korn Jonathan Davis. Na albu je tradičních 11 písní.\n\nNa rok 2018 je plánováno vydání třetího studivého alba \"A Million Degrees\".\n\n"}
{"id": "581912", "url": "https://cs.wikipedia.org/wiki?curid=581912", "title": "Robert John Weston Evans", "text": "Robert John Weston Evans\n\nProf. Robert John Weston Evans (* 7. října 1943 Leicester, Velká Británie), člen British Academy, vystudoval slavistiku, historii a germanistiku na Jesus College v Cambridgi. Dnes působí jako Regius Professor novověkých dějin na Oxfordu, je zálověň fellow na oxfordské Oriel College. Je znám svými kontakty s českými historiky, ovládá dokonale češtinu.\n"}
{"id": "581916", "url": "https://cs.wikipedia.org/wiki?curid=581916", "title": "W. James McNerney mladší", "text": "W. James McNerney mladší\n\nW. James McNerney mladší (* 22. srpna 1949, Providence, RI) je americký podnikatel.\n\nMcNerney vystudoval New Trier High School v roce 1967. Také navštěvoval Yale University kde obdržel titul BA v roce 1971. Na Yale exceloval v baseballu a hokeji. Po působení na Yale působil rok v British United Provident a GD Searle & Company, poté navštěvoval Harvard University, kde obdržel v roce 1975 titul MBA.\n\nMcNerney začal svou podnikatelskou kariéru u Procter & Gamble v roce 1975 na pozici v managementu. Pracoval jako konzultant pro řízení ve společnosti McKinsey (1978-1982).\n\nMcNerney pracoval také v roce 1982 u General Electric, zastával tam vedoucí pozice včetně prezidenta a CEO GE Aircraft Engines a GE Lighting, prezident Asia-Pacific.\n"}
{"id": "581918", "url": "https://cs.wikipedia.org/wiki?curid=581918", "title": "KHNP Arena", "text": "KHNP Arena\n\nKHNP Arena (do roku 2018 Zimní stadion města Třebíče – Mann+Hummel Arena) se nachází v městě Třebíči v místní části Jejkov v sousedství bývalého kapucínského kláštera, na jehož pozemcích byl i vystavěn. Největší návštěvnost stadionu byla na baráž o první ligu v sezoně 1996/97, kdy se na stadion vměstnalo 6 000 diváků. Domácí zápasy zde odehrává tým 1. Chance Ligy SK Horácká Slavia Třebíč.\n\nDne 25. ledna 1959 byl otevřen zimní stadion poblíž kapucínského kláštera na Jejkově. Kolem roku 1973 proběhly přípravné práce na zastřešení konstrukce stadionu. Bylo zbouráno dřevěné zázemí stadionu, omezeny ochozy, zbourána cihlová zeď nedaleko stadionu a po skončení sezony začala stavba střešní konstrukce. Střecha byla dokončena v říjnu roku 1977, dne 24. října téhož roku se střecha propadla a při této nehodě zahynuli dva lidé. hráč dorostu Štěpán Maruš a brusič Miroslav Böhm. Střecha měl být budována z ocelové konstrukce nazývané Gyro, která byla patentována docentem VUT v Brně Radůzem Russem, nicméně se ukázalo, že slabým místem této konstrukce byly styčníky, kde se stýkaly ocelové trubky, které zde byly z litého kovu místo z kovaného, proto se střecha propadla. V sezóně následující hrály hokejové týmy v Náměšti nad Oslavou. V roce 1980 byla tak stavba střechy dokončena. Stadion od té doby má kapacitu 5000 diváků, z toho 840 sedících a 4160 stojících, tři vchody. V roce 1996 byla instalována nad ledovou plochu multimediální kostka.\n\nV roce 2008 byl stadion přejmenován na Mann+Hummel Arena. V roce 2009 stadion prošel z důvodu prohnutí dvou nosníků vlivem srážkové vody k částečné rekonstrukci střechy. Stadion se od září roku 2018 nazývá KHNP Arena.\nV roce 2017 začaly projektové přípravy na rekonstrukci zimního stadionu v Třebíči. První částí, která se bude rekonstruovat budou šatny, primárně šatny pro děti, stejně tak se má změnit i hlediště. V roce 2019 byla navržena revitalizace za 220 milionů Kč. Opoziční zastupitel Jaromír Barák ostře vystoupil v únoru 2019 proti přípravě projektu za 7 milionů Kč. Podle základních propozic má být součástí nová klimatizace pro sportovce, restaurace a snížení počtu místo pro diváky. Starosta města Pavel Pacal prohlásil, že výroky Baráka jsou demagogické. V roce 2020 bylo oznámeno, že v roce 2020 by měla být dokončena projektová dokumentace rekonstrukce stadionu. Očekávaná částka na rekonstrukci je kolem 250 milionů Kč. Po rekonstrukci by měly být rozšířeny šatny a zvýšen počet toalet nebo upraveno hlediště.\n\n\n"}
{"id": "581919", "url": "https://cs.wikipedia.org/wiki?curid=581919", "title": "Interstate 60", "text": "Interstate 60\n\nInterstate 60 je metafyzická filmová komedie z roku 2002 ve stylu road movie. Hrají James Marsden, Gary Oldman a Amy Smart, postavy cameo Michael J. Fox, Christopher Lloyd, Chris Cooper a Kurt Russell. Film napsal a režíroval Bob Gale.\n\nNeal Oliver ze St. Louis v Missouri (hraje James Marsden) 18. září 2001 slaví 22. narozeniny a od otce dostane nový vůz BMW 328i. Příliš si neví rady se svým životem, otec ho nutí do právnické kariéry, ale on by se raději věnoval malířství. Sám neví, jak se ve svém životě rozhodovat, často za sebe nechá rozhodovat náhodu, a tak si k narozeninám přeje, aby znal odpovědi na své otázky. Na oslavě se objeví záhadná postava O.W. Grant (hraje Gary Oldman), americký kouzelný mužíček, a přání mu splní.\n\nNeal dostane kouli Magic 8-Ball, která mu odpoví na každou otázku, na kterou se dá odpovědět buď Ano nebo Ne. S novým vozem a koulí se dostane na cestu po dálnici označované jako Interstate 60, která ovšem na mapě neexistuje. Jako stopař k němu přistoupí O.W. Grant a vysvětluje mu, že lidem plní jejich přání, ale svým vlastním způsobem. Například jedni novomanželé si přáli „žít šťastně až do smrti“, a tak je nechal vybuchnout v autě, kterým odjížděli na svatební cestu. Plní lidem přání, ale nejvíc ho baví, že lidé neví, co si vlastně přát. Jeho jméno je zkratkou „splním jedno přání“ (One Wish Granted).\n\nO.W. Grant brzy vystoupí a nechá Neala, aby po cestě potkal další postavy:\n\nNeal cestou sleduje záhadné billboardy, na kterých mu neznámá krásná dívka dívka ukazuje správný směr (Lynn hraje ji Amy Smart).\n\nFilm byl hodnocen nadprůměrně, v dubnu 2019 získal v Česko-slovenské filmové databázi 84 %.\n\n\n"}
{"id": "581920", "url": "https://cs.wikipedia.org/wiki?curid=581920", "title": "Tamon Honda", "text": "Tamon Honda\n\nTamon Honda (japonsky 本田 多聞); * 19. ledna 1961 Jokohama, Japonsko) je bývalý japonský zápasník, volnostylař a od roku 1993 profesionální wrestler. V roce roce 1984 na hrách v Los Angeles vybojoval ve volném stylu 5. místo v kategorii do 100 kg, o čtyři roky později na hrách v Soulu ve stejné kategorii vypadl ve druhém kole. V roce roce 1992 na hrách v Barceloně vypadl v kategorii +100 kg ve druhém kole. V roce 1983 zvítětil v kategorii do 100 kg na mistrovství Asie.\n\n"}
{"id": "581923", "url": "https://cs.wikipedia.org/wiki?curid=581923", "title": "Honda (rozcestník)", "text": "Honda (rozcestník)\n\nHonda může být:\n\n\n\n"}
{"id": "581924", "url": "https://cs.wikipedia.org/wiki?curid=581924", "title": "Thiele", "text": "Thiele\n\nPříjmení Thiele [\"týle\"] nosí více různých osobností:\n\n"}
{"id": "581925", "url": "https://cs.wikipedia.org/wiki?curid=581925", "title": "Josef Lomický", "text": "Josef Lomický\n\nJosef Lomický (* 19. února 1958, České Budějovice) je bývalý československý atlet, jehož specializací byl běh na 400 metrů.\n\nV roce 1978 vybojoval na mistrovství Evropy v Praze na strahovském stadionu Evžena Rošického společně s Františkem Břečkou, Miroslavem Tulisem a Karlem Kolářem bronzovou medaili ve štafetě na 4 x 400 metrů. O dva roky později reprezentoval na letních olympijských hrách v Moskvě, kde skončil se štafetou ve finále na sedmém místě. V roce 1984 doběhl na halovém ME v Göteborgu ve finále běhu na 60 metrů na osmém místě.\n"}
{"id": "581926", "url": "https://cs.wikipedia.org/wiki?curid=581926", "title": "Jan Vitéz mladší", "text": "Jan Vitéz mladší\n\nJan Vitéz mladší († 1499) byl biskup sirmijský (sremský), jmenovaný administrátor olomoucké diecéze a diecéze vídeňské a biskup veszprémský.\n\n"}
{"id": "581927", "url": "https://cs.wikipedia.org/wiki?curid=581927", "title": "František Břečka", "text": "František Břečka\n\nFrantišek Břečka (* 21. června 1958, Gottwaldov) je bývalý československý atlet, sprinter, který se věnoval běhu na 200 metrů a hladké čtvrtce.\n\nV roce 1978 vybojoval na mistrovství Evropy v Praze na strahovském stadionu Evžena Rošického společně s Josefem Lomickým, Miroslavem Tulisem a Karlem Kolářem bronzovou medaili ve štafetě na 4 x 400 metrů. O dva roky později reprezentoval na letních olympijských hrách v Moskvě, kde skončil se štafetou ve finále na sedmém místě. V závodě na 200 metrů postoupil z úvodního rozběhu do čtvrtfinále, kde však skončil s časem 21,47 v poli poražených.\n\n9. září 1984 zaběhl v Cagliari dvoustovku v čase 20,61 s a vytvořil nový československý rekord. Jeho rekord překonal až v roce 2008 Jiří Vojtík, který na atletické extralize v Praze vylepšil hodnotu českého rekordu o jednu setinu na 20,60 s.\n"}
{"id": "581928", "url": "https://cs.wikipedia.org/wiki?curid=581928", "title": "Wayne Brightwell", "text": "Wayne Brightwell\n\nWayne Brightwell (* 2. prosince 1957 Sudbury, Kanada) je bývalý kanadský zápasník. V roce roce 1984 na hrách v Los Angeles obsadil ve volném stylu 8. místo v kategorii do 100 kg. V roce 1986 zvítězil v kategorii do 130 kg na hrách Commonwealthu.\n\n"}
{"id": "581933", "url": "https://cs.wikipedia.org/wiki?curid=581933", "title": "Břečka", "text": "Břečka\n\nBřečka může být:\n\n\n"}
{"id": "581934", "url": "https://cs.wikipedia.org/wiki?curid=581934", "title": "Remco Campert", "text": "Remco Campert\n\nRemco Wouter Campert (* 28. července 1929 Haag) je nizozemský básník a spisovatel povídek a románů.\n\nOtec, Jan Campert, je autor známé básně \"De achttien dooden\" (\"Osmnáct mrtvých\"). Matka, herečka Joeki Broedeletová, v Nizozemsku známá především hostováním v pořadu Van Kooten en De Bie. Rodiče se rozešli, když byly Remcovi 3 roky. Bydlel střídavě u jednoho z nich a u babičky a dědečka. V roce 1942 se ho ujala pěstounská rodina, v roce 1943 se přestěhovali do Epe, tam se dozvěděl, že jeho otec ve věku 40 let zahynul v koncentračním táboře Neuengamme. Po válce se s matkou odstěhoval do Amsterdamu a studoval gymnázium na Amsterdamském lyceu. Rozhodl se, že bude spisovatelem a školu nedokončil.\n\nV roce 1949 se oženil s Freddy Rutgersovou. Bydleli v Paříži. Když se vrátili do Nizozemska, odstěhovala se Freddy v roce 1954 k Gerritu Kouwenaarovi. Campert se oženil s Fritzi Harmsenovou van Beekovou. Jejich dům v Blaricum se stal místem setkávání spisovatelů a básníků. Annejet van der Zijlová o této vile s Campertovou pomocí vydala v roce 1998 literárně zpracovanou historickou práci \"Jagtlust\".\n\nV roce 1957 se pár rozešel a Campert se vrátil do Amsterdamu. Když se mu v roce 1960 narodila první dcera Emanuela, oženil se v roce 1961 s její matkou Lucií van de Bergovou a v roce 1963 se jim narodila druhá dcera Cleo. V roce 1964 se přestěhovali do Antverp, odkud se do Nizozemska vrátil v roce 1966 sám. Seznámil se s majitelkou galerie Deborah Wolfovou, se kterou žil do roku 1980. Pak se jejich cesty rozdělily, ale později se opět sblížili a v roce 1996 uzavřeli sňatek.\n\nPoté, co Campert opustil lyceum, živil se několik let psaním reklam a překlady. Na jaře 1950 založil s Rudy Kousbroekem časopis Braak, který sloužil jako platforma pro experimentální básníky. Po vydání sbírky \"Atonaal\" v roce 1951 (redakce Vinkenoog), se začalo zúčastněným básníkům říkat Vijftigers (Padesátníci). Vedle Camperta sem patřili také Gerrit Kouwenaar, Jan Elburg nebo Hugo Claus. Ačkoliv sami se za skupinu nepokládali, nevydali žádný společný manifest, neměli ani společný názor na literaturu, spojoval je vzdor proti zavedeným literárním tradicím a uvědomění, že se vytváří nová poezie. Campert experimentoval nejméně a z Padesátníků byl pokládán za nejsrozumitelnějšího.\n\nZačínal sice jako básník, v padesátých letech ale začal z finančních důvodů přispívat sloupky do novin a časopisů (Podium, Vrij Nederland, Tirade, Het Parool). V šedesátých letech se jeho příběhy prodlužovaly a začal pracovat také na románech. Jeho práce obsahuje hodně autobiografických prvků a je v ní často cynický nebo ironický. V sedmdesátých letech se od psaní odvrátil a nepublikoval téměř nic. V roce 1976 dostal za své básně ocenění P.C. Hooft-prijs.\n\nJeho próza je přístupná a velmi oblíbená. Na seznamech přečtené literatury nizozemských studentů se objevují především knihy \"Het leven is vurrukkulluk\" (volně: \"Život je šmakózní\") nebo \"Tjeempie! of Liesje in Luiletterland\" (volně: \"Šmarjá! aneb Lidka a prostopášné spisování\").\n\nJeho kniha \"Het gangstermeisje\" (\"Gangsterova dívka\") byla v roce 1966 zfilmována (režie Frans Weisz). V roce 1976 se objevil film \"Alle dagen feest\" (volně: \"Párty každý den\"), vycházející ze 4 Campertových povídek \"Alle dagen feest\", \"Een ellendige nietsnut\" (volně: \"Nešťastník budižkničemu\"), \"Hoe ik mijn verjaardag vierde\" (\"Jak jsem slavil narozeniny\") a \"Op reis\" ('Na cestách\").\n\nV letech 1989 až 1995 četl Campert s Janem Mulderem a Bartem Chabotem v divadle své práce. Bart Chabot jen do roku 1991. V letech 1996 až 2006 psali Campert s Mulderem střídavě sloupek na titulní straně deníku De Volkskrant (Lidové noviny) pod společným názvem CaMu.\n\n\n\n"}
{"id": "581935", "url": "https://cs.wikipedia.org/wiki?curid=581935", "title": "Kyjov (okres Stará Ľubovňa)", "text": "Kyjov (okres Stará Ľubovňa)\n\nKyjov je obec v okrese Stará Ľubovňa v Prešovském kraji na Slovensku. Na katastru o rozloze 1565 ha žije 766 obyvatel, z toho asi 50 Rusínů.\n\nDle legendy obec založilo šest Rusínů, kteří přišli z ukrajinského Kyjeva. Název se také někdy odvozuje od osobního jména Kyj.\nPrvní písemná zmínka pochází z roku 1390 a píše se v ní o obci s názvem Kyo.\n\nV obci je řeckokatolický barokněklasicistní chrám Narození Přesvaté Bohorodičky z roku 1868 a kaplička z roku 1905. V roce 1906 se zde narodil slovenský pedagog, malíř a grafik Dezider Milly.\n\n"}
{"id": "581940", "url": "https://cs.wikipedia.org/wiki?curid=581940", "title": "La Plata", "text": "La Plata\n\nLa Plata (: \"stříbro\") je hlavní město provincie Buenos Aires a okresu (\"partido\") La Plata v Argentině. O jeho povýšení na hlavní město provincie bylo rozhodnuto poté, co bylo Buenos Aires roku 1880 vyhlášeno federálním distriktem. Podle sčítání lidu z roku 2001 žilo v La Platě 574 369 obyvatel, zatímco v její metropolitní oblasti 694 253 obyvatel.\n\nMěsto bylo oficiálně založeno 19. listopadu 1882 guvernérem Dardo Rochou a jeho výstavba byla celá zachycena na fotografiích Tomáse Bradleyho Suttona. V letech 1952 až 1955 bylo město La Plata přejmenováno na město Evy Perónové (: \"Ciudad Eva Perón\").\n\nGuvernér Rocha se rozhodl založit nové město, které mělo pojmout instituce provinční vlády a zamýšlené univerzity. Plán města navrhl městský architekt Pedro Benoit na základě racionalistické koncepce městských center. La Plata má tvar čtverce s centrálním parkem a dvěma hlavními diagonálními ulicemi, a to severojižní a východozápadní (mimo to se ve městě nachází řada menších diagonál). Tento koncept je použit podobným způsobem v dílčích částech města vždy šest bloků na délku a šest bloků na šířku. Každých šest bloků se nachází malý park či náměstí. Mimo diagonální ulice jsou všechny ulice obdélníkovými sítěmi a jsou číslovány postupně. Proto je La Plata někdy označována jako „město úhlopříček (diagonál)“ (v originále ). Jinou přezdívkou je „město tilií (lip)“ (v originále ), a to kvůli velkému počtu lip vysázených podél ulic a náměstí.\n\nO městu samotném a jeho budovách se říká, že mají silnou zednářskou symboliku. Mělo by tomu být proto, že jak Rocha, tak Benoit byli oba svobodní zednáři.\n\nNávrh na vzhled vládních budov byl vybrán v mezinárodní architektonické soutěži. Guvernérský palác tak navrhli Italové, radnici Němci atp. Elektrické osvětlení ulic bylo instalováno v roce 1884 a bylo první svého druhu v Latinské Americe.\n\nKatedrála La Plata vybudovaná v neogotickém stylu je největším kostelem v Argentině.\n\nCurutchetův dům je jednou ze dvou budov navržených Le Corbusierem na americkém kontinentu. Ve městě se rovněž nachází Teatro Argentino de La Plata, které je druhou nejvýznamnější argentinskou operní scénou po Teatro Colón v Buenos Aires.\n\nVe městě sídlí Národní univerzita La Plata, postavená v roce 1897 a znárodněná o osm let později. Je známá pro svou observatoř a muzeum přírodní historie. Na zdejší univerzitě vystudoval fyziku například Ernesto Sábato, který přednášel na Sorbonně a MIT a posléze se stal známým argentinským spisovatelem. Mezi další významné absolventy patří například kardiochirurg René Favaloro. V době krátce po svém založení univerzita přitahovala intelektuály ze španělsky mluvících zemí, jako je třeba dominikánský literát Pedro Henríquez Ureña.\n\nZa vlády prezidenta Alveara (1922–1928) založil prezident státní ropné společnosti \"Yacimientos Petrolíferos Fiscales\" Enrique Mosconi v La Platě lihovar, který byl v té době desátým největším na světě. V roce 1952 bylo město přejmenováno na počest argentinské první dámy Evy Perónové, ale o tři roky později byl název změněn na původní.\n\nVe městě sídlí dva fotbalové týmy hrající v první divizi, a to Estudiantes de La Plata a Club de Gimnasia y Esgrima La Plata.\n\n\n"}
{"id": "581941", "url": "https://cs.wikipedia.org/wiki?curid=581941", "title": "Třída Trafalgar", "text": "Třída Trafalgar\n\nTřída Trafalgar je lodní třída útočných ponorek s jaderným pohonem britského královského námořnictva. Celkem bylo postaveno sedm ponorek této třídy. Hlavní základnou těchto ponorek je HMNB Devonport. Ponorky jsou postupně vyřazovány a nahrazovány třídou \"Astute\". Roku 2017 zůstaly ve službě poslední tři.\n\nV letech 1978–1991 bylo loděnicí Vickers Shipbuilding and Engineering Ltd v Barrow-in-Furness postaveno celkem sedm jednotek této třídy.\n\nJednotky třídy \"Trafalgar\":\n\nKonstrukce třídy \"Trafalgar\" je mírným vylepšením předchozí třídy \"Swiftsure\". Trup ponorek byl o 2,5 metru prodloužen, nový je reaktor a sonar. Výzbroj tvoří pět 533mm torpédometů, ze kterých jsou odpalována torpéda a řízené střely (až 30 kusů). Jedná se o britská těžká torpéda typu Spearfish. Ta mají dosah až 65 km, rychlost 60 uzlů a jsou účinná jak proti lodím, tak proti ponorkám. K ničení pozemních cílů jsou neseny střely s plochou dráhou letu Tomahawk Block IV s dosahem 1600 km.\n\nPohonný systém tvoří jaderný reaktor Rolls-Royce PWR 1 a dvě turbíny General Electric. Nejvyšší rychlost je 20 uzlů na hladině a 32 uzlů pod hladinou. Maximální hloubka ponoru je 600 metrů.\n\nV březnu 2011 se HMS \"Triumph\" účastnila vojenské akce na prosazení rezoluce OSN č. 1973/2011 za povstání v Libyi, přičemž vystřelila své střely BGM-109 Tomahawk proti cílům v Libyi. Při návratu do Devonportu 3. dubna ponorka vyvěsila Jolly Roger se šesti Tomahawky na znamení bojového nasazení a úspěchů.\n\nHMS \"Tireless\" se v březnu 2014 v Indickém oceánu zapojila do pátrání po ztraceném dopravním letadlu Boeing 777 letu Malaysia Airlines 370. Mimo ní britské námořnictvo do oblasti vyslalo ještě výzkumnou loď HMS \"Echo\" (H87).\n\n\n"}
{"id": "581943", "url": "https://cs.wikipedia.org/wiki?curid=581943", "title": "Gordon Ramsay", "text": "Gordon Ramsay\n\nGordon Ramsay (* 8. listopadu 1966 Johnstone, Skotsko) je britský šéfkuchař a televizní osobnost. Získal celkem 16 Michelinských hvězd a v roce 2001 se stal jedním ze tří šéfkuchařů ve Spojeném království, který držel 3 hvězdy u tří restauraci najednou. Je známý především moderováním televizních reality show o vaření, jako je \"Ramsay’s Kitchen Nightmares\" nebo \"Pekelná kuchyně\".\n\nV 16 letech se přestěhoval z rodinného domu do bytu v Banbury v Anglii. V roce 1996 si vzal Cayetan Elizabeth Hutchesonovou známou jako Tana Ramsayová. Pár má 5 dětí: dceru Megan Jane (* 1998), dvojčata Jacka Scotta a Holly Annu (* 2000), dceru Matildu Elizabeth (* 2001) a syna Oscara Jamese (* 2019)\n\nNa začátku své kariéry pracoval v Londýně pod kuchařem Marcem Pierrem Whitem v restauraci Harveys. \n\nV roce 2011 účinkoval v americkém animovaném seriálu Simpsonovi jako animovaná postavička, kterou i sám namluvil. Do češtiny ho nadaboval šéfkuchař Zdeněk Pohlreich. \n\nMěří 189 cm, je levák.\n\n\n\n\n\n"}
{"id": "581944", "url": "https://cs.wikipedia.org/wiki?curid=581944", "title": "Pedro Henríquez Ureña", "text": "Pedro Henríquez Ureña\n\nPedro Henríquez Ureña (29. června 1884 – 11. května 1946) byl esejista, filosof, humanista, filolog a literární kritik. Je považován za jednu z hlavních postav dominikánské literatury a předního literáta Latinské Ameriky.\n\n\n\n\n"}
{"id": "581946", "url": "https://cs.wikipedia.org/wiki?curid=581946", "title": "Milan Balabán (senátor)", "text": "Milan Balabán (senátor)\n\nMilan Balabán (3. června 1944 Ostrava – 9. ledna 2020) byl český politik a projektant, v letech 2000 až 2006 senátor za obvod č. 71 – Ostrava-město, v letech 1990 až 2001 zastupitel a náměstek primátora města Ostrava, člen ODS.\n\nVystudoval České vysoké učení technické v Praze, ve dvouletém postgraduálním studiu se věnoval moderním metodám mechaniky, poté pracoval jako projektant ocelových konstrukcí. Působil také jako poradce a konzultant. Byl ženatý, měl dvě děti.\n\nV roce 1991 vstoupil do ODS. V letech 1990–2001 zasedal v zastupitelstvu města Ostrava, kde po celou dobu vykonával funkci náměstka primátora.\n\nVe volbách 2000 se stal členem horní komory českého parlamentu, přestože jej v prvním kole porazila komunistka Růžena Šarišská v poměru 28,58 % ku 25,82 % hlasů, ve druhém kole však Balabán obdržel 57,53 % hlasů a byl zvolen senátorem. V letech 2000–2006 předsedal Výboru pro hospodářství, zemědělství a dopravu a v letech 2000-2002 se angažoval v předsednictvu senátorského klubu ODS. Ve volbách 2006 svůj mandát obhajoval, první kolo vyhrál se ziskem 33,48 % oproti druhému Otakaru Veřovskému, který dostal 29,79 % hlasů. Ve druhém kole jej ovšem sociální demokrat porazil díky podpoře 52,98 % hlasů.\n\nV roce 2009 kandidoval do Evropského parlamentu na nevolitelném 16. místě.\n\n"}
{"id": "581947", "url": "https://cs.wikipedia.org/wiki?curid=581947", "title": "Pekelná kuchyně", "text": "Pekelná kuchyně\n\nPekelná kuchyně je americká kuchařská reality show, kterou moderuje Gordon Ramsay. Tento pořad v ČR vysílala TV Barrandov. \n\nV této hře se 12 soutěžících snaží získat vlastní restauraci, případně pracovat po boku Gordona Ramsayho. Soutěžící jsou rozděleni do dvou týmů – na modré a červené. V modrém týmu jsou muži v červeném ženy. Každý den jim šéfkuchař zadá nějaký úkol. Tým, který ho splní nejlépe nebo nejrychleji vyhrává. Poražený tým dostane obvykle nějaký trest. Pak oba dva týmy čeká tzv. „večerní směna“. To znamená, že týmy musí uvařit celé menu pro celou restauraci. Na konci každé směny Ramsay zhodnotí práci obou týmů a vybere poražený tým. Z poraženého týmu vybere nejlepšího kuchaře toho večera a ten musí nominovat dva členy svého týmu na vyloučení. Jednoho z nominovaných pak Ramsay nemilosrdně vyloučí.\n\n"}
{"id": "581948", "url": "https://cs.wikipedia.org/wiki?curid=581948", "title": "Jan Zapletal", "text": "Jan Zapletal\n\nJan Zapletal (* 21. května 1948) je český politik a programátor, bývalý senátor za obvod č. 71 – Ostrava-město a člen ČSSD.\n\nPřed vstoupem do senátu pracoval jako programátor a analytik.\n\nDo roku 1998 zasedal v zastupitelstvu města Ostravy.\n\nVe volbách 1996 se stal členem horní komory českého parlamentu, přestože jej v prvním kole výrazně porazil občanský demokrat Ladislav Talavašek v poměru 44,04 % ku 24,85 % hlasů. Ve druhém kole jej však předčil sociální demokrat se ziskem 52,69 % hlasů a byl zvolen senátorem. Mezi lety 1996-1998 působil jako místopředseda Výboru pro hospodářství, zemědělství a dopravu a mezi lety 1998-2000 vykonával funkci 1. místopředsedy senátorského klubu ČSSD. Ve volbách 2000 svůj mandát obhajoval, ovšem se ziskem 17,66 % hlasů skončil na 4. místě.\n\n"}
{"id": "581949", "url": "https://cs.wikipedia.org/wiki?curid=581949", "title": "JAK/STAT signalizace", "text": "JAK/STAT signalizace\n\nJAK/STAT signalizace (JAK–STAT) je buněčná signalizační cesta, která přenáší signál z cytokinového receptoru skrz fosforylační kaskádu až konečně do jádra, kde zpravidla ovlivní expresi genů. Touto cestou je možné stimulovat buněčnou proliferaci, diferenciaci, migraci a apoptózu; tyto jevy mohou ovlivňovat krvetvorbu, vývoj imunitního systému či třeba mléčných žláz, tvorbu tukové tkáně, vznik mezipohlavních rozdílů a podobně.\n\nÚčastníky této signalizace jsou zejména cytokinové receptory, JAK kinázy a STAT transkripční faktory. Z cytokinů se JAK/STAT signalizace týká především tzv. hematopoetinů. Když se naváží hematopoetiny na receptor, konformační změna umožní navázání JAK kináz. Ty se následně vzájemně fosforylují a nakonec dokonce fosforylují tyrosinový zbytek na samotném receptoru. Tato fosforylační změna však „přiláká“ STAT proteiny, které se naváží a nechají se fosforylovat pomocí JAK kináz. To způsobí jejich uvolnění z receptoru a takové STAT proteiny mohou dimerizovat, což je aktivuje. Prochází přes jadernou membránu a váží se na DNA.\n"}
{"id": "581952", "url": "https://cs.wikipedia.org/wiki?curid=581952", "title": "Hugh Bonneville", "text": "Hugh Bonneville\n\nHugh Bonneville, rodným jménem Hugh Richard Bonneville Williams (* 10. listopadu 1963 v Londýně, Spojené království) je anglický herec.\n\nHerectví vystudoval na Webber Douglas Academy of Dramatic Art a od roku 1987 účinkoval v anglickém Národním divadle, od roku 1991 je také členem Královské shakesperovské společnosti. V témže roce debutoval také v televizi pod svým zkráceným občanským jménem a příjmením Richard Bonnevile.\n\nVe filmu se poprvé objevil v roce 1994, nejprve ovšem hrával drobné a vedlejší role, často se jednalo o dobromyslné kladné postavy, teprve později se dostavily větší role a s nimi i postavy záporné.\n\n\n\n"}
{"id": "581954", "url": "https://cs.wikipedia.org/wiki?curid=581954", "title": "František Tondra", "text": "František Tondra\n\nFrantišek Tondra (4. června 1936, Spišské Vlachy – 3. května 2012, Košice) byl emeritní biskup spišské diecéze a bývalý předseda Konference biskupů Slovenska.\n\nNarodil se rodičům, otci Michalovi, který byl tesařem, a matce Veronice, rozené Chmelárové jako čtvrté z deseti dětí. V letech 1947–1951 navštěvoval Lidovou a měšťanskou školu v Spišských Vlaších. V letech 1951–1957 absolvoval jedenáctiletou střední školu v Spišské Nové Vsi. V letech 1954–1957 byl studentem Vysoké školy pedagogické v Bratislavě. V letech 1957–1962 studoval teologii na Cyrilometodějské bohoslovecké fakultě v Bratislavě.\n\nVysvěcen na kněze byl 1. července 1962. Svou pastorační činnost začal v Levoči 1. srpna 1962 jako kaplan. Od 1. listopadu 1963 byl přeložen do Hnilce, kde působil jako administrátor. Od 15. dubna 1970 byl v Zázrivé spolu se svým o 11 let mladším bratrem, kaplanem Michalem, jako administrátor. Od 15. října 1983 působil v Tvrdošíně a od 1. května 1987 byl farářem v Levoči. Místoděkanem děkanátu Spišská Nová Ves se stal 1. února 1988 a od 1. dubna 1989 byl děkanem.\n\nDne 6. ledna 1978 získal doktorát teologie a od 1. září 1978 se stal asistentem na CMBF v Bratislavě. V této době se stal členem prorežimního Sdružení katolických duchovních Pacem in terris. V roku 1983 z této organizace vystoupil. Profesorem morální teologie na CMBF v Bratislavě se stal 1. listopadu 1983\n\nDocentem morální teologie na Římskokatolické Cyrilometodějské bohoslovecké fakulty Univerzity Komenského se habilitoval 12. prosince 1993 a přesně o pět let později 12. prosince 1997 byl slovenským prezidentem jmenován profesorem v odboru teologie. \n\nPapež Jan Pavel II. jej jmenoval 26. července 1989 biskupem. Jozef Tomko, kardinál Francesco Colasuono a arcibiskup, metropolita slovenský Ján Sokol provedli slavnostní konsekraci a František Tondra se stal v pořadí třináctým biskupem Spišské diecéze.\n\nV roce 1990 obnovil, a 3. října 1995 otevřel kněžský seminář v Spišské Kapitule, kde přijal i bohoslovce z košické a rožnavské diecéze. Dne 7. června 1991 se stal předsedou Konference biskupů Slovenska. V roce 1994 ze zdravotních důvodů z této funkce rezignoval. \n\nOd 3. října 1994 se stává na období 5 let konzultorem Kongregace pro katolickou výchovu. Promulgoval nové členění diecéze. Jako první biskup Slovenska pozval na pastorační návštěvu Levoče papeže Jana Pavla II. \n\nV srpnu 2000 byl znovu zvolen za předsedou Konference biskupů Slovenska, tuto službu vykonával do roku 2009, kdy jej vystřídal nový bratislavský arcibiskup Stanislav Zvolenský.\n\nPapež Benedikt XVI. přijal jeho zřeknutí se úřadu a za nástupce na biskupském stolci na Spiši jmenoval 4. srpna 2011 Mons. Štefana Sečku, dosud pomocného biskupa spišského a titulárního biskupa sitského.\n\nJeho biskupský znak tvoří čtvrcený štít, v prvním a čtvrtém červeném poli jsou za stříbrnými hradbami stříbrné věže Spišské Kapituly, v druhém modrém poli je zlatá monstrance, v třetím modrém poli zlatá soška levočské Panny Marie. Za štítem je latinský kříž na prodloužené rukojeti. Všechno je zastřešené biskupským kloboukem. Heslo zní: \"Oboedientia – opus Spiritus Santi\" (\"Poslušnost – dílo Ducha Svatého\").\n\n"}
{"id": "581956", "url": "https://cs.wikipedia.org/wiki?curid=581956", "title": "Sanhedrin", "text": "Sanhedrin\n\nSanhedrin (: סַנְהֶדְרִין‎, : συνέδριον, \"synedrion\", „rada“; nebo též San·he·drim [san-hi-drim, san-i-] /ˈsæn hɪ drɪm, ˈsæn ɪ-/) bylo shromáždění dvaceti tří nebo sedmdesáti jednoho soudců, jmenované v biblické zemi izraelské ().\n\nVelký Sanhedrin () byl nejvyšší soud starověkého Izraele. Skládal se ze 71 členů, konkrétně ze 69 starších nebo soudců, předsedy () a místopředsedy (). Během období druhého Chrámu se Velký Sanhedrin scházel v chrámové komnatě v Jeruzalémě. Zasedal každý den s výjimkou šabatu a svátků. Kromě soudní funkce měl Velký Sanhedrin rovněž funkce blížící se dnešním zákonodárným sborům (vydával zákony, dohlížel a potvrzoval krále, rozhodoval spory mezi židovskými kmeny, soudil falešné proroky a rozhodoval o veleknězi). Dále existoval tzv. Malý Sanhedrin (), jenž měl 23 členů. Ten měl pravomoc odsuzovat k hrdelním trestům.\n\nPoslední závazné rozhodnutí Sanhedrinu je z roku 358, kdy byl přijat židovský kalendář. Sanhedrin byl rozpuštěn „v roce 425 obč. l. po smrti rabína Gamliela IV\", a to v důsledku neustálé perzekuce ze strany císařské Římské říše. Po následující staletí proběhlo několik pokusů o obnovení této instituce, jako byl například Velký Sanhedrin svolaný Napoleonem I. Bonaparte či pokusy o obnovení Velkého Sanhedrinu po vzniku Izraele v roce 1948.\n\nSanhedrin je zmíněn v evangeliích v souvislosti s procesem s Ježíšem Nazaretským, jeho následovníky a apoštoly.\n\n"}
{"id": "581959", "url": "https://cs.wikipedia.org/wiki?curid=581959", "title": "Miroslav Tulis", "text": "Miroslav Tulis\n\nMiroslav Tulis (* \n\n27. srpna 1977 zaběhl v Ostravě nový československý rekord v běhu na 400 metrů, jehož hodnota byla 46,33 s. Rekord překonal 1. září 1978 výkonem 45,77 s Karel Kolář.\n\nV roce 1978 vybojoval na evropském šampionátu v Praze na strahovském stadionu Evžena Rošického společně s Josefem Lomickým, Františkem Břečkou a Karlem Kolářem bronzovou medaili ve štafetě na 4×400 metrů. Devatenáctkrát reprezentoval v mezistátních utkáních (1970 – 1978), z toho třikrát v evropském poháru.\n\n"}
{"id": "581960", "url": "https://cs.wikipedia.org/wiki?curid=581960", "title": "Miroslav Šmíd (horolezec)", "text": "Miroslav Šmíd (horolezec)\n\nMiroslav Šmíd (11. května 1952 Police nad Metují – 11. září 1993, Lost Arrow, Yosemitský národní park) byl český horolezec a sólolezec, horský filmař a fotograf, organizátor horolezeckých a kulturních akcí. V roce 1981 založil Mezinárodní horolezecký filmový festival v Teplicích nad Metují. Byl autorem několika knih.\n\nS horolezectvím začínal na Ostaši, pokračoval v Adršpachu, kde má na kontě řadu pověstných prvovýstupů. Ve Vysokých Tatrách absolvoval 230 výstupů (z toho 80 v zimě a 25 prvovýstupů), mezi jinými sólový výstup cestou \"Poslední dostih\" v tzv. S stěně Velké Javorové věže (1976) a ve Skotsku zimní ledový výstup cestou \"Glover's Chimney\" na horu Ben Nevis (1981). Se svými sólovýstupy měl potíže s funkcionáři socialistické tělovýchovy, pro které bylo sólové horolezectví západním výstřelkem, proto je často tajil. Jeho sólovýstupy na Kavkaze byly poté, co se prozradily, urovnávány u sovětských funkcionářů poměrně obtížně. Na situaci reagoval známý kreslený vtip Ludvíka Neorala, ve kterém před typickým sovětským trenérem v teplákách a s píšťalkou na krku stojí „Lančmíd\" (Miroslav Šmíd), objímá kolem ramen sněhuláka a říká: „Já že nemám spolulezce?\" Za svou sportovní činnost Šmíd i přes sólolezecké aféry za totality obdržel titul Zasloužilý mistr sportu.\n\nMiroslav Šmíd působil v mnoha různých velehorských oblastech a zaznamenal řadu významných výstupů: Alpy (prvovýstup severní stěnou Eigeru v zimě 1978 (skupina Jiří Šmíd, Miroslav Šmíd, Josef Rybička a Jaroslav Flejberk), Dolomity (severní stěna Cima Grande, 1975), Norsko (Trollryggen v zimě, 1976), Kavkaz (sólo v zimě na Donguz Orun, 1983), Pamír (sólo Štít Korženěvské, 1977 a prvovýstup 1979), Fanské hory, Andy (prvovýstup Yerupajá Sur sólo, 1980), Yosemity (sólo Dihedral Wall na El Capitan, 1978), Patagonie (Fitz Roy a Cerro Torre, 1990), Aljaška (Mount McKinley 1989, 1991 a 1993). Vystoupil i na horu Mount Kenya v Africe (1986), sólo s cepíny přelezl také ledovou cestu \"Diamantový kuloár\" na Kilimandžáro. Účastnil se i expedic v Himálaji (Lhoce Šar, Dhaulágirí, 1984; Mount Everest, 1987). Podnikal i náročné sólovýstupy (např. Ama Dablam, 1986).\n\nLákalo ho vše dobrodružné, byl i průkopníkem českého horského paraglidingu. Známý je jeho seskok z hory Bžeduch na Kavkaze, který skončil těžkým zraněním, a to zlomenou pánví při přistání na moréně.\n\nZemřel 11. září 1993 za nevyjasněných okolností při lezení v Yosemitském národním parku při sólovém výstupu cesty Lost Arrow. Podle všeho spadl těsně pod vrcholem, který zdolával nejištěn. Veškeré vybavení bylo nalezeno na poslední polici pod vrcholem. Tělo objevil na dně soutěsky mezi masivy a věží jeden z jeho kamarádů. Na základě identifikace chrupu bylo prohlášeno za tělo Míry Šmída.\n\n\n\n"}
{"id": "581968", "url": "https://cs.wikipedia.org/wiki?curid=581968", "title": "Hippolyte Delaroche", "text": "Hippolyte Delaroche\n\nHippolyte Delaroche (17. července 1797, Paříž – 4. listopadu 1856, tamtéž), známý spíše pod jménem Paul Delaroche, byl francouzský malíř.\n\nNarodil se do bohaté rodiny a studoval u Antoine-Jeana Grose. Poprvé vystavoval v roce 1822, záhy se spřátelil s Théodorem Géricaultem a Eugènem Delacroixem. V letech 1838 a 1843 navštívil Itálii, v době, kdy zde byl jeho tchán Horace Vernet ředitelem Francouzské akademie v Římě. Na jeho obrazech se objevují zejména historické výjevy a slavné osobnosti. Jedním z nejznámějších děl Delarocheho je pak \"Poprava Lady Jane Greyové\" z roku 1833 a dva obrazy zachycující Napoleona Bonaparteho.\n\nV jeho ateliéru absolvovali hodiny malířství například fotografové Roger Fenton, Gustave Le Gray nebo Charles Nègre. Charlese Nègreho dokonce nabádal k tomu, aby své snímky využíval jako předlohu při malbě. Jeho žáky byli malíři Friedrich Bouterwek, Eugène-Ferdinand Buttura, Charles-François Daubigny, Félix Hullin de Boischevalier, Paul Auguste Coutan, Jean-Léon Gérôme, Jacques-Émile Lafon, Eugène Lejeune, Jean-François Millet, François Tabar, Jean-Baptiste-Ange Tissier, Pierre-Édouard Frère, Édouard van Marcke, Edward Armitage a Adolphe Yvon.\n\nJeho socha je jednou ze 146 soch umístěných na fasádě budovy Hôtel de ville de Paris.\n"}
{"id": "581971", "url": "https://cs.wikipedia.org/wiki?curid=581971", "title": "Frost", "text": "Frost\n\nKjetil-Vidar Haraldstad (uměleckým jménem Frost), (* 28. června 1973, Øyer, Oppland, Norsko) je známý jako bubeník v black metalových kapelách Satyricon a 1349.\n\nFrost v minulosti hrál se skupinami Gorgoroth, Zyklon-B, Gehenna a Keep Of Kalessin. S kapelou Satyricon měl původně jen nahrát demo \"The Forest is My Throne\", později se však ke kapele připojil na plný úvazek. V současné době studuje matematiku na vysoké škole v Oslu.\n\nFrost hraje v různých kapelách na bicí různými styly. Se skupinou 1349 a Satyricon značně využívá tzv. blast beats, avšak jeho aktuálnější styl hry se Satyricon je spíše jednodušší a ve středním tempu, podobně jako jeho bubnování na \"Revelations of the Black Flame\", což je čtvrté album kapely 1349. Na pátém albu skupiny 1349 \"Demonoir\" však Frost již opět široce využívá blast beats. Na všech albech Satyricon je jeho funkce být \"baterií\" kapely.\n\nFrostovi byl po podání žádosti o pracovní vízum kvůli turné odepřen Ministerstvem vnitřní bezpečnosti USA vstup do Severní Ameriky, a to kvůli tomu, že byl odsouzen na 5 měsíců za napadení (šlo o barovou bitku z počátku 90. let). Na zájezdech s 1349 před rokem 2008 byl nahrazen Tonym Laureanem. Joey Jordison a Trym Torson zas místo Frosta jeli se Satyricon turné po Severní Americe.\n\nFrost v současné době používá bubny Mapex a činely Trick, ačkoli byl známý také používáním bubnů Pearl a činelů Sabian a Wuhan China.\n\nUntil the Light takes Us (2009)\nhttps://web.archive.org/web/20030809130727/http://www.satyricon.no/ Oficiální webstránky Satyricon\n"}
{"id": "581972", "url": "https://cs.wikipedia.org/wiki?curid=581972", "title": "Ucháč (Hrubý Jeseník)", "text": "Ucháč (Hrubý Jeseník)\n\nUcháč (1009 m) je okrajový vrchol na jihozápadě Keprnické hornatiny v Hrubém Jeseníku. Od ostatních částí hornatiny je oddělen výrazným Přemyslovským sedlem (766 m). Na vrchol nevede značená turistická trasa.\n\n"}
{"id": "581973", "url": "https://cs.wikipedia.org/wiki?curid=581973", "title": "Torsten", "text": "Torsten\n\nTorsten je mužské rodné jméno, užívané ve Švédsku, Dánsku a Německu. Mezi jeho nositele patří následující osoby:\n\nVe staré severštině se jméno zapisovalo jako Þórsteinn. Samotné jméno se skládá ze slov \"Thór\" (severský „bůh hromu a války“) a \"sten\" (švédský výraz pro „kámen“). Může tak být přeloženo jako „Thórův kámen,“ „Thórovo kladivo,“ či „neústupný jako Thór.“ Starou zkratkou jména Torsten je Toste.\n"}
{"id": "581974", "url": "https://cs.wikipedia.org/wiki?curid=581974", "title": "Steve Mandanda", "text": "Steve Mandanda\n\nSteve Mandanda (* 28. března 1985, Kinshasa) je francouzský fotbalový brankář a reprezentant konžského původu, od července 2017 hráč klubu Olympique Marseille.\n\nS reprezentací do 21 let se zúčastnil Mistrovství Evropy U21 2006 v Portugalsku. V základní skupině A porazila Francie postupně Portugalsko 1:0, Německo 3:0 a Srbsko a Černou Horu 2:0. S 9 body postoupila z prvního místa do semifinále. Mandanda odchytal všechny tři zápasy a ani jednou neinkasoval. V semifinále byla Francie vyřazena Nizozemskem 2:3 po prodloužení, i tentokrát Steve hájil francouzskou bránu.\n\nV A-mužstvu Francie debutoval 27. 5. 2008 v přátelském zápase v Grenoble proti reprezentaci Ekvádoru (výhra 2:0). V týmu \"Les Bleus\" (reprezentace Francie) plnil převážně roli náhradníka.\n\n"}
{"id": "581978", "url": "https://cs.wikipedia.org/wiki?curid=581978", "title": "Malý Děd", "text": "Malý Děd\n\nMalý Děd (1355 m), dříve německy \"Kleiner Vaterberg\" nebo \"Leiterberg,\" je vrchol v hlavním hřebeni Hrubého Jeseníku severně od Pradědu, na historické hranici Moravy a Slezska a zároveň na trojmezí okresů Bruntál, Jeseník a Šumperk. Na západním svahu pod vrcholem leží vyhledávaná turistická chata Švýcárna. Těsně kolem vrcholu vede modrá turistická značka do Vrbna pod Pradědem.\n\n"}
{"id": "581980", "url": "https://cs.wikipedia.org/wiki?curid=581980", "title": "Karel Jernek", "text": "Karel Jernek\n\nKarel Jernek (31. března 1910, Praha – 22. června 1992, Praha) byl český divadelní režisér.\n\nV roce 1931 maturoval na gymnáziu v Praze, následně do roku 1938 studoval dějiny srovnávací literatury, hudby a výtvarného umění na Univerzitě Karlově.\n\nJiž během studií se začal věnovat divadlu a pohostinsky režíroval i v Národním divadle v Praze. V roce 1939 získal angažmá ve Státním divadle v Brně, kde působil v činohře a opeře jako režisér téměř až do konce roku 1941. V posledním roce byl uměleckým šéfem činohry.\n\nV období 1940–1943 režíroval pohostinsky v opeře a činohře Národního divadla. Před totálním nasazením v roce 1944 jej pomohl ochránil Miloš Havel, stejně jako další české divadelníky a pracovníky kultury (mj. Jiří Frejka, František Salzer, Jan Škoda, Antonín Kurš aj.) . V letech 1943–1947 byl režisérem Vinohradského divadlo. V období 1945 až 1948 současně režíroval pohostinsky v činohře a opeře Divadla 5. května.\n\nOd roku 1948 byl režisérem opery Slovenského národního divadla v Bratislavě. Pak následovala angažmá v Liberci (1950–1951), v Olomouci (1951–1954), kde od roku 1953 byl i šéfem činohry , následně v Plzni (1955–1956) a v Pardubicích (1956–1957).\n\nOd 1.12.1960 do roku 1985 byl opět angažován v pražském Národním divadle jako režisér opery.\nPohostinsky režíroval i v zahraničí, např. ve Vídni (Staatsoper), v Miláně (La Scala), v Německu a Velké Británii.\n\nByl rovněž překladatelem, upravoval operní libreta, rozvíjel publicistickou činnost.\nV letech 1952–1954 vyučoval herectví, režii a dramaturgii na Vysoké škole múzických umění Bratislava, v období 1959–1965 operní herectví a režii na Hudební fakultě AMU.\n\nByl manželem herečky Jiřiny Stránské, později kostýmní výtvarnice Olgy Filipi (* 1923) a otcem herečky Kláry Jernekové (* 1945), dědečkem herce Filipa Čápa (1971) syna Kláry Jernekové a herce Josefa Čápa ( úmrtí 2001)\n\nJe pochován na Vinohradském hřbitově v Praze.\n\n\n\n"}
{"id": "581984", "url": "https://cs.wikipedia.org/wiki?curid=581984", "title": "Banka Koper Slovenia Open 2010", "text": "Banka Koper Slovenia Open 2010\n\nTenisový turnaj WTA Banka Koper Slovenia Open 2010 se konal ve dnech 19. – 25. července ve slovinské Portoroži venku na kurtech s tvrdým povrchem. Odměny činily 220 000 USD.\n\n\nNásledující hráčky obdržely do soutěže divokou kartu od pořadatelů:\n\nNásledující hráčky se probojovaly do soutěže z kvalifikace\n\n\n"}
{"id": "581989", "url": "https://cs.wikipedia.org/wiki?curid=581989", "title": "Archivní fond", "text": "Archivní fond\n\nArchivní fond je soubor archiválií vzniklý výběrem dokumentů jednoho původce (fyzická nebo právnická osoba, instituce). Archivní fond také odpovídá jedné z definic archivu. Archivní fondy se označují podle původce např. jako rodinný, nebo rodový archiv, archiv fary, archiv obce, nebo města (vesnice a města odevzdávají svoje písemností do příslušných státních okresních archivů, některá větší města mají vlastní archiv - jedná se o archivy územně samosprávných celků, např. Praha) apod.\n\nSystém uspořádání archiválií do archivních fondů (tedy s respektováním jejich původce a pokud možno i původní organizační struktury) je dnes nejobvyklejší, což úzce souvisí s prosazením provenienčního principu. Oproti fondu se rozlišuje archivní sbírka, což je soubor archiválií od různých původců, ale s jedním nebo více společnými znaky. Archivní fondy, sbírky a obecně všechny archiválie jsou v České republice součástí Národního archivního dědictví /NAD/ (jednotná evidence, dříve Jednotný archivní fond /JAF/).\n\n"}
{"id": "581991", "url": "https://cs.wikipedia.org/wiki?curid=581991", "title": "Asamoah Gyan", "text": "Asamoah Gyan\n\nAsamoah Gyan (* 22. listopad 1985 Accra, Ghana) je ghanský fotbalový útočník a reprezentant, který v současné době hraje za čínský klub Shanghai SIPG. V roce 2010 obdržel ocenění BBC African Footballer of the Year.\n\nV roce 2003 byl na testech v AC Sparta Praha, které byly úspěšné, nicméně dle tehdejších pravidel mohli přestupovat jen plnoletí hráči a Gyan měl teprve 17 let. Pražský klub tak o něj přišel. \nZískal jej poté italský klub Udinese Calcio, z něhož hostoval v Modeně. V letech 2008–2010 hrál za francouzské Stade Rennais FC, v letech 2010–2012 za anglický Sunderland AFC. V roce 2011 hostoval v klubu Al Ain FC ze Spojených arabských emirátů, kam v roce 2012 nakonec přestoupil. V r\n\nV roce 2003 debutoval za ghanský národní tým.\n\nS šesti vstřelenými brankami se stal nejlepším střelcem zóny CAF v kvalifikaci na MS 2014. Ghana postoupila i díky jeho brankovým příspěvkům na Mistrovství světa ve fotbale 2014 v Brazílii. Zúčastnil se i samotného světového šampionátu 2014, kde Ghana skončila se ziskem jediného bodu na posledním čtvrtém místě v základní skupině G.\n\nZúčastnil se mj. Afrického poháru národů 2015 v Rovníkové Guineji, kde Ghana získala stříbrné medaile po finálové porážce v penaltovém rozstřelu s Pobřežím slonoviny.\n"}
{"id": "581994", "url": "https://cs.wikipedia.org/wiki?curid=581994", "title": "Franz Pitschmann", "text": "Franz Pitschmann\n\nFranz Pitschmann (* 16. prosince 1954 Hall in Tirol, Rakousko) je bývalý rakouský zápasník. Třikrát startoval na olympijských hrách v řecko-římském zápasu. Nejlépe dopadl v roce 1988 v Soulu kde v kategorii do 90 kg obsadil 6. místo. V roce 1981 obsadil 3. místo na mistrovství světa a v roce 1986 obsadil 2. místo na mistrovství Evropy.\n\n"}
{"id": "582001", "url": "https://cs.wikipedia.org/wiki?curid=582001", "title": "Donín (město)", "text": "Donín (město)\n\nDonín (německy \"Dohna\") je město ležící v oblasti Saské Švýcarsko ve spolkové zemi Sasko ve Spolkové republice Německo. Náleží k zemskému okresu Saské Švýcarsko-Východní Krušné hory a má obyvatel. Historické názvy města jsou Donyn, Doneyn, Dhonin, Donow, přičemž původ jména města lze vysledovat v českém slově Doň(s), které vzniklo z jména Zdoň.\n\nDonín je druhé nejstarší město v Sasku. Poprvé je písemně zmíněn už v listině císaře Svaté říše římské Oty I.. Město bylo spojnicí Českých zemí se Saskem a ostatními německými zeměmi po takzvané České silnici (německy Böhmische Straße). Město bylo v držení jak Saska, tak i v majetku českého krále. Z města pocházel rod pánů z Donína, kteří zastávali různé královské úřady v Čechách.\n\nMěsto Donín leží jižně od zemského hlavního města Drážďany na okraji Východního Krušnohoří. Donínem protéká řeka Müglitz vytvářející zahloubené údolí a v dolním toku říční terasu. Převažující horninou je opuka, hrad s okolím stojí na žule. Donínem prochází dálnice A17 a železniční trať Heidenau–Altenberg zvaná Müglitztalbahn.\n\nDonín se dělí na 12 místních částí. Počet obyvatel je uveden k 9. květnu 2011.\n\n\n\n"}
{"id": "582005", "url": "https://cs.wikipedia.org/wiki?curid=582005", "title": "Luis de Moscoso Alvarado", "text": "Luis de Moscoso Alvarado\n\nLuis de Moscoso Alvarado (1505 Badajoz, Španělsko – 1551 Peru) byl španělský conquistador, který procestoval území dnešní Střední Ameriky a povodí řeky Mississippi a také Ekvádor a Peru.\n\nLuis de Moscoso Alvarado se narodil v Badajoz ve Španělsku roku 1505. Jeho rodiče byli Alonso Hernández Diosdado Mosquera de Moscoso a Isabel de Alvarado. Jeho strýcem byl také španělský conquistador Pedro de Alvarado, který pronikl do vnitrozemí dnešního Mexika a Střední Ameriky. Jeho bratry byli Juan de Alvarado a Cristóbal de Mosquera. Po příchodu do Ameriky doprovázel svého strýce Pedra de Alvarada a podílel se na dobytí dnešního Mexika, Guatemaly a Salvadoru. Dne 8. května 1530 založil město San Miguel de la Frontera, San Miguel Department v Salvadoru. V roce 1534 odjel opět se svým strýcem do Peru. Expedice postupovala přes Ekvádor, kde ho strýc pověřil průzkumem tohoto území. Luis objevil několik kmenů v provincii Manabi.\n\nPo návratu z Peru se spojil s conquistadorem Hernandem de Sotem, ale po roztržce Diega de Almagro s Franciscem Pizarrem se společně se Hernandem de Sotem roku 1536 vrátil do Španělska. Ve Španělsku přišli o většinu majetku. V roce 1538 se vratil znovu na Kubu společně s Hernandem de Sotou s vidinou opětovného získání bohatství. Odtud se 1539 vypravili s loďstvem, 660 muži a 213 koni na Floridu s cílem nalézt dále ve vnitrozemí území bohaté na zlato a také průjezd do Tichého oceánu. Přistáli v zálivu Tampa na západním pobřeží Floridy, odkud se vydali přímo na severozápad a přes dnešní Georgii a Jižní Karolínu došli až k pramenům Altamahy a Savannahy, poté se vrátili přes dnešní Alabamu k moři. Celou cestu si razili násilím a krutostí. Po delším odpočinku se vypravili znovu na sever, poblíže dnešního Memphisu překročili v květnu 1541 řeku Mississippi a přes Arkansas došli až k hornímu toku White Riveru v Oklahomě. Protože zde nenalezli očekávané bohatství, obrátili se zpět na jih k Red Riveru, podél které došli opět k řece Mississippi. Na břehu této řeky 21. května 1542 zemřel Hernando de Soto na zimnici.\n\nLuis de Moscoso Alvarado se ujal vedení zbytku výpravy čítající 300 mužů, proplul po řece Mississippi 1000 km až k ústí této řeky. Odtud se expedice pokusila dostat po souši do Mexika, avšak sucho a nedostatek vody ji donutili k návratu k Mississippi, odtud znovu ale tentokrát na člunech odplula podél pobřeží až dospěla v září roku 1543 k řece Pánuco v Mexiku, kde vstoupil do služeb místokrále Nového Španělska Antonia de Mendozy. Přestože polovina mužů zahynula a hlavního cíle, najít zlato nebylo dosaženo, znamenala výprava neobyčejné obohacení zeměpisných znalostí. Během čtyř let prošla územím o rozloze 600 tisíc km², první pronikla do jižní oblasti dnešních Spojených států amerických, objevila a proplula dolní Mississippi a na severozápadě se skoro dotkla území, které současně prozkoumával Francisco Coronado od Kalifornského zálivu. Zpráva jednoho z účastníků (Portugalce) byla vydána anglicky pod titulem \"\"The Discovery and Conquest of Terra Florida\"\", L. 1851. V roce 1550 doprovázel Antonia de Mendozu do Peru. Luis Moscoso krátce po příchodu do Peru v roce 1551 zemřel.\n\n"}
{"id": "582006", "url": "https://cs.wikipedia.org/wiki?curid=582006", "title": "Gastein Ladies 2010", "text": "Gastein Ladies 2010\n\nTenisový turnaj WTA Gastein Ladies 2010 se konal ve dnech 19. - 25. července v rakouském Bad Gastein venku na antukových dvorcích. Odměny činily 220 000 USD.\n\n\nNásledující hráčky obdržely do soutěže divokou kartu od pořadatelů:\n\nNásledující hráčky se probojovaly do soutěže z kvalifikace:\n\n\n"}
{"id": "582008", "url": "https://cs.wikipedia.org/wiki?curid=582008", "title": "Steffen Bringmann", "text": "Steffen Bringmann\n\nSteffen Bringmann (* 11. března 1964, Lipsko, Sasko) je bývalý východoněmecký atlet, sprinter.\n\nSvé největší úspěchy zaznamenal v roce 1986. Na halovém ME v Madridu získal stříbrnou medaili v běhu na 60 metrů, když rychlejším mužem ve finále byl jen Ronald Desruelles z Belgie. Na mistrovství Evropy ve Stuttgartu vybojoval dvě stříbrné medaile. V běhu na 100 metrů zaběhl ve finále trať v čase 10,20 s a nestačil jen na Brita Linforda Christieho, který byl o pět setin rychlejší. Bronz vybojoval Bruno Marie-Rose z Francie v čase 10,21 s. Druhé stříbro vybojoval společně s Thomasem Schröderem, Olafem Prenzlerem a Frankem Emmelmannem ve štafetě na 4 x 100 metrů.\n\nJeho osobní rekord z roku 1986 na stometrové trati má hodnotu 10,13 s.\n\n"}
{"id": "582012", "url": "https://cs.wikipedia.org/wiki?curid=582012", "title": "Juan Carlos I (L61)", "text": "Juan Carlos I (L61)\n\nJuan Carlos I (L61) je víceúčelová válečná loď španělského námořnictva. V současnosti je jeho největší válečnou lodí. Je konstruována tak, že může sloužit jako vrtulníková výsadková loď, letadlová loď či plavidlo pro záchranné a humanitární operace. Projekt lodi je reakcí na potřebu větší aktivity španělského námořnictva v mezinárodních operacích, ale zároveň na nutnost finančních úspor. Oficiálně je označena jako loď pro strategickou projekci (přítomnost či působení) — \"Buque de Proyección Estratégica\". \n\nPodle upraveného projektu jsou stavěny též dvě výsadkové lodě třídy \"Canberra\" pro australské námořnictvo. Roku 2014 oznámilo Turecko, že podle modifikovaného projektu lodě \"Juan Carlos I\" postaví tamní loděnice SEDEF novou výsadkovou loď pro turecké námořnictvo. Zařazení turecké výsadkové lodě do služby je plánováno na rok 2021.\n\nStavbou lodi byla pověřena španělská loděnice Navantia ve Ferrolu. Kýl byl založen v květnu 2005. Na vodu byl trup spuštěn 22. září 2009 a dne 24. června 2010 byl \"Juan Carlos I\" přijat do služby.\n\n\"Juan Carlos I\" může převážet 900 plně vybavených námořních pěšáků, desítky lehkých vozidel a až 46 tanků Leopard 2. Výsadek je proveden pomocí vyloďovacích člunů a vrtulníků. Disponuje též dvěma patry víceúčelových prostorů pro uskladnění vozidel a nákladu (celkem až 6000 tun materiálu). Horní patro je rozděleno na hangár pro 12 letounů a garáž pro lehká vozidla o ploše 2046 m². V případě, kdy loď slouží jako letadlová, je hangár rozšířen na celou palubu a pojme 30 letounů. Ve spodním patře je prostor o velikosti 1400 m² sloužící pro uskladnění 26 tanků (pokud tanky stojí i v samotném doku, může jich být 46). Do něj se vjíždí pomocí dvou ramp a zároveň je z  něj přímý přístup do doku s výsadkovými čluny. Palubní dok má rozměry 69,3x16,8 metru. Vejdou se do něj čtyři vyloďovací čluny LCM-1E, LCM-8 či jedno výsadkové vznášedlo Landing Craft Air Cushion. Společně s nimi může být v doku ještě 4-6 malých rychlých člunů Supercat.\n\nDvojice výtahů spojuje hangár s letovou palubou o rozměrech 201,9×32 metru. Z ní může najednou operovat šest středních či čtyři těžké vrtulníky. Na přídi lodi je také skokanský můstek s úhlem 12°, usnadňující operace letounů STOVL (krátký start a kolmé přistání – \"short take-off and vertical landing\"). Na letové palubě přitom může parkovat dalších šest strojů. Z paluby \"Juana Carlose I\" mohou operovat kolmostartující letouny AV-8B+ (v budoucnu též F-35 Lightning II), konvertoplán V-22 Osprey a vrtulníky typů NH-90, SH-3D, AB 212 a CH-47 Chinook.\n\nObrannou výzbroj tvoří čtyři 20mm kanóny a čtyři 12,7mm kulomety. Je též plánována instalace systému pro obranu vůči protilodním střelám. Stejně tak loď nese pouze základní komunikační a elektrické systémy.\n\nPohonný systém lodi je diesel-plyno-elektrický. Elektromotory pohání plynová turbína General Electric LM-2500 a dva diesely IZAR MAN 32/40 16V. Elektřina pohání dva pody - plně otočné závěsy obsahující elektromotory a dvojici lodních vrtulí. Loď tak nepotřebuje kormidlo. Dosah je 9000 námořních mil při 15 uzlech. Tato koncepce přináší značnou úsporu nákladů, vnitřního prostoru, zmenšení posádky a snížení hluku. Naopak zlepšuje manévrovací schopnosti lodi.\n\n"}
{"id": "582016", "url": "https://cs.wikipedia.org/wiki?curid=582016", "title": "František Oldřich Kinský (1634–1699)", "text": "František Oldřich Kinský (1634–1699)\n\nFrantišek Oldřich Kinský (1634 Chlumec nad Cidlinou – 27. února 1699 Vídeň) byl český šlechtic, politik a diplomat v habsburských službách.\n\nByl synem českého šlechtice Jana Oktaviána Kinského (1604–1679) a jeho manželky (sňatek 25. 5. 1628 v Praze) Markéty Magdaleny z Porcia a Brugnera (1608–1654). Absolvoval právnická studia na univerzitě v Lovani. V roce 1658 byl přítomen zvolení a korunovaci Leopolda I. na římského císaře ve Frankfurtu nad Mohanem.\nV letech 1664–1667 byl místokancléřem, následně v letech 1667–1683 byl prezidentem apelačního soudu. V roce 1683 se stal českým nejvyšším kancléřem. Po porážce povstání Imricha Thökölyho se podílel na pacifikaci Uher. Za své zásluhy obdržel v roce 1688 Řád zlatého rouna a následujícího roku byl jmenován členem císařské tajné rady. V 90. letech 17. století řídil zahraniční politiku habsburské monarchie. Podílel se na vyjednání Karlovického míru s Osmanskou říší v roce 1699. Po jeho smrti zdědil jeho majetky jeho mladší bratr Václav Norbert.\n\nHrabě František Oldřich Kinský byl donátorem 30. kaple Svaté cesty z Prahy do Staré Boleslavi. Kaple byly stavěny v letech 1674–1690, v horním rohu výklenku bylo jméno stavebníka a jeho erb.\n\nByl žákem a podporovatelem Bohuslava Balbína.\n\nZachoval se jeho latinsky psaný deník.\n\n"}
{"id": "582017", "url": "https://cs.wikipedia.org/wiki?curid=582017", "title": "Magyarországi Cigányszervezetek Fóruma Roma Összefogás Párt", "text": "Magyarországi Cigányszervezetek Fóruma Roma Összefogás Párt\n\nMagyarországi Cigányszervezetek Fóruma Roma Összefogás Párt nebo zkráceně jen MCF Roma Összefogás Párt je politická strana v Maďarsku organizovaná na základě etnického principu.\n\nNázev strany by se dal do češtiny volně přeložit jako \"Fórum cikánských organizací Maďarska – Strana romské soudržnosti\" popřípadě \"Romské fórum - Strana cikánské soudržnosti Maďarska\".\n\nV parlamentních volbách 2002 se strana stáhla ve prospěch levicové MSZP. Ve volbách 2006 již však kandidovala sama. Její kandidátku vedl předseda strany Orbán Kolompár. Strana v prvním kole získala 7 165, což je 0,13% a do parlamentu se tak nedostala.\n\nV roce 2009 strana sestavila kandidátku pro volby do EP. Na prvních třech místech byly kandidáti Zsolt Kis, Rita Orsós a Zsigmond Petneházi. Strana získala 13 431 hlasů, což je 0,46% a do EP se tak nedostal jediný její kandidát.\n\nV parlamentních volbách 2010 měla strana jediného kandidáta v jednom z obvodů v župě Borsod-Abaúj-Zemplén. Ten v prvním kole získal pouze 491 hlasů.\n\n\n"}
{"id": "582020", "url": "https://cs.wikipedia.org/wiki?curid=582020", "title": "MCF", "text": "MCF\n\nZkratka MCF může znamenat:\n\n"}
{"id": "582022", "url": "https://cs.wikipedia.org/wiki?curid=582022", "title": "Ostřice skloněná", "text": "Ostřice skloněná\n\nOstřice skloněná (\"Carex demissa\", syn.: \"Carex tumidicarpa\") je druh jednoděložné rostliny z čeledi šáchorovité (\"Cyperaceae\"). Druh je součástí složitého taxonomického komplexu \"Carex flava\" agg., kromě ostřice skloněné se v ČR vyskytuje ještě ostřice rusá (\"Carex flava\" s. str.), ostřice šupinoplodá (\"Carex lepidocarpa\"), ostřice pozdní (\"Carex viridula\") a ostřice krkonošská (\"Carex derelicta\").\n\nJedná se o rostlinu dosahující výšky nejčastěji 10–40 cm. Je vytrvalá, trsnatá, často vystoupavá a vrcholem dolů skloněná, s krátkým oddenkem. Listy jsou střídavé, přisedlé, s listovými pochvami. Lodyha je asi stejně dlouhá jako listy, čepele jsou asi 2–5 mm široké, tmavozelené, ploché, kratší nebo stejně dlouhé jako lodyhy. Ostřice skloněná patří mezi různoklasé ostřice, nahoře jsou klásky samčí, dole samičí. Samčí vrcholový klásek je jen jeden, je krátce stopkatý (cca do 15 mm). Samičích klásků je nejčastěji 2–4, víceméně oddálené, dolní někdy až na bázi lodyhy, dolní asi 6–8 mm široký. Dolní listen je pochvatý a delší než květenství. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 2,5–4,3 mm dlouhá, žilnatá, žlutozelená. Na vrcholu je dvouklaný zobánek, asi 0,6–1,7 mm dlouhý, na mošničku nasedá přímo a není lomený (ohnutý dolů ani u spodních močniček). Každá mošnička je podepřená plevou, která je 2–3,1 mm dlouhá, často krátce osinkatá V ČR kvete nejčastěji v květnu až v červnu. Počet chromozómů: 2n=68–72.\n\nStanovení přesného rozšíření trochu komplikuje taxonomická problematika. Ostřice skloněná roste ve většině Evropy, chybí nebo je vzácná na jihu. Ve flóře Severní Ameriky je vedená jako (\"Carex viridula\" Michx. subsp. \"oedocarpa \" (Anderson) B. Schmid), která je snad totožná a roste hlavně na východě Kanady a severovýchodě USA. Uvažuje se ale, že je nepůvodní, zavlečená časnými osadníky z Evropy a zdomácnělá.\n\nV ČR roste roztroušeně od nížin do hor. Jejím biotopem jsou nejčastěji rašelinné louky a břehy vodních nádrží, často roste na mokřinách na narušených místech.\n\n\n \n"}
{"id": "582025", "url": "https://cs.wikipedia.org/wiki?curid=582025", "title": "Pavel Gerasimov", "text": "Pavel Gerasimov\n\nPavel Alexandrovič Gerasimov ( , * 29. května 1979, Alexin, Tulská oblast) je bývalý ruský atlet, jehož specializací je skok o tyči.\n\nPrvní úspěch zaznamenal v roce 1997 na mistrovství Evropy juniorů ve slovinské Lublani, kde získal stříbrnou medaili. O rok později se stal ve francouzském Annecy juniorským mistrem světa, když ve finále překonal 555 cm. Druhý Lars Börgeling z Německa skočil o pět centimetrů méně. V roce 2000 reprezentoval na letních olympijských hrách v Sydney, kde neprošel sítem kvalifikace. Na halovém MS v Lisabonu 2001 skončil pátý a na halovém ME ve Vídni 2002 šestý.\n\nNa evropském šampionátu v Mnichově obsadil poslední, dvanácté místo. V roce 2004 se umístil na letních olympijských hrách v Athénách na třináctém místě. O rok později vybojoval na mistrovství světa v Helsinkách za výkon 565 cm bronzovou medaili. Stříbro bral Američan Brad Walker a zlato Nizozemec Rens Blom, který překonal 580 cm. V roce 2009 získal stříbro na halovém ME v Turíně, když výše skočil ve finále jen Renaud Lavillenie z Francie.\n\n\n"}
{"id": "582026", "url": "https://cs.wikipedia.org/wiki?curid=582026", "title": "Ostřice pozdní", "text": "Ostřice pozdní\n\nOstřice pozdní (\"Carex viridula\", syn. \"Carex oederi\" auct., \"Carex serotina\") je druh jednoděložné rostliny z čeledi šáchorovité (\"Cyperaceae\"). Druh je součástí složitého taxonomického komplexu \"Carex flava\" agg., kromě ostřice pozdní se v ČR vyskytuje ještě ostřice rusá (\"Carex flava\" s. str.), ostřice šupinoplodá (\"Carex lepidocarpa\"), ostřice skloněná (\"Carex demissa\") a ostřice krkonošská (\"Carex derelicta\").\n\nJedná se o rostlinu dosahující výšky nejčastěji 5–25 cm. Je vytrvalá, trsnatá, přímá, s krátkým oddenkem. Listy jsou střídavé, přisedlé, s listovými pochvami. Lodyha je asi stejně dlouhá nebo kratší než listy, čepele jsou asi 0,4–3 mm široké, světle zelené až žlutozelené, výrazně žlábkovité, delší než lodyhy. Ostřice skloněná patří mezi různoklasé ostřice, nahoře jsou klásky samčí, dole samičí. Samčí vrcholový klásek je jen jeden, je přisedlý nebo krátce stopkatý. Samičích klásků je nejčastěji 3–6, jsou víceméně sblížené pod samčím kláskem, dolní asi 4–5 mm široký. Dolní listen je pochvatý a delší než květenství. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je asi 1,7–2,8 mm dlouhá, žilnatá, žlutě nebo šedě zelená. Na vrcholu je dvouklaný zobánek, asi 0,5–1,2 mm dlouhý, na mošničku nasedá přímo a není lomený (ohnutý dolů ani u spodních mošniček). Každá mošnička je podepřená plevou, která je 1,5–2,5 mm dlouhá, kratší než mošnička, bezosinná V ČR kvete nejčastěji v květnu až v červnu. Počet chromozómů: 2n=68–72.\n\nStanovení přesného rozšíření komplikuje taxonomická problematika. Ostřice pozdní roste ve většině Evropy, chybí nebo je vzácná na jihu. Dále roste v několika varietách místy v Asii a v Severní Americe.\n\nV ČR roste vzácně od nížin do podhůří. Jejím biotopem jsou nejčastěji vlhké slatinné nebo mírně zasolené louky a vlhké písky, často roste na mokřinách na narušených místech. Jedná se o silně ohrožený druh flóry ČR, kategorie C2.\n\n\n \n"}
{"id": "582029", "url": "https://cs.wikipedia.org/wiki?curid=582029", "title": "Luigi Galimberti", "text": "Luigi Galimberti\n\nLuigi kardinál Galimberti (26. dubna 1835, Řím – 7. května 1896, Řím) byl katolický duchovní a teolog, jenž byl v letech 1887-1893 nunciem u císařského dvora ve Vídni. Roku 1893 jej papež Lev XIII. jmenoval kardinálem titulu svatých Nerea a Achillea.\n\nStudoval v římském semináři, kde získal doktorský titul z filozofie, teologie a obou práv.\n\nPo vysvěcení na kněze, 18. prosince 1858, pokračoval ve studiích. V letech 1861 až 1878 působil jako profesor teologie na Collegio Urbano de Propaganda Fide. Vedl \"Journal de Rome\" a \"Moniteur de Rome\". Byl kanovníkem lateránské baziliky a svatopetrské baziliky, hlavním prelátem jeho Svatosti a apoštolským pronotářem. Dne 28. června 1886 byl jmenován tajemníkem kongregace pro mimořádné církevní záležitosti. Účastnil se obtížných jednání během Kulturkampf.\n\nDne 23. května 1887 byl jmenován titulárním arcibiskupem a papežským nunciem v Rakousku-Uhersku. Biskupské svěcení provedl vídeňský arcibiskup, benediktin Cölestin Josef Ganglbauer 5. června téhož roku ve Vídni. Lev XIII. ho 16. ledna 1893 jmenoval kardinálem a 15. června mu připadl titulární kostel \"Santi Nereo ed Achilleo\".\n\nPo jeho úmrtí byla rakev vystavena v kostele San Lorenzo in Lucina a poté byl pohřben v kapli Congregatio de Propaganda Fide na hřbitově Campo Verano.\n\n\n"}
{"id": "582030", "url": "https://cs.wikipedia.org/wiki?curid=582030", "title": "Carolin Nytraová", "text": "Carolin Nytraová\n\nCarolin Nytraová (* 26. února 1985, Hamburk) je německá atletka, sprinterka, která se věnuje krátkým překážkovým běhům.\n\nV roce 2004 skončila na juniorském mistrovství světa v italském Grossetu na šestém místě. Šestá doběhla také o rok později na mistrovství Evropy do 23 let v německém Erfurtě. V roce 2008 reprezentovala na letních olympijských hrách v Pekingu, kde ve druhém semifinálovém rozběhu v závodě na 100 metrů překážek skončila v čase 12,99 s na 7. místě a do osmičlenného finále nepostoupila.\n\nNa halovém ME 2009 v Turíně doběhla v závodě na 60 metrů překážek v prvním semifinálovém běhu na pátém místě v čase 8,05 a do finále těsně nepostoupila, když stejný čas zaběhla také čtvrtá Cindy Billaudová z Francie. Se stejným časem postupovala z druhého semifinále i pozdější stříbrná medailistka Lucie Škrobáková. Ve stejném roce na MS v atletice v Berlíně obsadila v semifinále třinácté místo ze 24 závodnic a byla celkově třetí nejlepší Evropankou.\n\nV halové sezóně roku 2010 ji patřil nejrychlejší čas z evropských překážkářek, když 28. února v Karlsruhe zaběhla čas 7,89 s. Díky problémům s Achillovou šlachou však neodcestovala na halové MS do katarského Dauhá.\n\nDne 8. července 2010 zaběhla na mítinku Diamantové ligy ve švýcarském Lausanne sto metrů s překážkami v novém osobním rekordu 12,57 s. Tento výkon byl šestým nejlepším časem roku 2010, když rychleji běžela čtyřikrát jen Kanaďanka Priscilla Lopes-Schliepová a Američanka Lolo Jonesová (12,55). Na Mistrovství Evropy v atletice 2010 v Barceloně vybojovala v čase 12,68 s bronzovou medaili. Stříbro získala Irka Derval O'Rourkeová, která byla o tři setiny sekundy rychlejší a mistryní Evropy se stala turecká překážkářka Nevin Yanıt.\n\nV roce 2011 se stala v Paříži halovou mistryní Evropy v běhu na 60 m překážek. Ve finále zaběhla trať v čase 7,80 s, stejně jako Britka Tiffany Ofiliová. Té však cílová fotografie přidělila stříbro. Bronz za 7,83 s brala Christina Vukičevičová z Norska.\n\nJejím přítelem je německý atlet, dvojnásobný halový mistr Evropy ve skoku do dálky Sebastian Bayer.\n\n"}
{"id": "582031", "url": "https://cs.wikipedia.org/wiki?curid=582031", "title": "Archiválie", "text": "Archiválie\n\nArchiválie je dokument uchovávaný v archivu, tradičně obvykle písemnost, ale může to být vlastně jakékoliv datové médium. Současným českým archivním zákonem je definována jako takový „záznam, který byl vzhledem k době vzniku, obsahu, původu, vnějším znakům a trvalé hodnotě dané politickým, hospodářským, právním, historickým, kulturním, vědeckým nebo informačním významem vybrán ve veřejném zájmu k trvalému uchování a byl vzat do evidence archiválií; archiváliemi jsou i pečetidla, razítka a jiné hmotné předměty související s archivním fondem či s archivní sbírkou, které byly vzhledem k době vzniku, obsahu, původu, vnějším znakům a trvalé hodnotě dané politickým, hospodářským, právním, historickým, kulturním, vědeckým nebo informačním významem vybrány a vzaty do evidence.“ Proces výběru archiválií z písemné produkce původce se nazývá skartace. Dokumenty ze kterých se stanou archiváliemi jsou v Česku součástí Národního archivního dědictví a jsou chráněny státem.\n\nArchiválie v archivu vytváří archivní fond nebo sbírku. Archiválie jsou v archivech uloženy jako knihovní jednotky, nebo jsou uloženy v kartonech. Objem archiválií se uvádí v běžných metrech (bm).\n"}
{"id": "582032", "url": "https://cs.wikipedia.org/wiki?curid=582032", "title": "Holoubek", "text": "Holoubek\n\nHoloubek, obecně zdrobnělina slova holub, může být:\n\n\n\n\n\n"}
{"id": "582034", "url": "https://cs.wikipedia.org/wiki?curid=582034", "title": "Montenegro", "text": "Montenegro\n\nMontenegro může znamenat:\n\n\n"}
{"id": "582040", "url": "https://cs.wikipedia.org/wiki?curid=582040", "title": "Kvantové provázání", "text": "Kvantové provázání\n\nKvantové provázání (: ) v kvantové mechanice představuje stav, při kterém jsou stavy jednotlivých podsystémů většího systému navzájem neoddělitelné (matematicky řečeno: Hilbertův prostor je lineárně neseparabilní). Jde tedy o opak případů, kdy je stav separabilní. V médiích a při popularizaci vědy se nesprávně zmiňuje nelokálnost, kdy existuje například korelace v systému na jednom místě se systémem na druhém místě, jako ekvivalent provázání. Existují však provázání, která nezpůsobují takové korelace a také existují separabilní stavy, které se chovají nelokálně. Rozhodnout, zda se o takový systém jedná, může být těžké. Působení na dálku ale i tak není okamžité, protože korelace neimplikuje kauzalitu. Provázání (korelaci) odpovídá kvantová koherence. Entanglement může být i čistě klasický. Lze ho totiž zavést čistě formálně. Kvantové provázání se chová jako klasický chaos. Většinou používaná korelace druhého řádu však lokální teorie neumožňuje vyloučit. Také možnost provázání fermionů je předmětem debat.\n\nVlnová funkce systému dvou entanglovaných částic \"A\", \"B\" vypadá v braketovém formalismu takto:\nPokud je později částice \"A\" naměřena ve stavu \"1\", znamená to, že vlnová funkce zkolabovala do levé větve a částice \"B\" je ve stavu \"2\". Analogické tvrzení platí pro měření částice \"A\" ve stavu \"2\". Obecný entanglovaný stav může být superpozicí více než dvou stavů a může jít o provázání více jak dvou částic. Měření jedné z částic okamžitě mění stav její entanglované partnerky .\n\nEntanglementu využívá např. EPR paradox, který demonstruje nelokální povahu kvantové mechaniky. Entanglované páry se generují pomocí spontánní parametrické down-konverze (nelineárního jevu). Ukazuje se však, že fotony páru nevycházejí ze stejného místa.\n\n"}
{"id": "582041", "url": "https://cs.wikipedia.org/wiki?curid=582041", "title": "Čellisti", "text": "Čellisti\n\nČellisti je česká obdoba finské skupiny Apocalyptica, jejíž zvláštností je interpretace původně heavy metalových skladeb osobitým způsobem aranžovaných pro violoncello. Skupina je složena ze tří (původně čtyř) klasických violoncellistů; kromě heavy metalu hraje též klasickou hudbu.\n\nKapela hraje například coververze kapel Metallica, Nirvana, Black Sabbath, Red Hot Chili Peppers.\n\n\n\n\n\n"}
{"id": "582042", "url": "https://cs.wikipedia.org/wiki?curid=582042", "title": "Vatikánská filmotéka", "text": "Vatikánská filmotéka\n\nVatikánská filmotéka se nachází v paláci sv. Karla na náměstí sv. Marty ve Vatikánu. Byla založena 16. listopadu 1959 Janem XXIII., aby shromažďovala a uchovávala filmy o katolické církvi. V současnosti obsahuje asi 7800 titulů – historické dokumentární filmy o papežích a církevním dění, filmové týdeníky, ale i různé komerční filmy s odpovídající tematikou. Součástí jsou i mnohé raritní snímky z počátků kinematografie. Filmotéka zaručuje uložení filmů v odpovídajících klimatických podmínkách, aby nedošlo k jejich zničení. Součástí filmové knihovny je také promítací sál s 50 sedadly.\n\nNa vstupním průčelí paláce sv. Karla je umístěna pamětní deska hudebního skladatele Giovanni Pierluigi da Palestrina (1525 – 1594), který v domě v letech 1571 – 1594 bydlel a který zde také 2. února 1594 zemřel.\n\n"}
{"id": "582045", "url": "https://cs.wikipedia.org/wiki?curid=582045", "title": "Dům svaté Marty", "text": "Dům svaté Marty\n\nDům svaté Marty (\"Domus Sanctae Marthae\") je vatikánský hotel. Byl postaven v roce 1996 na přání Jana Pavla II. Ubytování slouží zejména pro různé církevní hodnostáře (včetně kardinálů během konkláve), ale také pro účastníky různých zasedání, zvláště jednání papežských akademií.\n\nNová budova nahradila hospic sv. Marty z roku 1891, který byl postaven během epidemie cholery Lvem XIII. Byl určen pro nemocné z nejbližšího okolí Vatikánu. Poté sloužil jako dům pro poutníky a během druhé světové války jako azyl pro uprchlíky, židy a velvyslance zemí, které ztratily diplomatické styky s Itálií.\n\nSoučasný pětipatrový dům sv. Marty nabízí poměrně luxusní ubytování ve 130 pokojích. Samozřejmostí je i restaurace a garáže. Chodby jsou vydlážděny mramorem, jinak je výzdoba prostá. U recepce stojí bronzová busta Jana Pavla II.\n\nVelmi zajímavá je moderní kaple sv. Ducha, stojící mezi hradbami a samotným hotelem. Navrhl ji americký architekt Louis D. Astorino. Hlavním motivem stavby je trojúhelník, který symbolizuje svatou Trojici. Trojúhelná není jen klenba, ale i podpěry oltáře, vstup a jiné prvky. Také dlažba je složená z trojúhelných desek ze žlutého a bílého carrarského mramoru. Třináct větších trojúhelníků kolem oltáře představuje Ježíše a 12 apoštolů.\n\nJižní obvodová zeď, která je přistavěná těsně k hradební zdi je skleněná a vytváří zvláštní efekt, kdy se hradby stávají součástí kaple. Kříž u vstupu symbolizuje sv. Petra, jehož hrob je nedaleko, v bazilice sv. Petra.\n\n\n"}
{"id": "582051", "url": "https://cs.wikipedia.org/wiki?curid=582051", "title": "Chuťový receptor", "text": "Chuťový receptor\n\nChuťový receptor je chemoreceptor (na membráně či možná i uvnitř buněk), který umožňuje vnímání chuti. Dosud byly popsány zejména různé receptory spřažené s G-proteinem – pro sladkou chuť (T1R), hořkou chuť (T2R) a chuť umami (taste-mGluR4). Co se týče kyselé a slané chuti, jejich vnímání umožňují spíše „ligandem řízené“ iontové kanály, které však v širším slova smyslu můžeme rovněž považovat za chuťové receptory.\n\nChuťové receptory se vyvinuly před cca 500 miliony lety u primitivních rybovitých obratlovců, společných předků mihulí, ryb i suchozemských obratlovců. Evolučně nejstarším typem těchto receptorů jsou zřejmě umami receptory.\n\nJe zajímavé, že chuťové receptory se nenachází pouze na jazyku, ale také na patře, v nosohltanu, hrtanu, ale i v horním jícnu. Mimo to byla exprese chuťových receptorů prokázána i na dalších místech těla, kde možná rovněž plní chemorecepční funkci. Typické chuťové receptory se však vyskytují zejména na povrchu (na apikální membráně) chuťových buněk v chuťových pohárcích.\n\nPo vazbě na receptor (ať už GPCR nebo iontový kanál) se rozbíhá uvnitř buňky signální kaskáda. Její konkrétní podoba je ve srovnání s vnímáním ostatních smyslů velmi různorodá: byly popsány jak různé formy druhých poslů (cyklické nukleotidy, fosfoinositidy), tak i různé kanály umožňující vznik receptorového potenciálu (např. TRPM5). V každém případě nicméně signál do centrální nervové soustavy přenáší VII., IX. a X. hlavový nerv, první z nich však hraje majoritní roli (inervuje totiž jazyk).\n"}
{"id": "582052", "url": "https://cs.wikipedia.org/wiki?curid=582052", "title": "1938 v loďstvech", "text": "1938 v loďstvech\n\nTento článek obsahuje významné události v oblasti loďstev v roce 1938.\n\n\n\n\n\n"}
{"id": "582053", "url": "https://cs.wikipedia.org/wiki?curid=582053", "title": "1939 v loďstvech", "text": "1939 v loďstvech\n\nTento článek obsahuje významné události v oblasti loďstev v roce 1939.\n\n"}
{"id": "582054", "url": "https://cs.wikipedia.org/wiki?curid=582054", "title": "1940 v loďstvech", "text": "1940 v loďstvech\n\nTento článek obsahuje významné události v oblasti loďstev v roce 1940.\n\n\n\n\n\n\n\n"}
{"id": "582055", "url": "https://cs.wikipedia.org/wiki?curid=582055", "title": "1941 v loďstvech", "text": "1941 v loďstvech\n\nTento článek obsahuje významné události v oblasti loďstev v roce 1941.\n\n"}
{"id": "582056", "url": "https://cs.wikipedia.org/wiki?curid=582056", "title": "1942 v loďstvech", "text": "1942 v loďstvech\n\nTento článek obsahuje významné události v oblasti loďstev v roce 1942.\n\n"}
{"id": "582057", "url": "https://cs.wikipedia.org/wiki?curid=582057", "title": "1943 v loďstvech", "text": "1943 v loďstvech\n\nTento článek obsahuje významné události v oblasti loďstev v roce 1943.\n\n\n"}
{"id": "582059", "url": "https://cs.wikipedia.org/wiki?curid=582059", "title": "1944 v loďstvech", "text": "1944 v loďstvech\n\nTento článek obsahuje významné události v oblasti loďstev v roce 1944.\n\n\n\n\n\n\n\n\n\n\n"}
{"id": "582060", "url": "https://cs.wikipedia.org/wiki?curid=582060", "title": "Vřesník (Hrubý Jeseník)", "text": "Vřesník (Hrubý Jeseník)\n\nVřesník (1342 m) je vrchol v Hrubém Jeseníku. Leží v rozsoše Mravenečníku západně od hlavního hřebene. Na vrcholu je malá subalpínská hole. Přes vrchol nevede žádná turistická značená trasa, je přístupný terénem od Dlouhých strání.\n\n"}
{"id": "582061", "url": "https://cs.wikipedia.org/wiki?curid=582061", "title": "Radúz a Mahulena", "text": "Radúz a Mahulena\n\nRadúz a Mahulena je české pohádkové poetické drama Julia Zeyera, které bylo napsáno na motivy slovenské lidové pohádky, její námět je však patrně starší a celosvětově rozšířený, vyskytuje se i u indického básníka Kálidásy v eposu Šakuntala (do češtiny toto dílo přebásnil František Hrubín pod názvem \"Ztracený prsten\"). Pohádky s podobným námětem lze nalézt i v díle bratří Grimmů. Hra vznikla roku 1896 a premiéru měla roku 1898 Národním divadle v Praze. V tom samém roce vyšla hra knižně..\n\nDílo bylo později také zhudebněno Josefem Sukem a dočkalo se i své známé filmové podoby z roku 1970 s Magdou Vášáryovou a Janem Třískou.\n\n\nRadúz je hlavní mužská postava děje, magurský princ a mladý kralevic. Při lovu na bílého jelena nechtěně zabloudí do cizího království, panství krále tatranského. Jelena dostihne a zabije, načež znaven usne. Tak jej nalezne jeho sluha. Oba se pak ubírají nazpět do svého království. Během této cesty je ale dostižen a posléze i zajat zdejším králem Stojmírem a královnou Runou.\n\nRadúz se zde seznámí s jejich dcerami, zejména pak s mladou, hezkou, něžnou a laskavou princeznou Mahulenou. Oba se do sebe zamilují. Královna Runa se však dozví o Mahulenině lásce k Radúzovi, s jejich láskou nesouhlasí a Radúze kvůli tomu nechá přikovat na Orlí skálu. Mahulena se vydá Radúze vysvobodit, což se jí povede. Při společném útěku jsou však oba královnou přistiženi, ta nad nimi pronese hroznou kletbu, která dojde naplnění až při Radúzově návratu zpět do svého domovského království. Radúz na Mahulenu zapomene úplně a zoufalá Mahulena je zlomená a nešťastná, touží po tom, aby zemřela. Při těchto svých úvahách se kouzlem promění v topol. U tohoto stromu pak nešťastný Radúz truchlí, své matce Nyole se postupně odcizuje, a proto se jeho matka, královna Nyola, rozhodne onen strom porazit. Tímto činem se jí podaří onu kletbu zlomit nadobro.\nHlavním tématem díla je láska dvou mladých lidí ze dvou sousedních znepřátelených královských rodin, kteří musí kvůli své velké lásce prožít mnoho protivenství a překonat mnoho překážek. Toto téma se vyskytuje i v mnoha jiných literárních či literárnědramatických i audiovizuálních dílech. Známe je například ze Shakespearova dramatu \"Romeo a Julie\", v humorné a parodické formě například z české hudební filmové pohádky \"Šíleně smutná princezna\" a mnoha dalších.\n\n\nSlovenská pohádková hra v přepracování Julia Zeyera. Hudbu složil Josef Suk. Pro rozhlas upravil a režii má Oldřich Hoblík. Hraje Symfonický orchestr pražského rozhlasu, řídí Alois Klíma. Zpívá Pěvecký sbor Čs.rozhlasu za řízení Jiřího Pinkase. Hrají Václav Voska, Jan Otakar Martin, Rudolf Harna, Václav Piskáček, Vladimír Leraus, Marie Vášová, Marta Kučírková, Drahomíra Hůrková, Marie Glázrová, Antonie Hegerlíková, Karel Pavlík, Bedřich Bobek, Otomar Korbelář, Anna Somolová, Milica Kolofíková a Jaroslava Vacková.\n\n"}
{"id": "582063", "url": "https://cs.wikipedia.org/wiki?curid=582063", "title": "1945 v loďstvech", "text": "1945 v loďstvech\n\nTento článek obsahuje významné události v oblasti loďstev v roce 1945.\n\n\n\n\n\n\n\n\n"}
{"id": "582065", "url": "https://cs.wikipedia.org/wiki?curid=582065", "title": "1946 v loďstvech", "text": "1946 v loďstvech\n\nTento článek obsahuje významné události v oblasti loďstev v roce 1946.\n\n\n\n\n\n\n\n\n"}
{"id": "582066", "url": "https://cs.wikipedia.org/wiki?curid=582066", "title": "Moustapha Guèye", "text": "Moustapha Guèye\n\nMoustapha Guèye (* 19. října 1961) je jeden z nejslavnějších senegalských sportovců, velký šampion tradičního senegalského zápasu. V roce 1988 strartoval na olympijských hrách v Soulu v kategorii do 90 kg a jak v zápase řecko-římském, tak ve volném stylu vypadl ve druhém kole.\n\n \n"}
{"id": "582067", "url": "https://cs.wikipedia.org/wiki?curid=582067", "title": "1947 v loďstvech", "text": "1947 v loďstvech\n\nTento článek obsahuje významné události v oblasti loďstev v roce 1947.\n\n\n\n\n\n\n"}
{"id": "582068", "url": "https://cs.wikipedia.org/wiki?curid=582068", "title": "1950 v loďstvech", "text": "1950 v loďstvech\n\nTento článek obsahuje významné události v oblasti loďstev v roce 1950.\n\n"}
{"id": "582069", "url": "https://cs.wikipedia.org/wiki?curid=582069", "title": "1956 v loďstvech", "text": "1956 v loďstvech\n\nTento článek obsahuje významné události v oblasti loďstev v roce 1956.\n\n\n\n\n\n\n"}
{"id": "582070", "url": "https://cs.wikipedia.org/wiki?curid=582070", "title": "1955 v loďstvech", "text": "1955 v loďstvech\n\nTento článek obsahuje významné události v oblasti loďstev v roce 1955.\n\n\n\n\n\n\n\n\n"}
{"id": "582071", "url": "https://cs.wikipedia.org/wiki?curid=582071", "title": "Muzeum J. Paula Gettyho", "text": "Muzeum J. Paula Gettyho\n\nMuzeum J. Paula Gettyho (anglicky J. Paul Getty Museum) a k němu náležející program J. Paul Getty Trust, je galerie, muzeum výtvarných umění v Los Angeles, Kalifornie..\n\nMá dvě lokality, jednu v Gettyho centru a druhou v Gettyho vile v Pacific Palisades . Muzeum v Centru Getty představuje sbírky západního umění od středověku do současnosti a jeho odhadovaná frekvence 1,3 milionu návštěvníků ročně jej činí jedním z nejnavštěvovanějších muzeí ve Spojených státech. Muzeum v Gettyho vile vystavuje umění od starého Řecka, Říma a Itálie.\n\nMuzeum obsahuje ve svých sbírkách díla fotografů jako Julia Margaret Cameronová, Hippolyte Bayard, Walker Evans, Drahomír Josef Růžička nebo Irving Penn.\n\n\n"}
{"id": "582072", "url": "https://cs.wikipedia.org/wiki?curid=582072", "title": "1965 v loďstvech", "text": "1965 v loďstvech\n\nTento článek obsahuje významné události v oblasti loďstev v roce 1965.\n\n\n\n\n\n\n"}
{"id": "582073", "url": "https://cs.wikipedia.org/wiki?curid=582073", "title": "Harri Koskela", "text": "Harri Koskela\n\nHarri Koskela (* 8. října 1965 Lapua, Finsko) je bývalý finský zápasník, reprezentant v zápase řecko-římském. Třikrát startoval na olympijských hrách. Nejlépe dopadl při své olympijské premiéře v roce 1988 v Soulu, kde v kategorii do 90 kg vybojoval stříbrnou medaili. V roce 1990 obsadil 2. a v roce 1991 3. místo na mistrovství světa. V roce 1987 obsadil 3. místo na mistrovství Evropy. Vše v kategorii do 90 kg.\n\n"}
{"id": "582074", "url": "https://cs.wikipedia.org/wiki?curid=582074", "title": "Ninja faktor", "text": "Ninja faktor\n\nNinja faktor a taky Ninja faktor žen (Sasuke či Ninja Warrior) je japonská televizní soutěž konaná na úpatí hory Midorijama (Midorijama Studio – 2100, Midorijama, Aoba-ku, Jokohama-ši, Japonsko). Na začátku (po kvalifikaci) je ve hře 100 soutěžících a 4 úseky. Většina soutěžících však vypadne hned v prvním úseku a do posledního čtvrtého se nedostane skoro nikdo. V historii soutěže vyhráli jen 4 lidé (ve 4. klání 16. října 1999 lovec krabů Kazuhiko Akijama, v 17. klání 11. října 2006 kapitán rybářské lodi Makoto Nagano ve 24. klání 1. ledna 2010 prodavač bot Judži Urušihara, který vyhrál ještě v 27. turnaji). V 31 klání vyhrál Morimoto Yusuke. Své štěstí pokoušeli i vítězové z olympijských her, ale také nevyhráli. Pod překážkami se nachází nádrž s vodou, když se někdo dotkne vody tak vypadne. Na konci všech úseků kromě třetího musí soutěžící zmáčknout červené tlačítko dříve než mu uběhne stanovený čas.\n\nVerzi Ninja faktoru pro ženy (Kunoiči) zaměřenou více na obratnost a rovnováhu dokončila 3x akrobatická tanečnice Ajako Mijake (3., 4. a 5. klání ve dnech 25. prosince 2004, 7. ledna 2006 a 20. září 2006) a poté i v 8. klání (7. října 2009) muzikálová tanečnice Satomi Kadoi a moderátorka zpráv Rie Komija. V roce 2016 proběhne 32. klání. Turnaj proběhne na jaře.\n\nVelmi často se to mění. Každou chvíli je to jinak.\n\n\nHiroyuki Asaoka – \nKen Hasegawa, – \nNaoki Iketani, – \nShinji Kobayashi,\nDaisuke Miyazaki,\nShunsuke Nagasaki,\nDaisuke Nakata,\nYoshiyuki Okuyama,\nAkira Omori,\nHiromichi Sato,\nKenji Takahashi,\nYuuji Washimi,\nKoji Yamada,\nMasaaki Kobayashi,\nYusuke Morimoto,\nWakky,\nKosuge Yamaguchi,\nKane Kosuge,\nShane Kosuge,\nPaul Anthony Terek,\nMorgan Hamm,\nPaul Hamm\nMinoru Kuramochi\n\nAll stars team:\nMakoto Nagano, \nKazuhiko Akiyama, \nShingo Yamamoto, \nToshihiro Takeda, \nBunpei Shiratori, v\nKatsumi Yamada, \n\nNew stars team (shin sedai):\nYuuji Urushihara, dvojnásobný vítěz\nHitoshi Kanno,\nKoji Hashimoto,\nNaoya Tajima,\nJun Sato,\nRyo Matachi,\nAsa Kazuma\n\nZahraniční soutěžící :\nUSA\nLevi Meeuwenberg,\nBrian Orosco,\nDavid Campbell,\nTravis Rosen,\nPaul Kasemir,\nJames Mcgrath,\nBrent Steffensen,\nBrian Arnold\n\nTaiwan\nLee Yen Chi\n\nBulharsko\nJordan Jovtchev\nMakoto Nagano :\nToshihiro Takeda : \n\nTakeda už není hasič ale sportovní trenér a také člen All stars teamu. Tento veterán se stále nedočkal finálového kola a pokaždné vypadne těsně před branami finále. \nShingo Yamamoto :\n\nTento účasník je nejčastějším účasníkem Ninja Factoru. Nevynechal ani jedno klání a převážně dopadl úspěšně. Jeho forma však na posledním turnaji spadla, když vypadl hned na první překážce. Do finále se dostal jednou, tam však neuspěl.\nBunbei Shiratori :\n\nTo je také jedna z legend Ninja factoru. Pokaždé se dostal daleko ale zbrzdilo ho zranění. Vynechal několik turnajů a když se vrátil tak se znovu zranil. Momentálně Ninja Factor nehraje, ale možná se vrátí.\nKatsumi Yamada :\n\nNejstarší legenda ukončila prozatím turnaje v Ninja factoru. Padesátiletý Yamada byl několikrát ve třetím úseku a ve finále jednou. Ale následně se už přes první úsek nedostal\n\nYuuji Urushihara :\nDvojnásobný šampion Urushihara je průběžně nejlepším soutěžícím. Nikdo nevyhrál dvakrát Ninja factor jako on. V posledním turnaji však vyhořel a prohrál hned v prvním úseku\n\nhttp://www.g4tv.com/ninjawarrior/game/\n\n"}
{"id": "582076", "url": "https://cs.wikipedia.org/wiki?curid=582076", "title": "Radúz a Mahulena (film, 1970)", "text": "Radúz a Mahulena (film, 1970)\n\nRadúz a Mahulena je český pohádkový film režiséra Petra Weigla z roku 1970 s Magdou Vášáryovou a Janem Třískou v hlavní roli a hudbou Josefa Suka podle scénáře Josefa Topola. Jde o filmovou adaptaci stejnojmenné divadelní hry Julia Zeyera z roku 1896.\n\nJde o filmové ztvárnění jednoho z nejznámějších poetických divadelních děl básníka Julia Zeyera, které tematicky čerpá ze slovenské lidové pohádky známé ze sbírek Pavola Dobšinského \"Radúz a Ludmila\" a které je dodnes i stále pravidelně hráno českými divadly. Pohádka vypráví klasický pohádkový příběh strastiplné pouti dvou mladých lidí, prince Radúze a princezny Mahuleny ze dvou sousedních znepřátelených podtatranských království, kteří musí při své lásce překonávat nejrůznější nástrahy, protivenství čáry a kouzla.\n\n\n"}
{"id": "582077", "url": "https://cs.wikipedia.org/wiki?curid=582077", "title": "1934 v loďstvech", "text": "1934 v loďstvech\n\nTento článek obsahuje významné události v oblasti loďstev v roce 1934.\n\n\n\n\n\n"}
{"id": "582078", "url": "https://cs.wikipedia.org/wiki?curid=582078", "title": "1937 v loďstvech", "text": "1937 v loďstvech\n\nTento článek obsahuje významné události v oblasti loďstev v roce 1937.\n\n"}
{"id": "582081", "url": "https://cs.wikipedia.org/wiki?curid=582081", "title": "1927 v loďstvech", "text": "1927 v loďstvech\n\nTento článek obsahuje významné události v oblasti loďstev v roce 1927.\n\n"}
{"id": "582082", "url": "https://cs.wikipedia.org/wiki?curid=582082", "title": "1922 v loďstvech", "text": "1922 v loďstvech\n\nTento článek obsahuje významné události v oblasti loďstev v roce 1922.\n\n"}
{"id": "582083", "url": "https://cs.wikipedia.org/wiki?curid=582083", "title": "Vladimir Popov (zápasník)", "text": "Vladimir Popov (zápasník)\n\nVladimir Popov (; * 6. ledna 1962) je bývalý sovětský zápasník a reprezentant v zápase řecko-římském. V roce 1988 na olympijských hrách v Soulu vybojoval v kategorii do 90 kg bronzovou medaili. V roce 1987 zvítězil na mistrovství světa a v roce 1987 a 1989 se stal mistrem Evropy. Vše v kategorii do 90 kg.\n\n"}
{"id": "582091", "url": "https://cs.wikipedia.org/wiki?curid=582091", "title": "Vladimir Popov", "text": "Vladimir Popov\n\nJméno a příjmení Vladimir Popov nosí více osobností:\n\n"}
{"id": "582093", "url": "https://cs.wikipedia.org/wiki?curid=582093", "title": "Seznam přehradních nádrží v Harzu", "text": "Seznam přehradních nádrží v Harzu\n\nV horách Harz se nalézá velké množství přehrad a nádrží. Jedním z hlavních důvodů velkého výskytu těchto staveb v této části země je fakt, že pohoří Harz má největší průměrný úhrn srážek v celém Německu. Přehrady zde tedy tvoří hlavně protipovodňovou ochranu. Jsou také zásobárnami pitné vody a hydroelektrárnami. První přehrady byly vystavěny u Horních Rybníků v Harz, kde sloužili pro vytváření energie pro čerpadla umístěna v dolech. Největší zátěž na přehrady je v jarním období, kdy v Harz roztává sněhová pokrývka.\n\n\nSeznam přehradních nádrží v Německu\n"}
{"id": "582095", "url": "https://cs.wikipedia.org/wiki?curid=582095", "title": "Spálený vrch", "text": "Spálený vrch\n\nSpálený vrch (1313 m) je vrchol v Keprnické hornatině, součásti Hrubého Jeseníku. V podstatě jde o předvrchol v rozsoše Vozky. Na vrchol nevede turistická značená cesta, těsně pod vrcholem však prochází široká lesní cesta.\n\nPodle autorů projektu Tisícovky Čech, Moravy a Slezska je Spálený vrch dvojvrchol. Oba vrcholy jsou téměř stejně vysoké, vzdálené od sebe asi 400 metrů a oddělené jen 6 metrů hlubokým sedlem.\n\n"}
{"id": "582097", "url": "https://cs.wikipedia.org/wiki?curid=582097", "title": "Andrzej Malina", "text": "Andrzej Malina\n\nAndrzej Janusz Malina (* 11. října 1960 Klarysev, Polsko) je polský zápasník, bývalý reprezentant v zápase řecko-římském, dnes trenér. V roce 1988 na olympijských hrách v Soulu vypadl v kategorii do 90 kg ve třetím kole. V roce 1986 zvítězil na mistrovství světa, v roce 1982 vybojoval 2. a v roce 1983 3. místo na mistrovství Evropy. Čtyřikrát se stal mistrem Polska. V roce 1986 byl vyhlášen polským Sportovcem roku.\n\n"}
{"id": "582098", "url": "https://cs.wikipedia.org/wiki?curid=582098", "title": "Řídících Márinka", "text": "Řídících Márinka\n\nŘídících Márinka je kniha, jejíž autorkou je Marie Wágnerová-Černá, známá pod pseudonymem Felix Háj, hlavně jako autorka knih o Kájovi Maříkovi. Příběh \"Řídících Márinka\" je podobný.\n\nKniha vypráví o dobrodružstvích dcery pana řídícího Márinky a jejího nejlepšího kamaráda Vény, kterého vychovává jeho teta, vdova po berním úředníkovi (v knize \"paní berňová\"). Tato kniha provází Márinku a Vénu od první třídy. Příběh končí, až když Márinka, jakožto dvanáctiletá dívka, odjede na Dobříš, aby se zde dále vzdělávala. V knize se také objevuje Márinčina sestra Vilička. Vilička studovala konzervatoř a byla úplně jiná než Márinka. Přece jen je něco spojovalo. Ta nezapomenutelná vesnička, jakožto místo jejich narození. Kniha také přibližuje život služky Cíly, která pracovala ve škole. Pan řídící a jeho žena vynikají v knize jako vzorní rodiče, ale i velmi vzdělaní lidé. Kniha také popisuje dřívější život, který byl úplně jiný.\nTato kniha má celkem pět dílů. Z části je velmi poučná. Autor v ní popisuje průběh celého roku(křesťanské svátky,vesnické zvyky...). V knize dává Márince hodně dobrých rad do života panímáma Šetlíková. Během svého dětství se Márinka setkává s tvrdým životem, s takovým, jaký je. Později se začíná učit ručním pracím, ale stále ještě dovádí s ostatními dětmi, ale cítí že to není jako dřív, jako když byla mnohem menší. Márinka velmi postrádá Vénu, když odjede do Prahy, aby studoval gymnázium. Děti se opět setkávají o Vánocích, kdy se Véna vrací domů.\n"}
{"id": "582099", "url": "https://cs.wikipedia.org/wiki?curid=582099", "title": "Jasutoši Morijama", "text": "Jasutoši Morijama\n\nJasutoši Morijama (japonsky 森山 泰年 Morijama Jasutoši); * 4. srpna 1957) je bývalý japonský zápasník, reprezentant v zápase řecko-římském. V roce 1989 zvítězil a v roce 1992 a 1993 skončil třetí na mistrovství Asie. Na Asijských hrách zvítězil v roce 1986 a v roce 1990 a 1994 obsadil třetí místo. Třikrát startoval na letních olympijských hrách, pokaždé skončil již ve druhém kole.\n\n"}
{"id": "582105", "url": "https://cs.wikipedia.org/wiki?curid=582105", "title": "Samba Adama", "text": "Samba Adama\n\nSamba Adama (* 12. listopadu 1955) je bývalý mauritánský zápasník. V roce 1988 v Soulu startoval v kategorii do 90 kg jak ve volném, tak v klasickém stylu. V obou případech vypadl ve druhém kole.\n\n"}
{"id": "582107", "url": "https://cs.wikipedia.org/wiki?curid=582107", "title": "Vodní nádrž Innerste", "text": "Vodní nádrž Innerste\n\nPřehrada Innerste (německy: \"Innerstetalsperre\") se nalézá na řece Innerste a leží nedaleko měst Langelsheim a Wolfshagen v pohoří Harz. Byla postavena mezi lety 1963-1966. Jejím provozovatelem je společnost Harzwasserwerke. Přehrada je zásobárna pitné vody, tvoří protipovodňovou ochranu a je také hydroelektrárnou.Průměrný roční průtok přes přehradu je 60 miliónů m³ vody.\n\nHráz přehrady je sypaná a vyplněna vrstvami s asfaltovým betonem. Na koruně hráze se nalézá inspekční lávka. U hráze je také přepadová šachta pro případ přetečení. Voda z přehrady může být odváděna také 4,6 km dlouhým potrubím do přehrady Grane a dále na východ a využita coby pitná voda po úpravě. Během let 2003–2005 byla nádrž zcela vyprázdněna a zrekonstruována.\n\n"}
{"id": "582109", "url": "https://cs.wikipedia.org/wiki?curid=582109", "title": "Christer Gulldén", "text": "Christer Gulldén\n\nChrister Gulldén (* 13. srpna 1960 Göteborg, Švédsko) je bývalý švédský zápasník, reprezentant v zápase řecko-římském. V roce 1988 v Soulu obsadil v kategorii do 90 kg 4. místo. V roce 1981 obsadil 3. místo na mistrovství Evropy v kategorii do 100 kg.\n\n"}
{"id": "582111", "url": "https://cs.wikipedia.org/wiki?curid=582111", "title": "Jean-François Court", "text": "Jean-François Court\n\nJean-François Court (* 1. září 1957 Paříž, Francie) je bývalý francouzský zápasník, reprezentant v zápase řecko-římském. Dvakrát startoval na olympijských hrách. V roce 1984 v Los Angeles obsadil v kategorii do 90 kg 5. místo a v roce 1988 v Soulu vypadl ve stejné kategorii ve třetím kole.\n\n"}
{"id": "582114", "url": "https://cs.wikipedia.org/wiki?curid=582114", "title": "Court", "text": "Court\n\nCourt může být:\n\n\n"}
{"id": "582120", "url": "https://cs.wikipedia.org/wiki?curid=582120", "title": "Medosavka modrolící", "text": "Medosavka modrolící\n\nMedosavka modrolící (\"Entomyzon cyanotis\") je druh pěvce z čeledi kystráčkovitých (Meliphagidae). Dorůstá velikosti kosa, měří 26–32 cm. Jedná se o jediného představitele rodu \"Entomyzon\". Vyskytuje se v otevřených lesích, parcích a zahradách v severní a východní části Austrálie a na jihu Nové Guiney. Je částečně tažná. Zbarvení je rezavě hnědé s bílým břichem a hrdlem, na hlavě je černá čepička. dospělí ptáci jsou snadno rozpoznatelní díky neopeřené, modře zbarvené kůži na hlavě. Živí se převážně hmyzem, pavouky a jinými bezobratlými, ale požírá také nektar a měkké plody.\nPro svůj pěkný vzhled, nenáročnost a neposedné chování je tento druh často chován v zoologických zahradách. V České republice ho chová ZOO Praha, ZOO Dvůr Králové nad Labem a Zoo Brno. Na Slovensku je to ZOO Košice.\n"}
{"id": "582126", "url": "https://cs.wikipedia.org/wiki?curid=582126", "title": "Even Bernstein", "text": "Even Bernstein\n\nEven Bernstein (; * 16. dubna 1960) je bývalý izraelský zápasník, reprezentant v zápase řecko-římském. V roce 1988 na olympijských hrách v Soulu vypadl v kategorii do 90 kg ve čtvrtém kole. V roce 1987 startoval na mistrovství světa, kde obsadil předposlední místo z 22 startujících (resp. dělené 16, tj. poslední).\n\n"}
{"id": "582128", "url": "https://cs.wikipedia.org/wiki?curid=582128", "title": "Medosavka australská", "text": "Medosavka australská\n\nMedosavka australská (\"Manorina flavigula\") je 26–28 cm velký druh pěvce z čeledi kystráčkovitých (Meliphagidae). Je široce rozšířená téměř po celé Austrálii, kde obývá převážně suché lesy, křoviny a traviny, ale zasahuje také do parků a zahrad. Živí se převážně hmyzem a během hnízdního období je značně agresivní k jiným druhům ptáků.\n"}
{"id": "582138", "url": "https://cs.wikipedia.org/wiki?curid=582138", "title": "Ried", "text": "Ried\n\nRied může být:\n\n"}
{"id": "582139", "url": "https://cs.wikipedia.org/wiki?curid=582139", "title": "Polská Spiš", "text": "Polská Spiš\n\nPolská Spiš (polsky \"Polski Spisz\", slovensky \"Poľský Spiš\") je část uherské župy Spiš, která je od roku 1920 součástí Polska. V letech 1939 až 1945 byla součástí Slovenského státu. V rámci Polska je součástí Malopolského vojvodství. V oblasti žije slovenská menšina. Rozloha Polské Spiše je 195,5 km².\nPolská Spiš je z jihu a východu ohraničená slovensko-polskou hranicí, ze západu a severu Bělovodským potokem a ze severovýchodu řekou Dunajec (dnes včetně nově vybudované přehrady).\n\nPo skončení první světové války požadovalo Polsko připojení severní části uherské župy Spiše ke svému území. Toto území současně nárokovalo Československo. Oblast se stala předmětem československo-polského územního sporu. Rozhodnutím mezinárodní velvyslanecké konference z 28. července 1920 byla Spiš proti vůli svých obyvatel rozdělena a území dnešní Polské Spiše připadlo Polsku, které ihned započalo s násilnou polonizací\n\nV rámci delimitace československo-polské hranice ve sporném území vypukl spor o Javorinu, který skončil až u Rady Společnosti národů, která 17. prosince 1923 podpořila československé stanovisko a Javorina zůstala v celém svém katastru součástí Československa.\n\nV souvislosti s mnichovským diktátem Polsko v roce 1938 znovu vzneslo územní požadavky vůči Československu. Po předložení polského ultimáta a útoku místních obyvatel kameny na pracovníky polské delegace v Oravském Podzámku započalo jednostranné obsazování sporného území polskou armádou, v rámci kterého došlo k ozbrojenému střetu československé a polské armády na Javorině. Tato fáze sporu skončila připojením Javoriny k Polsku.\n\nV roce 1939 vyhlásilo Slovensko samostatnost a po zahájení německé invaze do Polska jeho jednotky 2. září 1939 toto historicky slovenské území obsadily, přičemž důvodem k obsazení byla žádost obyvatel regionu. Po porážce Polska bylo celé území Polské Spiše připojeno ke Slovensku.\n\n17. července 1945 se hranice vrátily do předmnichovské podoby, ve které se staly 1. ledna 1993 i hranicemi slovensko-polskými. Hned po 17. červenci 1945 obnovilo Polsko útlak zdejších Slováků ve snaze celou oblast polonizovat. Násilně odstranili všechny slovenské učitele a kněze a vše připomínající slovenskou kulturu. Proti poloninizaci nezakročil ani papež Jan Pavel II., sám rodilý Polák, který odmítl povolit zdejšímu obyvatelstvu slovenskou liturgii.\n"}
{"id": "582140", "url": "https://cs.wikipedia.org/wiki?curid=582140", "title": "Kystráčkovití", "text": "Kystráčkovití\n\nKystráčkovití (Meliphagidae) představují početnou čeleď čítající na 182 druhů malých až středně velkých pěvců řazených do 42 rodů. Nejmenší druhy dosahují velikosti 10 cm, největší až 45 cm, tedy od velikosti sýkory až po velikost vrány. Často mají úzký, dolů zahnutý zobák a plochy pestře zbarvené holé kůže v okolí očí či na ozobí, často s laloky a výrůstky. Většina z nich se vyskytuje v Austrálii a na Nové Guineji, některé druhy jsou zastoupené také na Novém Zélandu a na některých tichooceánských ostrovech od indonéského Bali až po souostroví Tonga a Samoa. Většina druhů se živí hymzem, ale také nektarem a pylem, náleží proto mezi významné opylovače, a to zejména u rostlin z čeledí proteovité, myrtovité a \"Epacridaceae\". K požívání nektaru jsou nejvíce přizpůsobeny druhy s tenkým, dlouhým zobákem, zvláště medáčci z rodu \"Myzomela\", vzhledově podobní strdimilům a medosavky z rodu \"Acanthorhynchus\". Medosavky rodu \"Acanthorhynchus\" jsou dokonce schopné za vířivého letu zastavit u květu a sát nektar jako kolibříci. Některé druhy se živí i plody rostlin, ale také drobnými obratlovci a příležitostně i vajíčky drobných pěvců. Záastupci rodů \"Epithianura\" a \"Ashbyia\" se živí hmyzem, který chytají v letu, podobně jako lejskové. Miskovitá hnízda z travin, větviček, kůry a chmýří staví ve vidlicích stromů. Většina druhů je stálých, někteří zástupci této čeledi z jihu Austrálie a Tasmánie však na zimu táhnou do tropické části Austrálie.\n\nČeleď je prokazatelně monofyletická, tvoří ji čtyři vyhraněné klady, samostatně pak stojí rod \"Acanthorhynchus\", který je sesterskou skupinou všech ostatních rodů čeledi. Rody \"Epthianura\" a \"Ashbyia\", specializované na život v aridních oblastech a endemické pro Austrálii, patří k jádru čeledi. Hypotéza o samostatné radiaci skupiny v Austrálii a Nové Guineji ani hypotéza o společném původu druhů vysokých poloh Nové Guineje a severoaustralských deštných pralesů nebyly novějšími studiemi potvrzeny (každý odhalený klad obsahuje směs australských a novoguinejských druhů). V minulosti byly do této čeledi řazeny ještě dva rody: jihoafrické cukernaty (\"Promerops\") a, s nějvětší pravděpodobností již vyhynulí, mohové (\"Moho\") z Havaje. Naopak rody \"Epthianura\" a \"Ashbyia\" byly řazeny do čeledi střízlíkovcovitých. Mezi kystráčky je nově zařazenován i druh \"Macgregoria pulchra\", donedávna řazený mezi rajky.\n\nČeleď se rozpadá do tří podčeledí:\n\n"}
{"id": "582147", "url": "https://cs.wikipedia.org/wiki?curid=582147", "title": "Sachs", "text": "Sachs\n\nSachs může být:\n\n\n"}
{"id": "582148", "url": "https://cs.wikipedia.org/wiki?curid=582148", "title": "Kamal Ibrahim", "text": "Kamal Ibrahim\n\nKamal Ibrahim (* 10. ledna 1961) je bývalý egyptský zápasník, reprezentant v zápase řecko-římském. V roce 1984 na olympijských hrách v Los Angeles vypadl v kategorii do 90 kg ve druhém a v roce 1988 na olympijských hrách v Soulu ve stejné kategorii ve čtvrtém kole.\n\n"}
{"id": "582155", "url": "https://cs.wikipedia.org/wiki?curid=582155", "title": "Roberto Leitao", "text": "Roberto Leitao\n\nRoberto Cláudio Leitao Neves Filho (* 6. února 1965) je bývalý brazilský zápasník. V roce 1988 na olympijských hrách v Soulu startoval v kategorii do 90 kg jak v zápase řecko-římském, kde vypadl ve třetím kole, tak ve volném stylu, kde vypadl ve druhém. V roce 1992 v Barceloně ve volném stylu v kategorii do 82 kg vypadl ve druhém kole.\n\n"}
{"id": "582161", "url": "https://cs.wikipedia.org/wiki?curid=582161", "title": "Metro (hudební skupina)", "text": "Metro (hudební skupina)\n\nMetro byla maďarská bigbítová skupina založená v 60. letech 20. století.\n\nPředchůdcem skupiny Metro byla v roce 1960 skupina Zenith, kterou vedl Zoran Sztevanovity. Zpočátku se scházeli na Západním nádraží v baru s názvem Atmosphere, kam o víkendech chodila mládež. V následujícím roce kapela uzavřela první kontrakt na vystupování v klubu Metro. Kapela tvořili Sztevanovity Zoran (zpěv a kytara), jeho bratr Sztevanovity Dusan (kytara), Andrew Rudas (klávesy), Elekes Zoltán (saxofon), Bela Balint (baskytara) a Stephen Maka (bicí). Zenith hrál repertoár známých skupin a umělců jako byli Shadows, Roy Orbison, Duane Eddy nebo Ventures.\n\n\n\n"}
{"id": "582163", "url": "https://cs.wikipedia.org/wiki?curid=582163", "title": "Bernard Ban", "text": "Bernard Ban\n\nBernard Ban (* 8. březen 1961) je bývalý jugoslávský zápasník. V roce 1988 na olympijských hrách v Soulu vypadl v zápase řecko-římském v kategorii do 90 kg ve druhém kole.\n\n"}
{"id": "582173", "url": "https://cs.wikipedia.org/wiki?curid=582173", "title": "Sándor Major", "text": "Sándor Major\n\nSándor Major (* 31. červenec 1965 Budapešť, Maďarsko) je bývalý maďarský zápasník, reprezentant v zápase řecko-římském. V roce 1988 na olympijských hrách v Soulu vypadl v kategorii do 90 kg ve čtvrtém kole. Na mistrovství světa obsadil 2. místo v kategorii do 90 kg v roce 1987 a v kategorii do 100 kg v roce 1990. V roce 1991 obsadil 3. místo v kategorii do 100 kg na mistrovství Evropy.\n\n"}
{"id": "582175", "url": "https://cs.wikipedia.org/wiki?curid=582175", "title": "San Juan (karetní hra)", "text": "San Juan (karetní hra)\n\nSan Juan je karetní hra vytvořená Andreasem Seyfarthem a vydaná v roce 2004. Je odvozena z deskové hry Puerto Rico a poukazuje na to i svým názvem — San Juan je hlavní město Portorika. Tématem hry zůstává simulace ekonomické stránky kolonizace Nového světa, hráči se snaží vyrábět a prodávat zboží za pomoci výrobních budov a jiných budov, které usnadňují výrobu, stavění, obchod či jinak pomáhají hráči k vítězství. Hra končí, když první hráč postaví 12 budov, a vítěz je poté určen podle počtu vítězných bodů, které lze získat pouze stavěním budov.\n\nHra je určena pro 2–4 hráče, přičemž pro dva hráče má maličko změněná pravidla. Jedna hra trvá obvykle třičtvrtě hodiny až hodinu.\n\n"}
{"id": "582176", "url": "https://cs.wikipedia.org/wiki?curid=582176", "title": "Ivan Conov", "text": "Ivan Conov\n\nIvan Nikolov Conov ( ; * 31. července 1966 Krasnovo, Bulharsko) je bulharský zápasník, volnostylař. V roce 1988 na olympijských hrách v Soulu vybojoval v kategorii do 48 kg stříbrnou medaili. Startoval také na olympiádě v Sydney 2000, kde v kategorii do 54 kg nepostoupil po dvou porážkách v úvodu do dalších bojů. V roce 1994, 1996 a 1999 vybojoval stříbro a v roce 1990 a 1995 bronz na mistrovství Evropy. Na mistrovství světa dosáhl na nejlepší umístění v roce 1999, kdy vybojoval 4. místo.\n\nPo olympiádě v Sydney ukončil aktivní sportovní kariéru a začal se věnovat trenérské práci. Je trenérem bulharské volnostylařské reprezentace.\n\n"}
{"id": "582184", "url": "https://cs.wikipedia.org/wiki?curid=582184", "title": "Temná", "text": "Temná\n\nTemná (1263 m) je vrchol v Pradědské hornatině, části Hrubého Jeseníku. Leží na bočním hřebeni, vybíhajícím k východu od Vysoké hole k Malé Morávce. Nedaleko vrcholu prochází žlutá turistická trasa od Malé Morávky k chatě Ovčárna.\n\n"}
{"id": "582185", "url": "https://cs.wikipedia.org/wiki?curid=582185", "title": "Rachmat Sukra", "text": "Rachmat Sukra\n\nRachmat Sukra Sofiadi-Rašo (: ), (15. listopadu 1965 v Sofii, Bulharsko) je bývalý bulharský zápasník – volnostylař, indonéského původu, olympijský medailista z roku 1988.\n\nNarodil se do indonésko-bulharské rodiny. Jeho otec, původem z Jakarty působil v šedesátých letech na indonéském velvyslanectví v Sofii. Po rozvodu rodičů vyrůstal v Ruse, kde začal s volný stylem v 10 letech pod vedením Georgi Ačeva. V 18 letech narukoval na vojnu do Sofie, kde se připravoval celá osmdesátá léta pod vedením Jančo Patrikova. V bulharské seniorské reprezentaci se poprvé objevil v roce 1986. V roce 1988 startoval na olympijských hrách v Soulu. Po porážce v pátém kole s Adlanem Varajevem skončil v základní skupině na druhém místě, ze kterého postoupil do boje o třetí místo. V zápase nedal Mongolu Enchbajarovi prostor a získal bronzovou olympijskou medaili. V dalších letech měl problémy s váhou, ve střední váze však nedosahoval velkých výsledků. V roce 1990 se mu podařilo shodit do velterové váhy a získal nečekaný titul mistra světa. V roce 1992 startoval na olympijských hrách v Barceloně ve střední váze. V základní skupině prohrál o bod s Jozefem Lohyňou a Němcem Hansem Gstöttnerem a skončil v poli poražených. Sportovní kariéru ukončil v roce 1994. Věnuje se podnikatelské činnosti.\n\n\n"}
