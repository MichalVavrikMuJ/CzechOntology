{"id": "597984", "url": "https://cs.wikipedia.org/wiki?curid=597984", "title": "Zmatek na Parnasu", "text": "Zmatek na Parnasu\n\nZmatek na Parnasu (též překládáno jako \"Poplach na Parnasu\", \"Vzbouření na Parnasu\", v italském originále Il Parnaso confuso, též psáno \"Il Parnasso confuso\") je patrně prvním hudebně dramatickým českého skladatele Josefa Myslivečka na libreto italského básníka Pietra Metastasia.\n\nPři obou novodobých provedeních (Litomyšl 1999, Český Krumlov 2010) byl \"Zmatek na Parnasu\" označován za \"operu\", jak jej uváděla i M. S. Šagiňanová. R. Pečman a po něm i M. Rossi-Žáčková jej označují za \"operu-kantátu\", nejnověji D. E. Freeman a S. Bohadlo hovoří o kantátě resp. dramatické kantátě. Pozdější opisy z kláštera v Oseku jej označují jako \"cantata a quattro\" (kantáta pro čtyři hlasy) nebo \"opera Itala\" (italská opera). Samo Metastasiovo libreto \"Zmatku na Parnasu\" je žánrově označeno jako \"festa teatrale\" (skromnějším ekvivalentem je \"azione teatrale\"), což označuje příležitostné, většinou oslavné krátké (jednoaktové) hudebně-dramatické dílo zpravidla na alegorický námět. Myslivečkův \"Zmatek na Parnasu\" je jednoznačně dílem určeným ke scénickému provozování. Tvoří jej 16 čísel: vedle hudebně samostatné třívěté předehry v G dur jsou to recitativy a šesti árií pro čtyři postavy (dvě pro Apollóna, dvě pro Melpomené a po jedné pro Euterpé a Erató), celá scéna je ukončena krátkým sborem všech čtyř protagonistů v pochodovém rytmu.\n\nLibreto \"Zmatku na Parnasu\" napsal vídeňský dvorní básník Pietro Metastasio v prosinci roku 1764 na oslavu druhého sňatku budoucího císaře Josefa II. s bavorskou princeznou Marií Josefou. Hudbu složil Christoph Willibald Gluck a tato \"festa teatrale\" byla poprvé provedena 19. ledna 1765; účinkovaly v ní i děti Marie Terezie. Libreto obsahuje odkaz na Josefa (\"augusto Giuseppe\") i jeho bavorskou nevěstu (\"la più lucida stella della bavora reggia\"), jakož i na řeku Dunaj (Istra).\n\nNení známo, jak se Mysliveček k této látce dostal. Jedná se o námět příležitostný a vhodný k aktualizaci, Myslivečkovo zhudebnění však pracuje zcela s původním libretem, proto není jasné, k jaké příležitosti a pro jakého objednatele bylo napsáno. Rovněž jeho datace není jasná. Podle prostšího typu zhudebnění se má za to, že chronologicky předchází propracovanější kantátě \"Alceste e Fileno\" (rovněž nedatované) a možná i prvním operám seria \"Semiramis znovu poznaná\" (1766) a \"Bellerofontés\" (1767). D. E. Freeman (viz \"Literatura\") a s odvoláním na něj S. Bohadlo ji umisťují do let 1765-67. Datace do roku 1762 je v rozporu s datem vzniku libreta. Ztotožnění \"Zmatku na Parnasu\" s neznámou Myslivečkovou operou dávanou v Parmě roku 1765, kterou uvádí Myslivečkův první životopisec František Martin Pelcl, pochází od M. S. Šagiňanové a bylo převzato R. Pečmanem, nelze je ale doložit.\n\n\"Zmatek na Parnasu\" tedy vznikl nejspíše v Itálii (kde se zachoval i opis partitury v Biblioteca di S. Cecilia, Řím) v letech 1765-1767 a byl pravděpodobně přivezen do Prahy při Myslivečkově návštěvě na počátku roku 1768. Jeho soudobé provedení ať už v Itálii nebo v Praze je pravděpodobné, ale není doloženo. Naopak se opis dostal do cisterciáckého kláštera v Oseku (patrně přes Zbraslavský klášter, se kterým měl Mysliveček blízké vztahy – roku 1763 od něj získal půjčku na svou první cestu do Itálie). V tomto klášteře lze doložit řadu představení \"Zmatek na Parnasu\" na počest jednotlivých opatů, kterým byla přizpůsobována dedikace obsažená v libretu. Libreto se zachovalo rovněž v zámecké knihovně v Mnichově Hradišti.\n\n\"Zmatek na Parnasu\" byl předmětem odborného zájmu od konce 60. let 20. století a v nedávné době byl konečně i uveden. První provedení – koncertní – mělo premiéru 2. července 1999 v zámeckém divadélku v Litomyšli v rámci festivalu Smetanova Litomyšl. Obsazení bylo: Melpomené: Eva Charvátová, Euterpé – Věra Nováková, Erató – Lenka Šmídová, Apollón – Miroslav Švejda, Pražský smyčcový orchestr řídil Přemysl Charvát. Plně scénickou novodobou premiéru měl \"Zmatek na Parnasu\" 25. června 2010 v zámeckém divadle v Českém Krumlově v rámci Festivalu komorní hudby Český Krumlov. Obsazení bylo: Melpomené: Irena Troupová, Euterpé – Eva Müllerová, Erató – Markéta Cukrová, Apollón – Ondřej Šmíd, soubor Capella Regia řídil Robert Hugo.\n\n\nPosvátný háj na hoře Parnasu, na jejímž vrcholu sídlí oř Pegas, který svým kopytem prorazil pramen umělecké inspirace Hippokrené. V popředí je vídět zahálející Múzy Melpomené, Euterpé a Erató, ostatní Múzy jsou v pozadí. Z odpočinku jsou vyrušeny spěchajícím bohem Apollónem, který jim přináší zprávu o událostí olympského významu, totiž sňatku Josefa II. s Marií Josefou Bavorskou. Účast Múz je vyžadována k obřadu, který se má slavit již příštího rána. Múzy jsou krátkou lhůtou vyděšeny; jejich pocity shrnuje Melpomené v árii \"In un mar che non ha sponde\". Apollón je upokojí vyslovením své důvěry a vyzývá je k přípravě (árie \"In fronte a voi risplende\"). Melpomené, příslušná pro tragické básnictví, odchází do lesa hledat inspiraci v meditaci, zatímco Euterpé a Erató se škádlí o své nástroje, které se rozhodnou vyměnit – Erató si od Euterpé vypůjčí její loutnu a zpívá milostnou árii \"Di questa cetra in seno\", výměnou nabízí svou flétnu.\n\nMelpomené se vrací s několika náměty slavných sňatků, které její družky zamítnou jakožto ohrané. Svůj talent nyní předvádí Euterpé v árii \"Fin là dove l'aurora\". Následující poklidnou konverzaci vyruší opět Apollón, který pobízí Múzy, aby se rychle vypravily k Dunaji ke svatebnímu obřadu, který právě probíhá. Múzy propadají panice; nejsou ještě vůbec připraveny a tuší fiasko (árie Melpomené \"Sacre piante, amico rio\"). Apollón je však znovu uklidňuje: až uvidí na svatební slavnosti tolik vznešenosti, slávy, svornosti, víry, zbožnosti, nevinnosti atd., inspirace se nepochybně dostaví (árie \"Vi scuseranno assai\"). Kromě toho, kdo by chtěl takovou slavnost zmeškat? Všichni se tedy vypravují na cestu (závěrečný ansámbl \"Nel mirar solo i sembianti\").\n\n\nMetastasiovo libreto k \"Il Parnaso confuso\" v italštině.\n"}
{"id": "597986", "url": "https://cs.wikipedia.org/wiki?curid=597986", "title": "Forever and a Day", "text": "Forever and a Day\n\nForever and a Day je píseň americké popové zpěvačky Kelly Rowland. Píseň pochází z jejího třetího studiového alba \"Kelly Rowland\". Produkce se ujal producent Jonas Jeberg.\n"}
{"id": "597987", "url": "https://cs.wikipedia.org/wiki?curid=597987", "title": "Cesta do ráje (Star Trek)", "text": "Cesta do ráje (Star Trek)\n\n„Cesta do ráje“ (v originále „The Way to Eden“) je dvacátý díl třetí řady seriálu \"Star Trek\", později známého jako \"The Original Series\" (česky: \"původní série\"). Premiéra epizody v USA proběhla 28. února 1969, v České republice 15. srpna 2003.\n\nPíše se hvězdné datum 5832.3 a USS Enterprise NCC-1701, vlajková loď Spojené federace planet, pod vedením kapitána Jamese T. Kirka stíhá kradený raketoplán \"Aurora\", který neodpovídá na volání a při zachycení vlečným paprskem se snaží uniknout do Romulanského impéria. Následkem přetížení motorů je plavidlo zničeno, Scotty na poslední moment přenese všech šest členů posádky a hned po transportu konstatuje, že jde o pěknou chásku.\n\nJeden člen skupinky, která nejvíce připomíná hnutí hippies je \"Tongo Rad\", syn velvyslance Catuallanie, a proto se k nim chce kapitán Kirk chovat co nejuctivěji, ačkoliv by formálně měli být zatčeni. Záhy se ukáže, že to tak jednoduché nebude, protože jde o skupinu mladších mužů a žen, kteří se chovají dosti dětinsky, fanaticky a laxně vůči jakékoliv kapitánově prosbě. Pan Spock rozeznává ve skupince hnutí, které uctívá údajnou první planetu zvanou Eden odkud má pocházet veškerý život ve vesmíru. Díky znalosti si získává jistou náklonnost celé skupiny oproti Kirkovi, který je jimi označován za Herberta, což je pro hnutí druh urážlivého názvu. Poručík Pavel Čechov poznává podle hlasu ve skupince svou někdejší lásku z Akademie Hvězdné flotily. Kirk je z posledních událostí trochu zmaten, ale Spock mu vysvětluje, že nejde pouze o hrstku drzých mládežníků. Jejich hnutí bylo založeno přítomným Dr. Sevrinem, který byl zbaven titulů po založení skupiny snažící se dosáhnout Edenu. Kapitán rozhoduje, že všichni mají být podrobeni lékařské prohlídce. V průběhu prohlídky Dr. Leonard McCoy zjišťuje právě u Dr. Sevrina vzácnou smrtelnou nemoc. Sám Sevrin je imunní, protože je přenašeč nemoci, ale Kirk chce radši nechat prohlédnout celou posádku, zdali nedošlo k nakažení.\n\nPostupně si nová skupinka získává přízeň několika členů posádky. Jde ovšem o promyšlenou akci, která vrcholí fingovaným koncertem při kterém osvobozují Sevrina z lékařské izolace a přebírají ovládání \"Enterprise\". Sevrin chce i s \"Enterprise\" dosáhnout Edenu a vydává se z neutrální zóny opět do nitra území Romulanů. Netrvá dlouho a na senzorech se objevuje planeta, kterou identifikují jako Eden. Do cíle zbývají tři hodiny a Sevrin pro jistotu upravuje některé obvody. Chce tím připravit ultrazvuk, který by omráčil všechny na palubě, kromě jimi ovládané strojovny. Když se Kirk, Scotty a Spock snaží do strojovny dostat, Sevrin spouští nastraženou zbraň a celou posádku paralyzuje. Skupince se daří uniknout raketoplánem na povrch Edenu. Spock hlásí, že kromě nich ale na planetě nejsou živé bytosti. Kirk, Spock, McCoy a Čechov se transportují na povrch, který opravdu působí jako rajská zahrada. Najednou je slyšet, jak Čechov zaječí. Když ukazuje spálenou ruku od květiny, McCoy senzorem zjišťuje, že květina je plná kyseliny a zrovna tak tráva. Opodál nacházejí mrtvého člena skupinky s nakouslým ovocem. Doktor zjišťuje, že je plné prudkého jedu. Později nachází i raketoplán s ostatními. Sevrin se nechce smířit s tím, že ráj není až tak rájem a kousnutím do jednoho z plodů ovoce páchá sebevraždu.\n\nKdyž jsou ostatní předáváni z \"Enterprise\", Čechov se loučí se svou bývalou láskou. Spock jí ještě žádá, aby nepřestala hledat Eden, protože nepochybuje o tom, že jej jednou najde nebo vytvoří. Když Spock přijde na můstek, Kirk se usměje a dodává, že to všichni chápou.\n\n\n"}
{"id": "597991", "url": "https://cs.wikipedia.org/wiki?curid=597991", "title": "Reginald Ruggles Gates", "text": "Reginald Ruggles Gates\n\nReginald Ruggles Gates (1. května 1882, Nové Skotsko - 12. srpna 1962 Londýn) byl kanadský antropolog, botanik a genetik. Během svého života působil zejména ve Spojených státech a ve Spojeném království. Bakalářský titul získal na McGill University, posléze se vzdělával či ve své rané kariéře vyučoval na University of Chicago, Imperial College London, St. Thomas Hospital London a University of California.\n\nV botanice se věnoval studiu pupalek a dalších rostlin. Byl zastáncem eugeniky a věnoval se studiu rasových rozdílů.\n\nOd roku 1921 byl profesorem na King's College London. Za svou práci získal řadu ocenění a v roce 1931 se stal členem Královské společnosti. Byl spoluzakladatelem peer review časopisu Mankind Quarterly.\n\n"}
{"id": "597998", "url": "https://cs.wikipedia.org/wiki?curid=597998", "title": "Al Wasl FC", "text": "Al Wasl FC\n\nAl-Wasl Football Club je fotbalový klub ze Spojených arabských emirátů působící ve městě Dubaj.\n\n\n\n\n\n\n\n\n\n\n\n\n\n\n\n\n"}
{"id": "597999", "url": "https://cs.wikipedia.org/wiki?curid=597999", "title": "Amanda Righetti", "text": "Amanda Righetti\n\nAmanda Righetti (* 4. dubna 1983) je americká herečka a filmová producentka. Mezi její nejznámější role patří Grace Van Peltová v seriálu \"Mentalista\", Whitney Millerová ve filmu \"Pátek třináctého\" a Hailey Nicol v seriálu \"O.C.\"\n\nJe nejmladší z osmi dětí. Narodila se ve městě St. George v Utahu a vyrůstala v Overtonu v Nevadě, zhruba 60 mil od Las Vegas. Brzy se však i s rodinou přestěhovala do Las Vegas, kde se od svých 14 věnovala modelingu. Později se kvůli herecké kariéře přestěhovala do Los Angeles. Dne 29. dubna 2006 se provdala za filmového režiséra Jordana Alana. Dne 10. ledna 2013 se jim narodil syn Knox Addison Alan.\n\nV době, kdy pracovala jako filmová producentka, dohlížela na výrobu řady televizních reklam a krátkých filmů. V mnoha televizních reklamách se rovněž objevila; například v reklamě na sladkosti Fruit Gushers se její hlava přemění v obrovský plátek melounu. Po zajištění role v pilotní epizodě zamýšleného, ale nakonec zrušeného seriálu \"No Place Like Home\", Righetti zaujala vedení společnosti Fox. Ztvárnila postavu Hailey Nicol v teenagerském seriálu \"O.C.\", jednu z hlavních postav soap opery \"North Shore\" a koncem roku 2005 nastoupila do seriálu \"Vincentův svět\".\n\nV roce 2006 podepsala smlouvu na obsazení hlavní ženské role v hororu \"Návrat do domu hrůzy\" a v dubnu 2008 se stala hlavní ženskou postavou v remaku filmu \"Pátek třináctého\". Od září 2008 patří mezi hlavní postavy seriálu \"Mentalista\", vysílaného televizí CBS.\n\nV listopadu 2005 se objevila na titulní straně magazínu \"FHM\". V roce 2005 a 2006 se umístila v žebříčku 100 nejvíce sexy žen roku, vedeném časopisem FHM, a to na 59., respektive 84. místě. Mimo to se objevila na titulní straně časopisů\"LAX\", \"Maxim\" a \"Vegas\".\n\n"}
{"id": "598004", "url": "https://cs.wikipedia.org/wiki?curid=598004", "title": "Olympiáda (Mysliveček)", "text": "Olympiáda (Mysliveček)\n\nOlympiáda (v italském originále L'Olimpiade) je italská opera ve třech dějstvích českého skladatele Josefa Myslivečka. Byla složena na jedno z nejpopulárnějších libret italského básníka Pietra Metastasia, které bylo poprvé provedeno roku 1733 s hudbou Antonia Caldary. Při zpracování této látky Mysliveček libreto patrně zkrátil a upravil podle stávajícího vkusu, tyto úpravy však nelze spolehlivě identifikovat. Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria. Stejné libreto zpracovali i další autoři Antonio Vivaldi (1734), Giovanni Battista Pergolesi (1735) či Gaetano Donizetti (1817, nedokončeno).\n\nOpera \"Olympiáda\" byla poprvé provedena v neapolském divadle Teatro San Carlo dne 4. listopadu 1778, na jmeniny španělského krále Karla III., bývalého vládce Neapolského království, jehož narozeniny a jmeniny byly stále slaveny operními inscenacemi i za vlády jeho syna Ferdinanda. Je to nepochybně jedno z nejlepších zhudebnění tohoto Metastasiova libreta. Soudobé kritiky chválily zejména skladatelovo zpracování árie \"Se cerca, se dice\", kterou při premiéře zpíval kastrát Luigi Marchesi, Myslivečkův blízký přítel a profesní spolupracovník.\n\nRovněž Myslivečkova \"Olympiáda\" se dočkala novodobého uvedení, a to v Národním divadle moravskoslezském v roce 2005 v režii Luďka Golata a pod taktovkou Jana Šrubaře. Inscenace se hrála v českém překladu Jiřího Jorana.\nV původním italském znění byla nastudována inscenace vzniklá v koprodukci Národního divadla v Praze, Théâtre de Caen, Opéra de Dijon a Grand Théâtre de Luxembourg. Režii měla Ursel Herrmann, hudebně nastudoval a dirigoval Václav Luks se svým souborem Collegium 1704. Premiéra inscenace se konala v Národním divadle 30. dubna 2013.\n\nDěj italských vážných oper 18. století je téměř vždy zasazen do vzdálené nebo legendární minulosti a postaven kolem historických, pseudohistorických nebo mytologických postav. Metastasiova \"Olympiáda\" je velmi netypická tím, že je pojmenována po události, nikoli po jedné z postav, a to v tomto případě po olympijských hrách antického Řecka. Metastasiova libreta obvykle popisují milostné zápletky ústící ve svatbu. Zdánlivě neřešitelná dilemata, jež brání postavám ve sňatku v průběhu dramatu, se těsně před koncem vyřeší. Obvykle dochází ke dvěma svatbám, jako v tomto dramatu.\nSikyónskému králi Kleisthénovi se narodily dvě děti: dcera Aristea a syn Filintes. Protože věštba předpověděla, že se syn pokusí zavraždit svého otce, pověřil král svého rádce Alcandra, aby syna utopil v moři. Alcandro ale ze soucitu ortel neprovedl a dítě daroval neznámé ženě. Tou ženou byla Amintas, důvěrnice krétského krále. Ten neměl syna a proto přijal nalezeného chlapce a vychoval jej jako následníka krétského trůnu pod jménem Lýkidas.\n\nMégaklés přichází do Sikyónu právě včas, aby se zúčastnil olympijských her jménem svého přítele Lýkida, který mu kdysi zachránil život. Aniž o tom však Mégaklés ví, je Lýkidas zamilovaný do Aristei, jejíž ruku nabízí princeznin otec, král Kleisthénes, vítězi letošních her. Lýkidas, který byl kdysi zasnouben s krétskou princeznou Argénis, neví, že Mégaklés a Aristeia jsou již do sebe zamilováni, a teprve nyní prozrazuje příteli, co je skutečnou cenou za vítězství v závodu. Aristeia a Mégaklés se po dlouhém odloučení láskyplně vítají, ale Mégaklés se nyní cítí vázán soutěžit jménem Lýkida; Aristeia je jeho váháním zmatena. Mezitím do Olympie přichází Argénis v převlečení za pastýřku s úmyslem znovu získat Lýkida.\n\nMégaklés vyhrál hry, prozradí Aristei pravdu a se zlomeným srdcem odchází. Když Lýkidas přichází uplatnit právo vítěze na Aristeinu ruku, princezna mu činí výčitky - a totéž převlečená Argénis. Amintas, Lýkidova vychovatelka, přináší zprávu, že se Mégaklés utopil, a král Kleisthénes, který se o záměně dozvěděl, Lýkida vyhání.\n\nArgénis zabrání zoufalé Aristei v sebevraždě, Mégakla zachrání před utonutím rybář a Lýkidas, jenž hodlá dosíci svého, zamýšlí zavraždit krále. Aristeia Kleisthéna žádá o milost pro Lýkida a Argénis nabízí, že ponese trest místo něho. Aby krále přesvědčila o tom, že je princezna, ukáže mu řetěz, který jí daroval Lýkidas. Kleisthénes v něm rozpozná šperk, který patřil jeho synu pohozenému v dětství na základě věštby, že se z něj stane otcovrah. Král se však s Lýkidem smíří a uvede jej do patřičného stavu. Lýkides se vrací k Argénis a nechává svou sestru Mégaklovi.\nDvě árie z Myslivečkovy \"Olympiády\" jsou dostupné na recitálu \"Le bele immagini\" české mezzosopranistky Magdaleny Kožené: \"Non più si trovano\" a \"Che non mi disse.\" Nahrávku vydal Deutsche Grammophon (0289-4776153) roku 2002, Pražskou komorní filharmonii řídí Michel Swierczewski.\n\nPředehru opery nahrála rakouská dirigentka Michi Gaiggová a L'Orfeo Baroque Orchestra, vydal CPO Records.\n\n\nPůvodní Metastasiovo libreto \"Olympiády\" v italštině.\n"}
{"id": "598006", "url": "https://cs.wikipedia.org/wiki?curid=598006", "title": "Bitva u Casselu (1071)", "text": "Bitva u Casselu (1071)\n\nBitva u Casselu (1071) proběhla 22. února 1071 nedaleko města Cassel (dnes na severu Francie).\n\nKdyž v roce 1067 zemřel Balduin V. Flanderský, stal se flanderským hrabětem jeho starší syn Balduin VI. Když i ten o tři roky později zemřel, nastoupil vládu Balduinův syn Arnulf III. S tím se nehodlal smířit jeho strýc Robert I. a proti Arnulfovi vystoupil. Vdova po Balduinovi VI. a Arnulfova matka Richilda za této situace nabídla svou ruku truksasovi Viléma Dobyvatele Vilémovi fitzOsbernovi a o pomoc požádala i francouzského krále Filipa, kterému za pomoc přislíbila opatství Corbie v Pikardii. K rozhodující bitvě mezi oběma vojsky došlo 22. února 1071 u Casselu. Arnulf měl početnější vojsko a na jeho straně bojovali např. boulognský hrabě Eustach II. z Boulogne a jeho synové Eustach III. a Godefroy, Vilém fitzOsbern a další. Robert využil situace a Arnulfovo vojsko napadl předtím, než se stačilo uspořádat a v bitvě zvítězil, přestože byl sám zajat. Mezi padlými byl Arnulf III. a Vilém fitzOsbern. Arnulfova matka Richilda, která byla v bitvě také zajata, byla později vyměněna za Roberta. Následujícího roku uzavřel s francouzským králem mír, který znamenal uznání Robertova hraběcího titulu. Na potvrzení spojenectví se v roce 1072 oženil Filip s Robertovou nevlastní dcerou Bertou Holandskou.\n"}
{"id": "598007", "url": "https://cs.wikipedia.org/wiki?curid=598007", "title": "'s-Hertogenbosch", "text": "'s-Hertogenbosch\n\n's-Hertogenbosch , neformálně Den Bosch, francouzsky Bois-le-Duc, německy Herzogenbusch, je hlavní město nizozemské provincie Severní Brabantsko. Leží na řece Dommel a průplavu Zuid Willemsvaart v bažinaté krajině asi 80 km jižně od Amsterdamu.\n\nMěsto je důležitý železniční dopravní uzel s přímým rychlíkovým spojením do Amsterodamu, Utrechtu, Eindhovenu, Maastrichtu a Nijmegen. Je zde řada menších a středních průmyslových podniků, zejména průmysl tabákový, textilní, obuvnický, strojírenský aj., převládají ale služby. Město má přes 140 tisíc obyvatel, je sídlem provinční správy, soudů, zdravotnických zařízení a škol a katolického biskupství.\n\nKaždoročně hostí profesionální tenisový turnaj Topshelf Open hraný na travnatých dvorcích.\n\nMísto bylo obydleno už v římské době, ve středověku vzniklo město, které roku 1185 získalo městská práva a v letech 1450–1525 díky obchodu velmi prosperovalo. Roku 1629 je dobyl Frederik Hendrik Oranžský a v následujících letech byla zbudována prakticky nedobytná citadela. Roku 1940 obsadili Holandsko Němci a v blízkosti města zřídili koncentrační tábor.\n\n\n\n\n"}
{"id": "598013", "url": "https://cs.wikipedia.org/wiki?curid=598013", "title": "Hartmut Losch", "text": "Hartmut Losch\n\nHartmut Losch (11. září 1943, Angermünde, Braniborsko - 26. března 1997, Neu Fahrland) byl východoněmecký atlet, mistr Evropy v hodu diskem.\n\nV roce 1966 získal stříbrnou medaili na evropském šampionátu v Budapešti, kde prohrál jen s Detlefem Thorithem. O tři roky později se stal v Athénách mistrem Evropy, když disk poslal do vzdálenosti 61,82 m. Stříbro získal Švéd Ricky Bruch a bronz Lothar Milde z NDR. Na Mistrovství Evropy v atletice 1971 v Helsinkách skončil ve finále na pátém místě (60,86 m).\n\nTřikrát reprezentoval na letních olympijských hrách (Tokio 1964, Ciudad de México 1968, Mnichov 1972). Největšího úspěchu dosáhl v roce 1968 na olympiádě v Mexiku, kde ve finále obsadil výkonem 62,12 metru čtvrté místo. Bronzovou medaili zde vybojoval československý diskař Ludvík Daněk, který poslal disk o 80 centimetrů dál. V Tokiu 1964 se umístil na 11. místě, na olympiádě v Mnichově neprošel kvalifikací.\n\n"}
{"id": "598036", "url": "https://cs.wikipedia.org/wiki?curid=598036", "title": "Lékařská fakulta Ostravské univerzity", "text": "Lékařská fakulta Ostravské univerzity\n\nLékařská fakulta (LF) Ostravské univerzity (OU) je jednou z šesti fakult této vysoké školy. Vznikla v roce 2010 přeměnou Fakulty zdravotnických studií (FZS) OU, která vznikla v roce 1993 jako nástupce Zdravotně-sociální fakulty.\n\n\nDne 13. dubna 2010 udělila Akreditační komise MŠMT navzdory opačnému stanovisku pracovní skupiny pro lékařské obory akreditaci oboru všeobecné lékařství a otevřela tak cestu transformaci Fakulty zdravotnických studií na Lékařskou fakultu. Členové pracovní skupiny na protest proti udělení akreditace rezignovali na své posty. Uvedli, že škola údajně „nemá dost kvalifikovaných učitelů, řada z nich bude jen dojíždět, některé obory nepovedou habilitovaní pracovníci v plném pracovním úvazku“. Kritici dále poukazují na okolnost, že akreditace byla udělena krátce před tím, než vstoupilo v platnost omezení působnosti tzv. létajících profesorů, tedy garantů s toliko formálním úvazkem a bez reálného vlivu na vědeckou a pedagogickou činnost pracoviště. Předsedkyně Akreditační komise Vladimíra Dvořáková v reakci uvedla, že není nijak neobvyklé, že Akreditační komise rozhoduje jinak, než doporučuje příslušná stálá pracovní skupina. Podotkla také, že stálá pracovní skupina plní v systému posuzování žádostí o akreditaci výhradně roli poradního orgánu a že nejde o těleso, které by jakkoli samostatně rozhodovalo či poskytovalo závazná stanoviska. Podle novinářky Ivany Leskové se představitelé jiných lékařských fakult snažili vzniku fakulty zabránit. Rektor OU do měsíce od obdržení rozhodnutí vyhlásil přijímací řízení na nový obor. FZS byla přejmenována na Lékařskou fakultu 1. září 2010.\n\nNa fakultě lze studovat v následujících studijních programech, respektive studijních oborech, a to v některých případech v prezenční, či v některých případech v kombinované formě studia, studovat lze v jazyce českém, případně v jazyce anglickém.\n\nBakalářský studijní program zde trvá standardně 3 roky; k dispozici je v následujících oborech:\n\nMagisterský studijní program (MUDr.) zde trvá standardně 6 let (Všeobecné lékařství / General Medicine), navazující magisterské programy pak 2 roky; k dispozici jsou následující obory:\n\nDoktorský studijní program (Ph.D.) zde trvá standardně 4 roky; k dispozici jsou následující obory:\n\n\n"}
{"id": "598050", "url": "https://cs.wikipedia.org/wiki?curid=598050", "title": "Princ a já", "text": "Princ a já\n\nPrinc a já, anglicky The Prince and Me, je americká romantická komedie z roku 2004 režisérky Marthy Coolidgeové s Julií Stilesovou a Lukem Mablym v hlavní roli. Jde o jednoduchý pohádkový příběh natočený ve stylu moderní Popelky. Velká část filmu se natáčela v Praze a v drobných či epizodních rolích zde vystupují také někteří čeští i slovenští herci, např. Eva Dočolomanská, Jan Nemejovský, Andrea Verešová, Klára Issová, Barbora Kodetová, Lenka Termerová, Vladimír Kulhavý či Zdeněk Maryška.\n\nDěj první části tohoto snímku velmi nápadně připomíná jiný americký film \"Cesta do Ameriky\" z roku 1988. Bohatý, znuděný a trochu i rozmazlený dánský korunní princ Edvard (Luke Mably) proti vůli svých rodičů odjíždí z rodného Dánska do Spojených států amerických na zkušenou a na \"studijní cestu\". Během studií na univerzitě si musí přivydělávat prací, neboť rodiče mu jeho výstřelek nehodlají nijak spolufinancovat. Zde se seznámí s milou a půvabnou americkou studentkou Paige Morganovou (Julia Stilesová), dcerou moderního amerického farmáře z Wisconsinu, která se zde připravuje na přijímací zkoušky na lékařskou fakultu. Oba mladí lidé se postupně sblíží a zamilují se do sebe. Edvard je zde inkognito, takže Paige neví, že je dánský korunní princ. Romantická idyla skončí v momentě, kdy se celá věc díky bulvárnímu tisku prozradí. Navíc Edvard musí narychlo odjet domů zpět do Dánska, neboť jeho otec dánský král Haraald velmi vážně onemocněl. Paige si však uvědomí, že bez Edvarda nemůže žít a ihned po úspěšně složených přijímacích zkouškách na lékařskou fakultu se vydá na vlastní pěst za Edvardem do Dánska. Zde se musí urychleně vžít do nové a pro nesnadné role budoucí dánské královny, neboť zde se chystá urychlená Edvardova korunovace a poté jejich následná svatba. Těsně před korunovací si však Piage uvědomí, že se do světa vysoké evropské aristokracie jako americká farmářská dcera vůbec nehodí a zatouží po svém původním záměru vystudovat medicínu a stát se lékařkou. Pár se rozchází a Paige se vrací do USA. Evropská verze filmu v tomto bodě končí, americká verze snímku má ještě pokračování v happyendu, kdy v den imatrikulacena lékařské fakultě se mladý dánský král Edvard vrací do USA za Paige, aby jí sdělil, že ji stále miluje a že na ni počká až dostuduje.\n\nFilm má své další pokračování natočené pod názvem \"Princ a já 2\", které bylo, s výjimkou Luke Mablyho, natočeno se zcela jinými herci pod původním názvem \"The Prince and Me 2: The Royal Wedding\" a \"Princ a já 3 - Královské líbánky\". V nedávné době vznikl i film \"Princ a já 4\".\n\n"}
{"id": "598067", "url": "https://cs.wikipedia.org/wiki?curid=598067", "title": "ČEZ Distribuce", "text": "ČEZ Distribuce\n\nČEZ Distribuce, a. s., je největší distributor elektřiny v České republice, dceřiná společnost energetické firmy ČEZ, a.s. Elektřinu rozvádí na území krajů Plzeňského, Karlovarského, Ústeckého, Středočeského, Libereckého, Královéhradeckého, Pardubického, Olomouckého (kromě okresu Prostějov), Moravskoslezského a částečně v kraji Zlínském (okres Vsetín) a Vysočina (okres Havlíčkův Brod). Obhospodařuje majetek ve výši nad 120 miliard korun.\n\nZdroj: výroční zprávy ČEZ Distribuce 2009–2014.\n\nSpolečnost získala v roce 2009 osvědčení „Bezpečný podnik“. Program k jeho získání zavádí v podniku systém řízení BOZP a vychází z nejuznávanějších dokumentů v oblasti BOZP v Evropě. V roce 2012, stejně jako v roce 2015, společnost obhájila osvědčení „Bezpečný podnik“, které se uděluje každé tři roky.\n\nOdpadové hospodářství společnosti ČEZ Distribuce, zahrnuje především systém nakládání s odpady a prevenci v podobě snahy o předcházení a minimalizaci vzniku odpadů.\nO funkčnost odpadového hospodářství pečují ekologové společnosti, a to jak metodicky, tak prakticky tam, kde odpady vznikají a dále při jejich skladování, nakládání s nimi, až po jejich zneškodnění, nebo předání autorizované osobě k zneškodnění, nebo dalšímu využití.\n\nPři provozu transformátorů vvn/vn a vn/vn, které jsou nejčastěji umístěny ve venkovním prostředí, může dojít k úniku oleje z důvodu provozní netěsnosti pláště nebo technologické závady zařízení. Aby nemohlo být poškozeno životní prostředí, jsou stanoviště transformátorů zabezpečena záchytnými jímkami.\n\nČEZ Distribuce vlastní a provozuje celou řadu zařízení s menším či větším obsahem oleje, ve většině případů transformátorového oleje. Platné právní předpisy ukládají prověřit tato zařízení na přítomnost skupiny nebezpečných chemických látek PCB autorizovanou osobou a vést o těchto kontrolách evidenci.\nV současné době probíhá v ČEZ Distribuci průběžná kontrola zařízení obsahujících olejové náplně v rámci celostátního programu pro monitorování a dekontaminaci zařízení s obsahem PCB. Společností jsou analyzovány velká množství vzorků olejových náplní, které z těchto zařízení odebírají autorizovaní specialisté. Ve skutečnosti se jedná o tisíce zařízení.\n\nV Česku zahynou po zásahu elektrickým proudem ročně tisíce ptáků. Ještě v roce 2001 bylo v Česku na 750 000 nebezpečných sloupů elektrického vedení. ČEZ Distribuce provozuje síť vedení vn v délce přibližně 50 000 km, kde je zhruba 620 000 sloupů. Ochranné prvky zamezující úrazu ptáků byly instalovány již na několika tisících stožárech vysokého napětí. ČEZ Distribuce investuje do roku 2013 do ochrany ptáků více než 100 milionů korun.\n\nČEZ Distribuce převzala po restrukturalizaci bývalých regionálních rozvodných společností (REAS – SČE a. s., VČE a. s., SME a. s., ZČE a. s. a STE a. s.), i odpovědnost za staré ekologické zátěže (částečně znečistěná podloží provozovaných distribučních technologií).\nNa celé řadě příkladů, kdy došlo k odstranění starých ekologických zátěží dekontaminací prostředí u transformoven vysokého a velmi vysokého napětí a navazujících distribučních technologií bez jakékoliv účasti státu, může společnost deklarovat, že jí není tato zděděná problematika lhostejná a že se na postupné normalizaci bezvadného stavu životního prostředí aktivně podílí. Cílem společnosti je odpovídajícím způsobem odstranit veškeré ekologické zátěže z minulých dob a vytvořit tak odpovídající podmínky k ekologicky čistému procesu distribuce elektrické energie\n\nV roce 2009 společnost distribuovala elektřinu v celkové výši 42,23 TWh. Do obnovy distribuční soustavy bylo investováno 10,5 mld. Kč, což je o 2,3 mld. Kč více než v roce 2008. Investiční činnost byla v roce 2009 zaměřena převážně na stavby vn a nn. Jednalo se zejména o stavby z programu unifikace sítí, o rekonstrukce a obnovu kabelových\na vrchních sítí vysokého a nízkého napětí, o rekonstrukce a výstavbu transformoven vvn/vn a výstavbu distribučních transformačních stanic vn/nn. Ostatní investiční prostředky ve výši 853 mil. Kč byly vynaloženy na činnosti podporující hlavní procesy distribuce, zejména na posílení provozních a řídicích systémů a nákup elektroměrů a přístrojů pro měření kvality elektrické energie. Průměrná cena elektřiny v distribuční oblasti ČEZ v roce 2019 činila 4,56 Kč za kWh., což je mírně pod celorepublikovým průměrem. Nicméně výši ceny distributor neovlivňuje. Rozhodují o ní dodavatelé a také regulátor trhu ERÚ.\n\n"}
{"id": "598068", "url": "https://cs.wikipedia.org/wiki?curid=598068", "title": "Jan Veleba", "text": "Jan Veleba\n\nJan Veleba (* 25. srpna 1947 Nové Město na Moravě) je český zemědělský funkcionář a politik, který byl v letech 2005 až 2014 třetím prezidentem Agrární komory ČR. V letech 2012 až 2018 senátor za obvod č. 44 – Chrudim, od roku 2016 zastupitel Kraje Vysočina. V letech 2014 až 2018 byl předsedou SPO, v letech 2014 až 2016 byl též předsedou Senátorského klubu SPO+KSČM+Severočech, v letech 2016 až 2018 předsedal Klubu nezávislých senátorů.\n\nV roce 1970 ukončil Vysokou školu zemědělskou v Brně (nynější Mendelova univerzita v Brně), Provozně ekonomickou fakultu, obor mechanizace zemědělství. V roce 1979 absolvoval Filozofickou fakultu Masarykovy univerzity v Brně, obor sociologie-pedagogika; na svých webových stránkách studium specifikuje jako „obor sociologie venkova a pedagogika“. V rozhovoru s Martinem Veselovským na DVTV však uvedl obor sociologie–psychologie, tedy v rozporu se všemi ostatními zdroji. V letech 1992 až 2000 absolvoval studijní cesty k poznání agrárních systémů v Kanadě, USA, Izraeli a v Číně.\n\nOd roku 1970, s přestávkou let 1976–1982, kdy vedl školní statek ve Velkém Meziříčí, až do roku 1989 pracoval na Státním statku Křižanov.Nejprve působil ve funkci technicko-hospodářského pracovníka, později jako ředitel podniku. Od roku 1992 je spolumajitelem a jednatelem firmy JHYB s.r.o. Jakubovický dvůr, která se specializuje na chov a šlechtění prasat. V letech 1992–2003 byl tajemníkem Českomoravského svazu zemědělských podnikatelů, od 19. ledna 2003 byl předsedou tohoto sdružení až do března 2005, kdy byl zvolen prezidentem Agrární komory České republiky (tím byl do března 2014). V letech 2007–2011 byl viceprezidentem COPA (Výbor profesních zemědělských organizací v EU). Od roku 1997 byl členem předsednictva Českomoravské agrární konfederace a předsedou představenstva CENTROODBYT – národní odbytové družstvo. Od května 2007 do června 2016 vedl dozorčí radu Podpůrného a garančního rolnického a lesnického fondu.\n\nByl členem KSČ, ale údaj, že v době normalizace byl zemědělským tajemníkem jejího okresního výboru ve Ždáru nad Sázavou, odmítá. Ve sněmovních volbách v roce 1998 kandidoval na druhém místě jihomoravské kandidátky Důchodců za životní jistoty. Po roce 1989 patřil k zakladatelům Strany venkova, za kterou neúspěšně kandidoval do krajského zastupitelstva na Vysočině a jíž mezi lety 2001 až 2003 předsedal. Ze strany vystoupil v roce 2003. V roce 2010 úspěšně kandidoval jako bezpartijní za ČSSD ve Velkém Meziříčí. V komunálních volbách v roce 2014 neobhájil post zastupitele města Velké Meziříčí, když jím vedená kandidátka SPO získala pouze 4,65 % hlasů.\n\nV senátních volbách v roce 2012 zvítězil v chrudimském obvodu, když v druhém kole porazil kandidáta ČSSD Tomáše Škaryda. Do 31.3.2014 byl členem senátorského klubu KOD-KDU-ČSL. V březnu 2014 byl zvolen předsedou Strany Práv Občanů a od května 2014 také předsedou Senátorského klubu SPO+KSČM+Severočech. Senátorský klub však po volbách v roce 2016 zanikl, protože neměl dostatek členů. V polovině prosince 2016 se stal předsedou nově založeného Klubu nezávislých senátorů (tj. 2× SPO, 1× KSČM, 1× S.cz a 1× „OSN“). Na konci února 2018 však klub zanikl, protože na mandát senátora rezignoval František Čuba a klub dále nesplňoval nejnižší nutný počet členů.\n\nV krajských volbách v roce 2016 byl z pozice člena SPO lídrem kandidátky subjektu \"Koalice Svoboda a přímá demokracie – Tomio Okamura (SPD) a Strana Práv Občanů\" v Kraji Vysočina a stal se krajským zastupitelem. V únoru 2017 obhájil na sjezdu SPO post předsedy strany.\n\nVe volbách do Poslanecké sněmovny PČR v roce 2017 byl lídrem Strany Práv Občanů v Kraji Vysočina, ale neuspěl. V březnu 2018 oznámil, že na konci měsíce opustí post předsedy Strany Práv Občanů a že nebude ani obhajovat mandát senátora ve volbách do Senátu PČR na podzim 2018. Dne 28. března 2018 byl novým předsedou strany zvolen Lubomír Nečas.\n\nDle rozsudku okresního soudu ve Žďáru nad Sázavou ze dne 3.2.2016, potvrzený odvolacím soudem v Brně, se Jan Veleba dopustil zveřejněním nepravdivých informací neoprávněného zásahu do osobnostních práv trojice přírodovědců věnujících se výzkumu Národního parku Šumava. Rozhodnutím soudu bylo Janu Velebovi nařízeno omluvit se a zaplatit poškozeným polovinu soudních nákladů.\n\nDle hodnocení faktické správnosti veřejných vystoupení dle factcheck serveru demagog.cz je Jan Veleba spíše podprůměrným politikem co do pravdivosti veřejných vystoupení. Z celkově 13 hodnocených výroků byla jako pravdivá vyhodnocena méně než polovina.\n\nBěhem své kariéry z pozice prezidenta agrární komory a spolumajitele firmy zabývající se chovem prasat J. Veleba opakovaně v řadě svých veřejných vystoupeních predikoval radikální růst ceny různých zemědělských komodit, obvykle ceny vepřového masa a vyzýval ke zvyšování dotací. Ve skutečnosti se dle statistických údajů cena nikdy radikálně nezvýšila.\n\nNevoli v části odborné veřejnosti vzbudilo jeho působení v Agrární komoře ČR, zejména z řad členů \"Asociace soukromého zemědělství ČR\". Kritici mu vyčítali zejména extrémně levicové postoje prosazované při řízení komory, opakování manter o kritické situaci v zemědělství, opakovaně neúspěšné zemědělské protestní akce, snahu zavést povinné členství v komoře, atd.\n\nV lednu 2018 nebyl ve vysílání DVTV schopen vysvětlit finanční hospodaření Strany práv občanů, které v té době předsedal. Nebyl schopen odpovědět ani na dotaz, z jakých zdrojů strana přispěla na volební kampaň Miloše Zemana. Z údajů, které musí kandidáti zveřejnit před volbami, přitom vyplývá, že SPO vydala více než milion korun na výrobu a instalaci reklamních bannerů pro Zemanovu kampaň.\n\nJan Veleba je ženatý, má tři děti.\n\n\n\n"}
{"id": "598069", "url": "https://cs.wikipedia.org/wiki?curid=598069", "title": "Ketura", "text": "Ketura\n\nKetura ( קְטוּרָה, v oficiálním přepisu do angličtiny Qetura) je vesnice typu kibuc v Izraeli, v Jižním distriktu, v Oblastní radě Chevel Ejlot.\n\nLeží v nadmořské výšce 116 metrů v jižní části údolí vádí al-Araba, cca 115 kilometrů od jižního břehu Mrtvého moře. Západně od obce se prudce zvedá aridní oblast pouště Negev.\n\nObec se nachází 168 kilometrů od břehu Středozemního moře, cca 235 kilometrů jihovýchodně od centra Tel Avivu, cca 200 kilometrů jižně od historického jádra Jeruzalému a 47 kilometrů severoseverovýchodně od města Ejlat. Keturu obývají Židé, přičemž osídlení v tomto regionu je etnicky převážně židovské. Obec je jen 2 kilometry vzdálena od mezinárodní hranice mezi Izraelem a Jordánskem.\n\nKetura je na dopravní síť napojena pomocí dálnice číslo 90, ze které tu k západu odbočuje dálnice číslo 40 (stará spojovací silnice z Ejlatu do Beerševy přes Micpe Ramon).\n\nKetura byla založena v roce 1970. Jako civilní sídlo existuje od 22. listopadu 1973. Jeho zakladateli byla skupina Židů z USA napojených na sionistické hnutí Young Judaea. Později je doplnily i další osadnické skupiny. Jméno kibucu je odvozeno od biblické postavy \"Ketúry\" zmiňované v Knize Genesis 25,1\n\nMístní ekonomika je orientována na zemědělství (palmové háje, produkce mléka), jehož význam ale klesá. Roste role sektoru služeb. Část obyvatel za prací dojíždí mimo obec. Kibuc neprošel privatizací a udržuje si některé prvky kolektivismu ve svém hospodaření. Funguje tu společná jídelna, plavecký bazén, sportovní areály, společenské středisko a mateřská škola.\n\nRoku 2005 se tu podařilo uměle vyklíčit dva tisíce let starou datlovou pecku z Masady a tato palma byla roku 2011 přesazena do země. Jde o samčí palmu a je to jediný exemplář datlové palmy místního druhu.\n\nObyvatelstvo kibucu je smíšené, tedy sekulární i nábožensky založené. Podle údajů z roku 2014 tvořili naprostou většinu obyvatel v Ketuře Židé – cca 400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 500 osob).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 477 lidí. Během roku 2014 populace stoupla o 5,3 %.\n\n\n"}
{"id": "598073", "url": "https://cs.wikipedia.org/wiki?curid=598073", "title": "Grofit", "text": "Grofit\n\nGrofit ( גְּרוֹפִית, doslova „\"Výhonek olivovníku\"“, v oficiálním přepisu do angličtiny Gerofit) je vesnice typu kibuc v Izraeli, v Jižním distriktu, v Oblastní radě Chevel Ejlot.\n\nLeží v nadmořské výšce 140 metrů v jižní části údolí vádí al-Araba, na pahorku cca 118 kilometrů od jižního břehu Mrtvého moře. Západně od obce se prudce zvedá aridní oblast pouště Negev.\n\nObec se nachází 170 kilometrů od břehu Středozemního moře, cca 238 kilometrů jihovýchodně od centra Tel Avivu, cca 204 kilometrů jižně od historického jádra Jeruzalému a 44 kilometrů severoseverovýchodně od města Ejlat. Grofit obývají Židé, přičemž osídlení v tomto regionu je etnicky převážně židovské. Obec je jen 2 kilometry vzdálena od mezinárodní hranice mezi Izraelem a Jordánskem.\n\nGrofit je na dopravní síť napojen pomocí dálnice číslo 90.\n\nGrofit byl založen v roce 1963. Vznikl v listopadu 1963. Původně šlo o polovojenské sídlo typu Nachal. 24. listopadu 1966 byl proměněn na ryze civilní sídlo. Jeho obyvateli byla skupina mladých aktivistů napojených na sionistické hnutí ha-No'ar ha-Oved ve-ha-Lomed. Jméno kibucu odkazuje na název nedalekého vádí.\n\nMístní ekonomika je založena na zemědělství (pěstování květin, zeleniny, palmové háje, produkce mléka), průmyslu (firma Psagor na produkci plastů) a službách, zejména v sektoru školství. Funguje tu plavecký bazén, mateřská škola, terapeutická koňská farma a zubní ordinace. Nachází se zde ubytování pro turisty. Dále je tu veřejná knihovna, společenské středisko a sportovní areály. Kibuc prošel privatizací a zbavil se prvků kolektivismu ve svém hospodaření.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Grofit Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 271 lidí. Během roku 2014 populace klesla o 0,4 %.\n\n\n"}
{"id": "598084", "url": "https://cs.wikipedia.org/wiki?curid=598084", "title": "Jotvata", "text": "Jotvata\n\nJotvata ( יָטְבָתָה, v oficiálním přepisu do angličtiny Yotvata) je vesnice typu kibuc v Izraeli, v Jižním distriktu, v Oblastní radě Chevel Ejlot.\n\nLeží v nadmořské výšce 82 metrů v jižní části údolí vádí al-Araba, cca 122 kilometrů od jižního břehu Mrtvého moře. Západně od obce se prudce zvedá aridní oblast pouště Negev.\n\nObec se nachází 175 kilometrů od břehu Středozemního moře, cca 243 kilometrů jihovýchodně od centra Tel Avivu, cca 210 kilometrů jižně od historického jádra Jeruzalému a 38 kilometrů severoseverovýchodně od města Ejlat. Jotvata obývají Židé, přičemž osídlení v tomto regionu je etnicky převážně židovské. Obec je jen 2 kilometry vzdálena od mezinárodní hranice mezi Izraelem a Jordánskem.\n\nJotvata je na dopravní síť napojena pomocí dálnice číslo 90. Poblíž vesnice se nalézá menší letiště.\n\nJotvata byla založena v roce 1951. Vznikla v prosinci 1951. Původně šlo o polovojenské sídlo typu Nachal. V roce 1957 se změnil na ryze civilní sídlo. Zpočátku se osada nazývala Ejn Radi'an (עין רדיאן), nynější jméno kibucu je odvozeno od biblické lokality \"Jotbata\" zmiňované jako tábořiště Izraelitů v Knize Numeri 33,34 Slavnostního převodu vesnice na civilní sídlo se zúčastnil izraelský premiér David ben Gurion a jeho spolupracovníci včetně Šimona Perese. Do roku 1960 pobývali osadníci v provizorních ubikacích.\n\nKibuc si zachovává prvky kolektivismu ve svém hospodaření. Už v roce 1979 ale přešel od kolektivní k rodinné výchově děti. Sídlí tu úřady Oblastní rady Chevel Ejlot. Funguje tu regionální základní škola, zdravotní středisko, plavecký bazén, sportovní areály a synagoga. Místní ekonomika je založena na zemědělství (palmové háje a polní plodiny, chov dobytka). Kibuc provozuje velkou firmu Yotvata Dairy na produkci mléčných výrobků a ovocných šťáv, která má celostátní význam.\n\nPoblíž vesnice se nalézá turisticky využívaná přírodní rezervace Jotvata Chaj Bar a také starověká archeologická lokalita údolí Timna.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Jotvatě Židé - cca 600 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 700 osob).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 658 lidí. Během roku 2014 populace klesla o 1,2 %.\n\n\n"}
{"id": "598086", "url": "https://cs.wikipedia.org/wiki?curid=598086", "title": "Seznam chráněných území v okrese Jindřichův Hradec", "text": "Seznam chráněných území v okrese Jindřichův Hradec\n\nToto je seznam chráněných území v okrese Jindřichův Hradec aktuální k roku 2015, ve kterém jsou uvedena chráněná území v oblasti okresu Jindřichův Hradec.\n\n\n"}
{"id": "598089", "url": "https://cs.wikipedia.org/wiki?curid=598089", "title": "Engelhartstetten", "text": "Engelhartstetten\n\nEngelhartstetten je městys v okrese Gänserndorf v rakouské spolkové zemi Dolní Rakousy.\n\nEngelhartstetten leží ve Weinviertelu (Vinné čtvrti) v Dolních Rakousích, v jihovýchodním, nejníže položeném koutu Moravského pole. Jeho katastr je z východu ohraničen řekou Moravou (státní hranice se Slovenskem) a z jihu Dunajem. Napříč územím obce protékají potoky Rußbach a Stempfelbach, vlévající se do Dunaje, resp. Moravy, nedaleko jejich soutoku. Plocha území městyse je 65,66 kilometrů čtverečních a 12,04 % plochy je zalesněno, převážně lužními lesy.\n\n\nV roce 1260 byla osada \"Groißenbrunn\" nejbližší k bitvě u Kressenbrunnu, ve které český král Přemysl Otakar II. porazil vojska uherského krále Bély IV. Přesnou polohu bitvy ale Přemysl Otakar II. udává v listě papeži Alexandrovi (Chronica Boemorum). Šlo o místo na břehu řeky Moravy (zde \"March\") asi 2 míle od Hainburgu.\n\nV obci je více kolonií tzv. Charvátů Moravského pole. V katastrálním území \"Loimersdorf\" žila ještě v polovině 20. století silná skupina obyvatel chorvatského původu. Ještě dnes jsou běžná chorvatská příjmení.\n\nStarostou městyse je Andreas Zabadal, vedoucí kanceláře Elisabeth Skocek.\n\nV obecním zastupitelstvu je 19 křesel, která jsou po obecních volbách konaných 6. března 2005 podle získaných mandátů obsazena takto:\n\n\n\nNezemědělských pracovišť bylo v roce 2001 celkem 65, zemědělských a lesnických pracovišť bylo v roce 1999 celkem 154. Počet výdělečně činných obyvatel v místě bydliště bylo v roce 2001 803, tj. 45,26 %.\n\nEngelhartstetten leží na křižovatce rakouských silnic I. třídy č. 3 (z Vídně) a č. 49 vedoucí podél toku Moravy a pokračující do Bad Deutsch-Altenburg. Zdejší most je jediným přemostěním Dunaje mezi Vídní a Bratislavou.\n\n"}
{"id": "598090", "url": "https://cs.wikipedia.org/wiki?curid=598090", "title": "Šacharut", "text": "Šacharut\n\nŠacharut nebo Ma'ale Šacharut ( שַׁחֲרוּת‎ nebo מעלה שחרות, v oficiálním přepisu do angličtiny Shaharut) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Chevel Ejlot.\n\nLeží v nadmořské výšce 544 metrů v hornatině na jihovýchodním okraji pouště Negev nedaleko od svahů údolí vádí al-Araba, cca 122 kilometrů od jižního břehu Mrtvého moře.\n\nObec se nachází 172 kilometrů od břehu Středozemního moře, cca 240 kilometrů jihovýchodně od centra Tel Avivu, cca 208 kilometrů jižně od historického jádra Jeruzalému a 38 kilometrů severně od města Ejlat. Šacharut obývají Židé, přičemž osídlení v tomto regionu je etnicky převážně židovské. Obec je 8 kilometrů vzdálena od mezinárodní hranice mezi Izraelem a Jordánskem.\n\nŠacharut je na dopravní síť napojen pomocí místní komunikace, která severně od obce ústí do dálnice číslo 12. Poblíž vesnice se nalézá mezinárodní letiště Ovda, využívané pro přepravu turistů v regionu okolo Ejlatu.\n\nŠacharut byl založen v roce 1985. Za vznikem vesnice stála Židovská agentura. Zástavba zpočátku sestávala z deseti montovaných ubikací. Usadilo se tu pět rodin. Zpočátku v osadě zcela chyběla inženýrské sítě a občanská infrastruktura. V obci fungují sportovní areály.\n\nDomy v osadě jsou budovány s ohledem na pouštní charakter krajiny. Vesnice je pojmenována podle nedaleké stejnojmenné hory.\n\nObyvatelstvo osady je sekulární. Podle údajů z roku 2014 tvořili naprostou většinu obyvatel v Šacharut Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 121 lidí. Během roku 2014 populace stoupla o 9,0 %.\n\n\n"}
{"id": "598096", "url": "https://cs.wikipedia.org/wiki?curid=598096", "title": "Ann Bancroftová", "text": "Ann Bancroftová\n\nAnn Bancroftová (* 29. září 1955, Minnesota) je americká spisovatelka, učitelka, dobrodružka a veřejná mluvčí. Je první ženou, která pěšky dosáhla severního (1986) a jižního pólu (1993).\n\nStudovala tělesnou výchovu na Oregonské univerzitě. Roku 1986 projela se psím spřežením 1 600 kilometrů od Severozápadních teritorií Kanady až po severní pól jako jediná žena Stegerovy mezinárodní polární expedice. V roce 1993 vedla americkou ženskou expedici na jižní pól – 1 050 kilometrů dlouhá expedice na lyžích napříč Antarktidou trvala 67 dní.\n\n"}
{"id": "598097", "url": "https://cs.wikipedia.org/wiki?curid=598097", "title": "Seznam chráněných území v okrese Příbram", "text": "Seznam chráněných území v okrese Příbram\n\nToto je seznam chráněných území v okrese Příbram aktuální k roku 2018, ve kterém jsou uvedena chráněná území v oblasti okresu Příbram.\n"}
{"id": "598101", "url": "https://cs.wikipedia.org/wiki?curid=598101", "title": "Mochnička", "text": "Mochnička\n\nMochnička (\"Waldsteinia\") je rod rostlin z čeledi růžovitých.\n\nMochničky jsou jednoleté až vytrvalé byliny dorůstající výšky až 25 centimetrů. Rostou na severní polokouli v mírném klimatickém pásmu. Květy jsou žluté, plod nažka.\n\nPoužívají se jako okrasné rostliny v zahradních výsadbách.\n\n\n \n"}
{"id": "598110", "url": "https://cs.wikipedia.org/wiki?curid=598110", "title": "Liao Chuej", "text": "Liao Chuej\n\nLiao Chuej (: , pinyin: \"Liào Huī\"; * 5. října 1987, Sien-tchao, prov. Chu-pej) je čínský sportovec; olympijský šampión a mistr světa ve vzpírání ve váhové kategorii do 69 kilogramů.\n\nLiao Chuej se narodil roku 1987 v Sien-tchao (), „líhni“ čínských gymnastů – pocházejí odtud také například Li Siao-šuang (), Li Ta-šuang (), Jang Wej () či Čeng Li-chuej (), kteří se proslavili doma i v zahraničí. I Liao Chuej se původně chtěl stát gymnastou, ale v roce 1997 jej místní trenér Kan Jung-kchuej () s ohledem na jeho tělesné dispozice získal pro vzpírání. Na podzim roku 1997 začal trénovat pod jeho vedením. Jeho rodiče zprvu s myšlenkou vzpírání nesouhlasili – báli se, že by pod tíhou činky jejich syn už nevyrostl, ale nakonec svolili.\n\nDíky pevné vůli a intenzivnímu tréninku se Liao Chuej rychle zlepšoval. Na jaře roku 2000 byl vybrán do provinčního výběru. V prosinci 2002 vstoupil do armádního klubu 1. srpna.\n\nV roce 2005 se Liao Chuej stal juniorským mistrem Asie, v roce 2006 přidal další tři zlaté medaile na domácím juniorském šampionátu a v roce 2007 se stal trojnásobným zlatým medailistou na 6. městských hrách (). Na základě svého výkonnostního skoku v roce 2007 se probojoval do národního mužstva jako nadějný závodník pro londýnské olympijské hry.\n\nPod vedením trenéra Jü Ťieho () si však již hlasitě řekl o nominaci na pekingské olympijské hry, když na čínském mistrovství porazil oba olympijské šampióny: Š' Č'-junga () i Čang Kuo-čenga () a zároveň překonal Čangův čínský rekord ve dvojboji. Čang Kuo-čeng na tomto mistrovství po třech nezdarech v nadhozu nebyl ve dvojboji klasifikován. Nominaci na olympijské hry tak získali Liao Chuej a Š' Č'-jung. V olympijské soutěži po trhu kvůli zdravotním problémům odstoupil Š' Č'-jung, a tak veškerá tíha odpovědnosti zůstala na Liao Chuejovi. Ten nezklamal a za výkon 348 kilogramů si na domácí půdě na krk pověsil zlatou olympijskou medaili.\n\nPo olympijských hrách a odchodu Š' Č'-junga i Čang Kuo-čenga se Liao Chuej stal čínskou jedničkou ve váhové kategorii do 69 kilogramů. V roce 2009 zcela ovládl svou váhovou kategorii jak na čínském mistrovství, tak i na 11. celočínských hrách (), kde dokonce stanovil neoficiální světový rekord ve dvojboji (358 kg) – ten nebyl oficiálně uznán, protože akce nebyla pořádána pod hlavičkou Mezinárodní vzpěračské federace (IWF). V listopadu získal další tři zlaté medaile na debutovém mistrovství světa v korejském Kojangu, ale vzhledem k problémům s úpravou tělesné hmotnosti a celkové dehydrataci organismu nepředvedl svůj ideální výkon. Přesto vyhrál s výrazným náskokem.\n\nNeúspěch zaznamenal Liao Chuej na čínském mistrovství v roce 2010. Po třech nezdařených pokusech v trhu odstoupil ze soutěže. Lepší výkony předvedl na mistrovství světa v turecké Antalyi, kde vyrovnal své soutěžní dvojbojové maximum a zároveň ustanovil dva nové světové rekordy: v nadhozu (198 kg) a ve dvojboji (358 kg). 20. října 2011, tedy déle než rok po skončení soutěže, byl však kvůli pozitivnímu dopingovému testu na boldebolin, zjištěnému při mimosoutěžní dopingové kontrole v září 2010, a po neúspěšných odvoláních proti nálezu dodatečně diskvalifikován a vyškrtnut z výsledků. Zároveň mu byl oficiálně udělen čtyřletý zákaz činnosti (s platností do 30. září 2014), tedy sazba standardně udělovaná Mezinárodní vzpěračskou federací za provinění tohoto druhu. V závěru roku 2012 mu byl trest, stejně jako ostatním distancovaným kolegům, snížen na 2 roky. V důsledku toho mu tedy závodní zákaz skončil k 30. září 2012.\n\nLiao Chuejovým prvním soutěžním startem bylo vystoupení na čínském mistrovství na konci března 2013. Úspěšný comeback byl odměněn ziskem tří zlatých medailí: v trhu, nadhozu, i olympijském dvojboji.\n\n\n\n\n\n\n\n\n\n[[Kategorie:Juniorští mistři Číny]\n[[Kategorie:Mistři Číny ve vzpírání]]\n[[Kategorie:Sportovci z Chu-peje]]\n[[Kategorie:Narození 5. října]]\n[[Kategorie:Narození 1987]]\n[[Kategorie:Narození v Chu-peji]]\n[[Kategorie:Žijící lidé]]\n[[Kategorie:Muži]]"}
{"id": "598111", "url": "https://cs.wikipedia.org/wiki?curid=598111", "title": "Rosenfeld", "text": "Rosenfeld\n\nNázev Rosenfeld označuje více věcí:\n\nOsobnosti:\nMěsta:\n"}
{"id": "598114", "url": "https://cs.wikipedia.org/wiki?curid=598114", "title": "Zabijáci lesbických upírek", "text": "Zabijáci lesbických upírek\n\nZabijáci lesbických upírek (orig. \"Lesbian Vampire Killers\") je britská filmová hororová komedie z roku 2009.\n\nPoté, co se s Jimmym rozejde přítelkyně a Fletch ztratí práci klauna, se rozhodnou oba opustit místo svého neštěstí a utéct do odlehlé vesnice, již našli na staré mapě. Když přijdou k místnímu hostinci, potkají atraktivní zahraniční studentky historie. Místo, aby vevnitř našli další studentky, jak doufali, čeká na ně uvnitř pouze několik nevrlých mužů. Po chvíli přijde i místní vikář, který věří, že je Jimmy dlouho ztraceným potomkem místního lovce upírů. Jimmy a Fletch se dozví, že studentky směrovaly do chalupy, kde hodlají přenocovat, a tak se rozhodnou jet za nimi. Seznámí se se čtyřmi dívkami (Heidi, Lotte, Anke a Trudi) a jsou pozváni na jejich party.\n\nSkupina přijede do cíle a zjistí, že vesnice trpí kletbou, kvůli které se každá dívka ve svých osmnácti letech promění v lesbickou upírku. Podle staré legendy upíří králova Carmilla přišla do vesnice, zabila její mužské osazenstvo a ženy svedla ke zlu. Když se Jimmyho dávný předek baron Wolfgang Mclaren vrátil z křížové výpravy, zjistil, že jedna z nakažených žen je jeho manželka Eva. Baron ukoval posvátný meč, porazil Carmillu. Ta před smrtí ale vesnici proklela – když se krev posledního z Mclarenů smíchá s krví panny, Carmilla bude vzkříšena.\n\nFletch a Jimmy stráví noc s dívkami, které potkali a Heidi, Anke a Trudi se promění v upírky. Eva se potom pokusí do svého upířího klanu získat i Lotte. Ta uprchne spolu s Fletchem a Jimmym po zabití Heidi a Anke do domu a tam se zabarikádují. Ke dveřím přijde Judy, Jimmyho bývalá přítelkyně, a Jimmy, jenž není schopen se od ní oprostit, ji vezme do ložnice. Lotte se Fletchovi svěří, že je panna, ale řekne, že tak nechce zemřít.\n\nVikář v kostele zkoumá lovce upírů, co zabil Carmillu. Pak se vydá za Jimmym. Ukáže se, že Judy je také upírka a Jimmy a Fletch ji zabijí. Ostatní upírky přijdou k chalupě a Jimmy je omylem pozve dovnitř. Eva zjistí, že Jimmy je potomek barona, co zabil Carmillu, a Lotte je panna, a tak je unese.\n\nVikář zachrání Fletche před Trudi a poví mu pravdu o vesnici a Jimmyho původu. Společně se vydají za Jimmym a Lotte. Když se upírky připravují Jimmyho a Lotte obětovat, Fletch a vikář odnášejí z baronova hrobu meč Dildo, jenž byl použit k zabití Carmilly. Vikářova dcera Rebecca, o niž má vikář strach, se rovněž stane upírkou a snaží se svést Fletche, který neví, že se z ní stala upírka. Když se ho Rebecca snaží napadnout, náhodou se napíchne na meč. Fletch se rozhodne, že vikářovi neřekne o dceřině smrti.\n\nU Carmillina hrobu Lotte vyzná Jimmymu lásku. Upírky smíchají jejich krev, aby tak oživily Carmillu. Fletch a vikář se konečně dostanou k Lotte a Jimmymu, ale zjistí, že s sebou nemají meč. Vikář je osvobodí, ale Carmilla už je vzkříšena. Sám se obětuje, aby ostatní mohli jít zpět k autu pro meč. Eva se snaží svést Lotte, ale ta ji zabije náhrdelníkem s křížem, což rozzuří Carmillu. Fletch se snaží Lotte osvobodit, ale je sám chycen. Jimmy je osvobodí vržením meče na Carmillu, čímž probodne její srdce a zabije ji. Když je kletba přemožena, trojice se rozhodne nadále zbavovat svět zla.\n\nFilm končí záběrem na vlkodlaka-gaye vyjícího před měsícem v úplňku.\n\n"}
{"id": "598127", "url": "https://cs.wikipedia.org/wiki?curid=598127", "title": "UEFA Fair Play", "text": "UEFA Fair Play\n\nUEFA Fair Play je to ranking hodnoticí jednotlivé fotbalové federace sdružené v UEFA. Jeho cílem je propagace a promoce dodržování pravidel fair play. Kriteria rankingu zahrnují chování fotbalistů, činitelů a fanoušků během ligových, pohárových a mezinárodních utkání. Od roku 1995 na základě toho rankingu přiděluje se dodatečně 3 místa v Evropské lize UEFA (dřív Pohár UEFA). \n\nVyhodnocení probíhá každoročně na základě všech zápasů klubů a reprezentaci, které se hrají doma a v zahraničí v období od 1. června do 31. května dalšího roku. Ve hře týmů jsou hodnocené následující prvky:\nSoučet bodů je následně vydělen maximálním počtem, které je možno obdržet, s přesností tisíciny. Maximální počet je 40 pro zápasy, ve kterých je přítomno publikům, a 35 v případě, kdy kvůli trestním nařízením UEFA publikum není přítomné.\n"}
{"id": "598128", "url": "https://cs.wikipedia.org/wiki?curid=598128", "title": "Hradec (přírodní rezervace)", "text": "Hradec (přírodní rezervace)\n\nPřírodní rezervace Hradec se rozkládá v jihozápadní části brdských Hřebenů, na strmých východních a jižních svazích hory Liška (642 m), od rozcestí Stožec až po stejnojmenný vrchol Hradec (628 m). Byla vyhlášena v roce 1989 a nachází se v katastrálním území města Dobříše. Toto území je chráněno z důvodu zachování původních bukových a dubových porostů.\n"}
{"id": "598134", "url": "https://cs.wikipedia.org/wiki?curid=598134", "title": "Sojuz T-10", "text": "Sojuz T-10\n\nSojuz T-10 byla sovětská kosmická loď řady Sojuz, která v roce 1984 letěla k orbitální stanici Saljut 7 po nezdaru předchozí mise Sojuz T-10-1.\n\n\n\n"}
{"id": "598144", "url": "https://cs.wikipedia.org/wiki?curid=598144", "title": "Sdružení pro rozvoj mikroregionu Střední Vsetínsko", "text": "Sdružení pro rozvoj mikroregionu Střední Vsetínsko\n\nSdružení pro rozvoj mikroregionu Střední Vsetínsko je svazek obcí v okresu Vsetín, jeho sídlem je Jablůnka a jeho cílem je koordinace postupů při řešení problémů týkajících se rozvoje samosprávy obcí, hospodářského, sociálního a kulturního života obcí a další společné aktivity. Sdružuje celkem 12 obcí a byl založen v roce 1998.\n\n\n"}
{"id": "598146", "url": "https://cs.wikipedia.org/wiki?curid=598146", "title": "Sdružení Valašsko-Horní Vsacko", "text": "Sdružení Valašsko-Horní Vsacko\n\nSdružení Valašsko-Horní Vsacko je svazek obcí v okresu Vsetín, jeho sídlem je Karolinka a jeho cílem je podpora a udržení zájmu o veřejnou dopravu. Sdružuje celkem 10 obcí a byl založen v roce 1998.\n\n\n"}
{"id": "598148", "url": "https://cs.wikipedia.org/wiki?curid=598148", "title": "Seznam chráněných území v okrese Tábor", "text": "Seznam chráněných území v okrese Tábor\n\nToto je seznam chráněných území v okrese Tábor aktuální k roku 2010, ve kterém jsou uvedena chráněná území v oblasti okresu Tábor.\n"}
{"id": "598149", "url": "https://cs.wikipedia.org/wiki?curid=598149", "title": "Spolek pro obnovu venkova Ječmínek", "text": "Spolek pro obnovu venkova Ječmínek\n\nSpolek pro obnovu venkova Ječmínek je dobrovolný svazek obcí v okresu Kroměříž, jeho sídlem je Břest a jeho cílem je formulování společných stanovisek k jednotlivým oblastem obnovy vesnice a spolupráce při jejich prosazování. Sdružuje celkem 16 obcí a byl založen v roce 1997.\n\n\n"}
{"id": "598156", "url": "https://cs.wikipedia.org/wiki?curid=598156", "title": "Hot N' Fun", "text": "Hot N' Fun\n\n\"Hot N' Fun\" je píseň americké hip-hopové skupiny N.E.R.D. Píseň pochází z jeho čtvrtého studiového alba \"Nothing\". Produkce se ujal producent The Neptunes. S touto písní mu vypomohla portugalská popová zpěvačka Nelly Furtado.\n"}
{"id": "598157", "url": "https://cs.wikipedia.org/wiki?curid=598157", "title": "Aldabra", "text": "Aldabra\n\nAldabra je atol v západní části Indickém oceánu na Somálské pánvi, asi 650 km od africké pevniny a asi 410 km od ostrova Madagaskar. Je součástí seychelského státu, patří k Vnějším Seychelám a je součástí souostroví zvaného Aldabry. Atol je tvořen 4 samostatnými ostrovy, které obklopují vnitřní téměř uzavřenou lagunu, která je vyplněna slanou vodu. Laguna je orámovaná nepřístupnými mangrovníkovými porosty, které poskytují úkryt hnízdům tereje červenonohého a fregatek.\n\nOstrov má 12 stálých obyvatel na základně La Gigi. Geografická izolovanost, obtížný terén a nedostatek vody jsou jedny z faktorů, které brání trvalému osídlení atolu a umožňují tak jeho samostatný vývoj a zachování unikátního harmonického ekosystému. Jeho velikost činí 155,4 km². Od západu k východu má 34,70 km a od jihu k severu 13,75 km. Celá plocha ostrova je pokryta vegetací, bez výrazných vrcholů. Nejvýše položený bod dosahuje 8 metrů nadmořské výšky. Střed atolu tvoří jezero se slanou vodou, který je propojen malým průlivem s oceánem.\n\nNa ostrově se nachází druh ohrožené želvy obrovské. Dále zde žijí např. fregatky obecné. Atol je bohatý mořskou faunou, žije zde několik druhů žraloků a mnoho korálových ryb.\n\n"}
{"id": "598158", "url": "https://cs.wikipedia.org/wiki?curid=598158", "title": "Třída Hamburg", "text": "Třída Hamburg\n\nTřída Hamburg (či též typ 101) byla třída torpédoborců německého námořnictva z doby studené války. Stavěny byly pro operace v Baltském moři. Třída se skládala z jednotek \"Hamburg\", \"Schleswig-Holstein\", \"Bayern\" a \"Hessen\", zařazených do služby v letech 1964–1968. Byly to jediné torpédoborce, postavené v německých loděnicích od konce druhé světové války. Ve službě je nahradily nové fregaty třídy \"Brandenburg\". Všechny čtyři torpédoborce byly vyřazeny v letech 1990–1994.\n\nLodě měly robustní konstrukci, usnadňující jejich pozdější modernizace a architekturu připomínající lehké křižníky. Hlavňovou výzbroj tvořily čtyři 100mm kanóny Creusot-Loire v jednodělových věžích na přídi a na zádi. Ty doplňovalo osm 40mm kanónů. Další výzbroj lodí tvořily dva čtyřhlavňové 375mm protiponorkové raketomety Bofors a čtyři 533mm torpédomety. V druhé polovině 70. let prošly všechny čtyři torpédoborce modernizací, při níž byla mimo jiné odstraněna třetí dělová věž. Nahradila ji dvě dvojitá odpalovací zařízení protilodních střel MM38 Exocet. Demontovány byly také všechny torpédomety.\n\nPohonný systém tvořily dvě turbíny Wahodag a čtyři kotle. Nejvyšší rychlost dosahovala 36 uzlů.\n"}
{"id": "598165", "url": "https://cs.wikipedia.org/wiki?curid=598165", "title": "Svazek obcí Čistý Zlechovský potok", "text": "Svazek obcí Čistý Zlechovský potok\n\nSvazek obcí Čistý Zlechovský potok je svazek obcí v okresu Uherské Hradiště, jeho sídlem je Zlechov a jeho cílem je zajištění realizace odvádění a čištění odpadních vod, tj. konkrétně odkanalizování obcí Zlechov, Tupesy a Břestek, včetně čistírny odpadních vod. Sdružuje celkem 3 obce a byl založen v roce 2005.\n\n\n"}
{"id": "598168", "url": "https://cs.wikipedia.org/wiki?curid=598168", "title": "Svazek obcí &quot;Osvětimansko&quot;", "text": "Svazek obcí &quot;Osvětimansko&quot;\n\nSvazek obcí \"Osvětimansko\" je svazek obcí v okresu Uherské Hradiště, jeho sídlem jsou Osvětimany a jeho cílem je zásobování členských obcí vodou, provoz a údržba vybudovaného vodovodu, rozvoj kultury a cestovního ruchu, zajišťování ochrany životního prostředí. Sdružuje celkem 4 obce a byl založen v roce 1995.\n\n\n"}
{"id": "598172", "url": "https://cs.wikipedia.org/wiki?curid=598172", "title": "Typ 202", "text": "Typ 202\n\nTyp 202 byla třída diesel-elektrických ponorek vyvinutých pro německé námořnictvo firmou Ingenieurkontor Lübeck (IKL). Jednalo se o malé pobřežní ponorky o výtlaku pouhých 100 tun, vyzbrojené dvěma 533mm torpédomety. Postaveny byly dva kusy, pojmenované \"Hans Techel\" a \"Friedrich Schürer\". Obě ponorky se příliš neosvědčily a byly vyřazeny krátce po dokončení.\n\nPonorky byly diesel-elektrické koncepce. Poháněl je jeden diesel a jeden elektromotor. Nejvyšší rychlost dosahovala 6 uzlů na hladině a 13 uzlů pod hladinou.\n"}
{"id": "598173", "url": "https://cs.wikipedia.org/wiki?curid=598173", "title": "Frieda Fromm-Reichmannová", "text": "Frieda Fromm-Reichmannová\n\nFrieda Fromm-Reichmannová (23. října 1889 – 28. dubna 1957) byla německo-americká psychoanalytička, představitelka interpersonální přístupu v psychoanalýze, manželka známého filozofa a psychoanalytika Ericha Fromma.\n\nNarodila se v ortodoxní židovské rodině v německém Karlsruhe. Vystudovala medicínu v Königsbergu. Po nástupu nacistů uprchla do Francie a posléze do Spojených států, kde se znovu setkala s manželem Erichem Frommem, který jí zajistil místo na psychiatrické klinice v Marylandu. Mezi její pacienty zde patřili například spisovatelka Joanne Greenbergová nebo známý psycholog Rollo May. Později působila v New Yorku.\n\nVěnovala se tématu migrény u žen či dominantních matek. V této souvislosti používala pojmy „mentální kastrace“ či „kastrující matka“, zejména v USA dosti zavedené. Nejvíce proslula zavedením pojmu \"schizofrenogenní matka\", tedy názorem, že určitý typ mateřské péče předurčuje dítě ke schizofrenii.\n\n\n"}
{"id": "598180", "url": "https://cs.wikipedia.org/wiki?curid=598180", "title": "Medal of Honor: Rising Sun", "text": "Medal of Honor: Rising Sun\n\nMedal of Honor: Rising Sun (v překladu \"Medaile cti: Vycházející slunce\") je počítačová hra – „střílečka“. Jde o akční hru pro Playstation 2, Xbox a Nintendo GameCube. Příběh se odehrává na tichomořském ostrovu v průběhu druhé světové války a bojuje se zde proti japonským vojákům. Hru vydala společnost EA Games v roce 2003. V tomto díle Medal of Honor hlavní roli ztvárňuje Joseph Griffin, který slouží jako marinňák na námořní základně Pearl harbour v Honolulu. Hra začíná v roce 1941 7. prosince, což je den, kdy Japonci zaútočí na Pearl Harbor. V příběhu hry Joseph přečká ničiví útok na Pearl Harbor a probijí se džunglemi Guadalcanalu až do ulic Singapuru. Hra ovšem obsahuje mnohem více misí, jako je například Fall of the Fillipines, kde se hlavní postava setkává se svým bratrem Donniem Griffinem, který je však v této misi zajat a později je možné ho vidět jen, jak mizí svázaný Japonským generálem Shima, který ještě předtím vyslýchal hlavního hrdinu na letadlové lodi. Později je o něm jen zmínka na fotografii adresované vaší sestře, na které je odváděn zřejmě na popravu.\n\nPoznámka: na obalu hry je napsáno ,to není hra, je to účast v bitvě\", což je napsáno na většině her Medal of Honor. Tento díl je dobře hodnocený z důvodu, že se dá velmi dobře vžít do příběhu.\n"}
{"id": "598181", "url": "https://cs.wikipedia.org/wiki?curid=598181", "title": "Uherskobrodsko, sdružení měst a obcí", "text": "Uherskobrodsko, sdružení měst a obcí\n\nUherskobrodsko, sdružení měst a obcí je dobrovolný svazek obcí v okresu Uherské Hradiště, jeho sídlem je Nivnice a jeho cílem je regionální rozvoj a územní plánování. Sdružuje celkem 19 obcí a byl založen v roce 2000.\n\n\n"}
{"id": "598185", "url": "https://cs.wikipedia.org/wiki?curid=598185", "title": "Pavel Vrba (fotbalový trenér)", "text": "Pavel Vrba (fotbalový trenér)\n\nPavel Vrba (* 6. prosince 1963 Přerov) je český fotbalový trenér a bývalý obránce, v současnosti trenér bulharského klubu Ludogorec Razgrad. Od ledna 2014 do června 2016 byl hlavní trenér české fotbalové reprezentace. Po skončení hráčské kariéry se stal trenérem, momentálně se jedná o jednoho z nejlepších českých trenérů.\n\nV letech 2010, 2011, 2012, 2013, 2014 a 2015 zvítězil v české anketě Fotbalista roku v kategorii „trenér roku“. Získal ocenění Trenér měsíce Gambrinus ligy za listopad 2012, duben 2013, červenec 2013, srpen 2013 a listopad 2013.\n\nPřerovský rodák a odchovanec tamějšího Spartaku přestoupil v dorosteneckém věku do Baníku Ostrava. V československé lize nastupoval za Rudou hvězdu Cheb během základní vojenské služby. Od poloviny 80. let 20. století hrál za Baník Havířov a hráčskou kariéru uzavřel v Přerově, kde také začal s trénováním.\n\nPočátky jeho profesionální trenérské kariéry jsou spjaty s Baníkem Ostrava. V klubu působil dlouhodobě jako asistent, na jaře 2003 tým krátce vedl jako hlavní kouč. Jeho první ligový zápas však dopadl debaklem 0:7 na pražské Slavii. V sezóně 2003/04 figuroval opět ve funkci asistenta hlavního trenéra Františka Komňackého a byl tak u zisku mistrovského titulu pro Baník Ostrava.\n\nNa Mistrovství světa hráčů do 20 let 2003 ve Spojených arabských emirátech vedl český tým, který po remízách 1:1 s Austrálií a Brazílií a porážce 0:1 s Kanadou obsadil nepostupové čtvrté místo v základní skupině C.\n\nV roce 2004 se odebral působit na Slovensko, kde vedl nejprve tým Matador Púchov. V letech 2006-2007 působil jako asistent trenéra u slovenské fotbalové reprezentace. Od roku 2006 vedl tým MŠK Žilina, který hned v sezoně 2006/07 dovedl k zisku ligového titulu. Následně hrála Žilina předkola Ligy mistrů, ale vypadla s SK Slavia Praha po penaltovém rozstřelu. V sezoně 2007/08 skončila Žilina na 2. místě a hrála předkola Poháru UEFA. Před odvetou s bulharským PFK Levski Sofia (po domácím zápase 1:1) byl ale nečekaně z trenérské funkce odvolán.\n\nV říjnu 2008 se vrátil zpět do české ligy, tentokrát do klubu FC Viktoria Plzeň. Ta prožívala nepovedený vstup do sezóny 2008/09. Pod jeho vedením se tým stabilizoval a skončil na 8. místě. Druhá plzeňská sezóna 2009/10 již byla úspěšnější. FC Viktoria Plzeň se nakonec umístila na 5. místě a vyhrála Český pohár. V předkole Evropské ligy narazila na silného soupeře z Besiktase Istanbul, kterému po vyrovnaném domácím zápase 1:1 podlehla v Istanbulu 0:3.\n\nV sezóně 2010/11 dovedl (po obzvláště vynikajícím podzimu (41 bodů z 15 kol)) Viktorii Plzeň k titulu mistra České republiky ve fotbale. Za svou práci pro český fotbal obdržel ocenění Trenér roku 2010 v rámci ankety Fotbalista roku. V červenci 2011 získala FC Viktoria Plzeň český Superpohár, když porazila Mladou Boleslav 4:3 na penalty po výsledku 1:1. Viktoria tak zkompletovala sadu všech tří českých fotbalových trofejí.\n\nČtvrtá plzeňská sezóna 2011/12 se nesla ve znamení účasti v evropských pohárech. S týmem dokázal postoupit do základní skupiny Ligy mistrů přes Pjunik Jerevan, Rosenborg Trondheim a FC Kodaň. Ve skupině H byly Plzni nalosovány týmy FK BATE, AC Milán a FC Barcelona. Nakonec Plzeň dokázala uhrát 5 bodů a obsadit 3. místo, čímž si zajistila přestup do jarní vyřazovací fáze Evropské ligy, kde vypadla hned v prvním kole s německým Schalke 04. V domácí lize skončila Plzeň na třetím místě, kdy až do konce ligy hrála o titul se Spartou a Slovanem Liberec, ale v posledním kole v přímém souboji o titul s Libercem selhala a z třetího historického titulu se tak radoval Slovan. Třetí místo ji následně zaručilo start v předkolech Evropské ligy.\n\nNa počátku páté sezóny v Plzni se týmu podařilo probojovat do základní skupiny Evropské ligy. Plzni se z ní podařilo postoupit z prvního místa, když v posledním utkání skupiny porazila obhájce Evropské ligy Atlético Madrid a pod jeho vedením dokráčela až do osmifinále, kde ji vyřadil turecký klub Fenerbahçe SK. Sezónu 2012/13 Gambrinus ligy završil ziskem druhého ligového titulu, Plzeň porazila 1. června v posledním 30. kole sestupující FC Hradec Králové 3:0 a udržela si dvoubodový náskok před největším konkurentem Spartou Praha.\n\nPo neúspěšné kvalifikaci na EURO 2012 usiloval v březnu 2012 o jeho angažování na místo trenéra slovenského národního týmu prezident Slovenského fotbalového svazu Ján Kováčik. Pavel Vrba měl zájem, ale Plzeň jej odmítla uvolnit ze smlouvy.\n\nV sezóně 2013/14 dovedl Plzeň podruhé do základní skupiny Ligy mistrů, kde se tým střetl s německým Bayernem Mnichov, anglickým Manchesterem City a ruským CSKA Moskva. V listopadu 2013 využil výstupní klauzule ve smlouvě (platné do června 2015) umožňující mu z klubu odejít 15. prosince 2013. Vedení Plzně dokonce uvažovalo, že po tomto jeho kroku ukončí spolupráci s úspěšným trenérem okamžitě. V lednu 2014 převzal český národní tým, trenérský post mu nabídl předseda FAČR Miroslav Pelta. Fotbalová asociace ČR zaplatila Plzni cca 8 milionů Kč, což je částka uvedená v klauzuli. S Plzní se rozloučil postupem ze třetího místa v základní skupině D Ligy mistrů se ziskem 3 bodů do jarních vyřazovacích bojů Evropské ligy 2013/14, kdy mužstvo 10. prosince 2013 otočilo skóre proti CSKA Moskva na konečných 2:1 (díky většímu počtu nastřílených branek na hřišti soupeře ve vzájemných zápasech s CSKA mohlo slavit postup).\n\n3. prosince 2013 jej (společně s asistentem Karlem Krejčím) schválil do funkce hlavního trenéra českého národního týmu výkonný výbor FAČR. Smlouva platná od 1. ledna 2014 je nastavena na 4 roky s dvouletou opcí. Jako druhého asistenta si Vrba vybral Zdeňka Svobodu ze Sparty Praha. 12. prosince 2013 byl oficiálně představen na tiskové konferenci jako hlavní trenér české reprezentace. První zápas na lavičce národního týmu absolvoval 5. března 2014 v Eden Aréně v přátelském střetnutí proti Norsku (remíza 2:2). V přípravě před kvalifikací na EURO 2016 se mu s týmem nepodařilo vybojovat výhru, ta přišla až v prvním (a důležitějším) kvalifikačním zápase proti Nizozemsku 9. září 2014 (výhra 2:1 v Generali Areně v Praze). O měsíc později 10. října přišla další výhra 2:1, tentokrát na „horké“ půdě v Istanbulu proti domácím Turkům, a o 3 dny později v Astaně proti Kazachstánu přibyly na konto českého týmu další tři body za výhru 4:2. 16. 11. 2014 v posledním podzimním kvalifikačním zápase proti dosud stoprocentnímu Islandu vybojovali Vrbovi svěřenci další výhru 2:1 (v Plzni) a posunuli se po čtyřech výhrách do čela kvalifikační skupiny A. V roce 2015 po jarní remíze s Lotyšskem a prohře na Islandu dokázala reprezentace vyhrát dva zápasy v řadě nad Kazachstánem a v Lotyšsku, čímž se s předstihem dvou kol kvalifikovala na závěrečný turnaj EURO 2016.\n\nČeský tým hrál na šampionátu v základní skupině D s reprezentacemi Španělska, Chorvatska a Turecka. V konfrontaci s těmito těžkými soupeři uhráli Češi jediný bod za remízu 2:2 s Chorvatskem a umístili se na nepostupovém 4. místě v základní skupině.\nJednalo se o historicky nejhorší výsledek české reprezentace na fotbalovém mistrovství Evropy. Po neúspěchu na turnaji Pavel Vrba u reprezentace skončil.\n\nV červnu 2016 podepsal smlouvu s ruským klubem FK Anži Machačkala. Působil zde do prosince 2016, poté se klub po změně majitele rozhodl pro úsporná opatření, jejichž následkem byla mj. dohoda o ukončení trenérské smlouvy.\n\nV květnu 2017 se Pavel Vrba vrátil do Viktorie Plzeň a podepsal trenérskou smlouvu na tři roky platnou od léta. Na počátku sezóny 2017/18 postoupil do základní skupiny Evropské ligy, kterou FC Viktoria pod jeho vedením vyhrála. V jarních vyřazovacích kolech postoupil přes FK Partizan do osmifinále, kde tým vypadl s lisabonským Sporting CP. Ve stejné sezóně dovedl Plzeň k titulu v české fotbalové lize, který byl již jeho třetí s tímto týmem. V následující sezóně 2018/19 byla Plzeň nasazena do skupinové fáze Ligy mistrů UEFA, kde díky výhrám nad CSKA Moskva a AS Řím obsadila třetí místo. V jarní vyřazovací fázi Evropské ligy tým vypadl s Dinamem Záhřeb. V domácí soutěži skončila Plzeň druhá za pražskou Slavií. Po konci pozimní části sezóny 2019/2020 se Pavel Vrba dohodl na předčasném ukončení smlouvy a zároveň oznámil, že odchází trénovat bulharský tým PFK Ludogorec Razgrad.\n\n\n\n"}
{"id": "598187", "url": "https://cs.wikipedia.org/wiki?curid=598187", "title": "Karolínská renesance", "text": "Karolínská renesance\n\nKarolínská renesance je označení pro obrodu kultury a vzdělanosti říše Karla Velikého, trvající přibližně od 8. století do 1. poloviny 10. století. Je vymezena na začátku hlubokým úpadkem v době posledních Merovejců. Nově vybudovaná říše za Karlových nástupců v 9. století též upadla do zmatků, které zapříčinily konec tohoto období (včetně rozpadu franské říše verdunskou smlouvou roku 843). Karolínská renesance staví na myšlence obnovení antických, respektive římských tradic, vedle kterých se nově výrazněji prosazuje idea křesťanství.\n\nKarolínská renesance je první z renesancí západní středověké Evropy. Vyznačuje se intelektuálním rozmachem, znovuobjevením latiny a klasických autorů a rozvojem svobodných umění. Významné jsou křesťanské školy a vzdělanci soustředění kolem císařského dvora, jako byl Alcuin, Rabanus Maurus nebo Jan Scotus Eriugena. Ve výtvarném umění se rozvíjí knižní iluminace a umělecké řemeslo, architektura navazuje na antické a byzantské vzory.\n\nOznačení renesance předpokládá, že předchozí období bylo dobou kulturního úpadku, \"dobou temna\", které následovalo po vyšší římské kultuře.\n\nStarověká Římská říše pokrývala území západní Evropy a Středomoří na přelomu našeho letopočtu. Začala se vyvíjet v okolí Říma a postupně expandovala pokrývajíce značné území tehdejšího Středomoří, západní Evropy až po Británii. Nejenom politickou hierarchií, ale i kulturou kopírovala kulturu starověkého Řecka. Postupně ale docházelo jak k vnitřní krizi, tak k postupným nájezdům Germánů a jiných kočovných kmenů. Zároveň se na jejím území šíří různé sekty, jako je sekta Ježíše Krista. Panovníci zprvu ohrazovali říši valy a podmaňovali si okolní národy, zaváděli jednotnou řeč – římskou latinu a jednotné náboženství. S přibývající krizí se ale tato omezení uvolňovala. Germáni a další kmeny ze severovýchodu se po svých nájezdech usazovali na území říše a jejich přítomnost byla tolerována. Křesťanství se postupně měnilo ze zakázané sekty na jedno z nejdůležitějších náboženství říše. V 5. století pak došlo k rozkolu, který říši rozdělil na východní a západní. Zatímco v západní je více využívána latina, ve východní je to řečtina, se kterou mohou soužít i další jazyky. Východořímská říše se udržela déle než její západní sousedka, kterou vystřídala germánská království a feudalismus.\n\nV 5. století během rozkolu starověkého Říma na západní a východní říši Římskou to jsou především germánské kmeny, které v příhraničních oblastech sužovaly říši, zejm. Burgundi, Vandalové, Vizigótové, Ostrogóti, aj. I další kmeny (mezi nimi i Slované) vytlačovány kočovnými Huny ze svých území se daly do pohybu. Tyto národy postupně osídlily velkou část střední a západní Evropy. V 6. století tak na území Pyrenejského poloostrova vznikla Vizigótská a Svébská říše, v oblasti dnešního Tunisu a Libye, včetně Sardinie to je říše Vandalská, na území Itálie, Rakouska, Chorvatska a Slovinska říše Ostrogótská a na severu v oblasti dnešní Francie jsou to Franská říše a Burgundská. Na území Velké Británie se pak usadili Anglové a Sasové.\n\nNe všechny tyto germánské říše byly ale schopné se udržet. Postupně byla vyvrácena říše Vandalů, Ostrogótů a Vizigótů; z východu se jižním Středomořím, přes Pyrenejský poloostrov a zpět do střední Evropy šířili Arabové. V této části ale vzkvétala Franská říše. V 5. a 6. století se tak vládcům Franské říše několikrát podařilo připojit k říši různá království a udržet je. Postupem doby docházelo k vnitřnímu narušení moci vládců - do popředí se dostávala mocná aristokracie. V 7. století se tak tito aristokraté chopili ve Franské říši moci a dochází k druhému rozkvětu říše. První z nich, Pipin II., v roce 687 spojuje tři franská království. Jeho syn Karel Martel pak roku 732 porazil Araby v bitvě u Poitiers a zastavil tak arabskou expanzi. Vedl i několik menších bitev se Sasy a Alamany. Jeho syn Pipin III. Krátký pak sesadil posledního franského krále z rodu Merovejců a daroval papeži území kolem Vatikánu. Již dříve pokřtění Frankové tak upevnili svoje vztahy s katolickou mocí. V 7. století pak došlo nečekaně k šíření křesťanství do Británie a Irska.\n\nKdyž Karel Veliký (768–814) přebral po svém otci trůn, pokračoval v započatém díle. Postupně Franckou říši rozšířil a zcelil. Síla karolínského státu nebyla jen ve sjednocení území, zatlačení Arabů a ekonomických úspěších, ale i v právní a jazykové toleranci na rozličných územích, která pokrývala. Každoročně se pak říšské záležitosti řešily na sněmu v Cáchách, kam přicházeli vojenští vojevůdci, boháči a významný klérus.\n\nVelkým vítězstvím Karla Velikého bylo i navázání obchodních styků s Byzancí, poté co ji navrátil Benátky a Istrii. Za jeho vlády se daří obchodu i zemědělství, sám Karel zval na své dvorce učence a umělce, které si platil. Vznikla tak karolínská renesance. Karolínská po svém mecenáši Karlu Velikém, renesance z italského rinascenza – znovuzrození, tedy znovuzrození umění starověkého Říma. Karolínská renesance je tedy uměním doby Karla Velikého. Umělci se pohybovali na jeho dvoře, částečně se s uměním setkáváme i v klášterech, které byly v té době centrem vzdělanosti a zvláště po Karlově korunovaci v roce 800 na císaře papežem se značně šířily. Vznikla tak Svatá říše římská trvající následně skoro tisíc let. Karolínská renesance upadala s úpadkem Francké říše po smrti Karla Velikého, stejně tak jako upadala krásná gotika se smrtí Karla IV. a jeho syna Václava IV.\n\nNa karolínskou renesanci ještě navazuje otonská renesance za panování otónských císařů v obnovené Svaté říši římské a dále z ní pak vychází i románský sloh.\n"}
{"id": "598188", "url": "https://cs.wikipedia.org/wiki?curid=598188", "title": "Seznam UMTS sítí", "text": "Seznam UMTS sítí\n\nSeznam UMTS sítí – na této stránce naleznete seznam mobilních sítí telekomunikačních operátorů po celém světě, kteří ve své síti implementovali a používají technologii 3G W-CDMA, UMTS.\n\n\n"}
{"id": "598189", "url": "https://cs.wikipedia.org/wiki?curid=598189", "title": "Východní Slovácko", "text": "Východní Slovácko\n\nVýchodní Slovácko je svazek obcí v okresu Uherské Hradiště, jeho sídlem je Vlčnov a jeho cílem je rozvoj regionu. Sdružuje celkem 6 obcí a byl založen v roce 2005.\n\n\n"}
{"id": "598193", "url": "https://cs.wikipedia.org/wiki?curid=598193", "title": "Pittsburgh Hornets", "text": "Pittsburgh Hornets\n\nPittsburgh Hornets byl profesionální americký klub ledního hokeje, který sídlil v pensylvánském městě Pittsburgh. Tým v roce 1936 vznikl přesídlením klubu Detroit Olympics (ten hrál nižší soutěže v letech 1927-1936) a v tom samém roce byl jedním ze zakládajících mužstev AHL, v které působil do roku 1956. Své domácí zápasy hrál v aréně Duquesne Gardens. V roce 1961 se při příležitosti otevření nového stadionu Civic Arena opět celek obnovil a odehrál šest sezon. Mužstvo působilo jako farma klubů NHL Detroit Red Wings (včetně předchozího působiště 1927-45 a 1961-67) a Toronto Maple Leafs (1946-56). Třikrát se klub radoval z titulu v AHL - původní v letech 1952 a 1955 a obnovený v roce 1967. Mezi známé hráče, kteří klubem prošli, patří například Rudy Migay nebo Gerry Cheevers.\n\nCelek definitivně ukončil působnost v roce 1967 po zisku posledního Calder Cupu, když uvolnil Civic Arenu nově vzniklým Pittsburgh Penguins. Tento celek působí v NHL dodnes, arénu opustil v roce 2010.\n\n\n"}
{"id": "598194", "url": "https://cs.wikipedia.org/wiki?curid=598194", "title": "Válka Revue", "text": "Válka Revue\n\nČasopis Válka REVUE vychází pravidelně 10x ročně od léta 2009 a populárně-naučnou formou se zaměřuje na dějiny válek a vojenství, zejména na dobu od poloviny 19. století do konce 20. století. Speciální důraz je kladen na představení československých jednotek zapojených do celosvětových konfliktů, dále vojenských a politických osobností, přináší články o vojenské technice, zbraních nebo válečných taktikách. \n\nČasopis má 52 barevných stran a se tiskne ve více než 15 000 nákladu. Šéfredaktorem je od vzniku časopisu Mgr. Jan Čurda.\n\nMezi hlavní rubriky patří:\nVálka REVUE vznikla oddělením se od úspěšného historického měsíčníku Živá historie z brněnského vydavatelství Extra Publishing.\n\n"}
{"id": "598198", "url": "https://cs.wikipedia.org/wiki?curid=598198", "title": "Bank of the West Classic 2010", "text": "Bank of the West Classic 2010\n\nTenisový turnaj WTA Bank of the West Classic 2010 se konal ve dnech 26. července až 1. srpna v americkém Stanfordu na otevřených dvorcích s tvrdým povrchem. Odměny činily 700 000 dolarů. Jednalo se o první turnaj US Open Series 2010.\n\nPrvní dvě nasazené hráčky měly volný los do 2. kola.\n\n\n"}
{"id": "598199", "url": "https://cs.wikipedia.org/wiki?curid=598199", "title": "Xixiposaurus", "text": "Xixiposaurus\n\nXixiposaurus (\"ještěr od vesnice Xixipo\") byl rod prosauropodního plazopánvého dinosaura, žijícího v období spodní jury na území dnešní Číny (souvrství Spodní Lufeng). Typovým druhem tohoto vývojově pokročilého prosauropoda je \"X. suni\", kterého v roce 2010 popsal paleontolog Sekiya Toru. Jde zřejmě o vývojově nejpokročilejšího z dosud popsaných čínských prosauropodů. Tento dinosaurus měřil na délku asi 4 metry.\n\n"}
{"id": "598200", "url": "https://cs.wikipedia.org/wiki?curid=598200", "title": "Medvědín", "text": "Medvědín\n\nMedvědín (německy \"Schüsselberg\") je hora v Krkonoších v závěru Západního Českého hřbetu, táhnoucím se mezi Harrachovem a Špindlerovým Mlýnem, od kterého je vrchol vzdálený asi 2,5 km severozápadně.\n\nNa západě je Medvědín oddělen mělkým sedlem od Zlatého návrší, na severu a východě spadá prudce do údolí o 400-500 výškových metrů, na jihu přechází v Žalský hřbet, od kterého je oddělen sedlem nedaleko Horních Míseček.\n\nNa vrcholu stojí televizní vysílač a od roku 1979 sem vede sedačková lanovka ze Špindlerova Mlýna. Velmi dobré výhledy.\n\nMedvědín je významným lyžařským střediskem. Na jihovýchodním svahu je vybudován skiareál Medvědín se 3 sjezdovkami různých obtížností (černá, červená a modrá), 1 lanovkou a 2 vleky. Sedačková lanovka začíná ve Špindlerově Mlýně a v její horní polovině vede paralelně lyžařský vlek. Druhý vlek začíná v Horních Mísečkách. Z vrcholu Medvědína vede i běžecká trať na Zlaté návrší, případně se dá sjet na Horní Mísečky, kde začíná několik dalších běžeckých tratí.\n\nLožisko bylo objeveno pěším gamaprůzkumem v roce 1952 v měřítku 1:5 000. Radiometrické anomálie byly vázány na výchozové partie žilných struktur severozápadního směru poblíž kóty Medvědín. Po ověření anomálií kutacími pracemi, které potvrdily výskyt uranových slíd, byla roku 1953 zaražena štola č. 1 o profilu 3,6 m v nadmořské výšce 1 153 m. Tato štola nafárala systém zrudněných žil 40-80 m pod úrovní terénu. V témže roce byla zahájena ražba štoly č. 2 o profilu 3,6 m v 1 063 m. n. m., která perspektivní žíly prověřovala o 90 m hlouběji. Ražba obou štol byla vedena ve směru SV-JZ, tedy kolmo na předpokládané rudní struktury. Po ukončení prací na štole č. 2 bylo ložisko v dubnu 1955 předáno těžebnímu podniku Jáchymovské doly Trutnov se sídlem v Trutnově. Obě štoly profáraly masív Medvědína, tedy z Horních Míseček do Labského dolu. Tento způsob otvírky ložiska umožňoval zpřístupnění těžko dosažitelného Labského údolí, zázemí dolu zahrnující hornické ubytovny, kanceláře a sklady bylo vybudováno v prostoru snáze dosažitelných Horních Míseček.\n\nPo zahájení těžby 5. dubna 1956 na štolových horizontech byla těžebním podnikem vyražena v témže roce výškově mezi stávajícími štolami v 1 110 m. n. m. nová štola č. 2, která otevřela 2. patro dolu. Původní štola č. 2 byla tedy přejmenována na štolu č. 3 a nyní otvírala 3. patro dolu, které sloužilo jako hlavní těžní. Pro ověření rudních struktur směrem do hloubky byla v roce 1956 v prostoru vyústění štoly č. 3 v Labském dole započato s ražbou šachty č. 6 o profilu 10,92 m, výztuž dřevěná-věncová, otvírající v 1 027 m. n. m. 4. patro dolu, které převzalo úlohu hlavního těžního patra. V září 1957 byla ve výšce 980 m. n. m. započata ražba odvodňovací štoly č. 5, která v šachtě otvírala 5. patro dolu. Ražba této štoly byla započata v granitu a profárala kontaktní zónu krystalinika. Na základě nepřesvědčivých výsledků těžebního průzkumu na 4. patře, kde se objevovalo stále více aplitů a žil granitů, nebylo pokračováno v otvírce 5. patra.\n\nNa ložisku byla pro dobývání rudných čoček malých rozměrů používána metoda výstupkového dobývání se zakládáním vydobytých prostor vlastní základkou a výběrová dobývací metoda.\n\nPráce na ložisku byly ukončeny na konci roku 1958 a k 1. 1. 1959 byla ukončena i činnost těžebního podniku Jáchymovské doly Trutnov n. p. Na ložisku bylo sledováno 20 žil, z nichž 6 mělo průmyslové zrudnění a bylo vytěženo 24,5 t uranu v kovu. Po ukončení činnosti byla ústí štol sestřelena, jáma zatopena a zabetonována.\n\nCelkové množství báňských prací na úseku v letech 1952-1958 bylo následující:\n\nNejjednodušší přístup je lanovkou ze Špindlerova Mlýna, která končí několik desítek metrů od vrcholu. Na vrchol vede také asi dvoukilometrová odbočka z Masarykovy silnice z Horních Míseček, zprvu červeně a dále žlutě značená. Tato odbočka je značená i jako cyklostezka, takže vrcholu Medvědína lze dosáhnout i na kole.\n\n"}
{"id": "598206", "url": "https://cs.wikipedia.org/wiki?curid=598206", "title": "Nova Scotia Voyageurs", "text": "Nova Scotia Voyageurs\n\nNova Scotia Voyageurs byl profesionální kanadský klub ledního hokeje, který sídlil v Halifaxu v provincii Nové Skotsko. V soutěži působil od roku 1971, kdy v ní nahradil Montreal Voyageurs (AHL 1969-71). Po celou dobu existence byli \"Plavci\" rezervou týmu NHL Montreal Canadiens. Celek působil ve městě Halifax v provincii Nové Skotsko. Klubu se třikrát podařilo získat Calder Cup pro vítěze AHL - v letech 1972, 1976 a 1977. Premiérový primát byl významný tím, že poprvé soutěž ovládlo kanadské mužstvo. Další tituly v letech 1976 a 1977 byly spojeny s triumfem Montrealu v NHL, předtím se nikdy žádné organizaci nepodařilo vyhrát obě soutěže v té samé sezoně. Podobný kousek se povedl od té doby pouze Albany River Rats a New Jersey Devils v roce 1995.\n\nV roce 1984 bylo mužstvo nahrazeno novým klubem Sherbrooke Canadiens (ten v lize působil do roku 1990). Mezi hráče, které Nova Scotia vychovala pro NHL, patří například Claude Lemieux. Klub během svého třináctiletého účinkování nikdy nechyběl v play off.\n\nZdroj: \n\n\n\n"}
{"id": "598208", "url": "https://cs.wikipedia.org/wiki?curid=598208", "title": "Didier Anzieu", "text": "Didier Anzieu\n\nDidier Anzieu (8. července 1923 − 25. listopadu 1999) byl francouzský psychoanalytik.\n\nVystudoval filozofii, byl žákem Daniela Lagache. Už na univerzitě se zajímal o psychoanalýzu, jeho diplomová práce byla věnována Freudově sebeanalýze (jejímž prostřednictvím objevil psychoanalýzu). Po studiích Anzieu podstoupil psychoanalýzu u Jacquese Lacana, avšak odešel z ní, když odhalil, že Lacan souběžně léčí jeho matku a neřekl mu o tom. Od té doby choval k Lacanovi nepřátelský postoj, vyčítal mu nedostatek upřímnosti i svévolné zacházení se zásadami psychoanalytické léčby. Přesto byl Lacanem ovlivněn, podobně jako britským psychoanalytikem Wilfredem Bionem, ale i Heinzem Kohutem.\n\nVěnoval se též skupinové analýze. Jeho nejuznávanějším přínosem je koncept \"\"Moi-Peau\"\" (což lze přeložit zhruba jako \"povrchové já\"), který zavedl roku 1974. Anzieu říká, že kojenec v nejranějších stadiích vývoje, pokud chce přežít, se nemůže opírat o vnitřní zdroje a potenciály subjektivity, které jsou chabé, ale musí se opřít o \"povrch těla\", o pocity zaznamenané na pokožce. Jeho první já je tak \"kožní\", povrchové. Proto je tak důležitý dotyk dítěte s matkou, bez něj se struktury subjektu vůbec nevytvoří. Podle Anzieu podobně jako kojenec reaguje i neurotik či psychotik ve vrcholných fázích své choroby, regreduje až k Moi-peau, k já vtělenému do povrchu těla. Proto pro něj může být léčivý i dotyk, který může znovu nastartovat vývoj subjektivity k vyšším formám.\n\nJak bývá ve francouzské psychoanalýze zvykem, věnoval se také rozborům umění, především díla Samuela Becketta.\n\n\n"}
{"id": "598209", "url": "https://cs.wikipedia.org/wiki?curid=598209", "title": "Eric B. &amp; Rakim", "text": "Eric B. &amp; Rakim\n\nEric B. & Rakim bylo americké hip-hopové duo z New Yorku. Duo tvořili DJ Eric \"Eric B.\" Barrier a rapper William Michael \"Rakim\" Griffin, Jr. Duo se dalo dohromady v roce 1986 a rozpadlo se v roce 1992. Společně vydali čtyři alba, těch se prodalo přes 2,5 milionu. Byli představiteli tzv. \"klasického rapu\" druhé poloviny osmdesátých let až počátku devadesátých let 20. století (tzv. \"zlatý věk hip hopu\").\n\nEric B. pracoval jako DJ na newyorské radiové stanici \"WBLS\", která se soustředila na hraní \"nekomerčního\" hip-hopu. Stanice dávala možnost vystupování mladým pouličním rapperům, a tak Eric B. potkal Rakima. S pomocí producenta Marley Marla se dali roku 1986 dohromady. Jejich první singl byla píseň \"Eric B. Is President\", dodnes se spekuluje jestli píseň vyprodukoval Eric B., jak je uváděno, nebo Marley Marl.\n\nDíky singlu získali smlouvu na jedno album u společností \"4th & B'way Records\" a \"Island Records\". Tam tedy připravili svůj debut \"Paid in Full\" a ačkoliv se album vyšplhalo \"jen\" na 58. příčku žebříčku Billboard 200, získalo platinové ocenění společnosti RIAA, za milion prodaných kusů. Na přebalu desky oba mají zlaté \"řetězy\" a oblečení od \"Gucciho\", tím jako jedni z prvních udali módní hip-hopový styl, který trvá již přes dvacet let. Časopis Rolling Stone album vyhodnotil jako 227. nejlepší album všech dob. Hudební televize MTV ho dokonce označila jako nejlepší hip-hopové album všech dob.\n\nDíky rozruchu způsobeného úspěchem alba \"Paid in Full\" získali výhodnou smlouvu u společností \"Uni Records\" a především MCA Records. Zde vydali v roce 1988 velmi očekávané album \"Follow the Leader\". Album se umístilo na 22. pozici hitparády \"Billboard 200\" a prodalo se ho přes 500 000 kusů, čímž získalo zlatou certifikace. Z alba pochází vcelku úspěšný stejnojmenný singl. Časopis \"Vibe\" toto album zařadil jako dvanácté nejlepší hip-hopové album všech dob. Styl těchto jejich dvou alb, který se projevuje samplováním částí starších melodických hitů a lyrickými verši, ovlivnil pozdější tvorbu rapperů jako jsou LL Cool J a Ice Cube nebo skupin Run-D.M.C. a Public Enemy.\n\nRoku 1989 spolupracovali s dance-popovou zpěvačkou \"Jody Watley\" na její písni \"Friends\". Tato spolupráce se do historie zapsala jako první spolupráce mezi žánry hip hop a dance-pop. S příchodem devadesátých let 20. století jejich popularita začala upadat v důsledku úspěchu podžánrů Gangsta rap, který představila skupina N.W.A. a \"Alternativní rap\", který proslavila skupina De La Soul.\n\nV květnu 1990 vydali své třetí album \"Let the Rhythm Hit 'Em\" to už nezaznamenalo takový úspěch jako alba předchozí, ale i přesto dosáhlo na zlatou certifikaci společnosti RIAA. Album bylo jedním z prvních, které obdrželo od časopisu \"The Source\" hodnocení \"5 mic\", tedy nejvyšší možné. Ovšem jejich \"starý\" styl již tolik nepřitahoval. V roce 1991 a 1992 využili možnosti podílet se na soundtracích k filmům \"House Party 2\" a \"Juice\" respektive. Píseň \"Juice (Know the Ledge)\" je jejich nejúspěšnější, co se týče oblíbenosti rádií. Obě písně byly obsaženy na jejich posledním společném albu \"Don't Sweat the Technique\", vydaného v roce 1992. To mělo jazzový nádech a obsahovalo další vcelku úspěšný stejnojmenný singl, i tak v prodejích propadlo. S tímto albem navíc duu končila smlouva u MCA Records. Po několika obchodních schůzkách se duo oficiálně rozpadlo a oba se vydali na sólové dráhy.\n\n\n"}
{"id": "598217", "url": "https://cs.wikipedia.org/wiki?curid=598217", "title": "Seznam chráněných území v okrese Prachatice", "text": "Seznam chráněných území v okrese Prachatice\n\n__BEZOBSAHU__\nToto je seznam chráněných území v okrese Prachatice aktuální k roku 2016, ve kterém jsou uvedena chráněná území v oblasti okresu Prachatice.\n\n\n"}
{"id": "598219", "url": "https://cs.wikipedia.org/wiki?curid=598219", "title": "Hongkongská hokejová reprezentace", "text": "Hongkongská hokejová reprezentace\n\nHongkongská hokejová reprezentace je národní hokejové mužstvo Hongkongu. Hokejový svaz byl založen 8. srpna 1980, sdružuje 1536 registrovaných hráčů (z toho 530 seniorů), majících k dispozici pět hal s umělou ledovou plochou. Hongkong je členem Mezinárodní federace ledního hokeje od 30. dubna 1983. Hokejisté Hongkongu jsou účastníci divize III mistrovství světa 1987 a divize III MS 2014, 2015, 2016 a 2017.\n\n13. 3. 1987 Tchaj-wan 2:2 Hongkong \n\n13. 3. 1987 Austrálie 37:0 Hongkong \n\n14. 3. 1987 Jižní Korea 44:0 Hongkong \n\n15. 3. 1987 Nový Zéland 19:0 Hongkong \n\n17. 3. 1987 Austrálie 42:0 Hongkong \n\n18. 3. 1987 Jižní Korea 24:1 Hongkong \n\n19. 3. 1987 Nový Zéland 19:0 Hongkong \n\n8. 1. 2003 Hongkong 30:1 Macao \n\n8. 3. 2005 Hongkong 6:2 Tchaj-wan \n\n10. 3. 2005 Hongkong 5:3 Thajsko \n\n7. 1. 2007 Hongkong 8:0 Macao \n\n26. 1. 2007 Malajsie 7:3 Hongkong \n\n27. 1. 2007 Jižní Korea 11:0 Hongkong \n\n2. 2. 2007 Thajsko 4:3 Hongkong \n\n8. 3. 2007 Macao 4:4 Hongkong \n\n9. 3. 2007 Hongkong 5:2 Macao \n\n11. 7. 2007 Hongkong 5:2 Macao \n\n25. 1. 2008 Hongkong 5:1 Macao \n\n29. 3. 2008 Hongkong 7:1 Macao \n\n24. 4. 2008 Malajsie 4:2 Hongkong \n\n24. 4. 2008 Hongkong 2:1 Tchaj-wan \n\n25. 4. 2008 Hongkong 6:2 Macao \n\n26. 4. 2008 Thajsko 4:2 Hongkong \n\n26. 4. 2008 Hongkong 1:0 Singapur \n\n13. 7. 2008 Hongkong 6:0 Macao \n\n27. 9. 2008 Macao 4:4 Hongkong \n\n15. 3. 2009 Singapur 1:1 Hongkong \n\n16. 3. 2009 Hongkong 11:0 Macao \n\n17. 3. 2009 Spojené arabské emiráty 5:1 Hongkong \n\n19. 3. 2009 Thajsko 6:4 Hongkong \n\n20. 3. 2009 Malajsie 4:3 Hongkong \n\n25. 4. 2009 Macao 8:3 Hongkong \n\n28. 6. 2009 Hongkong 3:1 Macao \n\n29. 6. 2009 Macao 7:3 Hongkong \n\n20. 3. 2010 Macao 8:7 Hongkong \n\n31. 3. 2010 Tchaj-wan 3:1 Hongkong \n\n1. 4. 2010 Spojené arabské emiráty 0:0 Hongkong \n\n2. 4. 2010 Hongkong 2:1 Mongolsko \n\n3. 4. 2010 Hongkong 2:0 Macao \n\n4. 4. 2010 Hongkong 5:2 Mongolsko \n\n5. 9. 2010 Macao 6:4 Hongkong \n\n7. 11. 2010 Hongkong 3:2 Macao \n\n25. 4. 2011 Hongkong 5:4 Spojené arabské emiráty \n\n26. 4. 2011 Hongkong 7:5 Thajsko \n\n27. 4. 2011 Hongkong 15:0 Indie \n\n29. 4. 2011 Hongkong 13:0 Macao \n\n30. 4. 2011 Hongkong 6:1 Kuvajt \n\n29. 5. 2011 Hongkong 4:3 Macao \n\n12. 1. 2012 Hongkong 7:0 Macao \n\n14. 10. 2012 Macao 9:4 Hongkong \n\n29. 12. 2012 Macao 1:1 Hongkong \n\n17. 3. 2013 Hongkong 10:0 Singapur \n\n18. 3. 2013 Hongkong 21:0 Indie \n\n20. 3. 2013 Hongkong 9:0 Macao \n\n21. 3. 2013 Hongkong 7:3 Mongolsko \n\n22. 3. 2013 Hongkong 6:3 Spojené arabské emiráty \n\n23. 3. 2013 Hongkong 4:3 Mongolsko \n\n24. 3. 2013 Tchaj-wan 4:2 Hongkong \n\n3. 8. 2013 Hongkong 8:0 Macao \n\n13. 10. 2013 Macao 5:5 Hongkong \n\n1. 12. 2013 Macao 4:2 Hongkong \n\n16. 3. 2014 Thajsko 2:1 Hongkong \n\n17. 3. 2014 Mongolsko 9:2 Hongkong \n\n19. 3. 2014 Spojené arabské emiráty 5:1 Hongkong \n\n20. 3. 2014 Hongkong 6:0 Kuvajt \n\n22. 3. 2014 Tchaj-wan 7:1 Hongkong \n\n6. 4. 2014 Hongkong 2:1 Spojené arabské emiráty \n\n7. 4. 2014 Hongkong 12:0 Gruzie \n\n9. 4. 2014 KLDR 12:2 Hongkong \n\n11. 4. 2014 Bulharsko 6:1 Hongkong \n\n12. 4. 2014 Lucembursko 8:0 Hongkong \n\n30. 8. 2014 Hongkong 7:0 Macao \n\n30. 11. 2014 Hongkong 4:1 Macao \n\n28. 12. 2014 Hongkong 3:2 Macao \n\n3. 4. 2015 Hongkong 8:3 Spojené arabské emiráty \n\n6. 4. 2015 Hongkong 8:0 Bosna a Hercegovina \n\n7. 4. 2015 Hongkong 11:3 Gruzie \n\n9. 4. 2015 Turecko 11:1 Hongkong \n\n10. 4. 2015 KLDR 9:0 Hongkong \n\n12. 4. 2015 Lucembursko 5:2 Hongkong \n\n29. 8. 2015 Hongkong 6:1 Macao \n\n11. 10. 2015 Macao 2:2 Hongkong \n\n22. 11. 2015 Hongkong 6:0 Macao \n\n31. 3. 2016 Bosna a Hercegovina 5:4 Hongkong \n\n1. 4. 2016 JAR 9:1 Hongkong \n\n3. 4. 2016 Lucembursko 7:1 Hongkong \n\n4. 4. 2016 Turecko 5:1 Hongkong \n\n6. 4. 2016 Gruzie 14:3 Hongkong \n\n\"Hongkong vyhrál kontumačně 5:0.\"\n\n23. 10. 2016 Macao 8:6 Hongkong \n\n18. 2. 2017 Hongkong 12:1 Singapur \n\n20. 2. 2017 Tchaj-wan 5:4 Hongkong \n\n21. 2. 2017 Thajsko 8:2 Hongkong \n\n23. 2. 2017 Mongolsko 8:6 Hongkong \n\n25. 2. 2017 Hongkong 5:3 Spojené arabské emiráty \n\n10. 4. 2017 Hongkong 5:0 Bosna a Hercegovina \n\n\"Hongkong vyhrál kontumačně 5:0.\"\n\n11. 4. 2017 Bulharsko 10:3 Hongkong \n\n13. 4. 2017 Hongkong 5:2 Tchaj-wan \n\n15. 4. 2017 Lucembursko 8:1 Hongkong \n\n16. 4. 2017 Gruzie 14:3 Hongkong \n\n\n"}
{"id": "598224", "url": "https://cs.wikipedia.org/wiki?curid=598224", "title": "Maine Mariners", "text": "Maine Mariners\n\nMaine Mariners byl profesionální americký klub ledního hokeje, který sídlil v Portlandu ve státě Maine. Celek působil v soutěži v letech 1977-1992 jako záložní tým tří klubů NHL - postupně Philadelphia Flyers, New Jersey Devils a Boston Bruins. V roce 1992 se tým přestěhoval do Providence, kde nyní působí jako Providence Bruins.\n\nTřikrát se mužstvu povedlo získat titul v AHL, z jeho kádru se do NHL prosadili například Pelle Lindbergh či Greg Adams. Ve městě Portland od roku 1993 působí klub AHL Portland Pirates.\n\n\n"}
{"id": "598227", "url": "https://cs.wikipedia.org/wiki?curid=598227", "title": "Chelan (jezero)", "text": "Chelan (jezero)\n\nChelan ( ) je úzké, 89 km dlouhé jezero v okresu Chelan, na severu státu Washington v USA. Je to největší přírodně vytvořené jezero ve státě. Jeho jméno znamená v jazyce místních kmenů \"hluboká voda\".\n\nJezero má mnoho přítoků z Kaskádového pohoří a maximální hloubku 453 metrů, čímž se stává třetím nejhlubším ve Spojených státech a 24. na světě. Hladina jezera je 335 metrů nad úrovní moře, průměrná šířka jezera je 1,6 km.\n\nMěsto Chelan leží na jihovýchodním cípu jezera, kde odtéká jeho voda stejnojmennou řekou skrz vodní elektrárnu Lake Chelan Dam. Na severozápadním konci je město Stehekin, kudy se přilévá voda opět ze stejnojmenné řeky. Řeka Stehekin je největším přítokem jezera. Na jižním pobřeží leží státní park Lake Chelan, který je přístupný z města Chelan. Severní pobřeží je také chráněné, nachází se zde národní rekreační oblast Lake Chelan.\n\nJezero je využíváno částečně i k zadržení vod z jarního tání. Na spodním (jižním) konci byla vybudována hráz, kterou je hladina během roku udržována asi 5 m nad původní hladinou, na podzim se jezero upustí na původní úroveň a na jaře zase postupně naplní po úroveň hráze.\n\nMěstečko Stehekin na severozápadním konci je původně lovecká osada a také zde probíhaly pokusy najít zlato. Nedaleko ústí řeky Chelan na pravém břehu je štola, která je ale přes léto zatopena. Současně jsou zde na skalách patrné staré indiánské kresby.\n\nStehekin nemá silniční spojení, dá se sem dostat pouze pravidelnou lodní linkou, hydroplánem, malým letadlem nebo na koních přes průsmyky směrem severozápadně. Pěší trak se vřele nedoporučuje kvůli výskytu medvědů.\n"}
{"id": "598230", "url": "https://cs.wikipedia.org/wiki?curid=598230", "title": "Istanbul Cup 2010", "text": "Istanbul Cup 2010\n\nTenisový turnaj WTA Istanbul Cup 2010 se konal ve dnech 26. července - 1. srpna v tureckém Istanbulu venku na kurtech s tvrdým povrchem. Odměny činily 220 000 USD.\n\n\n\n\n"}
{"id": "598236", "url": "https://cs.wikipedia.org/wiki?curid=598236", "title": "Donald Trump", "text": "Donald Trump\n\nDonald John Trump (* 14. června 1946 New York) je americký podnikatel, republikánský politik a 45. prezident Spojených států amerických, kterým se stal 20. ledna 2017. Do Bílého domu nastoupil ve věku 70 let jako nejstarší a zároveň nejbohatší zvolený prezident, a stal se také prvním mužem v úřadu bez předchozí zkušenosti s politickou či armádní funkcí. Je jeden z pěti amerických prezidentů, které nezvolila většina voličů, a jediný, jehož popularita nikdy nepřekročila 50 %.\n\nKandidaturu do amerických prezidentských voleb 2016 za Republikánskou stranu formálně oznámil 16. června 2015 a po vítězných primárkách získal nominaci na úřad prezidenta USA během srpnového stranického sjezdu v Clevelandu. Ve volbách dne 8. listopadu 2016 získal 306 hlasů volitelů (oproti potřebnému počtu 270) a porazil tak svou hlavní soupeřku, demokratickou kandidátku Hillary Clintonovou, na kterou připadlo 232 hlasů volitelů.\n\nPřed vstupem do úřadu působil jako předseda a generální ředitel společnosti The Trump Organization, která se zabývá obchodováním s nemovitostmi. Provozuje také mnoho hotelů, kasin a golfových hřišť po celém světě. Díky své reality show \"The Apprentice\" (tj. \"Učeň\") na stanici NBC se stal i mediálně známým.\n\nV prvních měsících svého úřadování Trump zvrátil některé z kroků svého předchůdce Baracka Obamy. Odstoupil od dohody o transpacifickém partnerství, Íránské jaderné smlouvy (JCPOA) a od Pařížské dohody o boji proti klimatickým změnám. Také částečně zastavil postupné oteplování americko-kubánských vztahů. Jmenoval konzervativního soudce Neila Gorsucha jako devátého člena Nejvyššího soudu, Senát Spojených států amerických jeho nominaci následně i přes obstrukce demokratů schválil. Trump dále nastolil částečný zákaz cestování (\"travel ban\"), kterým na tři měsíce zabránil občanům ze šesti muslimských zemí ve vstupu na území Spojených států, což se stalo předmětem vícero soudních sporů. Trumpova snaha o zastavení nebo omezení programu rozsáhlé zdravotní péče i pro nemajetné občany (tzv. \"Obamacare\") však narazila na velký odpor a prozatím neuspěla kvůli odlišnému postoji několika republikánských senátorů.\n\nV květnu 2017 Trump odvolal z úřadu ředitele FBI Jamese Comeyho pro jeho vyšetřování možného ruského vměšování do prezidentských voleb a případných vztahů mezi Ruskem a spolupracovníky Trumpovy prezidentské kampaně v roce 2016. Krátce poté byl ministerstvem spravedlnosti jmenován Robert Mueller speciálním prokurátorem pro toto vyšetřování.\n\nDne 18. prosince 2019 byla Sněmovnou reprezentantů schválena obžaloba prezidenta Trumpa v procesu impeachmentu v bodech zneužití úřadu a obstrukcí vůči Kongresu Spojených států. První bod byl přijat většinou 230 : 197 hlasů, druhý pak 229 : 198 hlasů. Žaloba byla posléze postoupena k rozhodnutí do Senátu, kde však její podpůrci vzhledem k počtu senátorů za obě strany pravděpodobně nezískají dvoutřetinovou většinu potřebnou pro schválení impeachmentu. Po průtazích způsobených taktizováním ze strany demokratů prohlásila předsedkyně Sněmovny reprezentantů Nancy Pelosiová teprve 10. ledna 2020, že „v následujícím týdnu“ předá žalobu Senátu USA k projednání. Poté, co Senát 1. února 2020 zamítl žádost demokratů o předvolání dalších svědků, bude Trump s největší pravděpodobností ve středu 5. února od obvinění osvobozen a zůstane prezidentem USA.\n\nNarodil se v newyorském Queensu jako čtvrté z pěti dětí. Jeho rodiči byli Frederic C. Trump (11. října 1905, New York – 25. června 1999) a Mary A. MacLeod (10. května 1912, Skotsko – 7. srpna 2000). Otec se stal v New Yorku velkým stavebním podnikatelem. Prarodiče Donalda Trumpa z otcovy strany byli původem němečtí emigranti, kteří se přistěhovali do Spojených států v roce 1885. Dědeček Frederic Trump (původním jménem Friedrich Trump) se narodil v malé vinařské obci Kallstadt v oblasti, která patří do německé spolkové země Porýní-Falc. Babička se jmenovala Elisabeth roz. Christ. Již dědeček Trump nabyl značného majetku jako majitel řetězce pohostinství mj. ve městě Seattle ve státě Washington.\n\nMladý Trump studoval na Kew-Forest School ve Forest Hills, v newyorské městské části Queens. Kvůli problémům při studiu jej rodiče ve třinácti letech poslali na vojenskou akademii (New York Military Academy). Tam získal akademické vzdělání a také hrál v týmech amerického fotbalu a basketbalu. Od basketbalového trenéra dostal v roce 1964 cenu \"Coach's Award\". Poté studoval dva roky na Fordham University, načež přestoupil na Wharton School patřící k Pensylvánské univerzitě. Po absolvování bakalářského studia (BS) v oboru ekonomie a finančnictví nastoupil v roce 1968 do otcovy firmy Trump Organization.\n\nV roce 1977 se Donald Trump oženil s českou modelkou Ivanou Zelníčkovou. Do manželství se narodily tři děti: Donald Jr., Ivanka a Eric Trumpovi. Nejstarší z těchto dětí, Donald Jr., hovoří plynně česky, protože měl v dětství úzký vztah k prarodičům z matčiny strany. Od roku 1980 také pravidelně trávil část letních prázdnin ve Zlíně.\n\nČeskoslovenská Státní bezpečnost vedla od dubna 1978 sledovací svazek na tehdejší Trumpovu manželku Ivanu. Při té příležitosti získávala také informace o Trumpově angažmá v tehdejší americké politice. Byla tak mimo jiné informována o Trumpově zájmu ucházet se o křeslo prezidenta USA už v roce 1988, respektive 1996.\n\nSamotný Donald Trump navštívil Československo v roce 1990, kdy se ve Zlíně zúčastnil pohřbu svého tchána Miloše Zelníčka. Manželé Donald a Ivana Trumpovi se rozvedli v roce 1992. Následujícího roku si Trump vzal herečku Marlu Maplesovou, s níž má dceru Tiffany. Jejich rozvod následoval v roce 1999. O šest let později se Trump oženil potřetí, a to se slovinskou modelkou a návrhářkou Melanií Knavsovou, která přivedla na svět syna Barrona Williama Trumpa.\n\nTrump začal svou podnikatelskou kariéru ve společnosti svého otce (Trump Organization). Pro začátek jeho vlastního podnikání mu otec poskytl úvěr ve výši jednoho milionu dolarů. Jedním z jeho prvních projektů byla revitalizace bytového komplexu Swifton Village v Cincinnati ve státě Ohio. Když předal Swifton Village firmě svého otce, dosáhli zisku 6 milionů amerických dolarů.\n\nV roce 1980 v New Yorku začaly práce na obnovení Wollman Stadium (stadionu) v Central Parku. Projekt měl předpokládaný stavební plán na 2½ roku. Jenže v roce 1986 nebyli ani blízko dokončení a už proinvestovali 12 milionů dolarů. Trump nabídl převzetí těchto prací bez toho, že by město muselo něco zaplatit. Nabídka byla odmítána, dokud se nedostala do pozornosti médií. Nakonec dostal příležitost a projekt dokončil během tří měsíců za 1,95 milionu dolarů, což bylo o 750 000 dolarů méně než původní rozpočet.\n\nDo konce osmdesátých let se dostal do finanční krize. Výstavbu svého třetího kasína, Trump Taj Mahal v Atlantic City (New Jersey), financoval většinou z půjček s vysokým úrokem, které následně nedokázal splácet. Banky a držitelé dluhopisů přitom ztratili stovky milionů dolarů. 50 % vlastnictví kasína Taj Mahal musel převést na původní držitele dluhopisů, aby snížil úrokové zatížení a dostal více času na splacení dluhu. Do roku 1994 se mu podařilo značně snížit svůj 900milionový osobní dluh a též výrazně snížil svůj 3,5miliardový obchodní dluh. V roce 1995 spojil svoje kasína do společnosti Trump Hotels & Casino Resorts.\n\nTrump je předsedou a generálním ředitelem (\"Chief Executive Officer\", CEO) společnosti Trump Organization, která se zabývá obchodováním s nemovitostmi. Trump je též zakladatelem společnosti Trump Entertainment Resorts, která provozuje mnoho kasin a hotelů po celém světě. V říjnu 2016 byl Donald Trump podle seznamu časopisu Forbes 499. nejbohatším člověkem světa. \n\nMezi další Trumpovy fungující projekty – např. Trump Financial (hypoteční firma), Trump Sales and Leasing (rezidentní prodeje), Trump International Realty (rezidenční a komerční nemovitosti), Trump Restaurants, Go Trump (on-line cestovní vyhledávač), Select By Trump (řada kávových nápojů), Trump Drinks (energetický nápoj pro izraelský a palestinský trh), Donald J. Trump Signature Collection (řada pánského oblečení a hodinky), Trump Ice (balená voda), Trump Golf, Trump Chocolate, Trump Productions (televizní produkční společnost) anebo Trump Home (bytové zařízení).\n\n\nV letech 1991, 1992, 2004 a 2009 vyhlásil bankrot. První dva bankroty byly v souvislosti s jeho nemovitostmi: Trump Taj Mahal a Trump Plaza Hotel. S odstupem času sám tvrdil, že tehdy, kdy nechal postavit ona luxusní kasína, příliš zpyšněl. V roce 1994 se jeho osobní dluh vyšplhal na 900 milionů a obchodní dluh 3,5 mld. USD. Tehdy musel prodat část svých firem a nemovitostí a vzdát se svého podílu v dalších společnostech. K finančnímu zotavení mu pomohly mj. výhodné smlouvy u nemovitostí za možnost zobrazit na nich nápis „TRUMP“. Bankroty z let 2004 a 2009 byly opět spojeny s jeho nemovitostmi, mezi jinými Trump Taj Mahal a Trump Hotels & Casino Resorts.\n\nMnohé projekty jeho podnikání skončily neúspěchem, nebo již byly zrušeny – např. Trump Airlines, Trump University, Trump Magazine, Trump Vodka, Trump Steaks, Trump Mortgage. Projekt Trump University (2004-2011) se v roce 2013 a v březnu 2016 dostal do zájmu médií, když státní návladní Eric Schneiderman zahájil vyšetřování, které skončilo žalobou, říkající, že se škola „angažovala ve specifických podvodných, klamavých a nezákonných činnostech“. Nejednalo se o univerzitu (název musel být později změněn), ale spíše o program velmi drahých motivačních kurzů s pochybným prospěchem pro jejich účastníky.\n\nDonald Trump vlastní v USA několik nemovitostí:\n\n\n\nKromě těchto a dalších nemovitostí v USA vlastní Trump - pravděpodobně společně se svou první manželkou Ivanou Trumpovou - také luxusní sídlo na Floridě, zvané Mar-a-Lago. Pro toto sídlo musel Trump dne 8. září 2017 nařídit jeho evakuaci, protože bylo, stejně jako celé východní pobřeží států Florida a Georgia, ohroženo hurikánem Irma.\n\nV zahraničí nesou Trumpovo jméno následující budovy:\n\nDonald Trump byl dvakrát nominován na Cenu Emmy a účinkoval v cameo rolích v několika filmech (\"\") a seriálech (\"Chůva k pohledání\", \"Tak jde čas\"). Mnohokrát byl hostem různých talk show. Objevil se i v jiných zábavných pořadech, např. ve World Wrestling Entertainment, kde se v ringu pral s vlastníkem organizace, Vincem McMahonem.\n\nV roce 2003 se stal výkonným producentem a moderátorem soutěžní reality show \"The Apprentice\" na kanále NBC. Při každém vysílání této soutěže bojovala skupina lidí o práci v Trumpově společnosti. V první sérii \"The Apprentice\" dostával Trump plat 50 000  dolarů za jednu epizodu, ale po úspěchu programu byl odměňován 3 miliony dolarů za epizodu. Po 10 sériích přidal spin-off \"The Celebrity Apprentice\", kde vystupovaly celebrity. Peníze, které se jim podařilo vybrat v každém kole, šly na charitativní projekt dle výběru projektového manažera vítězného týmu. V roce 2007 za \"The Apprentice\" dostal Trump hvězdu na hollywoodském chodníku slávy, která však byla již několikrát vandalizována.\n\nTrump se po úspěchu show \"The Apprentice\" stal výkonným producentem i dalších projektů, jako byly soutěže krásy Miss USA a Miss Universe Pageant, které vysílala rovněž televizní stanice NBC.\n\nPoté, co oznámil prezidentskou kandidaturu a v preferencích šel mezi republikány do vedení, byl Trump mediálně exponován nesrovnatelně intenzivněji, typicky s několika rozhovory denně. Získával tak nejvíce prostoru a času v médiích nejen mezi republikánskými, ale všemi prezidentskými kandidáty. Pro média byly zprávy týkající se Donalda Trumpa z hlediska sledovanosti velmi atraktivní, a tak na zpravodajství ani mediálním času jemu věnovanému nešetřily, čímž i on dostával de facto zdarma prostor pro vyjadřování svých názorů, kterými mohl pro sebe získat mnohé nerozhodnuté voliče. Celkem bylo odhadováno, že hodnota mediálního prostoru jemu „zdarma“ poskytnutého (na rozdíl od reklam, za něž by musel platit komerční ceny) činila 1,9–2,0 miliardy dolarů.\n\nVnitropoliticky se především profiloval svými požadavky na snížení daní firmám, zjednodušení daňového systému, snížení federálního dluhu a také svými odmítavými postoji vůči nelegálnímu přistěhovalectví. V zahraniční politice je proti smlouvám o svobodném obchodu a prosazuje názor, že Spojené státy nemají příliš intervenovat ve světě.\n\nKe konci prvního funkčního období Baracka Obamy se zviditelnil jako sympatizant tzv. \"Birthers\", skupiny lidí vyžadující důkaz o tom, že se Obama narodil v USA a je tedy způsobilý být prezidentem USA (viz Spory o volitelnost Baracka Obamy). Minimálně v jednom televizním vystoupení Trump veřejně slíbil, že pokud Obama poskytne vyžadované dokumenty, věnuje on 5 milionů dolarů na charitu dle prezidentova uvážení. Obama na tuto výzvu nereagoval.\n\nV roce 2015 Trump kritizoval bývalého amerického prezidenta Bushe za invazi do Iráku a také prohlásil, s ohledem na dění v Libyi, Sýrii a Egyptě, že zahraniční politika Baracka Obamy a bývalé ministryně zahraničí Hillary Clintonové v Africe a na Blízkém východě zapříčinila smrt „stovek tisíc lidí“. Nadto stála tato politika velmi mnoho peněz, které mohly být podle Trumpa vydány pro užitečnější účely na území USA.\n\nV roce 2015 označil Trump německou kancléřku Angelu Merkelovou za \"pravděpodobně největšího světového vůdce současnosti\", ale o rok později Angelu Merkelovou ostře kritizoval za její vstřícnou imigrační politiku během evropské migrační krize.\n\nTrump má kladný postoj k Izraeli a prohlásil, že by uznal Jeruzalém jako hlavní město Izraele. K Číně má Trump spíše negativní vztah. Čínu kritizoval za její obchodní politiku, která podle něho poškozuje Spojené státy a připravuje Američany o práci, a pohrozil, že zavede vysoká dovozní cla na čínské zboží.\n\nPři projevu, ve kterém v červnu 2015 ohlásil svou kandidaturu na prezidenta USA, mimo jiné řekl, že jako prezident postaví velkou zeď na hranicích s Mexikem a Mexičané ji zaplatí:\n\nStanice NBC Universal krátce poté oznámila, že na základě jeho slov vůči imigrantům, které jsou neslučitelné s jejími hodnotami respektu a úcty vůči všem, ruší všechny Trumpovy televizní pořady na ní vysílané. Trump poté prohlásil, že si za svými slovy stojí a bude stanici žalovat. V USA totiž žije asi 11 milionů nelegálních přistěhovalců a velká část jich pochází z Mexika.\n\nTrump tehdy ohlásil také svůj úmysl zastavit veškerou finanční podporu z federálních fondů směřující do „azylových měst“, která poskytují útočiště přistěhovalcům bez dokladů a porušují tak federální zákony. Takzvaná „sanctuary cities“ jsou ovládána převážně demokraty, mezi ně patří například New York, Los Angeles, Miami nebo San Francisco. Radnice těchto měst nehlásí federálnímu imigračnímu úřadu ilegální přistěhovalce a zakazují to dělat i místní policii. Newyorský starosta Bill de Blasio se nechal slyšet, že je připraven jít i k soudu, aby bránil své „azylové město“ před federální vládou.\n\nV srpnu 2016 Trump řekl, že by USA měly uznat ruskou anexi Krymu z roku 2014, pokud by to vedlo k lepším vztahům s Ruskou federací.\n\nVladimir Putin se k americké volební kampani roku 2016 vyjadřoval minimálně, ale ruská média o Trumpovi v průběhu této kampaně psala pozitivně. Trump také uvedl, že Putin je „silný vůdce\", s nímž by „zřejmě dobře vycházel\", ale v rozhovoru s ABC uvedl, že k Putinovi nemá žádný vztah a nikdy se s ním nesetkal. Podpořil ruské nálety proti povstalcům a Islámskému státu (IS) v Sýrii a vyjádřil ochotu spolupracovat s Ruskem v boji proti IS.\n\nPo rezignaci krátkodobého hlavního bezpečnostního poradce prezidenta Trumpa, bývalého generálporučíka Michaela Flynna, který byl zastáncem lepších vztahů s Ruskem, mluvčí Bílého domu Sean Spicer 14. února 2017 uvedl, že prezident Trump považuje Krym za součást Ukrajiny a očekává, že Rusko vrátí poloostrov Ukrajině. Spicer také odkázal na slova americké velvyslankyně při OSN Nikki Haleyové, která na půdě OSN prohlásila, že protiruské sankce zůstanou v platnosti, dokud se Krym nevrátí k Ukrajině.\n\nTrump označil syrského prezidenta Bašára al-Asada za „padoucha“, ale také řekl: „Nemám rád syrského prezidenta Bašára Asada, ale Asad zabíjí bojovníky Islámského státu (IS). Rusko zabíjí bojovníky IS a Írán zabíjí bojovníky IS.“\n\nV pozdějším rozhovoru za přítomnosti veřejnosti řekl Trump na adresu senátora Johna McCaina o jeho vojenské kariéře, zejména během války ve Vietnamu: „Není to hrdina. Ok, je hrdina, protože byl chycen. Já preferuji ty, kteří nebyli chyceni.“ McCain totiž havaroval se svým letadlem během náletu na Hanoj při operaci Rolling Thunder, zlomil si nohu, byl chycen vietnamskými bojovníky a vězněn pět let. Trumpův výrok rozvířil debatu o tom, zdali je McCain válečný hrdina.\n\n7. prosince 2015, několik dní po teroristickém útoku v San Bernardinu, vydal Trump prohlášení začínající touto větou:\n\nKdyž byl dotázán na rozvinutí toho, co tím konkrétně myslel, řekl, že by toto zamezení neplatilo pouze pro radikály, ale všechny lidi vyznávající islám, tedy i pro muslimy, kteří chtějí přicestovat do USA jako turisté, obchodní cestující, a také pro muslimy s americkou státní příslušností, vracející se do země např. z dovolené. Toto Trumpovo prohlášení se setkalo s převážně negativní reakcí v médiích. Saúdskoarabský princ Valíd bin Talál poté nazval Trumpa „ostudou Ameriky“. Trump na to odpověděl, že princ „chce převzít kontrolu nad našimi politiky pomocí tatínkových peněz“ a on tomu po svém zvolení prezidentem USA učiní přítrž. V červnu 2016 Trump zmírnil svou pozici s tím, že by to byl pouze dočasný zákaz, který by se vztahoval jen na osoby pocházející ze zemí „usvědčených z terorismu proti USA nebo jejich spojencům“, nebo zemí „ohrožených terorismem“.\n\nTrump se vyjádřil kriticky na adresu Saúdské Arábie, která je klíčovým, ale problematickým americkým spojencem na Blízkém východě, a naznačil, že její představitelé mohli nést odpovědnost za teroristické útoky 11. září 2001. Trump také vyzval Saúdskou Arábii, aby se více zapojila do boje proti Islámskému státu a hradila náklady za působení amerických vojsk na jejím území. Od Hillary Clintonové požadoval, aby její \"Clinton Foundation\" vrátila dary, které obdržela od Saúdské Arábie, protože podle něj Saúdská Arábie jedná se ženami jako s otroky a zabíjí gaye.\n\nVe čtvrté republikánské debatě v roce 2016 Trump prohlásil, že by bylo přijatelné se vypořádat nejen s teroristy, ale i s jejich rodinami. Řekl také, že teroristé používají své rodiny jako „živé štíty“. V debatě volal po tvrdém zásahu proti Islámskému státu, ale také dodal, že by udělal vše pro minimalizaci počtu civilních obětí. Za cílení na ostatní členy rodin teroristů byl totiž kritizován prezident Barack Obama vzhledem k jím nařízeným náletům a bombardování nejrůznějších objektů pomocí bezpilotních letadel.\n\n9. srpna 2016 řekl Trump na mítinku přenášeném CNN o Hillary Clintonové: Jeho slova by se dala vykládat (v nejzazším případě) jako nabádání k zastřelení jeho protikandidátky. Po vítězství ve volbách Trump zmírnil svou ostrou rétoriku a ve svém projevu dne 9. listopadu 2016 pochválil Clintonovou za její „houževnatou kampaň“.\n\nTrump se začal politicky výrazněji angažovat od konce sedmdesátých let 20. století, kdy organizačně i finančně podporoval některé volební kampaně. Na konci osmdesátých let mu bylo republikány poprvé neformálně nabídnuto, aby kandidoval. Jako potenciálního politického partnera ho zřejmě vnímal i Michail Gorbačov, který měl velký zájem se s ním v roce 1988 v New Yorku setkat. Trump nakonec nabídku republikánů odmítl. Zároveň ale začal uvažovat o vlastní kandidatuře pro rok 1996, kterou chtěl už tehdy koncipovat jeho nezávislou na republikánech i demokratech.\n\nV show Oprah Winfreyové v roce 1988 byl pravděpodobně poprvé dotázán, zda přemýšlí o kandidatuře na prezidenta Spojených států amerických. Trump sice odpověděl „pravděpodobně ne“, ale tuto možnost zcela nevyloučil. Do předvolebního boje o kandidaturu pak vstoupil již v roce 2000. Zúčastnil se primárek Reformní strany USA a vyhrál ve dvou státech, pak od kandidatury ustoupil. V roce 2014 řekl, že „velmi vážně zvažuje“ opětovnou kandidaturu.\n\nDne 16. června 2015 formálně oznámil svoji kandidaturu na prezidenta ve volbách v roce 2016 za Republikánskou stranu. Tehdy také představil svá předvolební hesla „Udělejme Ameriku opět velkou/skvělou!“ (v originále ). a \"Napřed Amerika\" (\"\"America first\"\"). Při první republikánské debatě byl jediný, který se nezavázal slibem, že v případě svého neúspěchu bude podporovat vítěze primárek a nebude kandidovat za nějakou nezávislou třetí stranu.\n\nPodle vlastního vyjádření byl proti americké invazi do Iráku v roce 2003. Během televizní debaty republikánských kandidátů na prezidenta v září 2015 kritizoval dřívějšího amerického prezidenta George W. Bushe a jeho bratra Jeba Bushe kvůli válce v Iráku.\n\nPři oznámení své kandidatury na prezidenta řekl, že má majetek o výši 8,7 miliard dolarů; podle časopisu Forbes jeho majetek činí 4,5 mld. dolarů.\n\nRychle se stal vedoucím kandidátem Republikánské strany. K 3. květnu 2016 Trump vyhrál ve 28 republikánských primárkách a shromážděních (tzv. \"caucuses\") v unijních státech a teritoriích. Poté, co 3. května 2016 zvítězil v indianských primárkách, odstoupili zbývající dva hlavní soupeři – texaský senátor Ted Cruz i ohijský guvernér John Kasich, a stal se předpokládaným kandidátem republikánů pro prezidentské volby 2016.\n\nV průměru pěti nejdůležitějších průzkumů veřejného mínění měl Trump v květnu 2016 poprvé malý náskok před svou pravděpodobnou soupeřkou v prezidentských volbách, kandidátkou Demokratické strany Hillary Clintonovou. Na internetové stránce \"Real Clear Politics\" (RCP) byl pro něj vypočten náskok 0,2 % v celých Spojených státech. Průzkumy, které dopadly ve prospěch Trumpa (s procentním náskokem), jsou tyto: Rasmussen Reports - 5 %, Fox News: 3 %, ABC News/Washington Post - 2 %, USC Dornsife/Los Angeles Times - 3%. Ve prospěch Clintonové dopadly tyto průzkumy: NBC News/Wall Street Journal - 2 %, CBS News/New York Times - 6 %.\n\nKe konci května 2016 měl Trump již zajištěn potřebný počet hlasů pro svou nominaci oficiálním kandidátem Republikánské strany pro prezidentské volby. Podle tiskové agentury Associated Press překonal počtem 1 238 delegátů stanovenou hranici o jeden hlas. Vyslovili se pro něj dosud nerozhodnutí delegáti, mezi nimi předsedkyně republikánů ve státě Oklahoma Pam Pollardová.\n\nKrátce po skončení sčítání hlasů v referendu o členství Spojeného království v Evropské unii přiletěl Trump dne 24. června 2016 do Skotska. Jeho vrtulník pak přistál na ploše golfového hřiště \"Trump Turnburry\" u obce Turnberry na jihozápadě země (hrabství Ayrshire). Po ohlášení výsledků referenda prohlásil Trump, že „britští voliči si vzali svoji zemi zpět“, což je obměnou jeho vlastního hesla z předvolebního boje v USA. Podle amerického časopisu Time lze hlasování o brexitu označit za nový mezník v globální (resp. celosvětové) „válce o elity“. V jistém slova smyslu je prý také vítězstvím trumpismu ve světovém měřítku.\n\nV červenci 2016 se Trump zabýval přípravami na kongres Republikánské strany v Clevelandu v druhé polovině toho měsíce, na kterém byl posléze určen oficiálním kandidátem strany pro prezidentské volby v listopadu 2016. Úvahy komentátorů se točily kolem dvou jmen politiků, kteří se mohli stát Trumpovými kandidáty na místo viceprezidenta USA, tzv. „running mate“. Jmenovitě to byli guvernér státu New Jersey Chris Christie a guvernér státu Indiana Mike Pence. Trump si pak jako svého spolukandidáta vybral Mika Pence.\n\nDonald Trump zvítězil ve volbách dne 8. listopadu 2016 a byl tak designovaným 45. prezidentem Spojených států amerických. Úřadu se oficiálně ujal 20. ledna 2017.\n\nDne 11. listopadu jmenoval Trump budoucího viceprezidenta USA Mikea Pence vedoucím týmu, který poté připravoval nástup nové administrativy. V tomto týmu dále pracovali Chris Christie, guvernér státu New Jersey, generál Michael T. Flynn, bývalý mluvčí Sněmovny reprezentantů Newt Gingrich, lékař a politik Ben Carson, bývalý starosta New Yorku Rudy Giuliani a senátor za Alabamu Jeff Sessions. Členy týmu byli také předseda Republikánské strany Reince Priebus, šéf Trumpovy volební kampaně Stephen Bannon a podnikatel německého původu Peter Thiel, který investuje kapitál v Silicon Valley. Spolupracovali s ním rovněž Donald Trump Jr., Ivanka Trumpová, Eric Trump a zeť Jared Kushner.\n\nDne 13. listopadu 2016 jmenoval Trump dosavadního předsedu Republikánského národního výboru Reince Priebuse do významné funkce jako příští šéf jeho štábu v Bílém domě. Priebusovi se přičítaly k dobru jeho značná podpora Trumpa ve volebním boji, organizační schopnosti a také jeho dobré vztahy například s mluvčím Sněmovny reprezentantů Paulem Ryanem. Zároveň bylo oznámeno, že Stephen Bannon, dosavadní majitel internetového portálu Breitbart.com, měl zaujmout post hlavního poradce prezidenta (\"senior advisor\").\n\nBrzy po vítězství Trumpa ve volbách prezidenta, a sice 14. listopadu 2016, se uskutečnil první telefonický rozhovor mezi ním a ruským prezidentem Vladimirem Putinem. Oba politikové si navzájem slíbili, že budou konstruktivně spolupracovat. Putin nabídl Trumpovi partnerský dialog za předpokladu vzájemného respektu a nevměšování se do záležitostí druhé strany. Oba se shodli na tom, že dosavadní vztahy obou zemí nejsou uspokojivé. Podle tehdejšího prohlášení Kremlu se musí obě strany „vrátit k pragmatické spolupráci k oboustrannému užitku, která zohlední zájmy obou států a bezpečnost a stabilitu ve světě“. Zvláště musí být propojeno úsilí obou států v boji proti mezinárodnímu terorismu a extremismu. Trumpův tým se vyjádřil, že zvolený prezident hovořil s Putinem o celé řadě témat. Trump si přeje „silné a trvalé vztahy s Ruskem“.\n\nČína podala oficiální protest proti telefonátu Trumpa s tchajwanskou prezidentkou Cchaj Jing-wen z 2. prosince 2016, což byl první oficiální kontakt mezi americkým a tchajwanským vůdcem od přerušení diplomatických vztahů mezi Spojenými státy a Čínskou republikou (Tchaj-wanem) v roce 1979, poté co již za vlády prezidenta Richarda Nixona došlo v roce 1972 k velkému obratu v americké politice vůči Číně. Obamova administrativa prohlásila v reakci na telefonát, že Spojené státy nadále podporují politiku jedné Číny a považují Čínskou republiku na ostrově Tchaj-wan za provincii pevninské Číny. Deníky \"New York Times\" a \"Guardian\" označily Trumpův telefonát za \"provokaci\" vůči pevninské Číně a Trumpa kritizovali také někteří američtí politici. Trump na kritiku reagoval na twitteru: \"Je zajímavé, že Spojené státy prodávají Tchaj-wanu vojenský materiál za miliardy dolarů, a já bych přitom neměl přijmout blahopřejný telefonát.\"\n\nBrzy po vítězství ve volbách začal Trump řešit personální otázky spojené se sestavením nové vlády a obsazením dalších klíčových pozic ve státním aparátu. Deset dní po volbách již rozhodl o třech důležitých postech. Jako nového ministra spravedlnosti určil dosavadního senátora za Alabamu Jeffa Sessionse. Jako poradce pro národní bezpečnost byl tehdy nominován bývalý generálporučík a šéf vojenské kontrarozvědky DIA Michael T. Flynn, který však začátkem února 2017 musel z této funkce kvůli svým dřívějším kontaktům s ruskými činiteli odstoupit. Vystřídal jej aktivní generálporučík H. R. McMaster (ten vykonával funkci do 23. března 2018, kdy byl vystřídán Johnem Boltonem). Ředitelem zpravodajské služby CIA se po nástupu Trumpa do prezidentského úřadu stal dosavadní republikánský kongresman Mike Pompeo.\n\nNovou ministryní pro vzdělání se stala miliardářka Betsy DeVosová ze státu Michigan, která prošla Senátem pouze prostřednictvím hlasu viceprezidenta Mika Pence, tedy poměrem 51 : 50. Jako velvyslankyni při OSN určil Trump dosavadní republikánskou guvernérku Jižní Karolíny Nikki Haleyovou, jejíž rodiče se do USA přistěhovali z Indie. Dalším personálním rozhodnutím bylo určení bývalého manažera bankovní společnosti Goldman Sachs Stevena Mnuchina jako příštího ministra financí USA.\n\nDalším členem Trumpovy vlády se stal penzionovaný 66letý generál James Mattis jako ministr obrany. Mattis byl v Senátu schválen poměrem hlasů 98 : 2. V průběhu své 44leté působnosti v ozbrojených silách USA sloužil Mattis převážně u složek námořní pěchoty, mj. v obou válkách v Iráku a v Afghánistán.<ref name=\"aktualne 2/12\"></ref>\n\nJako nový ministr pro bytovou výstavbu a rozvoj měst byl potvrzen afroamerický politik a bývalý Trumpův konkurent v kandidatuře na prezidenta Ben Carson, původním povoláním chirurg.\n\nPostupně byla oznamována jména dalších potenciálních členů příští Trumpovy vlády. Byli to mj.: Wilbur Ross, 78letý finančník jako ministr obchodu, Andrew Puzder jako ministr práce, který však Senátem neprošel, Elaine Chaová, manželka vlivného senátora Mitche McConnella pro post ministryně dopravy (je původem z Tchaj-wanu) a donedávna aktivně činný čtyřhvězdičkový generál John Kelly jako ministr pro vnitřní bezpečnost (Kelly se později stal šéfem štábu Bílého domu).\n\nJednou z nejvýznamnějších pozic v americké vládě je místo ministra zahraničí (oficiálně \"Secretary of State\"). Dne 5. prosince 2016 se objevily spekulace, že by se jím mohl stát Rex Tillerson, dosavadní předseda představenstva velké olejářské společnosti ExxonMobil. 13. prosince 2016 potvrdil Trump, že navrhne Tillersona jako svého ministra zahraničí. Tillersonova nominace byla po dlouhé proceduře nakonec potvrzena Senátem USA, na svém postu však setrval jen do března 2018, kdy byl prezintem Trumpem odvolán. Na jeho místo má přijít dosavadní ředitel zpravodajské služby CIA Mike Pompeo (toho má vystřídat Gina Haspelová).\n\nKoncem prosince 2016 byl jmenován další Trumpův poradce, americký miliardář a výrobce elektricky poháněných automobilů značky Tesla Elon Musk. 15. prosince 2016 bylo oznámena nominace Ryana Zinkeho, dosavadního člena Sněmovny reprezentantů za stát Montana, na post ministra vnitra.\n\nTrump také oznámil svůj úmysl vytvořit nový post zvláštního zplnomocněnce pro mezinárodní vyjednávání. Stane se jím 49letý hlavní právní poradce Trumpových firem Jason Greenblatt, který je židovského vyznání, stejně jako David Friedman, budoucí velvyslanec v Izraeli. Tato jmenování zapadají do proklamovaného značného zlepšení vztahů mezi Izraelem a USA po Trumpově nástupu do prezidentského úřadu, poté co se tyto vztahy v posledním období Obamovy administrativy naopak podstatně zhoršily.\n\nJednou z pozdních nominací bylo jmenování budoucího ředitele všech 17 amerických rozvědek, které mají celkem zhruba 100 000 zaměstnanců a disponují více než 50 miliardami dolarů ročně. Měl se jím stát Dan Coats, dosavadní senátor USA za stát Indiana a bývalý velvyslanec v Berlíně. Poslední nominací před inaugurací Donalda Trumpa jako nového prezidenta USA, která byla ohlášena 19. ledna 2017, bylo jmenování bývalého guvernéra státu Georgia, 70letého Sonnyho Perdue, ministrem zemědělství. Tento politik však ještě čeká na své potvrzení Senátem.\n\nKe dni 20. ledna 2017, tedy ke dni inaugurace prezidenta USA Donalda Trumpa, byli Senátem USA potvrzeni pouze dva ministři. Svých úřadů se mohli toho dne ujmout James Mattis jako ministr obrany (šéf Pentagonu) a John Kelly jako ministr pro vnitřní bezpečnost.\n\nČlenové Trumpovy administrativy jsou co do kumulovaného majetku „nejbohatší“ vládou v dějinách USA, a pravděpodobně i světa. V administrativě je mnoho dolarových multimilionářů, včetně dvou miliardářů (kromě prezidenta samotného), a to Willbura Rosse a Betsy DeVos. Dále jsou nebo byli v ní zastoupeni významní manažeři z různých odvětví průmyslu (energetika, finance, nemovitosti) jako například ministr zahraničí Rex Tillerson a ministr financí Steven Mnuchin.\n\nOd 20. ledna do konce roku 2017 strávil prezident Trump zhruba třetinu tohoto období (celkem 111 dní) v budovách a rezortech nesoucích jeho jméno nebo mu patřících, zvláště ve své rezidenci Mar-a-Lago ve West Palm Beach na Floridě. Čtvrtinu dní od své inaugurace v roce 2017 hrál Trump golf, často ovšem s politiky jako jsou republikánští senátoři Lindsey Graham a  Rand Paul nebo japonský předseda vlády Šinzo Abe. Americké daňové poplatníky tento Trumpův „oddechový čas“ údajně stál 43 milionů dolarů na výdajích jako jsou náklady letů apod.\n\n20. ledna 2017 proběhla slavnostní inaugurace Donalda Trumpa jako 45. prezidenta USA před Kapitolem ve Washingtonu. Následovaly Trumpův nástupní projev, jízda automobilem od Kapitolu k Bílému domu, slavnostní defilé vojenských a jiných formací a další oslavy.\n\n21. ledna vydal Trump výkonné nařízení o minimalizaci finanční zátěže spojenė se zdravotní reformou exprezidenta Baracka Obamy, než bude program „Obamacare“ zcela zrušen. Dále navštívil centrálu CIA v Langley ve státě Virginie, a podpořil její činnost. Zároveň vydal vládní příkaz k 23. lednu obnovující tzv. Mexico City Policy, která zakazuje přidělování finanční podpory z federálních zdrojů organizacím podporujícím potraty. V květnu téhož roku pak jí daná omezení rozšířil i na zahraniční pomoc rozdělovanou přímo vládními úřady USA.\n\nDne 23. ledna vypověděl Trump doposud neratifikovanou smlouvu o Transpacifickém partnerství.\n\n25. ledna vydal Trump výkonné nařízení k další výstavbě zdi na hranici s Mexikem a zahájil vyšetřování údajných volebních podvodů, týkajících se registrací voličů během prezidentských voleb v roce 2016.\n\nSvou první oficiální zahraniční návštěvu přijal Trump v Bílém domě dne 27. ledna 2017. On a britská ministerská předsedkyně Theresa Mayová potvrdili na následné tiskové konferenci výjimečné vztahy mezi svými zeměmi.\n\nJiž krátce po svém nástupu do prezidentské funkce, a sice 31. ledna 2017, nominoval Trump kandidáta pro deváté místo na Nejvyšším soudu USA, které se uprázdnilo 16. února 2016 smrtí soudce Antonina Scalii. Pro tuto velmi důležitou pozici byl vybrán 49letý konzervativní právník Neil Gorsuch, který působil od roku 2006 na jednom ze 13 federálních odvolacích soudů, což je druhá nejvyšší instance amerického soudnictví. Jeho nominaci však musel ještě schválit Senát USA, což bylo pro odpor většiny demokratických senátorů zprvu málo pravděpodobné. Gorsuch však byl 7. dubna 2017 potvrzen Senátem USA poměrem hlasů 55:45. Posléze dne 10. dubna 2017 složil přísahu a nastoupil jako soudce Nejvyššího soudu USA na doživotí.\n\n2. února 2017 skončil Trumpův telefonický rozhovor s australským premiérem Malcolmem Turnbullem podle nelegálně vynesených informací vzájemnou roztržkou poté, co se oba státníci neshodli na pokračování dohody o přesídlení asi 1250 žadatelů o azyl z australských záchytných táborů na ostrovech Nauru a Papua-Nová Guinea, kterou Austrálie a USA uzavřely ještě v době vlády prezidenta Baracka Obamy.\n\nV reakci na test íránské balistické rakety ze dne 29. ledna 2017 se Donald Trump rozhodl 3. února téhož roku na tuto zemi uvalit určité sankce. Íránská vláda odsoudila nové sankce jako nelegální a dále uvedla, že v reakci zavede právní omezení proti americkým jednotlivcům a jiným subjektům, kteří pomáhají „regionálním teroristickým skupinám“. Trump již 2. února na svém Twitteru uvedl, že íránská vláda obdržela kvůli raketové zkoušce od USA oficiální výstrahu.\n\n4. února pozastavil federální soudce  americkém Seattlu platnost výkonného nařízení prezidenta Trumpa, které zamezilo občanům vybraných sedmi muslimských zemí vstup na americké území a způsobilo problémy na letištích. Posléze bylo toto soudní rozhodnutí potvrzeno třemi soudci odvolacího soudu v San Franciscu. Po několika dnech nejistoty ohledně dalšího postupu bylo oznámeno, že Trumpova administrativa tuto kauzu nepředloží Nejvyššímu soudu USA ke konečnému rozhodnutí. Administrativa předpokládá, že by při stávající rovnosti hlasů pro a proti (čtyři proti čtyřem) zůstalo v platnosti rozhodnutí federálního soudu v Seattlu.\n\nV sobotu 4. února 2017 Trump také hovořil telefonicky s ruským prezidentem Vladimirem Putinem. O obsahu tohoto rozhovoru není mnoho známo. Ve stejný den telefonoval Trump s německou kancléřkou Angelou Merkelovou.\n\n11. února prohlásil Trump, že se výrokům federálních soudů nepodřídí a potvrdil možné vydání nového dekretu, který by občanům některých muslimských zemí zapověděl vstup na území USA.\n\n15. února přijal Trump v Bílém domě izraelského premiéra Benjamina Netanjahua. Během setkání prezident Trump zopakoval svůj souhlas s přenesením amerického velvyslanectví v Izraeli z Tel Avivu do Jeruzaléma. Zároveň však Izrael vyzval, aby se s výstavbou židovských osad na území Palestinské autonomie „trochu držel zpátky“. Naznačil také, že by mohl akceptovat jak řešení formou „jednoho státu“, tak formou „dvou států“ na území Izraele a jím okupovaných palestinských územích.\n\nRovněž 15. února ohlásili Trump a právníci ministerstva spravedlnosti, že bude vypracováno nové výkonné nařízení prezidenta, kterým bude odvoláno původní nařízení, zapovídající vstup na území Spojených států občanům sedmi muslimských zemí. Zároveň bude onen dekret, který byl pozastaven federálními soudy, nahrazen „o něco úžeji formulovaným“ textem, který bude přizpůsoben těmto „špatným rozhodnutím soudů“.\n25. února odřekl Trump svou účast na každoroční slavnostní večeři korespondentů akreditovaných u Bílého domu, která se tam má konat 29. dubna 2017, a to s poukazem na nepřátelský postoj médií vůči němu a jeho politice. Předseda spolku korespondentů Jeff Mason předtím ohlásil, že během této večeře má být oslavována „role nezávislých zpravodajských médií ve zdravé republice.“ Po Trumpově odřeknutí účasti se spolek korespondentů proti Trumpovu rozhodnutí ostře ohradil.\n\nDne 28. února 2017 vystoupil prezident Trump poprvé před oběma komorami Kongresu USA. Přednesl projev, ve kterém nastínil problémy, se kterými se Spojené státy potýkají, a svou politickou linii. Vyzval republikány a demokraty k vzájemné spolupráci při řešení problémů země. Zopakoval svůj záměr podpořit vznik mnoha nových pracovních míst a zásadním způsobem zlepšit infrastrukturu na území Spojených států, která na mnoha místech není v dobrém stavu. Trval na nutnosti přísné imigrační politiky a v této souvislosti potvrdil plán postavit další úseky zdi na hranici s Mexikem. Ohlásil daňovou reformu, neuvedl ale zatím žádné detaily. V oblasti výdajů na obranu má dojít ke zvýšení ročního rozpočtu o 54 miliard dolarů.\n\nDne 4. března 2017 dosáhla již zjevná roztržka mezi prezidentem Donaldem Trumpem a jeho předchůdcem Barackem Obamou nových rozměrů. Trump obvinil v jedné ze svých zpráv na Twitteru Obamu, že během volebního boje nebo po něm nechal odposlouchávat jeho telefony. Zprvu však nepředložil pro toto tvrzení žádné důkazy. Trump dále označil Obamu jako „zlého nebo nemocného chlapíka“. Informaci o Trumpově útoku na Obamu přinesly také Lidovky.cz. Kromě toho bylo sděleno, že Trump vyčetl manželům Obamovým časté návštěvy ruského velvyslance v USA Sergeje Kisljaka v Bílém domě. Trump uvedl 22 Kisljakových návštěv za dobu Obamovy vlády, z toho čtyři v roce 2016. Odposlech Trumpa nebo členů jeho týmu byl poté zpochybněn, ale dne 22. března 2017 potvrzen Devinem Nunesem, republikánským předsedou vyšetřovacího výboru Sněmovny reprezentantů USA. Podle jeho vyjádření se tak dělo po Trumpově zvolení prezidentem, a sice v měsících listopadu a prosinci 2016 a lednu 2017. Tehdy Trump sestavoval svou vládu, hovořil se svými spolupracovníky o svých plánech a telefonoval se zahraničními státníky. Akce mohla být podle Nunese legální, avšak Nunese znepokojilo, že v písemných zprávách tajných služeb o odposlechu jsou přímo uváděna jména členů Trumpova týmu, což by legální nebylo.\n\nDne 17. března 2017 navštívila prezidenta Trumpa v Bílém domě německá kancléřka Angela Merkelová s početným doprovodem. Nejprve jednali oba státníci mezi čtyřma očima v Oválné kanceláři a poté ve velkém kruhu účastníků, zde hlavně o vzájemných obchodních stycích. Poté byla uspořádána tisková konference, která byla navštívena velkým počtem zástupců médií z celého světa. Den poté uveřejnil Trump na Twitteru tento text: „Německo dluží NATO obrovské sumy, a Spojeným státům se musí lépe platit za silnou a nákladnou obranu, kterou Německu poskytují!“\n\nJako odvetu za chemický útok v Sýrii, který zabil desítky lidí a dětí, vyslal Trump 7. dubna 2017 na leteckou základnu syrských ozbrojených sil 59 střel řízeného doletu Tomahawk. O útoku bezprostředně informoval čínského prezidenta, kterého právě hostil ve svém resortu Mar-a-Lago na Floridě.\n\nDne 5. července 2017 přiletěl Trump na krátkou státní návštěvu do Polska. Jeho cesta do Evropy je spojena s účastí na zasedání uskupení nejdůležitějších zemí světa G20 v německém Hamburku od 7. do 8. července. Doprovází jej mj. manželka Melanie Trumpová a dcera Ivanka Trumpová. Ve Varšavě se setkal s představiteli 12 zemí střední a východní Evropy, které se spojily do Iniciativy Trojmoří (Baltické, Jaderské a Černé moře). První zasedání tohoto uskupení se uskutečnilo v roce 2016 v Chorvatsku. Následujícího dne bylo dopoledne na pořadu setkání s polským prezidentem Andrzejem Dudou. Odpoledne promluvil Trump před shromážděním polských představitelů a obyvatel hlavního města u pomníku bojovníků varšavského povstání v roce 1944, které bylo krvavě potlačeno německým Wehrmachtem. Trump obšírně ocenil tehdejší hrdinství Poláků i jejich dlouhodobý boj za svobodu. Přihlásil se k ustanovení článku 5 smlouvy o NATO, který zaručuje vzájemnost členů aliance při obraně před útokem zvenčí. Okrajově vyzval Rusko, aby přestalo „destabilizovat situaci“. Krátce po svém projevu přicestoval Trump se svým doprovodem do Hamburku.\n\nNa summitu G20 v Hamburku se Trump poprvé setkal s ruským prezidentem Vladimirem Putinem.\n\nDne 1. srpna 2017 schválil senát USA Christophera A. Wraye jako nového ředitele Federálního úřadu pro vyšetřování (FBI) po odvolání Jamese Comeyho. Stalo se tak vysokým poměrem hlasů 92 : 5, což znamená, že tuto nominaci prezidenta Trumpa podpořila také velká většina senátorů Demokratické strany.\n\nTrump podpořil návrh předložený republikánskými senátory Tomem Cottonem a Davidem Perduem, který by snížil legální imigraci do Spojených států. Počet nových držitelů tzv. „zelené karty“, což je povolení k pobytu a k zaměstnání, by se snížil z asi půldruhého milionu na půl milionu osob ročně. Demokratičtí zákonodárci chtějí tento návrh zablokovat, protože by poškodil především imigranty z neevropských zemí, kteří od přijetí Immigration and Nationality Act of 1965 převládají mezi legálními imigranty do Spojených států.\n\nDne 6. prosince 2017 vydal prezident Trump prohlášení, kterým definitivně uznal Jeruzalém za hlavní město státu Izrael. USA jsou první zemí, která tak učinila. De facto se Trumpovo rozhodnutí zakládá na zákonu, který byl Kongresem USA schválen již před 22 lety, jehož účinnost však byla americkými prezidenty doposud v půlročních intervalech odkládána. Trump zároveň rozhodl o tom, že americké velvyslanectví v Izraeli bude po potřebných přípravách přemístěno z Tel Avivu do Jeruzaléma. Trumpovo prohlášení bylo odsouzeno právně nezávaznou rezolucí Valného shromáždění OSN, kterou 21. prosince 2017 podpořilo 128 členských zemí, mezi nimi i Slovensko. Devět států hlasovalo proti této rezoluci, mezi nimi USA a Izrael. 35 států se zdrželo hlasování, mezi nimi šest členských států EU (Česká republika, Chorvatsko, Lotyšsko,\nPolsko, Maďarsko a Rumunsko).\n\n22. prosince podepsal Trump zákon o rozsáhlé daňové reformě. Od dob Ronalda Reagana, který byl prezidentem USA v 80. letech 20. století, nebyla tak velká změna daňových podmínek pro soukromé osoby a firmy schválena. Daně z příjmu právnických osob se snižují od 1. ledna 2018 z nynějších 35 % na 21 % a zlepšují se podmínky pro odpisy investičních nákladů, což má vést k oživení investic domácích společností, návratu amerických firem ze zahraničí a v neposlední řadě k přilákání nových investic z celého světa do USA. Také jednotlivcům a zvláště rodinám s dětmi se středními až vysokými příjmy přinese reforma úspory na dani z příjmu. Trumpovu podpisu zákona předcházela složitá vyjednávání v americkém Kongresu, přičemž musely být mj. sladěny texty zákona schválené Sněmovnou reprezentantů na jedné a Senátem USA na druhé straně. V Senátu byl do jeho znění zákona postupně zapracován značný počet pozměňovacích návrhů jednotlivých republikánských senátorů. V obou komorách Kongresu kladli zástupci Demokratické strany daňové reformě tuhý odpor, byli však přehlasováni republikánskými většinami.\n\nV lednu 2018 se Trump stal prvním prezidentem USA, který promluvil k účastníkům washingtonského Pochodu pro život. V téže době jeho vláda oznámila, že pracuje na zvýšení ochrany práva na výhradu svědomí u pracovníků ve zdravotnictví.\n\nDne 13. března 2018 oznámil Trump na Twitteru, že propustil z úřadu ministra zahraničí Rexe Tillersona a za jeho nástupce nominoval dosavadního ředitele zpravodajské služby CIA Mikea Pompea. Pompeo musí v této funkci ještě být potvrzen Senátem USA, jeho schválení je však považováno za jisté. Nástupkyní Pompea ve vedení CIA bude Gina Haspel, jako první žena v historii všech amerických zpravodajských služeb.\n\n22. března 2018 propustil Trump dosavadního poradce pro národní bezpečnost, tříhvězdičkového generála H. R. McMastera, a nahradil jej bývalým velvyslancem USA u OSN Johnem Boltonem, který je známý jako tzv. „jestřáb“ (\"hawk\"), tedy svým tvrdým postojem ohledně zahraniční politiky. K tomuto jmenování nepotřebuje Trump souhlas Senátu USA. Senátoři za Republikánskou stranu Lindsay Graham a Marco Rubio Boltonovo jmenování přivítali, demokratický senátor Edward J. Markey je kritizoval. Německý list Frankfurter Allgemeine Zeitung dále cituje noviny The Washington Post, podle kterých může Boltonovo působení jako poradce pro národní bezpečnost vést k „dramatickým změnám v reakci vlády na krize ve světě“. Podle amerického deníku sleduje Trump jmenováním Boltona především ukázku svého odhodlání, nenechat se „zarámovat“ umírněnými politiky ve své administraci. Má naopak v úmyslu přestavět svůj tým podle svých přání.\n\nV neděli 20. května uveřejnil prezident Trump na Twitteru svůj požadavek, aby se ministerstvo spravedlnosti USA zabývalo otázkou, zda tajná služba FBI v roce 2016, tedy v době jeho prezidentské kampaně, z politických důvodů infiltrovala jeho volební tým. Téhož dne večer oznámilo ministerstvo spravedlnosti, že pověřilo svého generálního inspektora, aby toto podezření objasnil. Trump podezírá vládu prezidenta Baracka Obamy, že dosadila „špiona“ do jeho volebního týmu, aby poškodila jeho kandidaturu na prezidenta, a označuje tuto akci za „největší politický skandál všech dob.“ Americká média informovala, že informátorem FBI v Trumpově volebním štábu byl bývalý agent CIA Stefan Halper.\n\nNový advokát prezidenta Trumpa, bývalý newyorský starosta Rudy Giuliani, oznámil rovněž 20. května, že zvláštní státní zástupce Robert Mueller dal najevo svůj úmysl ukončit vyšetřování „ruských kontaktů“ Trumpova týmu do 1. září 2018. Další průtahy v tomto vyšetřování by jinak mohly nežádoucím způsobem ovlivnit volby do Kongresu USA, které se budou konat 6. listopadu téhož roku.\n\nDeník \"New York Times\" v květnu informoval, že nejstarší syn Donald Trump Jr. se sešel 3. srpna 2016 na tajné schůzce v Trump Tower s Georgem Naderem, emisarem korunních princů Saúdské Arábie a Spojených arabských emirátů, kteří nabídli pomoc Trumpově volební kampani. Libanonsko-americký lobbista George Nader, který byl politickým poradcem SAE, poukázal v dubnu 2017 jednomu z významných Trumpových sponzorů 2,5 miliónu dolarů a snažil se přes něj ovlivňovat Trumpovu administrativu k tvrdšímu postoji vůči Íránu a Kataru během katarské diplomatické krize a také k vypovězení jaderné dohody s Íránem.\n\nTři hodiny před ukončením setkání G 7 v Kanadě odletěl Trump do Singapuru. Z paluby letadla Air Force One odeslal dva tvíty, kterými odvolal svůj souhlas se závěrečným, i když téměř bezobsažným prohlášením tohoto setkání. Zároveň ostře zkritizoval vystoupení kanadského premiéra Justina Trudeaua na tiskové konferenci po jeho odletu.\n\nDne 12. června 2018 se konal singapurský summit, při kterém se Trump setkal se severokorejským diktátorem Kimem Čong-unem. Oba politikové dospěli k závěrům, které by mohly dalekosáhle ovlivnit situaci v celé Koreji. USA budou dohlížet na plnění úmluvy o postupném atomárním a raketovém odzbrojení KLDR. Samy chtějí eventuálně zastavit společné manévry vojsk USA a Jižní Koreje. Je také možné, že dosavadní stav pouhého příměří na korejském poloostrově bude upraven mírovou smlouvou. Sankce uvalené Radou bezpečnosti OSN vůči KLDR se souhlasem všech jejích pěti stálých členů však zůstanou v platnosti tak dlouho, dokud tato země nesplní všechna očekávání. KLDR by ráda navázala diplomatické styky s USA a není vyloučeno, že Trump pozve Kima na návštěvu Washingtonu a že sám poletí do Pchjongjangu.\n\nSetkání s Kimem a jeho výsledky vedly k tomu, že Trumpova oblíbenost u republikánských voličů vzrostla na dosud nejvyšší úroveň. Podle televizní stanice CNN má Trump v červnu 2018 podporu 85 % republikánů a 40 % všech Američanů. Trumpovo silné postavení v Republikánské straně se projevilo také tím, že jeho vnitrostranický kritik Mark Sanford, bývalý guvernér státu Jižní Karolína a eventuální kandidát na prezidenta v roce 2020, prohrál právě v den singapurského summitu, tedy 12. června, v republikánském hlasování o kandidatuře do Sněmovny reprezentantů USA. Vítězkou se stala Trumpova stoupenkyně Kattie Arrington, kterou prezident podpořil tvítem ze Singapuru tři hodiny před koncem hlasování. O Sanfordovi se Trump naopak vyjádřil, že je pouze zdrojem problémů („he is nothing but trouble“).\n\nDne 27. června oznámil 81letý soudce Nejvyššího soudu Spojených států Anthony Kennedy, že ku dni 31. července 2018 odejde na odpočinek. Trump tím dostal příležitost nominovat nového soudce podle vlastního uvážení a tím za dané situace ovlivnit budoucí rozhodnutí tohoto soudu. Již 9. července oznámil svého kandidáta. Stal se jím 53letý konzervativní právník a absolvent elitní Yale University Brett Kavanaugh, který ještě musel být potvrzen Senátem USA. Kavanaugh byl pak 6. října 2018 přes velké protesty Demokratické strany a části americké veřejnosti potvrzen Senátem USA poměrem hlasů 50 : 48 a doplnil soudcovské kolegium Nejvyššího soudu na plný počet devíti členů.\n\nDne 3. července vydala Trumpova administrativa nařízení, kterým zrušila praxi pozitivní diskriminace (tzv. \"affirmative action\") na amerických středních a vysokých školách, které se mohly při přijímání studentů rozhodovat podle rasového klíče a směly zvýhodňovat afroamerické a hispánské uchazeče o přijetí na školu. Harvardova univerzita a některé další americké univerzity se rozhodly nařízení vlády ignorovat a chtějí dál uplatňovat rasové hledisko při výběru budoucích studentů.\n\nVe dnech 12. a 13. července se Trump zúčastnil summitu NATO v Bruselu, kde při setkání s generálním tajemníkem NATO Jensem Stoltenbergem kritizoval plánovaný plynovod Nord Stream 2, který spojí Rusko přímo s Německem po dně Baltského moře. Poté navštívil Spojené království a setkal se s královnou Alžbětou II. a premiérkou Theresou Mayovou. V pondělí 16. července 2018 se uskutečnilo jeho dlouho očekávané dvoustranné setkání s ruským prezidentem Vladimirem Putinem ve finských Helsinkách. Mnoha médii byly před touto Trumpovou cestou do Evropy vyjadřovány spekulativní obavy, že Trump při ní poškodí řadu zájmových oblastí západních spojenců USA a krom toho se příliš intenzívně politicky sblíží s Ruskem a osobně s Putinem.\n\nPo návratu z Evropy poskytl Trump televizní stanici Fox News interview, ve kterém se vyjádřil negativně o imigrační politice německé kancléřky Angely Merkelové. Doslova prohlásil: „Angela byla superhvězda do té doby, než dovolila milionům lidí, aby přišli do Německa. Byla ve všech volbách neporazitelná. Přistěhovalství jí velmi těžce uškodilo.“ V interview pro anglický deník The Sun prohlásil dále, že přistěhovalství není dobré pro Evropu jako celek a také ne pro USA.\n\nTrumpova administrativa uvalila sankce na dva turecké ministry kvůli zadržování amerického pastora Andrewa Brunsona, který byl zatčen během čistek v Turecku po neúspěšném pokusu o vojenský převrat v roce 2016, a obviněn z kontaktů na hnutí kazatele Fethullaha Gülena, který žije v exilu v USA. Trump předtím pohrozil Turecku „rozsáhlými sankcemi“. Turecko, které je důležitým spojencem Spojených států v rámci NATO, v odvetě uvalilo sankce na dva americké ministry.\n\nTrump se intenzívně zapojil do boje republikánů proti demokratům před volbami do obou komor Kongresu USA, které se pak konaly 6. listopadu 2018. Spadaly do poloviny jeho vlastního funkčního období (tzv. \"midterm elections\"). Například vystoupil 23. října na shromáždění 16 000 přívrženců své strany v Houstonu, aby podpořil dosavadního senátora USA za stát Texas Teda Cruze, svého rivala z boje o prezidentskou kandidaturu v roce 2016. Cruz měl silného protivníka v osobě podstatně mladšího demokrata Beta O’Rourkeho. Ačkoliv Demokratická strana vkládala velké naděje do kandidatury Beta O’Rourkeho, Trumpova pomoc Cruzovi výrazně posílila šance tohoto republikána na obhájení senátorského postu. Všech šest průzkumů voličských preferencí z měsíce října vyznělo v jeho prospěch, s průměrem 50,8 % : 43,8 %.\n\nTrump při svých vystoupeních, jak v Houstonu tak v dalších tzv. příhraničních státech (tzv. \"border states\"), poukazoval na solidní ekonomické ukazatele od začátku své vlády v lednu 2017. Hlavně se však zaměřoval na problematiku imigrace ze států Střední Ameriky (Honduras, El Salvador a Guatemala) přes Mexiko do USA, která v současnosti zesílila. Situace se v řínu 2018 podle Trumpa vyostřila natolik, že poslal vojenské jednotky, aby posílily zabezpečení hranice USA s Mexikem. Tam již slouží 2 000 příslušníků Národní gardy Spojených států. Do příhraničních států dorazilo již 800 vojáků. Celkově měli Trump a Pentagon v úmyslu poslat na hranici s Mexikem více než 5 200, eventuálně až 15 tisíc vojáků, aby odstrašili nelegální imigranty od přechodu hranic, jak řekl v pondělí 29. října 2018 generál Terrence O’Shaughnessy.\n\nTaké jiné republikánské kandidáty do obou komor Kongresu, jejichž zvolení bylo nejisté, Trump podporoval. Zvláštní pozornost věnoval kandidátům do Senátu USA, jejichž znovuzvolení nebo naopak zisk křesla navíc mohly pomoci, aby byla na další dva roky zajištěna pro něj důležitá dosavadní republikánská většina v horní komoře, která má dalekosáhlé pravomoce. Tam měli republikáni doposud těsnou většinu v poměru 51 : 49. Tvrdý boj se vedl mj. o senátní místo za stát Severní Dakota, kde dosavadní demokratická senátorka Heidi Heitkamp stála pod silným tlakem svého oponenta Kevina Cramera. Problémem pro ni se stala aféra s uveřejněním jmen údajných obětí sexuálního obtěžování bez jejich souhlasu, kterou zapříčinili spolupracovníci Heitkampové. Týkalo se to více než 100 žen. Heidi Heitkamp měla proto průběžně ztrátu zhruba 10-16 % hlasů proti Kevinu Cramerovi, musela i z finančních důvodů do značné míry omezit svou kampaň a volby nakonec prohrála.\n\nPodle souhrnu průzkumů volebních preferencí, který uveřejňovala americká organizace Real Clear Politics, ztráta senátního křesla Heitkampové a ztráta nejméně dalšího jednoho postu mohla pro demokraty znamenat snížení počtu jejich senátních míst na 47 (nebo na 46), zatímco republikáni by mohli od ledna 2019 mít v Senátu o dva posty více, tedy 53 křesel (eventuálně i o tři více, tedy 54).\n\nV souvislosti s vraždou saúdskoarabského opozičního novináře Džamála Chášukdžího na saúdském generálním konzulátě v Istanbulu odmítl Trump pozastavit dodávky amerických zbraní do Saúdské Arábie, která je dlouhodobým spojencem Spojených států.\n\nV předvečer voleb uprostřed volebního období (\"midterm elections\") dne 6. listopadu 2018 byly zveřejněny průběžné výsledky průzkumu oblíbenosti pěti vrcholných představitelů USA u veřejnosti. Všichni tito politikové obdrželi negativní hodnocení, avšak Trumpův výsledek byl relativně nejlepší. 41,8 % dotázaných mělo o něm pozitivní mínění, zatímco negativně jej vidělo 54,5 % lidí; rozdíl byl tedy -12,7 %. Mnohem méně příznivý byl úsudek respondentů o mluvčí demokratů ve Sněmovně reprezentantů Nancy Pelosiové, jejíž nepříznivé saldo dosáhlo -26,0 % (pozitivně ji vidělo jen 27,5 % dotázaných). Mluvčí republikánů ve Sněmovně reprezentantů Paul Ryan obdržel negativní výsledek -22,3 %. Druhé relativně nejlepší hodnocení připadlo na lídra demokratické menšiny v Senátě USA Chucka Schumera s hodnotou -15,0 %. Nejhorší výsledek obdržel republikánský mluvčí Senátu Mitch McConnell, a sice -27,2 %.\n\nRepublikáni ztratili ve volbách do Kongresu USA svou dosavadní většinu ve Sněmovně reprezentantů, avšak vyslovenou prioritou prezidenta Trumpa bylo udržení většiny v Senátě Spojených států. To se nejen podařilo, nýbrž byly získány pravděpodobně dva posty navíc proti dosavadnímu stavu. Takový výsledek se za posledních 30 let zdařil jen dvěma prezidentům. Republikánský senátor Cory Gardner (Colorado), který byl předsedou výboru republikánů pro volby do Senátu, ocenil velký Trumpův přínos k vítězství strany v těchto volbách. Ten spočíval v neúnavném Trumpově osobním nasazení a velkém zájmu lidí o jeho početná volební shromáždění ve státech USA, ve kterých se bojovalo o klíčová místa v Senátě. Od ledna 2019 budou mít republikáni 53 senátorů ze 100. Odebrali demokratům senátorské posty na Floridě, v Indianě, Missouri a Severní Dakotě. Naopak ztratili mandáty v Arizoně a Nevadě. Na Floridě zvítězil dosavadní guvernér Rick Scott po přepočítávání hlasů velmi těsně, a to zhruba o 10 000 hlasů. O jednom senátorském místě - ve státě Mississippi - se rozhodlo v dodatečné volbě dne 27. listopadu 2018. Vítězkou se stala republikánka Cindy Hyde-Smith, která porazila bývalého ministra zemědělství Mikea Espyho poměrem hlasů 55 %: 45 %.\n\nDne 15. února 2019 vyhlásil prezident Trump stav národní nouze, a to kvůli situaci na hranicích s Mexikem. Podle Trumpa je neudržitelné, že přes tyto hranice proudí do USA desetitisíce nelegálních imigrantů a velká množství drog. Proto je údajně nutné posílit stávající hraniční plot a na zhruba 400 km délky vybudovat vysokou a zajištěnou zeď. Protože Kongres USA nepovolil pro tyto účely dostatečné prostředky, má Trump touto cestou možnost uvolnit celkově až zhruba 8 miliard dolarů, zčásti z rozpočtu ministerstva obrany.\n\n26. února 2019 přiletěl Trump s početným doprovodem do hlavního města Vietnamu Hanoje, kde se po dva následující dny setkal s vůdcem Severní Koreje Kim Čong-unem. Bylo to druhé jejich setkání po Singapurském summitu v červnu 2018. Přes zčásti přehnaná očekávání ve světě však tato schůzka nepřinesla žádné hmatatelné výsledky. Kim nebyl ochoten přistoupit na úplné odzbrojení severokorejského atomového arzenálu, nýbrž nabízel pouze částečné odzbrojení výměnou za zrušení přísných hospodářských sankcí vůči svému režimu. To však Trump a americká vláda odmítli. Summit skončil o dvě hodiny dříve, než bylo plánováno. Trumpovo rozhodnutí skončit summit bez výsledku zhodnotil vůdce demokratické menšiny v Senátu USA Chuck Schumer pozitivně: „Prezident udělal dobře, že přerušil rozhovory a vzdal se dobré fotografie výměnou za špatný obchod.“\nPři oficiální návštěvě českého premiéra Andreje Babiše v USA byl Babiš prezidentem Trumpem přijat v Bílém domě.\n\n22. března předal zvláštní poradce Robert Mueller ministrovi spravedlnosti Williamu Barrovi dlouho očekávanou konečnou zprávu o výsledku svého vyšetřování ve věci údajné „\"Russian connection\"“ (spojení s Ruskem) volebního týmu Donalda Trumpa v roce 2016 a eventuální osobní angažovanosti úřadujícího prezidenta USA. Den poté ministr a jeho náměstek Rod Rosenstein tuto zprávu vyhodnocovali. Zatím prosákl na veřejnost jen jeden detail, že totiž Mueller nemá v úmyslu pokračovat ve vyšetřování a obžalobách dalších osob než je oněch 30 osob, které byly jeho týmem doposud podchyceny. Protože by tím bylo zřejmé, že osoby blízké prezidentovi jako je jeho zeť Jared Kushner nebudou obžalovány, vyvodili lidé kolem Trumpa z tohoto detailu závěr, že zpráva přinesla pro Donalda Trumpa samotného pozitivní výsledek. Demokratická strana nemá podle těchto úvah žádnou možnost, prosadit zahájení procesu proti prezidentovi zvaného \"impeachment\", natož aby takový proces skutečně vedl k jeho sesazení. Chybí k tomu především potřebná dvoutřetinová většina hlasů v Senátu USA.\n\nBěhem krátké návštěvy izraelského premiéra Benjamina Netanjahua ve Washingtonu podepsal Trump 25. března 2019 dekret, kterým Spojené státy uznaly izraelskou suverenitu nad Golanskými výšinami. Toto území Izrael vojensky okupoval v roce 1967 a v roce 1981 je de facto anektoval. Doposud nebyla tato anexe žádným jiným státem uznána a Golany jsou také Organizací spojených národů (OSN) nadále považovány za výsostné území Sýrie.\n\nDne 24. července zvláštní vyšetřovatel Robert Mueller na základě předvolání svědčil před Kongresem.\n\nV průběhu roku 2019 prezident Trump opakovaně vyslovil myšlenku, že Spojené státy by měly zájem o koupi Grónska od Dánska.\n\nNa rozkaz prezidenta Trumpa a na základě informací amerických tajných služeb provedlo letectvo Spojených států amerických dne 3. ledna 2020 raketový útok bezpilotním letadlem na dva automobily v blízkosti bagdádského mezinárodního letiště, při kterém byli zabiti íránský generálmajor Kásim Sulejmání a další čtyři muži, mezi nimi i zástupce velitele šíitských milic PMF Abú Mahdí Muhandis. Sulejmání byl od roku 2002 velitelem jednotek Quds, elitních složek Íránských revolučních gard (IRG), za jejichž zahraniční vojenské operace v Libanonu, Sýrii, Iráku a Jemenu byl odpovědný. \n\nVe své analýze této události popsal washingtonský dopisovatel německého deníku \"Frankfurter Allgemeine Zeitung\" Majid Sattar její pozadí. Považoval ji za následek předešlých akcí íránských jednotek v Iráku nebo událostí, které se staly pod vlivem Íránu, zvláště útoku početných demonstrantů na americké velvyslanectví v Bagdádu několik dní před útokem na Sulejmáního a jeho doprovod. Zároveň se podle Sattara jedná o závažné rozhodnutí prezidenta Trumpa, které je determinováno jeho soupeřením s Demokratickou stranou USA a snahou o znovuzvolení prezidentem v listopadu 2020, přičemž mohou jeho následky podstatně ovlivnit jeho další politický osud.\n\nV září 2019 ohlásila předsedkyně Sněmovny reprezentantů Nancy Pelosiová z Demokratické strany, že sněmovna zahájí přípravu ústavní žaloby na prezidenta Trumpa na základě stížnosti anonymního státního zaměstnance (jehož identita však byla mezitím neoficiálně odhalena) na prezidentův telefonát s nově zvoleným ukrajinským prezidentem Volodymyrem Zelenským z července 2019, ve kterém Trump požádal Zelenského, aby prošetřil působení bývalého viceprezidenta USA Joe Bidena a jeho syna Huntera Bidena na Ukrajině. Joe Biden se uchází o kandidaturu za Demokratickou stranu v prezidentských volbách 2020. Prezidentův telefonát se Zelenským a krátkodobé zastavení vojenské pomoci Ukrajině byly odpůrci Trumpa vnímány jako pokus o ovlivnění prezidentských voleb, ve kterých prezident usiluje o znovuzvolení. Ukrajinský prezident Zelenskyj popřel, že by na něj Trump vyvíjel nátlak. \n\nHunter Biden krátce po Euromajdanu v roce 2014 vstoupil do představenstva ukrajinské energetické firmy Burisma Holdings a bylo mu firmou vypláceno až 50 000 dolarů měsíčně (podle jiných zpráv až 80 000 dolarů měsíčně). Společnost Burisma byla na Ukrajině vyšetřována pro podezření z korupce a ukrajinský generální prokurátor, který Burismu vyšetřoval, byl po nátlaku tehdejšího viceprezidenta Bidena na vládu prezidenta Porošenka odvolán ze své funkce. Vyšetřování bylo poté zastaveno, ale Biden tvrdil, že jeho nátlak na odvolání prokurátora s vyšetřováním Burismy nijak nesouviselo.\n\nPo projednávání v příslušných dvou výborech odhlasovalo 18. prosince 2019 plénum Sněmovny reprezentantů většinou hlasů poslanců Demokratické strany podání ústavní žaloby na prezidenta Trumpa ve dvou bodech. První bod je údajné zneužití úřadu tím, že „vykonával nátlak na Ukrajinu“, aby získal informace o svém možném soupeři v nastávajících prezidentských volbách Joe Bidenovi. Druhý bod je údajná obstrukce vůči Kongresu USA. První bod byl přijat většinou 230 : 197 hlasů, druhý pak 229 : 198 hlasů. Po postoupení impeachmentu Senátu ze strany Sněmovny reprezentantů se Trump stane třetím obžalovaným prezidentem v dějinách USA.\n\nPo průtazích způsobených taktizováním ze strany demokratů prohlásila předsedkyně Sněmovny reprezentantů Nancy Pelosiová teprve 10. ledna 2020, že „v následujícím týdnu“ předá žalobu Senátu USA k projednání. V Senátu bylo projednávání žaloby zahájeno 16. ledna a 21. ledna 2020 byla po bouřlivé debatě schválena procedurální pravidla. Ta jsou zakotvena v rezoluci, kterou navrhl vůdce republikánské většiny Mitch McConnell. Tuto rezoluci schválilo 53 senátorů, příslušníků Republikánské strany, proti ní hlasovalo 47 senátorů. Stejným poměrem hlasů bylo zamítnuto jedenáct pozměňovacích návrhů, které přednesl vůdce demokratů Charles Schumer. \n\nK odvolání prezidenta z úřadu v rámci impeachmentu je vyžadována podpora dvoutřetinové většiny přítomných senátorů (za daných okolností 67 hlasů), kterou Trumpovi odpůrci velmi pravděpodobně nezískají. Komentátoři německých novin \"Frankfurter Allgemeine Zeitung\" zhodnotili snahu Demokratické strany o impeachment jako vážnou politickou chybu, která by v důsledku mohla zvýšit Trumpovy šance na znovuzvolení v listopadu 2020.\n\nTzv. manažeři impeachmentu a demokratičtí senátoři požadovali při samotném procesu v Senátu povolání nových svědků, doposud neslyšených ve Sněmovně reprezentantů. Jednalo se především o Johna Boltona, bývalého prezidentova poradce pro národní bezpečnost. Ten po svém propuštění napsal knihu, ve které údajně přitěžuje Trumpovi ohledně tzv. ukrajinské aféry, spojené se jmény Joe Biden a Hunter Biden. Plánované uveřejnění této knihy narazilo na odpor Bílého domu; prezident je chce zakázat s poukazem na svá exekutivní privilegia a ohrožení národní bezpečnosti kvůli „přísně tajným informacím“ v knize obsaženým.\n\nDne 30. ledna 2020 však prohlásil republikánský senátor Lamar Alexander ze státu Tennessee, v jehož podporu Demokratická strana doufala, že nebude hlasovat pro povolání nových svědků. Také jeho kolegyně Lisa Murkowski ze státu Aljaška odmítla podpořit demokraty. Pouze republikánská senátorka Susan Collinsová ze státu Maine před hlasováním oznámila, že se vysloví pro předvolání nových svědků. Při samotném rozhodujícím hlasování v noci na 1. února 2020 se k ní přidal Mitt Romney z Utahu. Tyto dva hlasy nestačily pro prosazení požadavku Demokratické strany, která při hlasování utrpěla těžkou porážku poměrem hlasů 51 : 49. Tím byla odstraněna poslední překážka pro brzké konečné hlasování v Senátu (podle schváleného časového harmonogramu dne 5. února 2020), při kterém bude s největší pravděpodobností Trumpovo odvolání z úřadu prezidenta USA Senátem zamítnuto.\n\nDonald Trump využívá soukromý twitterový účet \"@realDonaldTrump\" jako častý prostředek komunikace k vyjádření svých pocitů a politických názorů, tak i k oficiálním oznámením (například ke jmenování šéfa Fedu), přestože existuje oficiální prezidentský účet \"@POTUS\". Trump si jej zřídil v březnu 2009. Tweety se staly zdrojem zpráv, z nichž vycházejí oficiální, veřejnoprávní i komerční média. Na druhé straně přerostlo blokování uživatelů, kteří na Trumpově soukromém účtu reagovali, v některých případech v civilně právní spory týkající se svobody projevu. V řijnu 2017 k tomu argumentoval tehdejší Trumpův tiskový mluvčí Sean Spicer, že Bílý dům považuje všechny Trumpovy tweety za „oficiální prohlášení prezidenta Spojených států“.\n\nVybrané dvojice Trumpových názorově protichůdných tweetů některé firmy otiskly na pantofle (anglicky \"flip-flops\" – označuje jak žabky, tak obrat v názoru). Soukromé tweety prezidenta coby zdroj žurnalistické zprávy jsou novinka, kterou – ač technologicky mohl – nepraktikoval ani jeho předchůdce v úřadu Barack Obama.\n\nSvůj úmysl kandidovat znovu v prezidentských volbách roku 2020 dal Trump najevo již několik hodin poté, co se ujal úřadu dne 20. ledna 2017, a to tím, že se zapsal jako kandidát u Federální komise pro volby (\"Federal Election Commission\"). Následně byl jeho volební výbor pro rok 2016 přeměněn na výbor pro znovuzvolení v roce 2020. Oficiální start nové kampaně se uskutečnil na shromáždění ve městě Melbourne na Floridě 18. února 2017, méně než jeden měsíc po Trumpově inauguraci jako prezident. V lednu 2018 měl Trumpův výbor pro znovuzvolení k dispozici již 22,1 milionu dolarů a do konce června 2018 vybral na tuto kampaň celkově 50 milionů dolarů.\n\nTrumpovo fyzické a duševní zdraví bylo předmětem veřejné diskuze již od jeho prezidentské kampaně. Úřad přebíral ve věku 70 let coby doposud nejstarší prezident Spojených států.\n\nDonald Trump nepije alkohol, a to v reakci na vědecky doložené důsledky alkoholismu a předčasnou smrt jeho vlastního staršího bratra Freda Jr. Trumpa. Tvrdí také, že nikdy v životě nekouřil. Je o něm známo, že má rád tzv. \"junk food\" – nepříliš zdravé a nutričně nevyvážené jídlo a kolové nápoje. Co se týče spánku a spánkové deprivace, dle jeho slov mu stačí 3-4 hodiny spánku denně. Například u mnoha jeho příspěvků na Twitteru lze najít čas odeslání kolem 3. či 4. hodiny ranní.\n\nV prosinci 2015 Harold Bornstein, Trumpův praktický lékař od začátku 80. let, vydal dopis mj. říkající, že Trump je „nejzdravější jedinec kdy zvolený do prezidentské funkce“ a „jeho fyzická síla a stamina jsou neobyčejné“. Někteří novináři a političtí komentátoři si všimli, že tento způsob vyjadřování nebyl typický pro lékařský posudek, ale je typický pro samotného Donalda Trumpa. V květnu 2018 měl Bornstein televizím CNN a NBC (obě jsou známé neustálou kritikou Trumpa) sdělit, že Donald Trump mu obsah tohoto dopisu nadiktoval během pěti minut, zatímco jeho limuzína čekala před budovou. Podle dalšího Bornsteinova tvrzení prý v únoru 2017 tři Trumpovi muži „přepadli“ jeho ordinaci a konfiskovali jeho zdravotní záznamy. \n\nPodle lékařských prohlídek z ledna 2018 a února 2019 lékaři z Bílého domu konstatovali celkový dobrý zdravotní stav Donalda Trumpa s výjimkou zvýšeného cholesterolu a klinické obezity. Nicméně, Trumpovo koronární počítačová tomografie z roku 2018 indikuje výskyt ischemické srdeční choroby – jedné ze srdečních chorob, které jsou běžné u mužů Trumpova věku.\n\nNavzdory doporučení doktorů Donald Trump necvičí; cvičení považuje za plýtvání energií – věří, že „tělo je jako baterie, s konečným množstvím energie“, která se „vyčerpává cvičením“.\n\nO duševním zdraví prezidenta Trumpa jsou uveřejňovány různé spekulativní názory. Faktem je, že američtí psychiatři se sdružují do asociace zvané \"American Psychiatric Association (APA)\", která se řídí „Principy medicínské etiky“, jejíž součástí (v sekci 7) je tzv. \"Goldwater rule\" (Goldwaterovo pravidlo, podle prezidentského kandidáta z roku 1964, Barryho Goldwatera), které říká, že je pro psychiatry neetické sdělovat jejich odborné názory na veřejně známé osobnosti, které neprohlédli osobně a od nichž nedostali souhlas, aby veřejně diskutovali o jejich duševním zdraví. Podle Dr. Leeové a dalších psychiatrů by měla být v případě Donalda Trumpa a s ohledem na rozsah jeho moci coby prezidenta USA u Goldwaterova pravidla udělena výjimka, což se doposud nestalo.\n\nDonald Trump sám se na téma zpochybnění jeho duševní zdraví vyjádřil 6. ledna 2018 skrze Twitter. Mimo jiné napsal: „Vlastně, napříč mým životem, bylo mou největší devizou mentální stabilita a být, jako, velmi opravdu chytrý“ a „myslím, že bych se nekvalifikoval jako chytrý, ale génius… a velmi stabilní génius ohledně toho!“\n\nV roce 2016, v době boje o prezidentský post, zveřejnil deník \"The Washington Post\" video z roku 2005 začínající záběrem přijíždějícího autobusu a spojeným se zvukovou stopou rozhovoru Donalda Trumpa s tehdejším televizním moderátorem Billym Bushem uvnitř autobusu a pokračuje rozhovorem Trumpa, Bushe a herečky Arianne Zucker ve studiu společnosti NBC Universal. V rozhovoru s Bushem se Trump nevhodně vyjadřoval o ženách a hovořil také o sexuálních útocích, ke kterým se přiznal. Donald Trump netušil, že mikrofon, který byl s jeho vědomím na něm umístěn, je již aktivní. Konkrétně promluvil o osahávání žen, kterých se dopouštěl, a že mu to vždy prošlo, protože je slavný. Za tyto výroky se po jejich zveřejnění omluvil; v té době od něj ale odešlo mnoho jeho příznivců. Následně několik žen potvrdilo jeho vlastní slova s tvrzením, že jsou to ony, o kterých Trump na nahrávce mluví. Jednou z žen byla Natasha Stoynoffová z magazínu \"People\", její tvrzení později potvrdilo šest jejích kolegů. Existují ještě další audio nahrávky, na kterých Trump hovořil o ženách. V roce 1997 prohlásil, že jako ředitel soutěže Miss Teen USA mohl chodit do šaten dívek a mohl je tak vidět nahé. Dívkám tvrdil, že jde o inspekci. Několik původních soutěžících toto jeho prohlášení označilo za pravdivé.\nMinimálně 24 žen Trumpa obvinilo ze znásilnění, sexuálních útoků, násilné líbání bez souhlasu, osahávání na intimních místech nebo jiného obecně nevhodného chování se sexuálním podtextem. Většinou se jednalo o mladé dívky, v době, kdy byl Trump již starší, ženatý a vlivný byznysman. Trump všechna obvinění odmítá, u některých případů dodal, že daná žena „by nebyla jeho první volba“, nebyla dostatečně atraktivní, popřípadě je navíc označuje za lhářky.\n\nTrump způsobil kontroverzi, když při neveřejném setkání se senátory vyjádřil vulgárně na adresu přistěhovalců z karibských a afrických zemí, jejichž imigrace do Spojených států by se měla podle Trumpa omezit.\n\nTrump je odpůrcem „sanctuary cities“, tedy ochranitelských či azylových měst, mezi než patří New York, Los Angeles, Chicago a stovky dalších amerických měst, která na svém území odmítla uplatňovat federální zákony týkající se imigrace a chrání nelegální imigranty před federální vládou. Prezident Trump a jeho ministr spravedlnosti Jeff Sessions se snažili zabránit financování těchto měst z federálního rozpočtu, ale města jako Chicago se starostou Rahmem Emanuelem se tomu úspěšně bránila žalobami na americkou vládu.\n\nPodle výzkumů veřejného mínění z konce července 2019 si více než polovina Američanů myslela, že Donald Trump je rasista.\n\nZ výslechu bývalých Trumpových spolupracovníků, kteří byli zvláštním vyšetřovatelem Robertem Muellerem obviněni z federálních zločinů, vyplývají některé informace o Trumpově povaze a údajných podvodech, kterých se dopustil. Jeho bývalý právník Michael Cohen tvrdil, že Trump zakoupil celkem tři své malířské portréty z peněz vlastní charitativní nadace. Pro poslední koupi najal nastrčeného dražitele, který měl cenu vyšroubovat na nejvyšší ze všech dražených děl a pak mu celkem 60 000 dolarů proplatil z prostředků nadace. Portrét nyní visí v Trumpově venkovském klubu.\n\nStudie \"Media Research Center\" zjistila, že v roce 2016 v době předvolební kampaně věnovaly americké televizní stanice ABC, CBS a NBC mnohem více prostoru Trumpovi než jeho soupeřce Hillary Clintové, ale celých 91 % mediálních výstupů o Trumpovi bylo negativních. Podle studie \"Pew Research Center\", v roce 2017 bylo pouze 5 % zpráv o prezidentu Trumpovi pozitivních, v porovnání se 42 % pozitivních zpráv o prezidentu Obamovi v roce 2009, a média se zaměřovala více na Trumpovu povahu než na jeho politiku. Studie Harvardovy univerzity zjistila, že během prvních 100 dní Trumpa v úřadu amerického prezidenta bylo o Trumpovi negativních 93 % zpráv CNN a NBC, 91 % zpravodajství CBS, 87 % zpráv \"New York Times\" a 83 % zpráv \"Washington Post\", 70 % zpravodajství \"The Wall Street Journal\" a 52 % zpráv Fox News. Podle studie z roku 2018 bylo stále přes 90 % mediálních zpráv o Trumpovi negativních. V lednu a únoru 2018 se 63 % zpráv o Trumpovi věnovalo skandálům, např. vyšetřování FBI pod vedením Roberta Muellera, který se snaží objevit a rozkrýt možné vazby prezidenta Trumpa a jeho spolupracovníků na Rusko, Izrael a další země, nebo skandálu kolem údajného sexuálního vztahu Trumpa s pornoherečkou Stormy Daniels v roce 2006, a pouze 37 % zpráv se věnovalo politice Trumpovy administrativy.\n\nTrump opakovaně obvinil některá americká média, například televizní stanice CNN a ABC nebo deníky \"New York Times\" a \"Washington Post\", z šíření \"fake news\" a dezinformací. Amerického prezidenta podpořil polský prezident Andrzej Duda, který napsal: „Musíme nadále bojovat proti tomuto jevu. Polsko zažívá moc falešných zpráv z první ruky. Mnoho evropských a dokonce i amerických úředníků utváří své názory na Polsko na základě neúprosného toku falešných zpráv.“\n\nV červnu 2018 vyhlásila Trumpova vláda politiku nulové tolerance vůči ilegální migraci a došlo také k oddělování dětí ilegálních imigrantů od jejich rodičů na americké hranici s Mexikem, za což se Trump ocitl pod palbou kritiky. Na sociálních sitích se šířila fotografie nedospělých imigrantů umístěných do drátěné klece jako důkaz nelidskosti Trumpovy imigrační politiky, později ale vyšlo najevo, že fotka byla pořízena za vlády Baracka Obamy. Trump na to reagoval na twitteru: „Demokraté chybně tweetovali obrázek z roku 2014, kdy vládl Obama, zobrazující děti na hranicích v drátěných klecích. Mysleli, že jsou to nové fotky a chtěli nás zostudit. Ale obrátilo se to proti nim.“ Na titulní straně časopisu \"Time\" se objevila fotomontáž fotografie s Trumpem a proti němu stojící plačící holčičkou z Hondurasu, která byla podle zpráv v médiích oddělená od své matky a jejíž fotografie obletěla celý svět. Jak ale vyšlo později najevo, holčička od matky oddělená nebyla.\n\n"}
{"id": "598237", "url": "https://cs.wikipedia.org/wiki?curid=598237", "title": "Châteaudun", "text": "Châteaudun\n\nChâteaudun je francouzské město u řeky Loir v úrodné nížině asi 115 km jihozápadně od Paříže v regionu Centre-Val de Loire.\n\nSousední obce: Lanneray, Marboué, Donnemain-Saint-Mamès, Saint-Denis-les-Ponts, Jallans, La Chapelle-du-Noyer, Thiville a Lutz-en-Dunois.\n\n\n\n\n"}
{"id": "598247", "url": "https://cs.wikipedia.org/wiki?curid=598247", "title": "Exoplanety WASP", "text": "Exoplanety WASP\n\nWASP (Wide Angle Search for Planets), nyní označovaný již jen jako SuperWASP, je mezinárodní projekt sedmi universit a výzkumných institucí pro hledání extrasolárních planet. Používá sadu malých robotických dalekohledů s velmi širokým zorným polem.\n\nTato exoplaneta obíhající hvězdu Wasp-1 se nachází ve vzdálenosti 1 000 světelných let od Země v souhvězdí Andromeda. Byla objevena 25. září 2006. Její přítomnost byla zjištěna pomocí metody SuperWASP, po které jsou planety pojmenovány. Ta měří jejich radiální rychlost.\n\nObíhá v těsné vzdálenosti hvězdy, zhruba v blízkosti 0,0369–0,0395 AU. Jedna perioda trvá 2,51995 dne. Jedna se o tzv. horkého Jupitera s hmotností 80–90 % Jupitera a odhadovanou teplotou 1 800 °C. Hustota dosahuje 476 kg/m a úniková rychlost činí 12,5 m/s². WASP-1 je spektrálního typu F7V s magnitudou 11,79 a hmotností 1,15 hmotnosti Slunce.\n\nExoplaneta Wasp-2b se nachází zhruba 470 světelných let od Země v souhvězdí Delfína. Patří do kategorie horkých Jupiterů, což jsou plynní obři pohybující se v blízkosti mateřské hvězdy. Jedna orbita trvá 2,152226 dne. Povrchová teplota se pohybuje okolo 1 300 K s hmotností 91 % Jupitera. Mateřská hvězda je spektrálního typu K1V a magnitudou 11,98. Objevení bylo učiněno 25. září 2006.\n\nTyto exoplanety obíhají mateřskou hvězdu Wasp-3 727 světelných let v souhvězdí Lyra.\n\nExtrasolární planeta obíhá hvězdu Wasp-3 ve vzdálenosti 0,0371 AU s hmotností 2,06 hmotnosti Jupitera. Jeden rok zde trvá 1,846834 dne. Jedná se tzv. horkého Jupitera. Atmosférická teplota dosahuje 1983 K. Objevena byla v roce 2007.\n\nExoplaneta obíhá Wasp-3 ve vzdálenosti 0,51 AU. Hmotnost činí okolo 0,05 hmotnosti Jupitera. Pravděpodobně se nejedná o plynného obra. Objevena byla roku 2010.\n\nWasp-3 je hvězda vzdálená 727 světelných let od Země. Obíhají ji dvě již výše zmíněná tělesa. Spektrální typ je F7V s magnitudou 10,64 a hmotností 1,24 hmotnosti Slunce. Radius jest 1,31.\n\nExtrasolární planeta byla objevena v říjnu 2007 pomocí robota v jižní Africe. Nalézá se 1 000 světelných let od Země v souhvězdí Fénixe. Má hmotnost 1,1215 hmotnosti Jupitera a svou hvězdu obíhá v blízkosti 0,023 AU, což z ní dělá horkého Jupitera. Jeden rok zde trvá zhruba 1,3382282 dne. Atmosférická teplota se pohybuje okolo 1 650 K.\n\nMateřská hvězda Wasp-4 má hmotnost 0,9 hmotnosti Slunce. Spektrální typ je G7V a magnituda 12,6. Teplota korony je zhruba 5 500 K.\n\nWasp-5 byla objevena 31. října 2007. Nachází se v souhvězdí Fénixe 967 světelných let od Země. Oběhne mateřskou hvězdu Wasp-5 jednou za 1,6284246 dne v blízkosti pouhých 0,02729 AU. S velkou pravděpodobností se jedná o horkého Jupitera. Hmotnost jest 1,637 MJ, radius 1,171 RJ, hustota 1 352 kg/m a atmosférická teplota 1 717 K.\n\nHvězda Wasp-4 je spektrálního typu G4V, magnituda je 12,26, hmotnost 1,021 M Slunce, radius 1,084 R Slunce.\n\nExtrasolární planeta byla objevena 1. dubna 2008. Nalézá se ve vzdálenosti 1 000 světelných let od Země v souhvězdí Vodnáře. Obíhá svou mateřskou hvězdu Wasp-6 v blízkosti 0,398 AU. Jedna orbita trvá 3,361 dne. Hmotnost se blíží 0,503 MJ, radius činí 1,224 RJ, hustota se pohybuje okolo 364 kg/m a teplota dosahuje 1 293 K.\n\nWasp-6 má magnitudu 11,9, spektrální typ G8, hmotnost 0,88 MS, radius 0,87 RS, teplotu korony 5 500 K a věk 3 ± 1,4 miliard let.\n\nExoplaneta se nachází 490 světelných let od Země v souhvězdí Mikroskopu. Mateřskou hvězdu oběhne jednou za 4,95 dní ve vzdálenosti 0,0618 AU po téměř kruhové oběžné dráze. Hmotnosti se rovná 96 % hmotnosti Jupitera s Radiem 91,5 % RJ, hustotou 1 660 kg/m a teplotou 2 000 K. Objev byl učiněn 1. dubna 2008.\n\nTento horký Jupiter obíhá hvězdu Wasp-7 s magnitudou 9,51, spektrálním typem F5V a 128 % MJ, radiem 123,6 % RJ a teplotou korony 6 400 K.\n\nPlaneta se nalézá v souhvězdí Sochaře 160 světelných let od Země. Obíhá mateřskou hvězdu Wasp-8 ve vzdálenosti 0,0793 AU. Jedna orbita zabere 8,16 dní. Hmotností dvojnásobně převyšuje Jupiter s asi 226 % MJ a radiem 117 % RJ. Povrchová teplota zde dosahuje 1 300 K a hustota 1 846 kg/m. To zní dělá horkého Jupitera. Zjištěna byla tranzitní metodou 1. dubna 2008.\n\nMateřskou hvězdou je Wasp-8, která se vyznačuje magnitudou 9,9. Hmotnost se blíží 0,93 MJ stejně jako radius. Svítivost dosahuje 79 % svítivosti Slunce a teplota 5 600 Kelvinů.\n\nWasp-9b se nalézá 489 světelných let od Země v souhvězdí... Objevena byla objevena v roce 2008. S oběžnou dráhou trvající 1,99 dnů ve vzdálenosti 0,0311 AU od své hvězdy a hmotností 2,3 hmotnosti Jupitera a radiem 1,3 R Jupitera musí být tzv. horkým Jupiterem.\n\nHvězda o magnitudě 10,2 a teplotě korony je mateřskou hvězdou planety.\n\nExtrasolární planeta se nachází 270 světelných let od Země v souhvězdí Pegase. Hvězdu obkrouží jednou za 3,0927616 dne ve vzdálenosti 0,0371 AU. Dráha exoplanety se zdá být téměř kruhová – 057 s inklinací 86,8 (úhel sklonu). Hmotnost se blíží 3,06 hmotnosti Jupitera, radius činí 1,08 R Jupitera. Hustota je odhadnuta na 3 220 kg/m. Povrchová teplota se pohybuje okolo 1 300 Kelvinů. Potencionální osoba by na této planetě byla vystavena přetížení 6,93 g. Objev je datován dnem 1. dubna 2008.\n\nWasp-10 se vyznačuje magnitudou 12,7 a spektrálního typu K5. Hmotnost se pohybuje okolo 71 % hmotnosti Slunce a radius 87,3 % R Slunce. Teplota korony je zhruba 4 675 Kelvinů.\n\nExoplaneta objevená roku 2008 se nachází v souhvězdí Persea 408 světelných let od Země. Rotuje okolo mateřské hvězdy ve vzdálenosti 0,0439 AU. Jedna orbita trvá 3,7224690 dnů. Inklinace se blíží 88,5 °, oběžná dráha je kruhová. Hmotnost dosahuje 46 % hmotnosti Jupitera a radius 104,5 % radia Jupitera. Hustota je 498 kg/m. Úniková rychlost se blíží 10,5 metrů za sekundu a povrchová teplota se pohybuje okolo 1 030 Kelvinů. Patří k tzv. horkým Jupiterům. Má malé množství kyslíku, titanu a vanadu.\n\nHvězda Wasp-11 má magnitudu 11,55 a je spektrálního typu K3V. Hmotnost se pohybuje okolo 0,81 M☉, radius 0,81 R☉, svítivost 0,36 L☉ a teplotou korony 4 980 Kelvinů.\n\nExtrasolární planeta se nachází v souhvězdí Vozky 871 světelných let od naší sluneční soustavy. Byla nalezena 1. dubna 2008. Mateřskou hvězdu oběhne jednou za 1,09 dne ve vzdálenosti 0,0229 AU. Tato vzdálenost je nejmenší nalezená mezi hvězdou a exoplanetou, což činí asi 41 krát méně než vzdálenost Země–Slunce. Kvůli odstředivým silám se exoplaneta smrskla do tvaru vejce. Oběžná dráha má výchylku pouze 0,049 s inklinací 81,5. Je o 39 % těžší než Jupiter a má o 81 % vyšší radius. Tíhové zrychlení je podobné tomu na Zemi asi 1,16 g, hustota je 326 kg/m a povrchová teplota 2 525 Kelvinů, což je další privilegium této exoplanety. Povrchová teplota je zde větší než na některých chladnějších hvězdách.\n\nHvězda Wasp-12 je spektrálního typu G0 s magnitudou 11,49. Váha dosahuje 135 % M☉ a radius 157 % R☉. Teplota korony dosahuje 6 300 Kelvinů.\n\n\n"}
{"id": "598249", "url": "https://cs.wikipedia.org/wiki?curid=598249", "title": "Bergmannovo pravidlo", "text": "Bergmannovo pravidlo\n\nBergmannovo pravidlo je evolučně biologické pravidlo, které říká, že endotermní („teplokrevní“) živočichové v teplých oblastech dosahují menších rozměrů než jejich příbuzní v oblastech s chladným podnebím. Ve studených oblastech se totiž vyplatí mít malý poměr povrchu k objemu, aby nedocházelo ke ztrátám tepla – a platí, že velké těleso má tento poměr menší. \n\nTuto poučku vyslovil v 19. století německý vědec Christian Bergmann.\n\n"}
{"id": "598252", "url": "https://cs.wikipedia.org/wiki?curid=598252", "title": "Glogerovo pravidlo", "text": "Glogerovo pravidlo\n\nGlogerovo pravidlo tvrdí, že živočichové v suchých oblastech mají obvykle světlejší zbarvení než jejich protějšky ve vlhkých regionech. Za příklad se dává strnadec liščí (\"Passerella iliaca\"), který ve vlhkých oblastech na východě USA je červený, zatímco v suchých horách na západě mají světle šedé zbarvení. Podobné rozdíly ve zbarvení vykazuje i zajíc tmavoocasý (\"Lepus californicus\"). Pravidlo však neplatí zdaleka vždy a všude.\n\nTuto poučku vyslovil v 19. století Constantin Wilhelm Lambert Gloger. Vysvětlení tohoto jevu vůbec není jednoduché. U některých skupin, jako jsou ptáci, by se mohlo jednat o ochranu před rozkladnými bakteriemi, kterých je ve vlhku více než v suchých podmínkách. Proto ve vlhkých oblastech používají živočichové raději odolný hnědý eumelanin než méně odolný a světlejší feomelanin.\n\n"}
{"id": "598254", "url": "https://cs.wikipedia.org/wiki?curid=598254", "title": "Mikroregiony ve Zlínském kraji", "text": "Mikroregiony ve Zlínském kraji\n\nMikroregiony jsou regiony malého geografického měřítka. Ve Zlínském kraji byly zakládány od roku 1992 a jejich celkový počet je 43.\n\n"}
{"id": "598255", "url": "https://cs.wikipedia.org/wiki?curid=598255", "title": "Dobrovolný svazek obcí Olešná", "text": "Dobrovolný svazek obcí Olešná\n\nDobrovolný svazek obcí Olešná je svazek obcí v okresu Frýdek-Místek, jeho sídlem je Sviadnov a jeho cílem je spolupráce v oblasti školství, kultury, tělovýchovy, sociální péče a zdravotnictví, rozvoje cestovního ruchu a ochrany životního prostředí. Sdružuje celkem 5 obcí a byl založen v roce 2002.\n\n\n"}
{"id": "598258", "url": "https://cs.wikipedia.org/wiki?curid=598258", "title": "Alexandr Sjomin", "text": "Alexandr Sjomin\n\nAlexandr Valerjevič Sjomin (rusky Александр Валерьевич Сëмин, * 3. března 1984, Krasnojarsk, Sovětský svaz) je ruský hokejový útočník hrající v týmu Metallurg Magnitogorsk v ruské KHL.\n\nHokejově vyrostl ve škole Traktoru Čeljabinsk, kde také v sezóně 2001/2002 poprvé nastoupil v profesionální soutěži – druhé ruské nejvyšší lize. Po sezóně byl draftován do NHL týmem Washington Capitals z celkově 13. místa. Zůstal však ještě rok v Rusku v Ladě Togliatti v ruské hokejové superlize. V sezóně 2002/2003 debutoval v NHL a ve svém prvním roce si připsal 22 kanadských bodů. Během výluky v NHL 2004/2005 se vrátil do Lady Togliatti, kde také odsloužil rok povinné vojenské služby. Ta je však v Rusku povinná na dva roky a to byl jeden z důvodů, proč se v další sezóně, kdy už se NHL opět rozběhla, nevrátil do Washingtonu. Capitals podnikali kroky, aby jej přitáhli zpět do svého týmu, podpořil je i komisař NHL Gary Bettman, přesto nebyli úspěšní. Lada Togliatti Sjomina vzhledem k finanční tísni uvolnila a sezónu tak dohrál v jiném celku ruské superligy – Chimiku Moskevská oblast. Po splnění vojenských povinností souhlasil s návratem do NHL, 11. dubna 2006 podepsal s Washingtonem dvouletý kontrakt a ukončil tak spory s klubem. V sezóně 2006/2007 zdatně sekundoval klubovému spoluhráči Alexandru Ovečkinovi a se 38 góly a 73 body byl druhým nejproduktivnějším hráčem týmu. S Ovečkinem byl součástí přesilovkové formace a příležitostně spolu hrávali také v prvním útoku. Další sezóna se mu však nevyvedla, nasbíral jen 42 bodů. Na výsluní se vrátil v ročníku 2008/2009, kdy zpočátku vedl bodování ligy, později jej však omezovalo zranění, kvůli kterému 20 utkání vynechal. V sezóně 2009/2010 rovněž odehrál výborně základní část, v playoff však v sedmi utkáních proti Montreal Canadiens zaznamenal jen dvě asistence. 26. července 2012 podepsal s týmem Carolina Hurricanes roční smlouvu s platem na sedm miliónů dolarů.\n\nRusko reprezentoval v juniorských kategoriích i na Zimních olympijských hrách 2010. Hrál také pětkrát na seniorském mistrovství světa, odkud má kompletní medailovou sbírku – zlato z roku 2008, stříbro z roku 2010 a bronz 2005.\nTýmové\n\nIndividuální\n\n"}
{"id": "598259", "url": "https://cs.wikipedia.org/wiki?curid=598259", "title": "Mikroregion - Sdružení obcí Osoblažska", "text": "Mikroregion - Sdružení obcí Osoblažska\n\nMikroregion - Sdružení obcí Osoblažska je dobrovolný svazek obcí v okresu Bruntál, jeho sídlem je Osoblaha a jeho cílem je obnovení prosperity a rozvoj území Osoblažska. Mikroregion Osoblažsko se nachází v nejsevernější části Moravskoslezského kraje. Z jižní strany je ohraničen horským pásmem Jeseníků a ze severu a východu pak polskou hranicí. Dobrovolný svazek obcí Mikroregion – Sdružení obcí Osoblažska byl založen za účelem vyřešení zásobování pitnou vodou oblasti v 90. letech minulého století a v roce 2002 byla jeho činnost obnovena a zaměřena hlavně na společné řešení problémů přesahujících rámec jednotlivých obcí a zároveň společného rozvoje území, především v oblasti hospodářství, kultury, sportu, cestovního ruchu a přeshraniční spolupráce. V současnosti je jeho členy 14 obcí - Bohušov, Dívčí Hrad, Hlinka, Janov, Jindřichov, Liptaň, Město Albrechtice, Osoblaha, Petrovice, Rusín, Slezské Pavlovice, Slezské Rudoltice, Třemešná a Vysoká. Mikroregion tak má v současnosti 10 273 obyvatel na rozloze téměř 290 km².\n\n\nHistorie\n\nÚzemí Osoblažska bylo osídleno nejprve slovanským obyvatelstvem, vpády Tatarů (1241) a rusko-polských vojsk (1253) však natolik narušili populační poměry Osoblažska, že olomoucký biskup v polovině 13. století Bruno ze Schaumburgu (Osoblažsko spadalo pod olomoucké biskupy, proto tvořilo tzv. moravskou enklávu ve Slezsku až do roku 1928) pozval kolonisty německého původu ze Saska či Braniborska, za účelem osídlit tento kraj. Pod jeho vedením jsou na Osoblažsku některé vesnice obnovovány, či některé zakládány na zelené louce. Po třicetileté válce česká populace na Osoblažsku zaniká, obyvatelstvo Osoblažska je od této doby tvořeno veskrze obyvatelstvem německy mluvícím (včetně Židů).\nHlubokou ránu Osoblažsku zasadily rakousko-pruské války, jejíž následkem bylo v roce 1742 Slezsko rozděleno a nově vzniklá hranice nově ohraničila Osoblažsko. Byly tak přerušeny po staletí utvářené ekonomické vazby a Osoblažsko se tak od tohoto okamžiku postupně dostává do ekonomicky periferního postavení. V jeho ekonomice i nadále dominuje zemědělství, zatímco v jeho okolí se rozvíjí průmyslová revoluce. Periferní postavení Osoblažska v té době potvrzuje i osoblažská úzkokolejka – která byla postavena v roce 1898 – tedy až o čtvrt století později než železnice z Krnova na Jeseník a navíc v úzkém rozchodu, aby bylo dosaženo úspory finančních nákladů. Úsporu mělo zajistit i její vedení co nejvíce po vrstevnici, což snížilo náklady na terénní úpravy.\nHegemonie německého obyvatelstva na Osoblažsku byla částečně narušena až příchodem Čechů po roce 1918, kdy nově vzniklá Československá republika dosazuje do pohraničních oblastí státní zaměstnance českého původu, s nimiž přichází i jejich rodiny. Češi a Němci vytvořili na Osoblažsku relativně bezkonfliktní prostředí, dokud se chování místních Němců nezačalo radikalizovat v souvislosti s nástupem Adolfa Hitlera k moci v sousedním Německu. Další změny v etnickém složení obyvatelstva Osoblažska vyvolal konec II. světové války, kdy bylo odsunuto německé obyvatelstvo. Oblast byla vzápětí doosídlena Čechy z vnitrozemí, volyňskými Čechy z dnešní Ukrajiny, Slováky a v neposlední řadě i Řeky. Z důvodu, že osoblažská sídla byla za války silně poničena, a že se zde nenacházely významnější průmyslové podniky, nebylo dosídlení oblasti dostatečné - zatímco před druhou světovou válkou zde žilo téměř 23 tisíc obyvatel, dnes je to něco málo přes 10 tisíc.\n\nSoučasnost\n\nNásledky odsunu německého obyvatelstva jsou v krajině Osoblažska patrné dodnes – hustota zalidnění mikroregionu Osoblažsko je 35 obyvatel na km², což je hluboce podprůměrná hodnota neboť republikový průměr je více než 3,5 krát vyšší. Pravděpodobnost, že zde narazíte na člověka je zde tedy 3,5 krát nižší, než je tomu ve zbytku republiky, což z Osoblažska dělá trochu ospalý, osamocený a zádumčivý kraj, který člověku nabízí příležitost zamyslet se nejen nad sebou, ale i nad dramatickou historií místního kraje, které na vlastní duši zažilo, jak „chutnají“ národnostní rozepře: rok 1742 - válečným konfliktem byl místní kraj rozdělen, rok 1938 - Češi jsou vyháněni Němci, po roce 1945 - Češi odsunují Němce.\nNedosídlené vesnice postupně zanikají, přesto však z krajiny nemizí beze stopy – na jejich místě po nich zůstávají zarostlé zahrady či zbytky domů. Procházka takovými vesnicemi (na Osoblažsku např. Kašnice, Pelhřimovy, Studnice, Nový Les) nabízí velice silný zážitek. Periferní postavení Osoblažska a nedostatečné osídlení oblasti je jednak příčinou malé velikosti vesnic a jednak zabránilo rozvoji průmyslu, což vedlo k zachování kvalitních přírodních podmínek. Krajina Osoblažska tak tvoří jeden harmonický celek zvýrazněný různorodostí území - západní část je součástí Zlatohorské vrchoviny a je hornatého rázu s velkým rozsahem lesů, zatímco nejvýchodnější část, Osoblažská nížina, je rovinatá.\nMikroregion je atraktivní pro cestovní ruch - Osoblažsko je protkáno hustou sítí cyklotras i pěších tras, rozvíjí se také navazující služby. Hlavní atrakcí mikroregionu je bezpochyby úzkokolejná trať z Třemešné do Osoblahy, kde kromě běžné veřejné dopravy jsou provozovány turistické jízdy s parní lokomotivou. Projížďka v tomto vlaku malými vesničkami a idylickou krajinou Osoblažska nabízí bezpochyby nezapomenutelný zážitek.\n\nTOP 10 turistických cílů na Osoblažsku\n\n1. úzkokolejná trať Třemešná - Osoblaha\n\n2. židovský hřbitov v Osoblaze\n\n3. rozhledna Biskupská kupa (Petrovice)\n\n4. zámky v Linhartovech, Jindřichově, Dívčím Hradě a ve Slezských Rudolticích a zřícenina hradu Fulštejn s rekreačním areálem pod ním (Bohušov)\n\n5. zaniklá obec Pelhřimovy s kostelem sv. Jiřího a barokní kapličkou\n\n6. krajina kolem Petrovic a Janova\n\n7. muzeum v Janově\n\n8. koupaliště v Městě Albrechticích a Osoblaze\n\n9. idylické vesnice Horní Povelice, Bučávka, Hrozová a Piskořov\n10. Eldorádo Hynčice – „první dinopark v ČR“\n"}
{"id": "598261", "url": "https://cs.wikipedia.org/wiki?curid=598261", "title": "Bohuš Zakopal", "text": "Bohuš Zakopal\n\nBohuš Zakopal (21. listopadu 1874 Čilec u Nymburka – 8. října 1936 Praha) byl český divadelní herec v dlouholetém angažmá Divadla na Vinohradech.\n\nPocházel ze selské rodiny, byl druhorozený ze čtyř bratrů. Otec byl hospodářským správcem na panství hraběte Thuna–Hohensteina, později spolunájemcem děkanského dvora v Praskolesích u Hořovic. Zemřel v roce 1883. Po dvou letech se rodina odstěhovala do Prahy. Bohuš absolvoval měšťanskou školu u sv. Jakuba a chtěl jít na malířskou akademii. Matka však v roce 1888 také zemřela. O děti se staral poručník, který Bohuše nechal vyučit na Vinohradech malířem skla a porcelánu. Po vyučení se zúčastňoval práce v ochotnických spolcích \"Pokrok, Bozděch, Žižkovan, Beseda Thalie, Měšťanská beseda, Řemeslnická beseda\" a \"Komenský\". \nV roce 1901 začal hrát u kočující divadelní společnosti Karla Stockého, v letech 1902 až 1907 hrál u Vendelína Budila v Plzni. V roce 1907 byla angažován do právě otevíraného Divadla na Vinohradech, kde pak setrval až do roku 1930. Ve třicátých letech byl nejlépe placeným vinohradským hercem. Když nastupoval, jeho gáže činila 2400 Kč ročně, v roce 1928 to již bylo 60.000 Kč ročně.\n\nSvoji hereckou kariéru ukončil 1. února 1931 ze zdravotních důvodů, kdy trpěl poruchami nervového systému, způsobenými poměry v divadle a jednáním divadelní správy. K divadlu se již nevrátil a odmítal jak pohostinská vystoupení na Vinohradech, tak v Národním divadle, kde se před léty bezvýsledně ucházel o angažmá. Rovněž odmítl nabídky k vystoupením ve filmu a rozhlase. Za svou divadelní hereckou kariéru vytvořil celkem 240 postav.\n\nZemřel při procházce po pražských Vinohradech, před hotelem Beránek v říjnu 1936. Pohřeb se konal z vestibulu Městského divadla na Král.Vinohradech, poděkování herci vyjádřil ve své řeči Jaroslav Kvapil. K prvnímu výročí jeho úmrtí byla 10. října 1937 ve foyeru Vinohradského divadla slavnostně odhalena jeho busta, vytvořená akademickým sochařem Karlem Kotrbou. \n\nJe pochován na Vinohradském hřbitově v Praze.\n\nJaroslav Kvapil navrhl pomník i básnický epitaf :\n\"Co krásně lidského – vše žilo v něm:\"\n\n\"byl celým umělcem i člověkem.\"\n\n\n\n\nFrantišek Černý\n\nVladimír Hlavatý\n\nJindřich Vodák\n\nVáclav Vydra\n\n\nBedřich Jahn\n\nAntonín Kandert\n\nRudolf Deyl\n\nFrantišek Kovářík\n\nLadislav Pešek\n\nSvatopluk Beneš\n\n\n"}
{"id": "598265", "url": "https://cs.wikipedia.org/wiki?curid=598265", "title": "Otto Serényi", "text": "Otto Serényi\n\nOtto Johann Philipp hrabě Serényi von Kis-Serényi (21. září 1855 Luhačovice – 17. prosince 1927 Brno) byl rakousko-uherský, respektive moravský šlechtic, velkostatkář a politik, poslední moravský zemský hejtman.\n\nNarodil se v luhačovické větvi rodiny Serényiů, usedlé na Moravě od konce 16. století. Byl synem zemského poslance Gabriela Serényiho a synovcem Aloise Serenyiho, člena zemského sněmu i Panské sněmovny.\n\nPo absolvování gymnázia studoval práva na Videňské univerzitě a na Karlo-Ferdinandově univerzitě v Praze a následně absolvoval zemědělské obory na Zemědělské akademii v Prószkówě v tehdejším pruském Slezsku. V roce 1879 převzal správu rodinného velkostatku Luhačovice a později v roce 1893 po smrti svého strýce i velkostatek Lomnice. Vlastní lázně Luhačovice přenechal roku 1902 skupině etnicky českých podnikatelů-lékařů.\n\nTrvale byl aktivní v politickém životě. Od roku 1885 (uváděno i od roku 1884) byl poslancem Moravského zemského sněmu, kde působil dlouhodobě jako předák Strany konzervativního velkostatku. Od roku 1888 působil rovněž na Říšské radě (celostátní parlament). Do vídeňského parlamentu nastoupil 24. října 1888. Reprezentoval velkostatkářskou kurii v Čechách. Stal se členem Českého klubu, střechové české parlamentní frakce, která sdružovala stoupence českého státoprávního programu z řad staročeských i mladočeských liberálů i šlechticů.\n\nMandát obhájil za velkostatkářskou kurii ve volbách do Říšské rady roku 1891. Po těchto volbách již ale původní Český klub neexistoval, respektive byl nahrazen dominantním mladočeským zastoupením. Serényi se proto jako konzervativní šlechtic připojil k parlamentní frakci Hohenwartův klub, kterou vedl bývalý předlitavský předseda vlády Karl Sigmund von Hohenwart a která sdružovala především německorakouské konzervativce. Když roku 1894 zemřel Egbert Belcredi, nahradil ho Otto Serényi na pozici předsedy Strany konzervativního velkostatku na Moravě (konzervativně-feudální strana). Poté, co Serényi poslanecký mandát získal i ve volbách do Říšské rady roku 1897, se stal členem Klubu českých velkostatkářů. Zvolen byl do vídeňského parlamentu i ve volbách do Říšské rady roku 1901. V Říšské radě setrval do konce jejího funkčního období, tedy do roku 1907.\n\nPoliticky zůstával vždy konzervativcem, zastáncem zemského vlastenectví se sympatiemi pro český státoprávní program. Etnicky nebyl vyhraněn, ovládal stejně dobře češtinu i němčinu. V období let 1906–1918 zastával úřad moravského zemského hejtmana a byl tak poslední osobou v této funkci. V letech 1912–1918 byl také členem Panské sněmovny (jmenovaná horní komora Říšské rady).\n\nByl aktivní v četných veřejných spolcích. Zastával post předsedy Moravsko-slezského lesnického spolku a sdružení lesnických škol. Zastával funkce v Červeném kříži i spolku pro boj tuberkulózou.\n\n"}
{"id": "598270", "url": "https://cs.wikipedia.org/wiki?curid=598270", "title": "Perlička kropenatá", "text": "Perlička kropenatá\n\nPerlička kropenatá (\"Numida meleagris\"), známá též pod názvy perlička obecná nebo štětcovitá, je velký pták z čeledi perličkovitých. Jedná se též o jediného představitele rodu \"Numida\".\n\nDomestikovaná forma perličky kropenaté se nazývá perlička domácí (\"Numida meleagris\" f. \"domestica\").\n\nDorůstá 53–63 cm a váží průměrně 1,3 kg. Má zavalité tělo, nápadně malou, neopeřenou hlavu s přilbicí, krátký ocas a krátká zakulacená křídla. Opeření je černé, bíle skvrnité, hlava a strany krku jsou modré, přilbice žlutohnědá a zobák červený se žlutým koncem.\n\nŽije v savanách, na hospodářské půdě a v jiných teplých, sušších, otevřených krajinách s rozptýleným porostem keřů a stromů. Její areál rozšíření zahrnuje téměř celou subsaharskou Afriku, izolovaně se vyskytuje též v severozápadním Maroku. Úmyslně byla zavlečena i do jiných částí světa, včetně jižní Francie nebo Karibiku.\n\nŽije v hejnech. Ta mimo hnízdní období čítají obvykle kolem 25 jedinců, ale na společných nocovištích mohou být i několikatisícová. Zdržuje se převážně na zemi, i při ohrožení upřednostňuje útěk před úletem. Živí se semeny, kořínky, travinami, plody, hlemýždi, pavouky, hmyzem, obojživelníky, ještěrkami, malými hady a savci. Po potravě často pátrá pomocí svých silných končetin, kterými rozhrabává půdu, podobně jako kur domácí. Hnízdo v podobě dobře skrytého dolíku buduje na zemi. V jedné snůšce pak bývá obvykle 6–12 světlých vajec, na jejichž 26–28denní inkubaci se podílí samotná samice. Mláďata jsou vzletná asi po 30 dnech.\n\nDomestikací perličky kropenaté vznikla perlička domácí (\"Numida meleagris\" f. \"domestica\"). Chov perliček má poměrně starou tradici, staří Egypťané je chovali pro maso a snad i vejce již kolem roku 1500 př. n. l. O pět staletí později je chovali také Kartaginci, Féničané a obyvatelé Numidie, od nichž je kolem roku 450 př. n. l. získali Řekové. Řekové dali perličce jméno \"Meleagris\". O vzniku perliček hovoří řecký mýtus (zachycený později v Ovidiových Proměnách), podle něhož se jedná o sestry krále Meleagra z Kalydónu, které po jeho smrti bohyně Artemis proměnila v ptáky, navěky pokryté slzami žalu. Ve skutečnosti se jedná spíše o zkomoleninu řeckého slova \"melanagris\". tj. „černobílý“. Řekové chovali perličky při chrámech a používali je hlavně jako obětní zvířata.\nŘímané perličky nazývali \"numida\" podle Numidie a velmi rádi jedli jejich maso i vejce. Jednalo se o luxusní, drahé jídlo, vyhrazené jen bohatým labužníkům, což dokládají Horatiovy satiry.\nPo roce 300 se zřejmě perličky v upadající Římské říši přestaly chovat, neboť mizí z obrazových i literárních pramenů. Ve středověku nebyly v Evropě vůbec známy. O jejich znovuobjevení se postarali Portugalci, kteří je v polovině 15. stol. dovezli ze západoafrické Guineje. Proto se v některých jazycích včetně angličtiny perličky označují jako „guinejská drůbež“ (angl. \"Guinea fowl\").\nPerličky poskytují vynikající nahnědlá vejce, která mají nižší obsah cholesterolu než vejce slepičí a lze je dlouho skladovat (až půl roku), neboť mají velmi silnou skořápku. Snáška však dosahuje i u speciálně šlechtěných nosných perliček jen výjimečně více než 100 vajec ročně (obvykle jen asi 60 vajec). Chutné je i maso perliček, které je málo tučné a chutná jako bažantí zvěřina. Perličky jsou chovány rovněž jako okrasní ptáci, neboť na dvoře či v zahradě působí opravdu dekorativně. Nelze zapomenout ani na to, že dokážou zahradu zbavit kobylek, slimáků a dalších škůdců.\nVětšímu rozšíření perliček brání nízký stupeň domestikace. Na rozdíl od slepic či krůt si zachovaly mnoho původních vlastností, kvůli nimž je nelze chovat ve velkém. Známá je jejich toulavost. Perličky rády opouštějí místo, kde jsou chovány, navštěvují okolní pozemky a vejce kladou do různých úkrytů (zanáší). Na vejcích sedí podstatně déle než slepice, až 30 dní. Rády nocují na stromech. Mláďata perliček jsou značně choulostivá a silnější mráz škodí i dospělým ptákům. Perličky jsou také dosti hlučné, ozývají se ráno, večer a před deštěm hlasitým, plechově znějícím krákoráním.\nPerličky se živí obdobnou potravou jako slepice, mláďata potřebují hodně zeleného krmení. Domestikované perličky se od divokých předků liší jen vyšší hmotností, někdy i zbarvením. Většinou se chovají divoce zbarvené perličky, ale existují i perličky smetanově zbarvené, bílé, strakaté nebo modré, neskvrnité (tzv. levandulové).\n\n\n"}
{"id": "598274", "url": "https://cs.wikipedia.org/wiki?curid=598274", "title": "Mikroregion Odersko", "text": "Mikroregion Odersko\n\nMikroregion Odersko je svazek obcí v okresu Nový Jičín, jeho sídlem jsou Odry a jeho cílem je vzájemná spolupráce, obnova a rozvoj venkovských sídel, rozvoj venkovské infrastruktury, rozvoj místního průmyslu, rozvoj zemědělství a ochrana životního prostředí, zviditelnění zájmového území rozvojem cestovního ruchu, spolupráce na destinačním managementu sub-regionu POODŘÍ. Sdružuje celkem 10 obcí a svoji činnost zahájil v roce 2002.\n\n\n"}
{"id": "598278", "url": "https://cs.wikipedia.org/wiki?curid=598278", "title": "Seznam chráněných území v okrese Český Krumlov", "text": "Seznam chráněných území v okrese Český Krumlov\n\n__BEZOBSAHU__\nToto je seznam chráněných území v okrese Český Krumlov aktuální k roku 2016, ve kterém jsou uvedena chráněná území v oblasti okresu Český Krumlov.\n\n"}
{"id": "598280", "url": "https://cs.wikipedia.org/wiki?curid=598280", "title": "Mikroregion Žermanické a Těrlické přehrady", "text": "Mikroregion Žermanické a Těrlické přehrady\n\nMikroregion Žermanické a Těrlické přehrady je sdružení obcí v okresu Frýdek-Místek a okresu Karviná, jeho sídlem jsou Soběšovice a jeho cílem je prezentace oblasti, rozvoj turistiky, cestovního ruchu, rekreace, ekonomický rozvoj regionu. Sdružuje celkem 10 obcí a byl založen v roce 1999.\n\n\n"}
{"id": "598283", "url": "https://cs.wikipedia.org/wiki?curid=598283", "title": "Quingburk", "text": "Quingburk\n\nQuingburk je svazek obcí v okresu Bruntál, jeho sídlem jsou Holčovice a jeho cílem je realizace regionálního rozvoje, rozvoj cestovního ruchu. Sdružuje celkem 2 obce a byl založen v roce 1999.\n\n\n\n"}
{"id": "598289", "url": "https://cs.wikipedia.org/wiki?curid=598289", "title": "Adam Elsheimer", "text": "Adam Elsheimer\n\nAdam Elsheimer (pokřtěn 18. března 1578 Frankfurt nad Mohanem – 11. prosince 1610 Řím) byl německý manýristický a raněbarokní malíř působící přibližně od roku 1600 v Římě. Za svého krátkého života vytvořil poměrně málo obrazů a to spíše drobných kabinetních rozměrů, nicméně stal se vlivným zejména pro barokní krajináře; Petra Paula Rubense, Clauda Lorraina a další. Sám tvořil především krajiny, důležité jsou noční s hvězdnou oblohou (\"Útěk do Egypta\"). Do krajin zasazoval mytologické a biblické motivy, které však sloužili jen jako stafáž. Jediná jeho olejomalba na plátně větších rozměrů je jeho autoportrét.\n\nElsheimer se narodil v Frankfurtu nad Mohanem, jako jeden z deseti dětí mistra-krejčího. Jeho rodný dům stál nedaleko od kostela až do roku 1944, kdy byl zničen spojeneckými bombami. Vyučil se umělce u Philippa Uffenbacha. V roce 1596 pravděpodobně navštívil Štrasburk. Ve dvaceti letech cestoval do Itálie přes Mnichov.\n\nJeho pobyt v Benátkách není dokumentován, ale vliv na jeho styl je jasný. Nejspíš pracoval jako asistent Johanna Rottenhammera, jehož některé kresby vlastnil.\n\nDle všeho na něj měli největší vliv malíři Tintoretto a Paolo Veronese, což lze vypozorovat na některých jeho obrazech.\nNa začátku roku 1600 přijel Elsheimer do Říma a rychle se spřátelil s kontakty Rottenhammera, zejména s Giovannim Faberem, to byl papežský lékař, botanik a sběratel původem z Bamberku. Byl kurátor vatikánské botanické zahrady, a členem Accademia dei Lincei, malé organizace založené roku 1603, která sloužila především ke studiu přírodních věd.\n\nDalší přítel Rottenhammera byl vlámský malíř Paul Bril, trvale žijící v Římě, který byl později (společně s Faberem) svědkem na svatbě Elsheimera s Carol Antoniou. Faber byl původně luterán, ale při pobytu v Římě konvertoval ke katolicismu, to později udělal i Elsheimer.\n\nV roce 1604 se z Říma vrátil Karel van Mander, Holanďan, který ve své publikaci \"Schilder-Boeck\" chválil Elsheimerovu práci. Jiní spisovatelé zmiňují Elsheimerovu výjimečnou vizuální paměť, jeho melancholii a dobrosrdečnost.\n\nV roce 1606 se Adam Elsheimer oženil se Skotkou Carol Antoniou Stuard da Francoforte a v roce 1609 se jim narodil syn. Carol byla vdova po umělci Nicolasi de Breul (narozený v Verdunu) a po Elsheimer smrti se znovu vdala za italského umělce Ascania Quercia. Elsheimer konvertoval ke katolicismu v roce 1608 (některé zdroje uvádějí i 1606). Byl přijat do Accademia di San Luca, římského cechu malířů. I přes jeho slávu a talent se zdá, že žil a zemřel ve finanční krizi.\n\nNejvětší sbírka jeho práce je ve Frankfurtu nad Mohanem. V Mnichově jsou umístěny dvě z jeho nejlepších nočních scén. Národní galerie v Londýně má tři obrazy s ostatními. Některé jeho kresby jsou trvale umístěné i v Louvre.\n\nPouze dvě díla jsou umístěna mimo Evropu. Jedno je umístěno v Kimbellu, druhé v Kingstonu v Ontariu. .\n"}
{"id": "598290", "url": "https://cs.wikipedia.org/wiki?curid=598290", "title": "Region povodí Sedlnice", "text": "Region povodí Sedlnice\n\nRegion povodí Sedlnice je zájmové sdružení obcí v okresu Nový Jičín, jeho sídlem je Ženklava a jeho cílem je Propagace regionu, poskytování si rychlé a účelné pomoci v případě katastrof a živelních pohrom, revitalizace toků. Sdružuje celkem 6 obcí a byl založen v roce 2000.\n\n\n"}
{"id": "598293", "url": "https://cs.wikipedia.org/wiki?curid=598293", "title": "Statická elektřina", "text": "Statická elektřina\n\nStatická elektřina je označení pro jevy, způsobené nashromážděním elektrického náboje na povrchu různých těles a předmětů a jejich výměnou při vzájemném kontaktu.\n\nStatický náboj vzniká, když dva materiály přicházejí spolu do styku a opětovně se oddělují, nebo jejich třením (tribolelektrické nabíjení). To způsobuje rozdělení nebo převod negativních elektronů z jednoho atomu na druhý. Velikost náboje je závislá na řadě faktorů, jako jsou materiál (jeho elektrické a fyzikální vlastnosti), teplota, vlhkost, tlak a rychlost oddělení materiálů. Čím větší je tlak nebo rychlost oddělení, tím větší je náboj. Statický náboj vzniká hojně v zimních měsících (nízká vlhkost). Je to proto, že některé materiály jsou schopny absorbovat vlhkost (vodu) ze vzduchu do sebe a tím se stávají více vodivými. \n\nVšechny materiály jsou tvořeny atomy – částicemi, které ještě charakterizují vlastnosti materiálu. Každý atom obsahuje kladné i záporné částice – v klidovém stavu je jejich součet roven nule. Při ztrátě některé z částic se atom stává iontem – má kladný nebo záporný náboj. Ionty s opačnými náboji se navzájem přitahují, se stejnými se odpuzují.\n\nMateriály lze rozdělit do dvou základních skupin – vodiče a izolanty. Ve vodiči se mohou elektrony volně pohybovat – vodič může být v izolovaném porostředí staticky nabit a při kontaktu s uzemněním snadno vybít. Izolant si může uchovat svůj statický náboj po velice dlouho dobu a dokonce může mít náboj o různé polaritě na různých místech. Elektrony se nemohou volně pohybovat a proto nelze izolanty snadno zbavit jejich náboje uzemněním.\n\nStatický náboj způsobuje v normálním životě i pracovních procesech mnoho problémů. Přeskok náboje při vystupování z automobilu, pokrývání ploch přitahovanými prachovými částicemi, problémy při umisťování folií a nálepek na plochy, poškození citlivých elektronických součástek nebo zařízení, výbuch v nebezpečných prostředích a požáry. Vodiče jsou zbavovány statického náboje uzemněním. Neutralizace statického náboje na izolantech je realizována ionizátory (ionizéry) – principem je proud vzduchu, který je rozdělen na kladné i záporné ionty. Tyto jsou na vybíjeném předmětu přitahovány ionty s opačným nábojem a tím dochází k neutralizaci statického náboje.\n\nStatický náboj dokáže být i užitečným, například tím, že materiály drží dočasně pohromadě a tím zjednoduší výrobní procesy.\nDalší možností využití statické elektřiny jsou elektrostatické odlučovače drobných částic z proudu plynů. Plyn s prachem je veden přes elektrody s napětím několika desítek kilovoltů, na kterých se částice elektricky nabijí a jsou pak přitaženy ke sběrné elektrodě s opačným nábojem. \n\nDalší významnou oblastí využití elektrického náboje jsou laserové tiskárny a kopírky. Částice toneru jsou pomocí elektrického pole přeneseny na papír, kde jsou následně zafixovány působením tepla. \n\nNežádoucí statické elektřiny doma nebo v kanceláři se můžete zbavit využitím zvlhčovače vzduchu. Pokud se statická elektřina objevuje při nošení oblečení, je vhodné při praní využívat aviváž. Pokud se statická elektřina objevuje při kontaktu s pokožkou, je vhodné využívat hydratační krémy nebo tělové oleje. Když statická elektřina působí problém u vlasů, hodí se na vlasy využívat kosmetiku se silikonem.\n"}
{"id": "598294", "url": "https://cs.wikipedia.org/wiki?curid=598294", "title": "Region Slezská brána", "text": "Region Slezská brána\n\nRegion Slezská brána je svazek obcí v okresu Frýdek-Místek a okresu Ostrava-město, jeho sídlem je Šenov a jeho cílem je ochrana společných zájmů a zmnožení sil a prostředků při prosazování zájmů přesahujících svým rozsahem a významem každé účastnické město či obec, vzájemná spolupráce na společných projektech regionu, prezentace regionu. Sdružuje celkem 8 obcí a byl založen v roce 1999.\n\n\n"}
{"id": "598296", "url": "https://cs.wikipedia.org/wiki?curid=598296", "title": "Sdružení měst a obcí povodí Ondřejnice", "text": "Sdružení měst a obcí povodí Ondřejnice\n\nSdružení měst a obcí povodí Ondřejnice je dobrovolný svazek obcí v okresu Frýdek-Místek a okresu Nový Jičín, jeho sídlem je Brušperk a jeho cílem je zlepšení ekonomické situace v mikroregionu Povodí Ondřejnice. Sdružuje celkem 10 obcí a byl založen v roce 1992.\n\n\n"}
{"id": "598298", "url": "https://cs.wikipedia.org/wiki?curid=598298", "title": "Sdružení obcí Bílovecka", "text": "Sdružení obcí Bílovecka\n\nSdružení obcí Bílovecka je svazek obcí v okresu Nový Jičín, okresu Opava a okresu Ostrava-město, jeho sídlem je Bílovec a jeho cílem je Rozvoj území členských obcí, prosazování společných cílů. Sdružuje celkem 11 obcí a byl založen v roce 2001.\n\n\n"}
{"id": "598300", "url": "https://cs.wikipedia.org/wiki?curid=598300", "title": "Whippleova choroba", "text": "Whippleova choroba\n\nWhippleova choroba (: \"Whipple's disease\"), či též intestinální (střevní) lipodystrofie, je vzácné systémové infekční onemocnění, jehož původcem je bakterie \"Tropheryma whipplei\". Poprvé bylo popsáno Georgem Hoytem Whipplem v roce 1907 a je považováno za gastrointestinální poruchu. Projevuje se maloabsorpčním syndromem a primárně postihuje zažívací ústrojí (zejména sliznici tenkého střeva a mimo něj též sliznici tlustého střeva). Může však postihnout jakoukoli část těla, včetně srdce, plic, mozku, ledvin, kloubů a očí. Mezi přítomné symptomy patří úbytek tělesné hmotnosti, horečky, zvracení, průjmy, bolest kloubů a artritida. Jejich výskyt je však značně variabilní a zhruba 15 % pacientů tyto symptomy a příznaky nepotkají. Whippleova choroba je častější u mužů středního věku (30–60 let); celkem muži tvoří 87 % všech pacientů. V případě odhalení a včasné léčby může být vyléčena pomocí dlouhodobé (i několikaleté) terapie antibiotik. Neléčená choroba je smrtelná.\n\n"}
{"id": "598305", "url": "https://cs.wikipedia.org/wiki?curid=598305", "title": "Vzkříšení (Cikker)", "text": "Vzkříšení (Cikker)\n\nVzkříšení (ve slovenském originálu Vzkriesienie) je čtvrtá opera slovenského skladatele Jána Cikkera na vlastní libreto podle stejnojmenné novely ruského spisovatele Lva Nikolajeviče Tolstého z přelomu 50. a 60. let 20. století.\n\nPoté, co bylo zabráněno v premiéře Cikkerovy třetí opery \"Mister Scrooge\", upadl těžce nemocný skladatel do deprese, ve které mu vedle podpory významného příznivce, (západo-)německého muzikologa Fritze Oesera, pomohla práce na nové opeře, jejíž zahraniční uvedení se zdálo zajištěno. Ještě více než v \"Mr. Scroogeovi\" se zde Cikker razantně odklonil od folklorizující atmosféry \"Jura Jánošíka\" a \"Bega Bajazida\" směrem k modernitě. Tolstého novela inspirovala hudebníky již dříve (operu \"Vzkříšení\" – \"La risurezzione\" například napsal italský skladatel Franco Alfano). Cikker potlačil prvky společenského popisu a kritiky, většinu jednajících postav delegoval do řady epizodních úloh a soustředil se na duševní drama a postupnou katarzi obou hlavních hrdinů, Katěriny Maslovové a knížete Něchljudova.\n\n\"Vzkříšení\" je rozděleno do tří dějství, z nichž každé má dva obrazy popisující vnější děj rozdělené intermezzem, které poskytuje náhled do duševních pochodů obou protagonistů – v prvním dějství Kaťuši, ve druhém dějství Něchljudova, ve třetím dějství obou. \"Vzkříšení\" duše v Něchljudovovi, téma novely i opery, se tedy nalézá přesně ve středu díla. Největší proměny však prodělává Kaťuša – od počáteční nevinnosti přes lacinou svůdnost prostitutky, vyděšení obžalované, vulgaritu alkoholické vězeňkyně, intelektuální prozření až ke konečnému odevzdání se lásce a smrti v závěrečné extázi. (Cikker totiž pro dosažení většího divadelního efektu nechává oproti Tolstému hrdinku zemřít ve finále opery v náručí milovaného knížete.) Rovněž hudební zpracování je netradiční, od tonality (často zhrubělé za účelem popisu bezduchého prostředí staropanenské domácnosti, nevěstince, soudu či věznice, ale naopak zjemnělé zejména ve dvou rozsáhlých monolozích Kaťuši) až k ryzí atonalitě.\n\n\"Vzkříšení\" bylo brzy rozeznáno jako vrchol skladatelova díla a stalo se ve své době Cikkerovou nejúspěšnější operou. Její premiéra se – pro dosud nepříznivou atmosféru vůči Cikkerovi na Slovensku – odehrála v češtině v pražském Národním divadle dne 18. května 1962 v rámci Pražského jara, v režii Karla Jerneka. Slovenská premiéra se konala v bratislavském Slovenském národním divadle 22. září téhož roku. Ihned se rozšířila zejména v německém prostoru: ještě roku 1962 byla uvedena v Geře, o rok později v Halle, poté ve Wuppertalu (1964), Stuttgartu (1964), Stralsundu (1965), Braunschweigu (1969), Lübecku (1969), Altenburgu (1970), Wiesbadenu (1972), Bielefeldu (1972), opět v Halle a Geře (1974), Schwerinu, Státní opeře v Západním Berlíně, v Bernu (1979), Münsteru (1985), Bremerhavenu (1993) a jinde. Mimo Německo ji uvedla například divadla v Göteborgu (1965), Antverpách (1974) a Lublani (1976). Na Slovensku byla uvedena v Košicích (premiéra 14. prosince 1963) a dvakrát znovu ve Slovenském národním divadle (1976, 1996), v českých zemích v Státním divadle v Brně (Janáčkově divadle) roku 1965. V roce 1977 pořídila Československá televize v Bratislavě televizní inscenaci opery, režisérem byl Petr Weigl.\n\nJe večer, velikonoční neděle. Mladý gardový poručík Něchljudov se cestou za svým plukem zastavil u svých starých tet Sofie a Marie. Potkává se po delším čase i s Kaťušou, která u tet žije v neurčitém postavení na půl cesty mezi služkou a schovankou. Něchljudov zneužije náklonnosti, kterou k němu Kaťuša cítí, a v noci před odchodem ji svede.\n\nJakoby v horečnatém vidění se před Kaťušinýma očima zpřítomňuje vše, co musela podstoupit po Něchljudovově odchodu. Otěhotněla a porodila dítě, ale Něchljudov se už neukázal, ani když se vracel z války a vlak projížděl přes jejich nádraží. Tety, které za poklesek vinily především Kaťušu, ji nakonec vyhnaly z domu.\n\nBída donutila Kaťušu stát se prostitutkou. Do veřejného domu, kde žije, zavítal bohatý kupec Smělkov, který Kaťušu zahrnuje projevy lásky. Jí je však odporný, a proto Kaťuša vděčně přijme od číšníka Kartinkina domněle uspávací prášek a nasype jej opilému kupci do vína. Tím se však stává nástrojem číšníkova zločinného záměru. Smělkov po požití prášku, který je ve skutečnosti jedem, klesá mrtvý k zemi a Kartinkin s nevěstkou Bočkovovou ho okradou. Všichni tři jsou však záhy zatčeni pro podezření z loupežné vraždy.\n\nNa závěrečné jednání soudního procesu s Kaťušou, Kartinkinom a Bočkovou je jako porotce přizván i Něchljudov. Neprokáže se sice, že by Kaťuša měla v úmyslu Smělkova zabít, ale soud ji přesto odsoudí k osmi letům nucených prací. Něchljudov s úžasem poznává v obžalované ženu, kterou před lety svedl a opustil. Neodváží se k ní však přihlásit nebo jinak do procesu zasáhnout.\n\nNěhljudov je pohroužen do bolestných vzpomínek a zmítá se ve výčitkách svědomí. Teprve teď vidí, do jaké bídy a utrpení Kaťušu uvrhnul. Svádí těžký vnitřní boj a rozhodne se skoncovat se svým dosavadním životem. Chce za každou cenu Kaťuše pomoci a odčinit tak co jí způsobil.\n\nNěchljudov navštívil Kaťušu ve vězení. Dá se jí poznat, prosí o odpuštění a žádá ji o ruku. Kaťuša je však nyní zdivočeloum cynickou ženou propadlou alkoholu. Odmítá Něchljudovovy dobré úmysly jakožto pokrytectví a zahrnuje ho divokými výčitkami. Kaťušino rozhořčení se přenese na její spoluvězně, kteří Něchljudova zpoza mříží zasypou potupnými výkřiky.\n\nNěchljudov se opět setkává s Kaťušou a znovu ji prosí o ruku. Kaťuša prodělala nemoc, je bledá a změněná, ale i tentokrát odmítá – nechce totiž, aby se Něchljudov, kterého stále miluje, kvůli ní obětoval. Oznámí mu, že již dala slovo spoluvězňovi Simonsonovi. Něchljudov ustupuje, ale prosí, aby ji směl znovu navštívit, jakmile dosáhne jejího omilostnění.\n\nV ireálném obraze se navzájem kříží hlasy Kaťuši a Něchljudova. Oba jsou ponořeni do svého nitra. Kaťuša se loučí s Něchljudovem a zároveň v postupující nemoci cítí i předzvěst brzkého rozloučení se životem. Něchljudov se vzdal majetku a chce být oporou nejen Kaťuše, ale vůbec všem bezprávně trpícím odsouzeným.\n\nKaťuša putuje v transportu trestanců do vyhnanství. Vyčerpaná dlouhým pochodem a nemocí omdlí a transport ji spolu se Simonovem ponechává na místě. V horečném blouznění se Kaťuša vrací do doby mládí i pozdějších útrap. Přitom přichází Něchljudov a přináší jí carskou milost. Kaťuša se vyznává z lásky k Něchljudovovi, na potřetí přijímá jeho nabídku k sňatku a umírá šťastna v jeho náručí.\n\nExistuje obchodně dostupná nahrávka \"Vzkříšení\" pořízená Supraphonem roku 1964 v návaznosti na premiéru opery v pražském Národním divadle. Nahrávka je pořízena v českém překladu Milady Jiráskové, obsazení vesměs odpovídá premiéře. Sbor a orchestr Národního divadla v Praze řídí Jaroslav Krombholc. Na CD vydáno roku 2001 v nakladatelství OPUS (912660-2).\n\n\n"}
{"id": "598306", "url": "https://cs.wikipedia.org/wiki?curid=598306", "title": "Sdružení obcí Hlučínska", "text": "Sdružení obcí Hlučínska\n\nSdružení obcí Hlučínska je dobrovolný svazek obcí v okresu Opava, jeho sídlem je Hlučín a jeho cílem je zlepšování a prohlubování hospodářské, kulturní a jiné spolupráce mezi členy. Sdružení bylo založeno v roce 2003 a sdružuje celkem 27 soudobých hlučínských obcí.\n\n\n"}
{"id": "598309", "url": "https://cs.wikipedia.org/wiki?curid=598309", "title": "Sdružení obcí Jablunkovska", "text": "Sdružení obcí Jablunkovska\n\nSdružení obcí Jablunkovska je dobrovolný svazek obcí v okresu Frýdek-Místek, jeho sídlem je Jablunkov a jeho cílem je Spolupráce v oblasti rozvoje komunální sféry, školství, kultury, turistiky, sjednocování postupů při využívání prostředků z centrálních zdrojů. Sdružuje celkem 14 obcí a byl založen v roce 1995.\n\n\n"}
{"id": "598313", "url": "https://cs.wikipedia.org/wiki?curid=598313", "title": "Sdružení obcí povodí Morávky", "text": "Sdružení obcí povodí Morávky\n\nSdružení obcí povodí Morávky je svazek obcí v okresu Frýdek-Místek, jeho sídlem je Dobrá a jeho cílem je společné úsilí o získání dotací, podpor apod. za účelem zlepšení podmínek životního prostředí, rozvoje cestovního ruchu celé oblasti. Sdružuje celkem 10 obcí a byl založen v roce 1995.\n"}
{"id": "598316", "url": "https://cs.wikipedia.org/wiki?curid=598316", "title": "Sdružení obcí povodí Stonávky", "text": "Sdružení obcí povodí Stonávky\n\nSdružení obcí povodí Stonávky je svazek obcí v okresu Frýdek-Místek, jeho sídlem jsou Třanovice a jeho cílem je spolupráce členů sdružení v oblasti rozvoje komunální sféry cestovního ruchu i ve všech ostatních oblastech působení obcí, a to na bázi vzájemně výhodné a nezištné spolupráce. Sdružuje celkem 10 obcí a byl založen v roce 1999.\n\n\n"}
{"id": "598319", "url": "https://cs.wikipedia.org/wiki?curid=598319", "title": "Sdružení obcí Rýmařovska", "text": "Sdružení obcí Rýmařovska\n\nSdružení obcí Rýmařovska je svazek obcí v okresu Bruntál, jeho sídlem je Rýmařov a jeho cílem je Regionální rozvoj, podpora cestovního ruchu. Sdružuje celkem 14 obcí a byl založen v roce 1993.\n\n\n\n"}
{"id": "598321", "url": "https://cs.wikipedia.org/wiki?curid=598321", "title": "Sdružení obcí Vrbenska", "text": "Sdružení obcí Vrbenska\n\nSdružení obcí Vrbenska je svazek obcí v okresu Bruntál, jeho sídlem je Vrbno pod Pradědem a jeho cílem je Rozvoj a podpora cestovního ruchu, rekreace, ekonomický rozvoj regionu. Sdružuje celkem 5 obcí a byl založen v roce 2001.\n\n\n"}
{"id": "598323", "url": "https://cs.wikipedia.org/wiki?curid=598323", "title": "Svazek obcí Mikroregion Slezská Harta", "text": "Svazek obcí Mikroregion Slezská Harta\n\nSvazek obcí Mikroregion Slezská Harta je svazek obcí v okresu Bruntál, jeho sídlem je Bruntál a jeho cílem je Koordinace regionálního rozvoje, rozvoj cestovního ruchu. Sdružuje celkem 13 obcí a byl založen v roce 2003.\n\n\n"}
{"id": "598326", "url": "https://cs.wikipedia.org/wiki?curid=598326", "title": "Svazek obcí mikroregionu Hlučínska", "text": "Svazek obcí mikroregionu Hlučínska\n\nSvazek obcí mikroregionu Hlučínska je dobrovolný svazek obcí v okresu Opava, jeho sídlem je Hlučín a jeho cílem je zlepšování a prohlubování hospodářské, kulturní a jiné spolupráce mezi členy. Sdružuje celkem 15 obcí z východní části historického regionu Hlučínsko a byl založen v roce 2001.\n\n\n\n"}
{"id": "598330", "url": "https://cs.wikipedia.org/wiki?curid=598330", "title": "Venkovský mikroregion Moravice", "text": "Venkovský mikroregion Moravice\n\nVenkovský mikroregion Moravice je dobrovolný svazek obcí v okresu Opava, jeho sídlem je Vítkov a jeho cílem je Vzájemná pomoc a koordinace při řešení problémů ve všech oblastech mikroregionu a příprava projektů pro získání podpory ze státních dotačních titulů a programů EU. Sdružuje celkem 16 obcí a byl založen v roce 1999.\n\n\n"}
{"id": "598335", "url": "https://cs.wikipedia.org/wiki?curid=598335", "title": "Zájmové sdružení Frýdlantsko - Beskydy", "text": "Zájmové sdružení Frýdlantsko - Beskydy\n\nZájmové sdružení Frýdlantsko – Beskydy je svazek obcí v okresu Frýdek-Místek, jeho sídlem je Frýdlant nad Ostravicí a jeho cílem je Ochrana a prosazování společných zájmů, regionální spolupráce. Sdružuje celkem 13 obcí a byl založen v roce 1999.\n\n\n"}
{"id": "598338", "url": "https://cs.wikipedia.org/wiki?curid=598338", "title": "The Dark Side of the Moon Live", "text": "The Dark Side of the Moon Live\n\nThe Dark Side of the Moon Live bylo čtvrté sólové turné britského baskytaristy a zpěváka Rogera Waterse, uspořádané v letech 2006–2008. Jeho první část následovala rok po úspěšném reunionovém vystoupení Waterse a zbylých tří členů Pink Floyd v rámci koncertní série Live 8 (2005).\n\nWaters pro svoji doprovodnou kapelu využil řadu hudebníků, kteří se již podíleli na jeho albech či koncertech. V letech 2006 a 2007 byla skupina stabilní, ke dvěma změnám došlo pouze na koncertech v roce 2008.\n\n\nHost na koncertech 12. a 29. června, 1., 12. a 14. července, 5., 6. a 8. října 2006 a 12. května 2007:\n\nScénu navrhl Mark Fisher. Její součástí byly rozsáhlé video obrazovky, kvadrofonní zvuk, laserový jehlan a od vystoupení 6. září 2006 včetně i nafukovací létající prasata nesoucí na sobě nejrůznější nápisy, které se v průběhu turné měnily. Tato hesla vyjadřovala Watersovy levicové postoje, kritiku americké vlády, podporu utlačovaných v Latinské Americe apod.\n\nSetlist byl v průběhu všech tří let shodný vyjma první tří koncertů a krátkého vystoupení v rámci Live Earth. První polovinu koncertu vždy tvořily Watersovy písně z období jeho působení ve skupině Pink Floyd doplněné jeho nejnovější vlastní skladbou „Leaving Beirut“ a dvěma částmi písně „Perfect Sense“ z alba \"Amused to Death\". Druhá půlka vystoupení sestávala z kompletního alba \"The Dark Side of the Moon\", nejprodávanější a nejúspěšnější desky Pink Floyd, pro kterou Waters složil všechny texty.\n\n\n\n\n\nShodná s běžným setlistem.\n\n\n\nShodné s běžným setlistem.\n\n\nShodné s běžným setlistem.\n\n\n"}
{"id": "598340", "url": "https://cs.wikipedia.org/wiki?curid=598340", "title": "Mikroregiony v Moravskoslezském kraji", "text": "Mikroregiony v Moravskoslezském kraji\n\nMikroregiony jsou regiony malého geografického měřítka. V Moravskoslezském kraji byly zakládány od roku 1992 a jejich celkový počet je 24.\n\n"}
{"id": "598346", "url": "https://cs.wikipedia.org/wiki?curid=598346", "title": "Baltská federální univerzita Immanuela Kanta", "text": "Baltská federální univerzita Immanuela Kanta\n\nBaltská federální univerzita Immanuela Kanta ( ) je vysoká škola v Kaliningradu v Kaliningradské oblasti, exlávě Ruska. Jedná se o největší vysokou školu v tomto regionu.\n\nVznikla v roce 1947 na základech Královecké univerzity Albertina (existující v letech 1544–1945), nejprve jako \"Kaliningradský státní pedagogický institut\", v roce 1966 povýšený na univerzitu, která nesla jméno Kaliningradská státní univerzita. Roku 2005 byla přejmenována na Ruskou státní univerzitu Immanuela Kanta na počest jednoho z nejslavnějších rodáků tehdy ještě německého Královce. V roce 2010 se škola opět přejmenovala, a to na svůj současný název.\n\nSoučasným rektorem univerzity je Andrej Pavlovič Klemešev.\n\n"}
{"id": "598350", "url": "https://cs.wikipedia.org/wiki?curid=598350", "title": "Fotografis", "text": "Fotografis\n\nSbírka Fotografis byla založena v roce 1976 bankou Austria a obsahuje více než 1000 fotografií z průkopnických dob fotografie od roku 1840, z období 19. století. Dále obsahuje exempláře z období piktorialismu, přímé fotografie až po experimentální snímky avantgardy a současné fotografie do osmdesátých let století dvacátého.\n\nSbírka se zaměřuje na klasické příklady média fotografie: dokumentární, \"černobílý kolorit\" a obvykle malý formát. Díla z 19. století dokládají původní poslání fotografie zachytit realitu přímo, autenticky, i když toto dosáhlo již malířství. Tuto funkci převzalo \"nové médium\", které začalo dominovat. Sbírka se specializuje například na cestovní fotografii, snímky exotických míst a klasické portréty.\n\nZ období 40. let 19 století jsou ve sbírce zastoupena díla od průkopníku fotografie Williama Henryho Foxe Talbota, Eadwearda Muybridge Davida Octavia Hilla nebo Roberta Adamsona.\n\nJako příklad využívání malířských efektů v tvorbě jsou zastoupena impresionistická díla, která obě média konvergují: Julia Margaret Cameron, Edward Steichen a Heinrich Kühn představují v rámci kolekce období piktorialismu. Fotografie z cest Francis Frith a Maxime du Camp.\n\nPaul Strand a Edward Weston otevřeli ve 20. letech kapitolu Přímé fotografie, nového směru výtvarné fotografie – do popředí se v té době dostává vlastní hodnota fotografie: přesný a precizní záznam reality s širokou škálou jasů od nejsvětlejších po nejtmavší tóny. Zároveň se rozšíří řady avantgardních umělců, především dadaistů a konstruktivistů – fotografie radikálně ovlivňuje práci Man Raye, Alexandra Michajloviče Rodčenka, Raoula Hausmanna a László Moholy-Nagye, jejichž díla jsou významnou součástí sbírky. Reportážní a dokumentárně sociální snímky od Weegeeho až po Diane Arbus hrály významnou roli v dějinách fotografie 20. století.\n\nZ českých fotografů jsou ve sbírce zastoupeni Alfons Mucha, Jaromír Funke, Jaroslav Rössler nebo František Drtikol.\n\nV zimě roku 2008 v období prosinec – únor 2009 byla kolekce vystavena v Národní galerii v Praze.\n\n\n"}
{"id": "598351", "url": "https://cs.wikipedia.org/wiki?curid=598351", "title": "Mechovinec", "text": "Mechovinec\n\nMechovinec (německy \"Mooshübel\") je hora v Krkonoších na severním konci geomorfologického okrsku Žalský hřbet, jehož je nejvyšším vrcholem. Leží 1 km jižně od Horních Míseček a 2,5 km západně od Špindlerova Mlýna.\n\nOkolo vrcholu vedou udržované závodní lyžařské tratě Mísečky. Zalesněno smrkem, místy paseky.\n\nNa severovýchodním výběžku se tyčí Harrachova skála, na které je už od roku 1893 vybudována přístupová cesta a železné zábradlí a ze které je výborný výhled na Špindlerův Mlýn i okolní hory:\n\nNejkratší cesta vede z Horních Míseček po červeně značené turistické značce kolem Harrachovy skály směrem na Černou skálu a Šeřín, která vrchol obchází zprava. Od nejvyššího bodu cesty je vrchol asi 100 m volným terénem. Přístup dovolen, Mechovinec leží až ve III. zóně KRNAP.\n\n"}
{"id": "598357", "url": "https://cs.wikipedia.org/wiki?curid=598357", "title": "Černá skála (Krkonoše)", "text": "Černá skála (Krkonoše)\n\nČerná skála (německy \"Schwarze koppe\" či též \"Dreistein\") je hora v Krkonoších, 3 km jižně od Horních Míseček a 3,5 km jihozápadně od Špindlerova Mlýna.\n\nNa vrcholu se tyčí výrazná skála se zábradlím a geodetickým bodem, ze které by byl krásný výhled, kdyby v něm nebránily okolní vzrostlé smrky.\n\nNejjednodušší přístup je po červeně značené Bucharově cestě, pojmenované po Janu Bucharovi (1859–1932), řídícímu učiteli a propagátorovi lyžování a turistiky v Krkonoších. Ta vede z Horních Míseček přes Mechovinec, přímo kolem vrcholové skály (asi 4 km) a dál pokračuje na Šeřín, rozcestí Na Rovince a Zadní a Přední Žalý.\n\n"}
{"id": "598358", "url": "https://cs.wikipedia.org/wiki?curid=598358", "title": "Mistrovství Evropy v atletice 1969", "text": "Mistrovství Evropy v atletice 1969\n\n9. mistrovství Evropy v atletice se uskutečnilo ve dnech 16. – 21. září 1969 na stadionu Karaiskakis v Athénách, který dnes slouží především fotbalu. V Řecku se konal evropský šampionát také v roce 1982, kdy byl pořádán na olympijském stadionu.\n\nNa programu bylo celkově 38 disciplín (24 mužských a 14 ženských). Na tomto šampionátu měly ženy poprvé na programu běh na 1500 metrů a štafetový závod na 4×400 metrů. Poprvé rovněž absolvovaly běh na 100 metrů překážek. Do roku 1966 závodily na kratší, osmdesátimetrové trati.\n\nČeskoslovenští atleti vybojovali celkově pět medailí (dvě zlaté, stříbro a dvě bronzové). Několik dalších atletů postoupilo do finále. Těsně pod stupni vítězů, čtvrtý skončil diskař Ludvík Daněk a ve finále dvoustovky doběhl pátý Jiří Kynos. Sedmá místa vybojovali Pavel Pěnkava (1500 m), Eva Glesková (100 m) a dálkařka Eva Kucmanová. Na osmém místě dokončil chůzi na 50 km Alexander Bílek a deváté místo obsadil koulař Miroslav Janoušek.\n\n"}
{"id": "598359", "url": "https://cs.wikipedia.org/wiki?curid=598359", "title": "Jan Pilař", "text": "Jan Pilař\n\nJan Pilař (9. září 1917 Stříbřec u Jindřichova Hradce – 19. října 1996 Praha) byl český spisovatel, básník a literární kritik, šéfredaktor \"Literárních listů\" (dnes \"Literární noviny\") a ředitel nakladatelství Československý spisovatel.\n\nNarodil se 9. září 1917 v jihočeské obci Stříbřec. Po maturitě na reálném gymnáziu v Klatovech (roku 1936) začal studovat češtinu a francouzštinu na Filozofické fakultě Univerzity Karlovy. V roce 1939 debutoval sbírkou básní \"Jabloňový sad\". Po 17. listopadu 1939 byl v rámci perzekuce vysokoškolských studentů tři měsíce vězněn v Sachsenhausenu. Po návratu z koncentračního tábora zbytek války pracoval v úseku propagace agrárnického nakladatelství Novina. Roku 1946 dokončil studia a získal titul PhDr.\n\nZa Květnového povstání řídil \"Lidový deník\", po osvobození vedl kulturní rubriku \"Zemědělských novin\". Ještě v květnu 1945 vstoupil do KSČ. V letech 1949-54 byl tajemníkem české sekce Svazu československých spisovatelů a zároveň též zástupcem šéfredaktora \"Lidových novin\" (do roku 1952).\n\nV letech 1954–1959 působil jako šéfredaktor \"Literárních novin\" a poté jako ředitel nakladatelství Československý spisovatel. V roce 1968 musel z nakladatelství odejít a stal se tajemníkem Svazu nakladatelů a knihkupců. Od roku 1970 působil opět v nakladatelství Československý spisovatel, nejdříve jako šéfredaktor a v letech 1982–89 opět jako ředitel, stal se tak jednou z opor tzv. normalizace.\n\nOd 70. let do 1989 působil i na katedře české a slovenské literatury Filozofické fakulty Univerzity Karlovy, docentem srovnávací literatury se stal v roce 1980 habilitační prací \"Má cesta k polské poezii\". V roce 1989 odešel do důchodu.\n\nPublikoval v řadě českých časopisů a novin, v polských kulturních časopisech, spolupracoval s Československým rozhlasem. Je autorem řady básnických sbírek, knížek pro děti a mládež, esejů, reportáží a vzpomínek. Publikoval velké množství překladů poezie. Překládal z polštiny, kde se věnoval zejména poezii K. I. Gałczyńského a současných polských básníků vůbec, připravil rovněž několik výborů polské poezie. Za jazykové spolupráce překládal poezii z albánštiny, bulharštiny, ruštiny, němčiny a španělštiny.\n\nAutorský debut si odbyl v roce 1933 ve \"Studentských listech\" (od roku 1936 zde patřil k externím redaktorům), poezii a publicistiku a později také články o literatuře tiskl ve studentském časopise \"Kruh\" (Plzeň), dále v periodikách \"Venkov\", \"Mladý venkov\", \"Národní osvobození\", \"Kritický měsíčník\", \"Obnova\", \"Akord\", \"List mladých\" a \"Lidová kultura\". Po válce přispíval zejména do novin a časopisů: \"Zemědělské noviny\", \"Venkov\", \"Lidové noviny\", \"Tvorba\", \"Rudé právo\", \"Impuls\", \"Plamen\", \"Světová literatura\", \"Literární měsíčník\" aj. Publikoval též v polských kulturních časopisech. Od konce 30. let psal pro Československý rozhlas literární pásma a později i přednášky a úvahy. Užíval pseudonym Jiří Podhorský (v začátcích) a šifer J. P., jp, jpř.\n\n\n\n\n\n\n\n\n\n\n\n\n\n"}
{"id": "598360", "url": "https://cs.wikipedia.org/wiki?curid=598360", "title": "Dobrovolný svazek mikroregionu Němčicko", "text": "Dobrovolný svazek mikroregionu Němčicko\n\nDobrovolný svazek mikroregionu Němčicko je dobrovolný svazek obcí v okresu Prostějov, jeho sídlem jsou Němčice nad Hanou a jeho cílem je rozvoj obcí mikroregionu, formování stylu života v obcích, spolupráce a pomoc při všech činnostech. Sdružuje celkem 16 obcí a byl založen v roce 1999.\n\n\n"}
{"id": "598362", "url": "https://cs.wikipedia.org/wiki?curid=598362", "title": "Świeradów-Zdrój", "text": "Świeradów-Zdrój\n\nŚwieradów-Zdrój (dříve jen Świeradów, po druhé světové válce krátce též Wieniec, Bad Flinsberg) je lázeňské město na jihu Polska v Dolnoslezském vojvodství poblíž hranic s Českou republikou (u Frýdlantského výběžku).\n\nPrvní zmínka o obci se objevuje roku 1337, kdy je zmiňován název hospody \"Fegebeutel\", po níž je pojmenovaná místní osada pastýřů a dřevorubců nacházející se v horní části údolí řeky Kwisy. Pojmenování \"Flinsberg\" se však datuje až od roku 1524.\n\nZdejší léčivé prameny se dostávají do povědomí v 16. století. Roku 1572 o jejich výjimečných vlastnostech píše berlínský lékař Leonard Thurneysser. Zmiňovány jsou i ve slezské kronice Bedřicha Lucy z roku 1683. Po dalším přibližně půl století (roku 1739) nechávají tehdejší majitelé rodina Schaffgotschů specializovanou komisí odborně prozkoumat a popsat zdejší léčivé prameny. Z jejího zjištění vyplývá, že prameny „\"zlepšují chuť k jídlu, zastavují nevolnost, zmírňují úzkostní stavy a nemoci žaludku či jater\"”, čímž potvrzuje účinnost pramenů při léčení zdravotních neduhů. Následně byl roku 1768 postaven zdejší první lázeňský dům.\n\nV roce 1895 postihuje obec nešťastná událost, kdy dochází k tragickému požáru, který ničí lázeňskou výstavbu. Popelem tehdy lehl Zřídelní dům. Po čtyřech letech od této události (roku 1899) je však otevřen nový Lázeňský dům. Svého vrcholu dosáhl rozvoj lázní ve dvacátých letech 20. století. Na počátku 30. let téhož století navíc poslední německý starosta města – Paul Schmidt – náhodně odhaluje radioaktivní vlastnosti zdejších léčivých vod.\n\nPo ukončení druhé světové války se obec přejmenovala na \"Wieniec\", ovšem po roce se vrátila k svému původnímu názvu \"Świeradów\", který byl rozšířen o dovětek \"Zdrój\" ( lázně). Vlastní lázně obnovily svou činnost 26. května 1946. Roku 1973 dochází ke sloučení sousední lázeňské obce Czerniawa Zdrój do Świeradówy-Zdróje.\n\nDne 31. října 1909 byla do města postavena železniční trať, což významně pomohlo rozvoji zdejších lázní. Trať však byla v roce 2000 zrušena.\n\nSilnicemi je město spojené se Szklarskou Porębou, Mirskem a přes hraniční přechod do České republiky také s Novým Městem pod Smrkem.\n\nOd zimy roku 2008 je v provozu lanovka na Stóg Izerski.\n\nV roce 1979 se konal první ročník slavnosti „Dny kvetoucích rododendronů”. Roku 1993 navíc Jurgen Gerard Blum-Kwiatkowski otevřel zdejší Muzeum reduktivního umění.\n\nVýznamnou stavbou je kostel svatého Josefa. Byl postaven roku 1899 jako soukromý katolický kostel tehdejších majitelů obce - rodiny Schaffgotschů - pro rodinu a jejich služebnictvo. Kostel je trojlodní s mnohohranou apsidou, je postaven v novogotickém stylu a na jeho severovýchodní straně jsou postaveny dvě věže s hodinami a zvony. Okna jsou vyzdobena vitrážemi, které zobrazují:\nKostel je vyzdoben též křížovou cestou namalovanou na měděných deskách.\n\nZ důvodu stoupajícího počtu věřících přestal kostel kapacitně vyhovovat. Proto k němu byla v sedmdesátých letech 20. století dostavěna moderní část.\n\n\n"}
{"id": "598368", "url": "https://cs.wikipedia.org/wiki?curid=598368", "title": "Kozlí hřbet", "text": "Kozlí hřbet\n\nKozlí hřbet (německy \"Bock Floss Kamm\") je hora na Žalském hřbetu v Krkonoších, asi 1 km jihozápadně od Horních Míseček a 800 m západně od Mechovince, jehož je vedlejším vrcholem.\n\nNa smrkovým lesem zarostlém vrcholu je vrcholová skalka a nedaleko od ní posed.\n\nNa vrchol nevedou žádné značené turistické cesty, jen neznačené cesty, využívané v zimě jako závodní běžecké tratě. Nejjednodušší přístup je z Horních Míseček po cestě vedoucí na jih směrem na Mechovinec, před kterým uhýbá na západ, až dojde k vyhlídkové plošině a biatlonové střelnici. Z tohoto místa je potřeba odbočit z cesty a vyšlapaným průsekem na západo-severozápad dojít po 200 m až na vrchol. Přístup dovolen, Kozlí hřbet leží až ve III. zóně KRNAP.\n\n"}
{"id": "598369", "url": "https://cs.wikipedia.org/wiki?curid=598369", "title": "Rekviem za Metuzaléma", "text": "Rekviem za Metuzaléma\n\n„Rekviem za Metuzaléma“ (v originále „Requiem for Methuselah“) je jednadvacátý díl třetí řady seriálu \"Star Trek\", později známého jako \"The Original Series\" (česky: \"původní série\"). Premiéra epizody v USA proběhla 14. února 1969, v České republice 22. srpna 2003.\n\nPíše se hvězdné datum 5843.7 a USS Enterprise NCC-1701, vlajková loď Spojené federace planet, pod vedením kapitána Jamese T. Kirka je zasažena nákazou rigelliánské horečky. Aby nákaza byla zažehnána, je zapotřebí látka zvaná \"Ryetalyn\". Daří se najít planetu, kde se nachází v použitelné formě. Při výsadku jsou však pan Spock, kapitán Kirk a vrchní lékař Leonard McCoy napadeni levitujícím robotem. Na poslední moment se objevuje cizí muž a robota odvolá. Žádá, aby všichni tři opustili planetu a to okamžitě, jinak je bude muset donutit. Kirk se nedá a tak muž, který se představí jako \"Flint\", nakonec souhlasí a dává výsadku dvě hodiny pro získání látky.\n\nFlint nabídne výsadku pohoštění ve svém domě s tím, že jeho robot zatím látku nasbírá a zpracuje. Pan Spock je velmi udiven vybavením domu. Nachází se zde nikdy neobjevené obrazy nesoucí jasný rukopis Leonarda da Vinci, neznámý notový part z rukou Brahmse nebo Gutenbergovu bibli. Flint představuje výsadku mladou dívku, \"Raynu\". Rayna si získává rychle náklonnost lidské části výsadku, zatímco pan Spock kvituje její vzdělání odpovídající šestnácti univerzitním titulům. Všichni společně tráví čas, ale přichází McCoy znepokojen, protože získaný ryetalyn obsahuje cizí látku, která ničí jeho potřebné účinky. Flint slibuje, že vyšle robota pro další sběr a dohlédne na přípravu, aby se to neopakovalo. Kirk pojme k Rayně jistou náklonnost, avšak při vzájemném polibku se objevuje robot, který nereaguje na Rayniny pokyny a chce kapitána zabít. Tomu zamezí pan Spock, když jej zničí phaserem.\n\nFlint to označuje za poruchu. Spock ale později usuzuje, že vztah mezi Flintem a Raynou není pouze přátelský a že spíše žárlí. Kapitán Kirk už má silné podezření, že v domě něco nehraje, a spolu s kolegy se dostane do zadní místnosti, kam ani Rayna nesmí. Zde objevují hotový ryetalyn, ale také předchozí modely Rayny, která je ve skutečnosti android. Jsou přistiženi Flintem, který potvrzuje Spockovu teorii, že jde o nesmrtelného člověka, který za svůj život byl již Alexandr Veliký, Lazar, král Šalomoun, Merlin, Metuzalém nebo Reginald Pollack. Byl zhnusen barbarstvím lidí, a proto odletěl na opuštěnou planetu, kde mohl mít konečně klid. Ovšem scházela mu životní partnerka, která by jej neopustila a žila s ním na věky. Odmítá však nechat Raynu odejít, protože do doby, než přišel Kirk, neznala city a emoce, a teď, když je projevila, chce, aby patřily jemu. Strhne se mezi nimi boj, ale Rayna odmítá být příčinou té nenávisti, zhroutí se a zemře. Spock vysvětluje, že nedokázala po získání emocí zvládnout protichůdné pocity, kdy Flinta milovala jako otce a zároveň jako partnera. Kirk se později na \"Enterprise\" trápí posledními událostmi a usíná za pracovním stolem. V tom přichází do místnosti McCoy a Spockovi sděluje, že Flint již nebude žít věčně, když opustil Zemi, ale že zbytek života chce využít pro rozvoj lidstva. Poznamenává, že je rád, že Jim spí, protože to pro něj musí být hrozné, když zjistil, že ženu, kterou miloval, vlastně ztratil dvakrát.\n\nPři odchodu dodává, že nejlepší by bylo, kdyby to jejich kapitán mohl zapomenout. Když odejde, Spock přijde ke Kirkovi a vulkánským spojení myslí mu poslední vzpomínky vymaže.\n\n\nKdyž kapitán Kirk, pan Spock a doktor McCoy vejdou do zakázané zadní místnosti, objeví předchozí modely pojmenované Rayna (Rayna 14, Rayna 15 a Rayna 16). V závěrečných titulcích je ovšem místo Rayna uvedeno Reena.\n\n"}
{"id": "598371", "url": "https://cs.wikipedia.org/wiki?curid=598371", "title": "Jakub lhář", "text": "Jakub lhář\n\nJakub lhář může být:\n\n"}
{"id": "598373", "url": "https://cs.wikipedia.org/wiki?curid=598373", "title": "Lanová dráha na Stóg Izerski", "text": "Lanová dráha na Stóg Izerski\n\nLanová dráha na Stóg Izerski je visutá kabinková lanovka v Polsku spojující město Świeradów-Zdrój s 1105 m vysokou horou Stóg Izerski.\n\nPodnětem k vybudování lanovky jsou plány na vytvoření sportovního areálu v okolí hory Smrk, resp. Stóg Izerski (v České republice se vytvořením Sportovního areálu Smrk zabývá Svazek obcí SMRK). Snahou je vybudovat lyžařský areál s několika sjezdovkami a příslušným vybavením (restauracemi, půjčovnami zimního vybavení, parkovišti apod.).\n\nS výstavbou lanovky se začalo v březnu 2007 a dokončena byla v listopadu 2008. Její otevření proběhlo 18. prosince 2008.\n\nSpodní stanice je v nadmořské výšce 617 m nad mořem a horní stanice je situována do výšky 1060 m nad mořem. Výškový rozdíl je tedy 443 metrů. Na trase lanovky je celkem 14 sloupů a na svá místa byly osazovány pomocí vrtulníku. Lanovka má délku 2172 metrů a tuto vzdálenost překonává za 8 minut.\n\nLanovka má k dispozici 71 kabinek s kapacitou maximálně 8 osob, které vyrobila rakouská firma Doppelmayr. Na vnější straně dveří kabinek jsou upevněny držáky lyžařského vybavení. Kabinkami je však možné (po sklopení sedačky) přepravovat i jízdní kolo.\nMaximální kapacita lanovky je 2400 osob za hodinu. Pokud je však - například mimo sezónu - zájem o lanovku nižší, je možné snížit počet kabinek na lanové dráze odstavením nevyužívaných kabinek do garáže, která je umístěna v budově spodní stanice.\n\nMezi horní a spodní stanicí lanovky se vine osvětlená sjezdovka o délce 2500 m vybavená možností umělého zasněžování sněžnými děly. Nedaleko spodní stanice se nachází lázeňské město Świeradów-Zdrój, od horní stanice se lze dostat po zelené přes Stóg Izerski na hraniční přechod a následně po modré na Smrk, kde je rozhledna.\n\nV roce 2018 platil na lanovce tento ceník:\n"}
{"id": "598375", "url": "https://cs.wikipedia.org/wiki?curid=598375", "title": "Frans Snyders", "text": "Frans Snyders\n\nFrans Snyders, též Snijders (1579 – 19. srpna 1657), byl vlámský barokní malíř zátiší a zvířat.\n\nFrans Snyders se narodil v roce 1579 v Antverpách, pokřtěn byl 11. listopadu 1579. Studoval u Pietera Brueghela mladšího a u Hendricka van Balen. V roce 1602 se stal členem malířského cechu Sv. Lukáše. 1608 až 1609 navštívil Itálii. V roce 1611 se oženil s Margarethou de Vosovou, sestrou malíře Cornelise de Vose a malíře Paula de Vose. Spolupracoval s Peterem Paulem Rubensem, do jehož obrazů maloval ovoce, květiny a zvířata. Tématem jeho obrazů byly květiny a ovoce, později hlavně zvířata.\n"}
{"id": "598379", "url": "https://cs.wikipedia.org/wiki?curid=598379", "title": "Bohumil Bílek", "text": "Bohumil Bílek\n\nBohumil Bílek (17. října 1914 Vídeň – 17. dubna 1979 Praha) byl český přírodovědec, novinář a výkonný redaktor časopisu Vesmír.\n\nNarodil se ve Vídni, avšak celý život strávil v Praze. Začínal v \"Lidových novinách\", kde se učil u Karla Čapka. Později psal také pro \"Kulturní tvorbu\". Utekl před nacisty do Anglie a sloužil u sanitního oddílu Československé armády. Také pracoval jako zpravodaj českého vysílání BBC – ve slavném pořadu \"Volá Londýn\". Roku 1945 mu v Anglii vyšla kniha \"Spojenci za války\". Po válce se vrátil domů, ale zůstal úplně sám. Nikdo z jeho rodiny nepřežil. Do práce se ale pustil s velkou vervou. Psal pro hospodářskou rubriku Peroutkova \"Dnešku\", nástupního časopisu prvorepublikové \"Přítomnosti\". Byl také parlamentním zpravodajem \"Práva lidu\" a poradcem ministryně Jankovcové. \n\nStal se sociálním demokratem. Protože se odmítl \"sloučit\", přišel o místo. Krátce působil jako tajemník u Ludvíka Aškenázyho. Psal pod značkou do novin a učil děti svých přátel angličtině. Na počátku 60. let, v době uvolnění politického klimatu nastoupil jako výkonný redaktor časopisu Vesmír. Pracoval v něm od srpna 1963 do září 1968. Nadále psal do týdeníku \"Doba\" či do Lidové demokracie. Z Vesmíru musel odejít do teplárny bohušovické elektrárny. Zemřel 17. dubna 1979.\n"}
{"id": "598383", "url": "https://cs.wikipedia.org/wiki?curid=598383", "title": "Dobrovolný svazek obcí - Mikroregion Protivanovsko", "text": "Dobrovolný svazek obcí - Mikroregion Protivanovsko\n\nDobrovolný svazek obcí – Mikroregion Protivanovsko je dobrovolný svazek obcí v okresu Prostějov, jeho sídlem je Protivanov a jeho cílem je zastupování obcí, zajišťování koncepčních a koordinačních funkcí, vytvoření fungujícího managementu, iniciace hosp. aktivit, poradenství, získávání financí. Sdružuje celkem 8 obcí a byl založen v roce 1998.\n\n\n"}
{"id": "598385", "url": "https://cs.wikipedia.org/wiki?curid=598385", "title": "Dobrovolný svazek obcí mikroregion Podlesí", "text": "Dobrovolný svazek obcí mikroregion Podlesí\n\nDobrovolný svazek obcí mikroregion Podlesí je dobrovolný svazek dle zákona č. 128/2000 Sb. o obcích v okresu Přerov, jeho sídlem je Milenov a jeho cílem je spolupráce při třídění a nakládání s odpadem, spolupráci při kulturních, společenských a sportovních akcích. Sdružuje celkem 4 obce a byl založen v roce 2001.\n\n\n"}
{"id": "598388", "url": "https://cs.wikipedia.org/wiki?curid=598388", "title": "Dobrovolný svazek obcí mikroregionu Lipensko", "text": "Dobrovolný svazek obcí mikroregionu Lipensko\n\nDobrovolný svazek obcí mikroregionu Lipensko je dobrovolný svazek obcí v okresu Přerov, jeho sídlem je Lipník nad Bečvou a jeho cílem je regionální rozvoj, společná propagace. Sdružuje celkem 11 obcí a byl založen v roce 2002.\n\n\n"}
{"id": "598391", "url": "https://cs.wikipedia.org/wiki?curid=598391", "title": "Kvalifikace na Mistrovství Evropy ve fotbale 2012 – skupina A", "text": "Kvalifikace na Mistrovství Evropy ve fotbale 2012 – skupina A\n\nSkupina A kvalifikace na Mistrovství Evropy ve fotbale 2012 byla jednou z 9 kvalifikačních skupin na tento šampionát. Postup na závěrečný turnaj si zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n"}
{"id": "598393", "url": "https://cs.wikipedia.org/wiki?curid=598393", "title": "Dobrovolný svazek obcí mikroregionu Moštěnka", "text": "Dobrovolný svazek obcí mikroregionu Moštěnka\n\nDobrovolný svazek obcí mikroregionu Moštěnka je dobrovolný svazek obcí v okresu Přerov, jeho sídlem je Horní Moštěnice a jeho cílem je spolupráce a koordinace na činnostech v oblasti veřejné správy, školství, kultury, rozvoje obcí, výstavby infrastruktury v obcích mikroregionu. Sdružuje celkem 22 obcí a byl založen v roce 2001.\n\n\n"}
{"id": "598396", "url": "https://cs.wikipedia.org/wiki?curid=598396", "title": "Dobrovolný svazek obcí mikroregionu Záhoran", "text": "Dobrovolný svazek obcí mikroregionu Záhoran\n\nDobrovolný svazek obcí mikroregionu Záhoran je svazek obcí v okresu Přerov, jeho sídlem je Rouské a jeho cílem je společná strategie rozvoje obcí /cestovní ruch, územní rozvoj, sociální infrastruktura, školství, životní prostředí. Sdružuje celkem 9 obcí a byl založen v roce 2001.\n\n\n"}
{"id": "598398", "url": "https://cs.wikipedia.org/wiki?curid=598398", "title": "Mikroregion Hranicko", "text": "Mikroregion Hranicko\n\nMikroregion Hranicko je dobrovolný svazek obcí v okresu Přerov, jeho sídlem jsou Hranice a jeho cílem je koordinační a poradní funkce, usilování o hospodářský a kulturní rozvoj měst a obcí mikroregionu Hranicko. Sdružuje celkem 22 obcí a byl založen v roce 2001.\n\n\n"}
{"id": "598400", "url": "https://cs.wikipedia.org/wiki?curid=598400", "title": "PFC", "text": "PFC\n\nKombinace písmen PFC může znamenat:\n\n"}
{"id": "598402", "url": "https://cs.wikipedia.org/wiki?curid=598402", "title": "Kvalifikace na Mistrovství Evropy ve fotbale 2012 – skupina B", "text": "Kvalifikace na Mistrovství Evropy ve fotbale 2012 – skupina B\n\nSkupina B kvalifikace na Mistrovství Evropy ve fotbale 2012 byla jednou z 9 kvalifikačních skupin na tento šampionát. Postup na závěrečný turnaj si zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n\nKonečná tabulka skupiny B:\n\n"}
{"id": "598409", "url": "https://cs.wikipedia.org/wiki?curid=598409", "title": "Mikroregion Javornicko", "text": "Mikroregion Javornicko\n\nMikroregion Javornicko je dobrovolný svazek obcí v okresu Jeseník, jeho sídlem je Javorník a jeho cílem je rozvojová spolupráce, ochrana a prosazování společných zájmů obcí. Sdružuje celkem 5 obcí a byl založen v roce 2001.\n\n\n"}
{"id": "598416", "url": "https://cs.wikipedia.org/wiki?curid=598416", "title": "Mikroregion Jesenicko", "text": "Mikroregion Jesenicko\n\nMikroregion Jesenicko je právnická osoba v okresu Jeseník, jeho sídlem je Jeseník a jeho cílem je ochrana a prosazování svých společenských zájmů, především pak vzájemná spolupráce a koordinovaný postup při komplexním rozvoji a výkonu samostat. působnosti obcí. Sdružuje celkem 5 obcí a byl založen v roce 2002.\n\n\n"}
{"id": "598418", "url": "https://cs.wikipedia.org/wiki?curid=598418", "title": "Kvalifikace na Mistrovství Evropy ve fotbale 2012 – skupina C", "text": "Kvalifikace na Mistrovství Evropy ve fotbale 2012 – skupina C\n\nSkupina C kvalifikace na Mistrovství Evropy ve fotbale 2012 byla jednou z 9 kvalifikačních skupin na tento šampionát. Postup na závěrečný turnaj si zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n"}
{"id": "598419", "url": "https://cs.wikipedia.org/wiki?curid=598419", "title": "Justiční čekatel", "text": "Justiční čekatel\n\nJustiční čekatel je právník, absolvent právnické fakulty, který se praxí u soudu připravuje na vykonání odborné justiční zkoušky, aby se mohl stát soudcem. \n\nV období Rakouska i první republiky byl jeho obdobou auskultant, později se používalo obecné označení \"právní čekatel\". Jako právní čekatel se ale později začal označovat pouze čekatel státního zastupitelství a po roce 1970 se objevilo specifické pojmenování \"justiční čekatel\" jen pro čekatele soudcovského místa. Právní úprava justičních čekatelů byla poté postupně upravena v zákonech č. 36/1964 Sb., 335/1991 Sb. a 6/2002 Sb. Podrobnější pravidla byla obsažena v instrukcích ministerstva spravedlnosti z roku 1992 č. 125 a z roku 1997 č. 314, pak ve vyhlášce č. 303/2002 Sb.\n\nPo zvýšení minimálního věku soudce však institut justičního čekatele pro tříletou přípravnou službu ještě před složením odborné justiční zkoušky přestal být téměř využíván a na volná soudcovská místa začala byla konána výběrová řízení. Ministerstvo spravedlnosti proto v roce 2011 představilo záměr, podle nějž měl být tento institut zcela zrušen a nahrazen \"justičním kandidátem\", právníkem s minimálně pětiletou praxí, který by vzešel z konkurzu na volné místo soudce a který by byl jmenován soudcem až po šestiměsíční stáži u soudu. Ten ale nebyl realizován, naopak praxe se vrátila k justičnímu čekatelství a od roku roku 2018 je jejich výběr a přípravná služba nově rozvedena ve vyhlášce č. 382/2017 Sb.\n\nJustičním čekatelem se může stát jen ten, kdo splňuje tyto předpoklady:\n\nZájemce o přijetí do přípravné služby justičních čekatelů musí nejdříve projít vstupním písemným testem, v němž se ověřují základní odborné znalosti uchazeče a který organizuje Justiční akademie, a být zaregistrován do centrální evidence u ministerstva spravedlnosti. Vlastní výběrové řízení vyhlašuje předseda krajského soudu po projednání s ministerstvem spravedlnosti podle očekávané potřeby obsazení volných míst v obvodu daného krajského soudu a zahrnuje další písemný test (místo tohoto testu je možné jako nutné kritérium stanovit určitý počet bodů ze vstupního testu) a pohovor před komisí příslušného krajského soudu, v němž se celkově zhodnotí předpoklady pro výkon přípravné služby justičního čekatele. Podle jejího návrhu pak předseda krajského soudu definitivně rozhodne o přijetí či nepřijetí uchazeče do přípravné služby.\n\nÚčelem přípravné služby justičního čekatele je ho odborně připravit pro výkon funkce soudce. Vykonává se v pracovním poměru u krajského soudu a sjednává se na dobu určitou v trvání 40 měsíců. Samotná přípravná služba ale trvá tři roky, a vykonává se u okresního soudu nebo u krajského soudu jako soudu prvního stupně, kde je justiční čekatel zpravidla přidělen k jednomu soudci.\n\nJustiční čekatel skládá při nástupu do práce do rukou předsedy krajského soudu tento slib: \"„Slibuji na svou čest a svědomí, že se budu řídit právním řádem České republiky, že se budu svědomitě připravovat na výkon funkce soudce a že si osvojím zásady soudcovské etiky.“\"\n\nPřípravná služba se řídí \"plánem přípravné služby\", který stanoví konkrétní program přípravy justičního čekatele k odborné justiční zkoušce. Seznámení se s jednotlivými soudními agendami je zajištěno tím, že ho předseda soudu, u kterého je justiční čekatel zrovna umístěn, postupně zařazuje do jednotlivých soudních oddělení. Během přípravné služby má justiční čekatel povinnost řídit se pokyny předsedy soudu a určeného školitele, plnit jimi uložené úkoly, účastnit se výchovně vzdělávacích akcí a doplňovat si samostudiem své odborné znalosti.\n\nSoučástí přípravné služby jsou nejdříve Justiční akademií zajišťované adaptační kurzy, které seznámí justičního čekatele s jejím vlastním průběhem a poté v jejím průběhu i další semináře, přednášky, soustředění a cvičení. Nejdůležitějším odborným a pedagogickým článkem přípravné služby justičního čekatele je \"školitel\", což je zkušený soudce, jmenovaný za tímto účelem předsedou soudu, který by měl justičního čekatele nejen odborně vést, ale vštěpovat mu i zásady profesní etiky. Přípravnou službu pak celkově koordinuje poradní sbor, jako poradní orgán předsedy krajského soudu složený ze soudců působících v obvodu tohoto krajského soudu, který především pravidelně vypracovává návrh hodnocení justičního čekatele. Po skončení přípravné služby pak vypracuje návrh jeho závěrečného hodnocení, který se přikládá k žádosti justičního čekatele o povolení vykonat justiční zkoušku.\nDo doby přípravné služby justičního čekatele se započítává doba výkonu funkce soudce Ústavního soudu, asistenta soudce, státního zástupce, právního čekatele, asistenta státního zástupce, praxe advokáta, advokátního koncipienta, notáře, notářského kandidáta, notářského koncipienta, soudního exekutora, exekutorského kandidáta, exekutorského koncipienta, asistenta Veřejného ochránce práv a samostatná legislativní činnost zaměstnance ministerstva spravedlnosti s vysokoškolským magisterským vzděláním v oblasti práva. Ministerstvo spravedlnosti na žádost započte i dobu, maximálně však dvou let, jiné právnické činnosti, jestliže za jejího trvání byly získány zkušenosti potřebné pro výkon funkce soudce.\n\nJestliže chce být justiční čekatel s odbornou justiční zkouškou jmenován soudcem, musí ještě projít výběrovým řízením na pozici kandidáta na funkci soudce, které pro určité obvody krajských soudů organizuje Justiční akademie. Zahrnuje písemnou část ve formě případové studie zaměřené na ustálenou judikaturu v uchazečem zvolené oblasti práva, psychologicko-diagnostické vyšetření pro posouzení osobnostní způsobilosti, prováděné ministerstvem vybranými odbornými psychologickými pracovišti, a ústní část před komisí ministerstva spravedlnosti. S úspěšným justičním čekatelem uzavře předseda daného soudu pracovní smlouvu na dobu neurčitou (s jinými uchazeči se uzavírají smlouvy jako s vyšším soudním úředníkem) a po dvou letech přípravy, jejíž součástí je i stáž u krajského, příp. okresního soudu, může projít závěrečnou fází v podobě simulovaného soudního jednání. Je-li hodnocena justiční komisí krajského soudu kladně, může být navržen ke jmenování soudcem.\n\n\n"}
{"id": "598421", "url": "https://cs.wikipedia.org/wiki?curid=598421", "title": "Mikroregion Konicko", "text": "Mikroregion Konicko\n\nMikroregion Konicko je dobrovolný svazek obcí dle zák. 128/2000 Sb. o obcích v okresu Prostějov, jeho sídlem jsou Konice a jeho cílem je regionální rozvoj. Sdružuje celkem 20 obcí a byl založen v roce 1999.\n\n\n"}
{"id": "598423", "url": "https://cs.wikipedia.org/wiki?curid=598423", "title": "Mikroregion Kosířsko", "text": "Mikroregion Kosířsko\n\nMikroregion Kosířsko je svazek obcí v okresu Prostějov a okresu Olomouc, jeho sídlem jsou Těšetice a jeho cílem jsou zejména činnosti vyplývající z ust. § 50 odst. 1 zákona č. 128/2000 Sb., o obcích. Sdružuje celkem 9 obcí a byl založen v roce 2001.\n\n\n"}
{"id": "598428", "url": "https://cs.wikipedia.org/wiki?curid=598428", "title": "František Nádasdy", "text": "František Nádasdy\n\nFrantišek I. Nádasdy (čti: Nádašdy; ; ; 6. října 1555, Sárvár – 4. ledna 1604, Sárvár) byl uherský šlechtic, bojovník proti Osmanským Turkům, manžel Alžběty Báthoryové.\n\nŠlo o syna významného uherského velmože Tomáše I. Nádasdyho, jenž byl hlavním županem v stolicích Šopron, Vaš a Fogaraš, magistrem královských koníren a královským vojenským rádcem. Aktivně se podílel po celou dobu patnáctileté války. Za svou statečnost ve válce proti Turkům se stal v roce 1578 hlavním velitelem uherských vojsk. V bojích prokazoval velkou statečnost a odvahu. Vůči Turkům se choval velmi krutě. Po boji přikazoval hromadné popravy zajatců. Jeho oddíl byl nechvalně znám tím, že do útoku vyrážel s uťatými hlavami Turků. V osmanském vojsku vyvolával velký respekt a byl znám jako tzv. černý rytíř. V hodnosti hlavního velitele Zadunajských vojsk se v roce 1602 zúčastnil bitvy o Budín a Pešť proti Osmanské říši. Jeho vojska dobyla Pešť a úspěšně odrazila předvoj Osmanů při jejich útoku na Budín. Byl věrným stoupencem Habsburků, neboť byl od svých 12 let vychován na královském dvoře společně s dětmi císaře Maximiliána II. Habsburského.\n\nZanechal po sobě \"Pojednání o vojenské taktice\" na základě svých zkušeností z protitureckých válek obsahující kritiku vedení císařských vojsk v poli. Na svém vodním hradě Sárvár podporoval rozvoj umění, udržoval a rozvíjel knihtisk. Hrad byl centrem, kde se zdržovali mnozí protestantští uherští humanisté a učitelé, např. Štefan Magyari – kněz a spisovatel, Ján Silvester – autor maďarsko-latinské gramatiky.\n\nOd roku 1575 byl manželem Alžběty Báthoryové, známé jako Čachtická paní. Měli spolu 5 dětí, ze kterých dvě zemřely v raném věku. Maďarské prameny uvádějí 6 potomků: Ondřeje, Annu, Katarínu, Pavla, Uršulu, Mikuláše. Sňatkem s Alžbětou Báthoryovou se stal jedním z nejbohatších mužů v monarchii. Nádasdyovci byli stoupenci reformace křesťanské církve.\n\n\n"}
{"id": "598431", "url": "https://cs.wikipedia.org/wiki?curid=598431", "title": "Mikroregion Litovelsko", "text": "Mikroregion Litovelsko\n\nMikroregion Litovelsko je dobrovolný svazek obcí v okresu Olomouc, jeho sídlem je Litovel a jeho cílem je koordinace postupů při řešení problémů týkajících se rozvoje samosprávy obcí, hospodářského a společenského rozvoje obcí mikroregionu a vztahu k orgánům státní správy a krajské samosprávy. Sdružuje celkem 22 obcí a byl založen v roce 2003.\n\n\n\n"}
{"id": "598434", "url": "https://cs.wikipedia.org/wiki?curid=598434", "title": "Kvalifikace na Mistrovství Evropy ve fotbale 2012 – skupina D", "text": "Kvalifikace na Mistrovství Evropy ve fotbale 2012 – skupina D\n\nSkupina D kvalifikace na Mistrovství Evropy ve fotbale 2012 byla jednou z 9 kvalifikačních skupin na tento šampionát. Postup na závěrečný turnaj si zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n"}
{"id": "598438", "url": "https://cs.wikipedia.org/wiki?curid=598438", "title": "Gymnázium Třinec", "text": "Gymnázium Třinec\n\nGymnázium Třinec je střední škola v Třinci s českým jazykem vyučovacím. Je to nejvýchodnější gymnázium v Česku. Nabízí vzdělání v oborech šestileté, osmileté a čtyřleté všeobecné gymnázium.\n\nPo školské reformě v roce 1953 byl v Jablunkově otevřen 9. ročník jedenáctileté střední školy jako první ročník školy třetího stupně, nástupce gymnázií, která byla zrušena. Byla tvořena jednou třídou umístěnou v budově osmileté střední školy pod Alžbětinkami, s níž měla i společné vedení. V roce 1956 proběhly ve škole první maturity. Úspěšnou maturitní zkoušku tehdy složilo 31 žáků denního studia a 10 žáků studia večerního. Na základě nového školského zákona byly v roce 1961 dosavadní jedenáctileté školy změněny na střední všeobecně vzdělávací školy. V červnu 1964 je jablunkovská SVVŠ přemístěna do školní budovy čp. 416 na Školní ulici, kde doposud sídlila základní devítiletá škola. Přestěhování do Třince proběhlo v roce 1968. Vyučování bylo zahájeno ve dvou třídách obnoveného čtyřletého gymnázia. Poslední dvě třídy odmaturovaly v Jablunkově v roce 1970. O budovu se gymnázium dělilo se 3. ZŠ. Do své správy převzalo gymnázium budovu v roce 1979. Rok nato bylo zahájeno vyučování i v nově vybudované přístavbě.\n\nV roce 1991 získala škola právní subjektivitu a byla zahájena výuka v šestiletém studiu. 30. září 1997 byla slavnostně otevřena čtyřpodlažní přístavba hlavní budovy, jejíž součástí je také aula se zvukovou technikou, knihovna se studovnou a počítačové učebny.\n\nJak již bylo zmíněno, součástí gymnázia je aula, sloužící především k různým akcím, jako divadelní představení nebo hudební akce, projevy a soutěže, kde v některých akcích vystupují mimo jiné i studenti školy. Mezi hlavní akce patří:\nRočně se koná v aule asi 15 akcí.\n\n\nRežie Gymnázia Třinec\n"}
{"id": "598440", "url": "https://cs.wikipedia.org/wiki?curid=598440", "title": "Mikroregion Olomoucko", "text": "Mikroregion Olomoucko\n\nMikroregion Olomoucko je volné společenství obcí sdružující město Olomouc a 25 obcí v jeho blízkém okolí. Jeho sídlem je Olomouc a jeho cílem je spolupráce při plnění Strategického plánu rozvoje mikroregionu Olomoucko a města Olomouce (zpracovaného v roce v roce 2000 a následně několikrát aktualizovaného) a posilování konkurenceschopnosti mikroregionu v rámci České republiky.\n\n"}
{"id": "598445", "url": "https://cs.wikipedia.org/wiki?curid=598445", "title": "Mikroregion Plumlovsko", "text": "Mikroregion Plumlovsko\n\nMikroregion Plumlovsko je dobrovolný svazek obcí v okresu Prostějov, jeho sídlem je Plumlov a jeho cílem je rozvojová spolupráce venkovských obcí. Sdružuje celkem 7 obcí a byl založen v roce 2004.\n\n\n"}
{"id": "598450", "url": "https://cs.wikipedia.org/wiki?curid=598450", "title": "Elifaz", "text": "Elifaz\n\nElifaz ( אֱלִיפַז, v oficiálním přepisu do angličtiny Elifaz) je vesnice typu kibuc v Izraeli, v Jižním distriktu, v Oblastní radě Chevel Ejlot.\n\nLeží v nadmořské výšce 112 metrů v jižní části údolí vádí al-Araba, do kterého zde ústí vádí Nachal Timna, cca 134 kilometrů od jižního břehu Mrtvého moře. Západně od obce se prudce zvedá aridní oblast pouště Negev.\n\nObec se nachází 183 kilometrů od břehu Středozemního moře, cca 253 kilometrů jihovýchodně od centra Tel Avivu, cca 220 kilometrů jižně od historického jádra Jeruzalému a 27 kilometrů severně od města Ejlat. Elifaz obývají Židé, přičemž osídlení v tomto regionu je etnicky převážně židovské. Obec je jen 3 kilometry vzdálena od mezinárodní hranice mezi Izraelem a Jordánskem.\n\nElifaz je na dopravní síť napojen pomocí dálnice číslo 90.\n\nElifaz byl založen v roce 1982. Jeho zakladateli byli členové polovojenských oddílů Nachal. Původně se osada nazývala Nachal Elifaz. V roce 1983 se změnila na ryze civilní sídlo. Osadníci se sem nastěhovali v zimě 1983. Předtím procházeli výcvikem v kibucu Gazit. Jméno kibucu je odvozeno od biblické postavy Elífaze Témanského zmiňovaného v Knize Jób 2,11 Na budování vesnice se podílela Židovská agentura.\n\nV obci funguje společenské středisko, ve výstavbě je plavecký bazén a sportovní areály. Kibuc prošel privatizací a zbavil se prvků kolektivismu ve svém hospodaření. Místní ekonomika je založena na zemědělství (palmové háje, skleníkové hospodaření, produkce mléka). Poblíž vesnice se nachází údolí Timna, turisticky využívaná starověká archeologická lokalita.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Elifaz Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s rostoucí populací. K 31. prosinci 2014 zde žilo 121 lidí. Během roku 2014 počet obyvatel stoupl o 12,0 %.\n\n\n"}
{"id": "598452", "url": "https://cs.wikipedia.org/wiki?curid=598452", "title": "Diksonie antarktická", "text": "Diksonie antarktická\n\nDiksonie antarktická (\"Dicksonia antarctica\") je stromovitá kapradina z čeledi diksoniovitých, původem z Tasmánie. Hojně roste v Austrálii.\nDorůstá výšky až 15 metrů. Listy dlouhé až 4 metry.\n\nOkrasná rostlina, dřeň kmene je jedlá a bohatá na škrob.\n\n"}
{"id": "598471", "url": "https://cs.wikipedia.org/wiki?curid=598471", "title": "Jan Chloupek", "text": "Jan Chloupek\n\nJan Chloupek (25. července 1928 Brno – 7. října 2003 tamtéž) byl český bohemista.\nVystudoval češtinu a angličtinu na FF MU. Zabýval se zejména nářečím (práce pro Český jazykový atlas), později sociolingvistikou a stylistikou, věnoval se též popularizaci vědy. Jeho úplná bibliografie obsahuje bezmála 250 položek. Habilitoval se v oboru dialektologie obhájením práce \"Otázky nářeční syntaxe\" (1962), roku 1988 získal titul doktor věd. V letech 1981–90 byl děkanem FF MU. V práci \"Dichotomie spisovnosti a nespisovnosti\" předkládá krátký slovníček středomoravského interdialektu mluveného v Brně.\n\n\n\n"}
{"id": "598476", "url": "https://cs.wikipedia.org/wiki?curid=598476", "title": "Umírněná strana", "text": "Umírněná strana\n\nUmírněná koaliční strana (M) neboli Umírnění (: Moderaterna; neoficiálně Noví umírnění : de nya Moderaterna) je švédská politická strana, která vznikla v roce 1938, tehdy ještě jako Konzervativní strana. Vzhledem ke své velké ideové vzdálenosti a dominantního postavení sociální demokracie zůstali Umírnění po většinu poválečného období v opozici.\n\nKe změně názvu došlo až v roce 1969. V letech 1976–1978 a 1979–1981 byla členem prvních nesocialistických vlád po druhé světové válce. V letech 1991–1994 měli Umírnění v další nesocialistické vládě svého premiéra, Carla Bildta.Od roku 2006 do roku 2014 byli Umírnění vládní stranou. Ve volbách v roce 2014 však koalice umírněných stran stran od středu napravo oslabila a k moci se opět dostala levice.\n\nPředsedkyní strany je od 10. ledna 2015 Anna Kinberg Batra.\n\nUmírněná strana tvrdí, že její ideologie je směs liberalismu a konzervatismu a odpovídá tomu, co se nazývá liberální konzervatismus.\n\nStrana podporuje volný trh, osobní svobody, privatizaci, deregulaci, snížení daní a omezení veřejného sektoru. Nicméně, stejně jako všechny velké strany ve Švédsku kromě Švédských demokratů strana podporuje silnou imigraci a přijímání žadatelů o azyl.\n\nJedná se o proevropskou stranu nakloněnou členství Švédska v EU.\n\n"}
{"id": "598477", "url": "https://cs.wikipedia.org/wiki?curid=598477", "title": "Mikroregion Pobečví", "text": "Mikroregion Pobečví\n\nMikroregion Pobečví je svazek obcí dle zákona 128/2000 Sb. o obcích v okresu Přerov, jeho sídlem je Prosenice a jeho cílem je zejména výměna zkušeností, formulování společných stanovisek a spolupráce ve vybraných oblastech. Sdružuje celkem 11 obcí a byl založen v roce 1998.\n\n"}
{"id": "598479", "url": "https://cs.wikipedia.org/wiki?curid=598479", "title": "Mikroregion Předina", "text": "Mikroregion Předina\n\nMikroregion Předina je dobrovolný svazek dle zákona 128/2000 sb. o obcích v okresu Prostějov, jeho sídlem je Brodek u Prostějova a jeho cílem je zejména ochrana prosazování společných zájmů obcí. Sdružuje celkem 9 obcí a byl založen v roce 2001.\n\n\n"}
{"id": "598481", "url": "https://cs.wikipedia.org/wiki?curid=598481", "title": "Mikroregion Šternbersko", "text": "Mikroregion Šternbersko\n\nMikroregion Šternbersko jako dobrovolný svazek obcí byl založen 26. června 2015 na ustavující valné hromadě. Jako volné sdružení obcí však existuje již od roku 1998. K 1. 1. 2019 jej tvoří 26 obcí o celkové rozloze 374 km a celkovým počtem 34 000 obyvatel.\n\nPřirozeným centrem Mikroregionu je město Šternberk. Dopravní osou území je komunikace Olomouc–Opava (I/46) a železniční trať Olomouc–Uničov. Území je pestré a charakterizuje ho jak úrodná Haná, tak kopcovitý a lesnatý reliéf Nízkého Jeseníku.\n\nPůvodním cílem založení Mikroregionu bylo iniciovat spolupráci obcí na místní úrovni, nalézat společná řešení problémů, umožnit lepší přenos informací mezi obcemi, zpracovávat projekty a připravovat se k účasti na regionálních projektech vedoucích k revitalizaci venkovského prostoru regionu. Mikroregion v minulosti realizoval několik projektů zejména z Programu obnovy venkova.\n\nV roce 2015 byla zpracována nová strategie Mikroregionu, ve které byly vytyčeny priority, a v rámci této se aktuálně připravují a realizují společné projekty z oblasti strategického rozvoje, životního prostředí, cykloturistiky a meziregionální spolupráce. Mikroregion se v roce 2016 zapojil do projektu Svazu měst a obcí s názvem „Centra společných služeb“. Pracovníci Mikroregionu díky jeho realizaci zajišťují servisní a poradenské služby pro členské obce i veřejnost. Mikroregion také funguje jako informační platforma pro obce, organizuje pravidelná tematická setkání představitelů samospráv týkající se aktuálních témat. Pro obce zpracovává strategické rozvojové dokumenty (programy rozvoje), koncepční dokumenty (pasporty), pomáhá jim s projekty, veřejnými zakázkami a ochranou osobních údajů (GDPR).\n\n"}
{"id": "598484", "url": "https://cs.wikipedia.org/wiki?curid=598484", "title": "Mikroregion Šumperský venkov", "text": "Mikroregion Šumperský venkov\n\nMikroregion Šumperský venkov je sdružení podle §829 Obč. zákoníku v okresu Šumperk, jeho sídlem je Nový Malín a jeho cílem je společný postup při prosazování regionálních zájmů. Sdružuje celkem 7 obcí.\n\n\n"}
{"id": "598486", "url": "https://cs.wikipedia.org/wiki?curid=598486", "title": "Gif-sur-Yvette", "text": "Gif-sur-Yvette\n\nGif-sur-Yvette je francouzské město v jihovýchodní části metropolitní oblasti Paříže, v departementu Essonne, Île-de-France. Vzdálenost od Paříže je 23 kilometrů.\n\nSousední obce: Villiers-le-Bâcle, Saint-Aubin, Sanclay, Saint-Rémy-lès-Chevreuse, Orsay, Gometz-la-Ville, Gometz-le-Châtel a Bures-sur-Yvette.\n\n\"Počet obyvatel\"\n\n\n\n"}
{"id": "598487", "url": "https://cs.wikipedia.org/wiki?curid=598487", "title": "Mikroregion Záhoří - Helfštýn", "text": "Mikroregion Záhoří - Helfštýn\n\nMikroregion Záhoří - Helfštýn je dobrovolný svazek obcí v okresu Přerov, jeho sídlem jsou Soběchleby a jeho cílem je spolupráce sloučených obcí na rozvoji obcí, podpora podnikání, péče o památníky, podpora turistiky, školství, kultury, sportu, zdravotnictví a sociální péče, podpora dopravní obslužnosti. Sdružuje celkem 14 obcí a byl založen v roce 1999.\n\n\n"}
{"id": "598489", "url": "https://cs.wikipedia.org/wiki?curid=598489", "title": "Kosmoceratops", "text": "Kosmoceratops\n\nKosmoceratops (\"zdobená rohatá tvář\") byl rod býložravého ceratopsidního dinosaura, který žil v období geologického stupně svrchní křídy kampánu asi před 76 až 75 milióny let. Fosílie tohoto dinosaura byly nalezeny v Utahu (USA), ve vrstvách souvrství Kaiparowitz (území dnešního Grand Staircase-Escalante National Monument).\n\nTento rohatý dinosaurus měl lebeční límec zdoben převislými, dopředu padajícími růžky, čemuž také vděčí za svůj vědecký název. Dosahoval délky kolem 4,5 až 5 metrů a hmotnosti asi 1200 kilogramů. Byl popsán spolu s dalšími dvěma novými rody ceratopsidů – \"Utahceratops\" a \"Vagaceratops\". Typový druh \"K. richardsoni\" byl popsán paleontologem Scottem D. Sampsonem a jeho kolegy v roce 2010.\n\n\n"}
{"id": "598496", "url": "https://cs.wikipedia.org/wiki?curid=598496", "title": "Jane Volturi", "text": "Jane Volturi\n\nJane Volturi je hrdinka filmu a upírka královského rodu upírů sídlících v italském městě Volterra. Ve světě upírů působí Volturiovi jako policie hlídající několik tisíc let staré zákony světa nesmrtelných. Má talent, které vlastní jen někteří upíři, spočívá v ovládaní mysli způsobující bolest, která je velmi silná, obvykle se oběť svalí na zem a tam se svíjí bolestí. Jane se poprvé objeví ve filmu Twilight sága: Nový měsíc, kde mučí Edwarda Cullena (Robert Pattinson) pohledem a také poprvé zjistí, že je Bella Swanová (Kristen Stewartová) proti ní a Arovi Volturiovi (Michael Sheen) imunní.\n\nJane je malá, ale překrásná upírka s rubínově červenýma a zářícíma očima. Má lehce rezavé až blonďaté vlasy stažené do drdolu. Téměř vždy, když vychází z Volterrského hradu má na sobě plášť nebo kabát s kapucí. Má dokonalý obličej, i když věk mladé upírky je 3000 let. Roli Jane ve filmu ztvárnila americká herečka Dakota Fanning.\n\nVolturiovy jsou královská rodina upírů s výjimečnými schopnostmi. Členů rodu Volturiových je pět: Aro, Markus, Caius, Jane a Alek. Aro, Marcus a Caius jsou bratři jejichž staří je přes 3000 let a vládnou společně s Jane a Alekem světu nesmrtelných.\n\n"}
{"id": "598497", "url": "https://cs.wikipedia.org/wiki?curid=598497", "title": "Jaromír Jirsa", "text": "Jaromír Jirsa\n\nJaromír Jirsa (* 5. května 1966 Praha) je český soudce. V letech 2002–2008 byl prezidentem Soudcovské unie České republiky. Působil jako místopředseda pro obchodní úsek Městského soudu v Praze a na podzim roku 2015 se stal soudcem Ústavního soudu České republiky. Zabývá se zejména civilním procesním právem.\n\nJaromír Jirsa nejdříve vystudoval Gymnázium Nad Štolou a poté nastoupil na Právnickou fakultu Univerzity Karlovy v Praze, kde promoval v roce 1989. Doktorem práv se stal v roce 2005.\n\nDo justice nastoupil v lednu roku 1990 jako justiční čekatel na Obvodním soudu pro Prahu 8 a na tomto soudu vykonal celou svou čekatelskou praxi. Po složení justičních zkoušek byl v roce 1992 jmenován soudcem a v lednu roku 1993 byl přidělen k Obvodnímu soudu pro Prahu 8, kde působil až do roku 1999. Zabýval se především spory restitučními, rodinnými a bytovými a v neposlední řadě spory o náhradu škody na zdraví. V letech 1999 až 2007 pracoval na Obvodním soudu pro Prahu 1, kde vykonával funkci místopředsedy soudu. V roce 2007 přešel k Městskému soudu v Praze a na pracovišti Slezská byl od roku 2008 do roku 2015 jeho místopředsedou. \n\nV roce 2002 byl jmenován prezidentem Soudcovské unie ČR a tuto funkci zastával až do roku 2008. Je trvalým členem expertních komisí při Ministerstvu spravedlnosti pro civilní proces a v roce 2010 se stal jejím předsedou.\n\nV roce 2015 přijal nabídku prezidenta Miloše Zemana na pozici soudce Ústavního soudu ČR, prezident jej na funkci ústavního soudce oficiálně navrhl Senátu PČR dne 7. srpna 2015 a ten 23. září se jmenováním vyslovil souhlas. Jmenován pak byl 7. října.\n\nJaromír Jirsa je ženatý a má dvě děti.\n\nJaromír Jirsa je zastáncem názoru, že při rozhodování soudních sporů by se měl soudce řídit především tzv. selským rozumem. Dlouhodobě odmítá tzv. soudcovský formalismus a upřednostňuje přirozený a materiální přístup k právu. \n\nSoudní spory vyřizuje rychle a je příznivcem smírných řešení; během přípravného jednání se mu smírem podaří ukončit asi polovinu věcí pod heslem „normální je nesoudit se“. Prosazuje například zveřejňování rozsudků v plném neanonymizovaném znění na internetu. Důsledně se ve své rozhodovací praxi řídil zásadou rozhodnutí při jediném jednání. Soudní rozhodnutí nejsou pode něj určeny pro právníky, ale především pro účastníky řízení a laiky.\n\nSoudce Jirsa se dlouhodobě věnuje publikační, lektorské, přednáškové a pedagogické činnosti zejména v oboru procesního civilního práva a to především pro Justiční akademii, Českou advokátní komoru, Exekutorskou komoru ČR, Jednotu českých právníků, Soudcovskou unii, Unii podnikových právníků a další subjekty. Jaromír Jirsa je pedagogem na katedře práva Vysoké školy manažerské informatiky, ekonomiky a práva.\n\nJe členem redakční rady časopisu \"Soudce\" a právnického portálu Právní prostor. Pravidelně publikuje zejména v časopisech \"Soudce\", \"Právní rozhledy\", \"Bulletin advokacie\", \"Zpravodaj Jednoty českých právníků\" nebo \"Právní rádce\". \n\nKromě publikování článků ve výše zmíněných časopisech je také autorem/spoluautorem řady odborných publikací, mezi které patří:\nByl hlavním vedoucím autorského týmu a hlavním autorem učebnice k celému „novému občanskému zákoníku“ a občanskému soudnímu řádu (pro Justiční akademii). Byl také vedoucím autorského kolektivu a hlavním autorem pětidílného soudcovského komentáře k občanskému soudnímu řádu: \"Občanské soudní řízení (soudcovský komentář)\", Havlíček Brain Team, Praha, 2014.\n\nV roce 2010 mu byla udělena Jednotou českých právníků bronzová medaile Antonína Randy za přednáškovou a publikační činnost v oboru civilního procesního práva.\n\n"}
{"id": "598499", "url": "https://cs.wikipedia.org/wiki?curid=598499", "title": "Utahceratops", "text": "Utahceratops\n\nUtahceratops („rohatá tvář z Utahu“) byl rod býložravého ceratopsidního dinosaura, který žil v období geologického stupně svrchní křídy kampánu asi před 76 až 75 milióny let. Fosilie tohoto rohatého dinosaura byly objeveny na území Utahu (USA), ve vrstvách souvrství Kaiparowits (území dnešní přírodní rezervace Grand Staircase-Escalante National Monument).\n\nTento rohatý dinosaurus měl relativně široký lebeční límec a některé unikátní znaky, odlišujícího jej např. od rodu \"Kosmoceratops\", žijícího ve stejné době a na stejném místě. Dosahoval délky kolem 5 metrů (možná však až 7 metrů) a hmotnosti přibližně 2000 kilogramů. Typový druh \"U. gettyi\" byl formálně popsán paleontologem Scottem D. Sampsonem a jeho kolegy v roce 2010.\n\n"}
{"id": "598501", "url": "https://cs.wikipedia.org/wiki?curid=598501", "title": "Hof (zámek)", "text": "Hof (zámek)\n\nZámek Hof je největší zámek na Moravském poli a nachází se v osadě Schloßhof (městyse Engelhartstetten) v okrese Gänserndorf v rakouské spolkové zemi Dolní Rakousy nad řekou Moravou, u hranic Slovenska postavený na terase u řeky.\n\nVe 12. a 13. století je uváděna jako \"Pevnost Hof\" v majetku zámku Eckartsau. Až do roku 1507 platilo privilegium ochrany brodu přes řeku Moravu v majetku šlechtického rodu Pollheimů. V polovině 16. století získal usedlost „Eustachius Pranckh von Rickersdorfu“. Z důvodů povodňových škod postavil jeho syn „Friedrich von Pranckhu“ v roce 1620 hrad na „Hofbergu\".\n\nPrinc Evžen Savojský (1663–1736) v roce 1725 získal hrad a tržiště Hof. Hrad nechal podstatně přestavět Johannem Lucasem z Hildebrandtu (1668–1745), rozšířit a vytvořit k užívání jako letní zámek. Jako zámek Belvedere ve Vídni získal také možnost velkých dodávek z Kaisersteinbruchu, pod vedením kamenického mistra Eliase Hügela (1681–1755), kamenické výrobky zejména na vnitřní vybavení budovy, ale hlavně na založení zahrady.\n\nDědičkou po princi Evženovi Savojském byla jeho neteř Anna Viktorie Savojská (1683–1755), která průběhem doby majetek pozbyla. Dalším majitelem se stal Josef Fridrich ze Sachsen-Hildburghausenu. Od něho získala majetek v roce 1755 císařovna Marie Terezie (1717–1780) a císař Josef II. (1741–1790) v roce 1772 provedl výstavbu patra.\n\nV dubnu 1766 se v kapli zámku Hof vdávala arcivévodkyně Marie Kristýna Rakouská (1742–1798), oblíbená dcera Marie Terezie, za Alberta Kazimíra Sasko-Těšínského (1738–1822) z rodu Wettinů.\n\nV době panování Františka Josefa I. (1830–1916) byl zámek využíván pro potřebu c. a k. armády jako sklad. Mobiliář byl uložen v různých místech ve Vídni.\n\nBěhem druhé světové války byla zde německá Wehrmacht a po poválečném obsazení zase umístěna Rudá armáda.\n\nZámek Hof se po čase opět zaleskl mnohými originálními zařizovacími předměty, v té době přepychovými. V rámci příprav na „dolnorakouskou zemskou výstavu“ v roce 1986 byla provedena renovace. Tak se mnoho zařizovacích předmětů, které byly různě deponovány v Rakousku, nebo i v zahraničí, se vrátilo zpět do zámku. Další rozsáhlá renovace byla provedena v rámci příprav vrcholného setkání Evropské unie v roce 2006. V roce 2007 došlo k revitalizaci Oranžérie ve dvoře a začátkem května byla otevřena. Také v dalších letech jsou prováděny obnovy a restaurování částí zámku, jakož i naplánovaná poslední část zahrady.\n\n\"'Velký barokní festival\": každé léto se tu koná \"Velký barokní festival\". Starou dobu zde oživuje menuet i ohňostroj. Návštěvníci se tu mohou ukázat v barokním oděvu.\n\nNa 50 hektarech velkém areálu je velká „barokní zahrada“ s mnoha pavilony, kašnami a sochami. Kámen z Kaisersteinbruchu je tady v nejrozmanitějších formách, jako jsou kamenné stupně velkých předložených schodišť ale i kámen pro sochaře, jako pro sfingy na podestě schodiště. Když se doveze císařský kámen z kamenolomu, pak se ještě osekává a zpracovává do podivuhodných tvarů. Lorenzo Mattielli (1687–1748) vyzkoušel tuto kvalitu již při fasádních reliéfech městského paláce prince Evžena.\n\nRestaurovali se plochy všech sedmi teras. Zahrada časem zpustla, proto byl ale v posledních letech rekonstruován dle starých plánů, historických nákresů a provedením velkoplošných archeologických průzkumů, u kterých se nalezly základy od Lukase z Hildebrandtu. Bylo to možné, protože se plány zahrad, dlouho nezvěstné, nalezly se v roce 2005 v Tyrolích. Záhony jsou osázeny, pokud možno originálními rostlinami tehdejší doby. Jak z jara, tak i v létě se osazuje při zachovávání přesných podílů barev, jako kdysi.\n\nBarokní zahrada se skládá se sedmi teras, které mírně na východ klesají k řece Moravě. Od koho zahrada pochází, je zjištěno jednoznačně. Návrh sklonu teras je od Lucas von Hildebrandta a ztvárnění zahradních fontán se připisuje Dominique Girardovi (1680–1738). Provedení se vložilo do rukou zahradního inspektora Antona Zinnera a také i zemědělského inženýra Ludwiga Seibba. Jako zdroj pro ztvárnění poslouží malba zámku Hof Bernarda Bellotta (1722–1780), známého jako Canaletto, z doby kolem roku 1760. Strana čestného dvora a pohled od severu, všechno je ve sbírkách výtvarného umění umělecko historického muzea ve Vídni. Dále jsou známy čtyři plány zahrad:\n\nStromořadí od zámku Niederweiden k hlavnímu vstupu a nádvoří zámku. Most přes vodní příkop se zdivem a úplně zmizelou bránu.\n\nStranou stojí dvě souběžné stavby stájí (1a). Na horním stupni terasy je „Neptunova kašna“ (1b), obraz strany čestného dvora od Canaletto. Býval v 19. století zasypán a dvě postranní rampy zůstaly zachované. V průběhu prací na revitalizace zahrad byl v letech 2004–2006 odkrytý základ a obruba kašny podle originálního plánu rekonstrukce. Ozdoby postav, hlavně Neptunovy sochy zůstaly však ztraceny.\n\nNástavbou postranního křídla (2a) za Lucas von Hildebrandt u původního zámku vznikl čestný dvůr. Boční spodní podlaží (2b), vlevo i vpravo od zámku jsou nahrazeny loukami.\n\nTři schody (3a) vedou na třetí terasu. V roce 2004 byl asfalt již dožitý a začalo se s úpravou francouzské zahrady (3b). Na jaře 2005 bylo nejdříve osázeno patro podle předlohy. Barevné uspořádání vedle zelené barvy dřevěných obrub záhonků a pole trávníků je upraveno červenou cihelnou drtí, bílou mramorovou drtí a černými uhelnými úlomky. Střed terasy zkrášluje kašna s fontánou. (3c).\n\nV hlavní ose vedou dvě půlkruhové schodišťové ramena dolů na nejbližší terasu, ke které se vstupuje železnou kovanou bránou. Schody obklopují kašnu jeskyně (4a) se sochami bohů řek Dunaje a Moravy. Vysoké zdivo třetí terasy vede k postranní hradební věži, bylo původně z části zakryto kordonovými ovocnými stromy.\n\nTři schody vedou na pátou terasu. Na širokém středním schodu (5a) jsou ještě dvě postranní sfingy. Na šnekovitém konci schodů jsou dvě vázy, které byly dříve v komorní zahradě zámku Schönbrunnu a v roce 2008 je nahradily. Od obou postranních schodů (5b) zůstane rampa a postavy figur „čtyř ročních období“ u nástupu na schodiště. Roku 1991 bylo po schválení spolkového památkového úřadu provedeno dno příkopu, jako základ cesty podle známých plánů. Nakonec byla znovu rozšířena humusová vrstva a započalo se s vysázením stromořadí. V roce 2005 byla terasa zase symetricky založena a existuje osázený pruh trávníku (5c), trávník v přízemí (5c), další trávník 5d) a orámovaný dřevěný záhonek květin a řezané stromořadí.\n\nVe střední části je velký kaskádový vodopád (6a). Dnes je horní nádrž naplněná štěrkem. Čtyři reliéfy, které zdobily holé zdi, zmizely. Voda prudce klesla přes pět pánví do spodní nádrže. Od zdobených figur je boční alegorie „prince Evžena politika“ (6b) a „prince Evžena válečníka“ (6c). Oba boční schody (6d), ozdoby figur, které tvoří skupinu čtyř světadílů, chybí. Světadíl Amerika a vodní prvek dnes nachází v horním zámku Belvedere. Terasa je od roku 2006 opět symetrická s přízemním trávníkem olemovaným květinami (6e), řezaná alej a řezaný živý plot.\n\nDíky malé kaskádě (7a) voda překonává úroveň sedmé terasy. Dnes jsou ještě patrné pozůstatky rampy. Zůstalo ještě zachované zdivo, pod ochrannou vrstvou zeminy před zvětráním. Podélná a příčná osa rozdělila terasu do čtyř polí. Na křížení je fontána (7b), propadlé dno bylo v roce 2007 obnovené. Původně tryskal vodotrysk z otevřené tlamy jezerní nestvůry, která byla ve vile Erhard v Bad Deutsch-Altenburgu uschována, ale v roce 2003 byla prodána do Francie. Přes moravskou bránou u dolního konce zahrady opouštíme zahradu. Kovářské výrobky pocházejí od George Oegga a Christiana Kremera. Pro zásobování vodou a činnost fontány byl v blízkém Groißenbrunnu zřízena nádrž.\n\nBarokní statkový dvůr, velký poplužní dvůr v Evropě, byl zase opravený a je přístupný veřejnosti. Ve dvoře jsou zařízené bývalé dílny různých řemesel jako (soustružnictví, hrnčířství, košikářství, zahradnictví, palírna kořalky). Oranžérie se počítá mezi velké a nejstarší (1729–1730) barokní stavby tohoto typu v Evropě. K tomu má jedinečné zachované a funkční podzemní topení teplým vzduchem.\n\nMimo to se zde nacházejí dřívější plemena domácích zvířat ve chlévech a na pastvišti statku. Podíly na výchovných programech mají na vymírající plemena, jako dříve v době monarchii se vyskytující koně Nonius. Na pastvinách se pasou lipicáni, norický kůň, ovce a velbloudi a rakousko-uherský bílý osel.\n\nUž od dob Marie Terezie existoval most přes Moravu. Poprvé v roce 1771 se postavil obloukový zděný most přes tok řeky. Přímá konstrukce mostu byla ze dřeva. Ten byl v roce 1809 při ledové zácpě odplavený. Za hraběte Pallfyho byl most obnovený v roce 1813. V roce 1866 byl během německých válek odstřelený. Po brzké výstavbě byl ale roku 1880 opět ledovou zácpou stržený a již se více nevybudoval. Potom ještě existoval přívoz. Mostní oblouky na rakouském břehu jsou ještě viditelné. V roce 2010 byl vybudován most pro jízdní kola kolem zámku aby byla možnost vést cyklistickou stezku dále do Bratislavy. Otevřen byl v srpnu 2012.\n\nAdministrativně je zámek, který je v držení Spolkového úřadu, je spravován společností „Marchfeldschlösser Revitalisierungs-Ges.m.b.H.\". Tato byla v letech 2002 až 2006 dceřinou společností zoologické zahrady. Od roku 2007 je společnost zase v přímém vlastnictví republiky. Budova sama spadá do kompetence spolkového hejtmanství.\n\nMezi zámky Moravského pole patří také zámky Niederweiden a Eckartsau.\n\n"}
{"id": "598502", "url": "https://cs.wikipedia.org/wiki?curid=598502", "title": "Mikroregion Zlatohorsko", "text": "Mikroregion Zlatohorsko\n\nMikroregion Zlatohorsko je dobrovolný svazek obcí zaregistrovaný Českým statist. úřadem Ostrava v okresu Jeseník, jeho sídlem jsou Zlaté Hory a jeho cílem je ochrana a prosazování společných zájmů obcí. Mikroregion rovněž koordinuje vznik a činnost dobrovolných svazků obcí v dílčích oblastech a zakládá organizace provádějící činnost v infrastruktuře, turistice, kultuře apod., popř. může být členem těchto organizací. Sdružuje celkem 6 obcí a byl založen v roce 2001.\n\n\n"}
{"id": "598504", "url": "https://cs.wikipedia.org/wiki?curid=598504", "title": "Vagaceratops", "text": "Vagaceratops\n\nVagaceratops (\"putující rohatá tvář\") byl rod býložravého ceratopsidního dinosaura, který žil v období geologického stupně svrchní křídy kampánu asi před 75 milióny let. Fosilie tohoto dinosaura byly objeveny v provincii Alberta (Kanada), v sedimentech souvrství Dinosaur Park.\n\nVědecká studie, publikovaná v srpnu roku 2019, zpochybňuje validitu (vědeckou platnost) rodu \"Vagaceratops\" a postuluje, že se v případě fosilního materiálu ze souvrství Dinosaur Park ve skutečnosti nejspíše jedná o zástupce rodu \"Chasmosaurus\".\n\nTento rohatý dinosaurus byl původně v roce 2001 popsán jako nový druh rodu \"Chasmosaurus\" (\"C. irvinensis\"). Dosahoval délky kolem 4,5 metru (možná však až 7 metrů) a hmotnosti přibližně 1200 kilogramů. Typový druh \"V. irvinensis\" byl popsán paleontologem Scottem D. Sampsonem a jeho kolegy v roce 2010.\n\n\n"}
{"id": "598505", "url": "https://cs.wikipedia.org/wiki?curid=598505", "title": "Sdružení měst a obcí Jesenicka", "text": "Sdružení měst a obcí Jesenicka\n\nSdružení měst a obcí Jesenicka je sdružení obcí v okresu Jeseník, jeho sídlem jsou Lipová-lázně a jeho cílem je ochrana a prosazování společných zájmů obcí jesenické oblasti, koordinace vzniku a činnosti dobrovolných svazků obcí v konkrétních oblastech ( infrastruktura, turistika apod.). Sdružuje celkem 23 obcí a byl založen v roce 1993.\n\n\n"}
{"id": "598507", "url": "https://cs.wikipedia.org/wiki?curid=598507", "title": "Samosoudce", "text": "Samosoudce\n\nSamosoudce je soudce, který sám projednává a rozhoduje věci napadlé k soudu. Kromě tohoto způsobu vedení řízení může soud jednat ještě soudním senátem, případně v plénu.\n\nV českém soudním řízení samosoudci jednají jen u okresních soudů a krajských soudů. U soudů vrchních, u Nejvyššího správního soudu a Nejvyššího soudu jednají vždy soudní senáty. Ústavní soud pak jedná buď v senátech, nebo v plénu.\n\nV tomto typu řízení jedná v současnosti u okresního soudu prakticky jen samosoudce, soudní senát pouze ve věcech pracovních (případně dalších, pokud by tak někdy zvláštní zákon stanovil). U krajských soudů jako soudů prvního stupně jedná též samosoudce, soudní senát ve věcech odvolání proti rozhodnutí soudu okresního jako soudu prvního stupně. Výjimkou jsou věci vymáhání práv z průmyslového vlastnictví, kdy již v prvním stupni rozhoduje soud (a to Městský soud v Praze) ve specializovaných senátech. V případech dožádání jedná bez ohledu na typ soudu vždy samosoudce.\n\nSamosoudci v občanském soudním řízení přísluší všechna práva a povinnosti jak předsedy senátu, tak ta, která jsou jinak vyhrazena pouze soudnímu senátu.\n\nDo roku 1991 však i u okresních soudů projednávaly všechny občanskoprávní věci jen senáty (složené ze soudce jako předsedy senátu a dvou přísedících), což vedlo kolem roku 1990, kdy byl značný nedostatek přísedících, k problémům v chodu justice.\n\nV trestním řízení rozhoduje především soudní senát. Samosoudce jen tehdy, jde-li o trestné činy, na které trestní zákoník stanoví trest odnětí svobody, jehož horní hranice nepřevyšuje pět let. Samosoudce však logicky nerozhoduje v případě, jestliže má být uložen souhrnný trest nebo společný trest a dřívější trest byl uložen v řízení před soudním senátem.\n\nTaké v trestním řízení přísluší samosoudci všechna práva a povinnosti jak předsedy senátu, tak ta, která jsou jinak vyhrazena pouze soudnímu senátu.\n\nZde rozhoduje specializovaný samosoudce jen v řízení u krajského soudu, a to jen ve věcech důchodového pojištění, důchodového zabezpečení, nemocenského pojištění, uchazečů o zaměstnání a jejich podpory v nezaměstnanosti a podpory při rekvalifikaci podle předpisů o zaměstnanosti, sociální péče a státní sociální podpory, ve věcech přestupků a mezinárodní ochrany. Ve všech ostatních věcech jedná a rozhoduje soudní senát.\n\nA i zde přísluší samosoudci všechna práva a povinnosti jak předsedy senátu, tak ta, která jsou jinak vyhrazena pouze soudnímu senátu.\n\n"}
{"id": "598508", "url": "https://cs.wikipedia.org/wiki?curid=598508", "title": "Sdružení obcí mikroregionu Bystřička", "text": "Sdružení obcí mikroregionu Bystřička\n\nSdružení obcí mikroregionu Bystřička je dobrovolný svazek obcí v okresu Olomouc, jeho sídlem je Velká Bystřice a jeho cílem je spolupráce obcí. Sdružuje celkem 11 obcí a byl založen v roce 1999.\n\n\n"}
{"id": "598512", "url": "https://cs.wikipedia.org/wiki?curid=598512", "title": "František Borgia Krásl", "text": "František Borgia Krásl\n\nFrantišek Borgia Krásl (24. prosince 1844, Králův Dvůr – 27. července 1907, Praha) byl metropolitní probošt, zemský prelát, nositel titulu monsignore, poslanec, církevní historik a spisovatel.\n\nKněžské svěcení přijal v roce 1870. Absolvoval pražskou teologickou fakultu. Zabýval se dějinami katolické církve v Čechách. V roce 1880 se habilitoval jako docent dogmatiky a přednášel nauku o svátostech a eschatologii. Později se věnoval životopisům českých světců. Hodně publikoval, mimo jiné velkou monografii svatého Prokopa, monografii s názvem „\"Svatý Vojtěch\"“, dále životopis blahoslaveného Hroznaty, redigoval Časopis katolického duchovenstva a později pracoval jako dopisující člen České akademie.\n\nJedenáct let byl prefektem arcibiskupského konviktu, dále provisorem arcibiskupského semináře, od roku 1884 metropolitním kanovníkem a později proboštem svatovítské kapituly. Dne 8. září 1901 přijal biskupské svěcení a službu pražského světícího biskupa za národnost českou. Spojil v sobě činnosti pastorační i vědecké.\n\n\n"}
{"id": "598513", "url": "https://cs.wikipedia.org/wiki?curid=598513", "title": "Sdružení obcí mikroregionu Dolek", "text": "Sdružení obcí mikroregionu Dolek\n\nSdružení obcí mikroregionu Dolek je zájmové sdružení právnických osob v okresu Přerov, jeho sídlem je Brodek u Přerova a jeho cílem je rozvoj samosprávy, řešení hospodářského, sociálního kulturního života obcí, podpora turistiky, řešení dopravní obslužnosti, vzájemná pomoc v oblasti životního prostředí. Sdružuje celkem 9 obcí a byl založen v roce 1999.\n\n\n"}
{"id": "598517", "url": "https://cs.wikipedia.org/wiki?curid=598517", "title": "Sdružení obcí mikroregionu Království", "text": "Sdružení obcí mikroregionu Království\n\nSdružení obcí mikroregionu Království je dobrovolný svazek obcí dle zákona v okresu Přerov, okresu Olomouc a jeho sídlem je Grygov a jeho cílem je spolupráce při rozvoji obcí v oblasti. Sdružuje celkem 14 obcí a byl založen v roce 2001.\n\n\n"}
{"id": "598522", "url": "https://cs.wikipedia.org/wiki?curid=598522", "title": "Jean Laplanche", "text": "Jean Laplanche\n\nJean Laplanche (21. července 1924 − 6. května 2012) byl francouzský psychoanalytik, jeden z nejvýznamnějších představitelů francouzského filozofického a psychoanalytického myšlení, který je však mimo francouzský kulturní okruh málo známý (A proto vznikla nadace pro podporu překladu jeho děl do angličtiny). Do mnoha jazyků byl přeložen pouze jeho \"Psychoanalytický slovník\", který napsal s J.-B. Pontalisem. Laplanche představuje ve Francii tzv. třetí psychoanalytickou generaci (první reprezentovala Marie Bonapartová, druhou Jacques Lacan).\n\nJeště jako adolescent se podílel na odbojové činnosti ve francouzském hnutí odporu za 2. světové války. Po ní studoval prestižní lyceum École normale supérieure, kde byl ovlivněn učiteli jako byl Jean Hyppolite, Gaston Bachelard či Maurice Merleau-Ponty. Poté studoval filozofii na Harvardově univerzitě, kde byl pod vlivem Rudolpha Loewensteina. V 60. letech se stal učitelem na pařížské Sorbonně, kde se stal nakonec profesorem. \n\nUž od války se politicky angažoval na radikální levici, která ovšem kritizovala stalinismus. Byl spoluzakladatelem hnutí \"Socialisme ou barbarie\" i stejnojmenné revue. \n\nRoku 1947 se setkal s Jacquesem Lacanem, u něhož podstoupil psychoanalýzu. Na Lacanovu radu vystudoval krom filozofie ještě psychiatrii na lékařské fakultě (absolvoval roku 1959 a jeho diplomová práce byla věnována schizofrenickému básníkovi Hörderlinovi). Roku 1960 na kolokviu v Bonnevalu Laplanche odmítl dvě základní Lacanovy koncepce: Jméno otce jako jádro nevědomí a tvrzení, že nevědomí je strukturováno jako řeč. Definitivně se s Lacanem rozešel roku 1964. Jeho myšlením byl nadále silně ovlivněn, ale již se vůči němu vymezoval – proto je někdy označován za \"post-lacanovce\" (podobně jako Didier Anzieu).\n\nRoku 1967 publikoval společně s Jean-Bertrandem Pontalisem \"Slovník psychoanalýzy\", který byl přeložen do patnácti jazyků. Roku 1988 se pustil do nového překladu Freudových sebraných spisů do francouzštiny. \n\nRoku 1987 vydal svou základní práci\" Nouveaux fondements pour la psychoanalys\"e, kde rozvinul teorii \"obecného svedení\" (\"la séduction généralisée\"). V ní se vrátil k Freudově prapůvodní teorii svedení a dal jí moderní filozofický háv. Podle Laplanche každý z nás v dětství prožil prapůvodní svedení rodičem (\"séduction originaire\"), neboť každý byl vystaven jeho záhadným, latentně erotickým impulsům (\"signifiants énigmatiques\"), čímž je míněna například mateřská něha. Jádrem nevědomí tak není Oidipus ani Jméno otce, ale \"Enigma\", záhada, \"čím jsem pro matku\", přičemž tato záhada má sexuální (senzuální) povahu, neboť byla započata svedením k tělesnosti. Prapůvodní svedení se pak inkarnuje jako podstata i do oidipovského dramatu, a tím i do neurózy (neurotické fantazie o incestu).\n\n\n"}
{"id": "598523", "url": "https://cs.wikipedia.org/wiki?curid=598523", "title": "Svazek obcí Kostelecka", "text": "Svazek obcí Kostelecka\n\nSvazek obcí Kostelecka je právnická osoba dle zákona 128/2000 Sb. o obcích v okresu Prostějov, jeho sídlem je Kostelec na Hané a jeho cílem je zejména ochrana prosazování společných zájmů obcí. Sdružuje celkem 12 obcí.\n\n\n"}
{"id": "598525", "url": "https://cs.wikipedia.org/wiki?curid=598525", "title": "Just the Way You Are", "text": "Just the Way You Are\n\n„Just The Way You Are“ je píseň americké popového zpěváka Bruno Marse. Píseň pochází z jeho debutového studiového alba \"Doo-Wops & Hooligans\". Produkce se ujmuli producenti The Smeezingtons, Needlz a Cassius D. Kalb.\n"}
{"id": "598530", "url": "https://cs.wikipedia.org/wiki?curid=598530", "title": "Svazek obcí Mikroregionu Moravskoberounsko", "text": "Svazek obcí Mikroregionu Moravskoberounsko\n\nSvazek obcí Mikroregionu Moravskoberounsko je svazek obcí dle §49 zákona 128/2000 Sb.o obcích v okresu Olomouc, jeho sídlem je Moravský Beroun a jeho cílem je vzájemná spolupráce v oblastech kultury, sportu, živ. prostředí, rozvoje obcí, výměna zkušeností, podpora turistiky, spolupráce na přípravě projektů, strategií. Sdružuje celkem 6 obcí a byl založen v roce 2006.\n\n\n"}
{"id": "598533", "url": "https://cs.wikipedia.org/wiki?curid=598533", "title": "Svazek obcí mikroregionu Rozvodí", "text": "Svazek obcí mikroregionu Rozvodí\n\nSvazek obcí mikroregionu Rozvodí je svazek obcí dle ustanovení §49 až 53 a §46 ods.zák č. 128/2000 Sb. v okresu Přerov, jeho sídlem je Střítež nad Ludinou a jeho cílem je ochrana a prosazování společných zájmů členských obcí. Sdružuje celkem 7 obcí a byl založen v roce 2001.\n\n\n"}
{"id": "598537", "url": "https://cs.wikipedia.org/wiki?curid=598537", "title": "Al Green", "text": "Al Green\n\nAlbert Leornes Greene (* 13. dubna 1946), lépe znám jako Al Green, je americký gospelový a soulový zpěvák. Vrcholu popularity dosáhl v 70. letech 20. století se singly, jako jsou \"You Oughta Be With Me\", \"I'm Still In Love With You\", \"Love and Happiness\" a \"Let's Stay Together.\" Hudební časopis \"Rolling Stone\" jej v roce 2005 umístil na 65. místo svého žebříčku „100 největších umělců všech dob“. V nominaci, napsané Justinem Timberlakem, se psalo „lidé se rodí, aby něco dělali a Al se narodil, aby nás rozesmál.“ V roce 1995 byl uveden do Rock and Roll Hall of Fame, která jej zmiňuje jako „jednoho z nejnadanějších šiřitele soulové hudby.“ Za svou hudební kariéru prodal více než 20 milionů desek. Získal celkem devět cen Grammy Award a v roce 2002 obdržel cenu Grammy za celoživotní přínos (\"Grammy Lifetime Achievement Award\").\n\n"}
{"id": "598538", "url": "https://cs.wikipedia.org/wiki?curid=598538", "title": "Svazek obcí mikroregionu Střední Haná", "text": "Svazek obcí mikroregionu Střední Haná\n\nSvazek obcí mikroregionu Střední Haná je právnická osoba – dobrovolný svazek obcí v okresu Prostějov a okresu Přerov, jeho sídlem je Kojetín a jeho cílem je koordinace postupů při řešení problémů rozvoje obcí, jejich hospodářský, sociální a kulturní rozvoj, včetně infrastruktury a propagace. Sdružuje celkem 15 obcí a byl založen v roce 1999.\n\n\n"}
{"id": "598539", "url": "https://cs.wikipedia.org/wiki?curid=598539", "title": "Albert Green", "text": "Albert Green\n\nAlbert Greene může být:\n\n"}
{"id": "598551", "url": "https://cs.wikipedia.org/wiki?curid=598551", "title": "Svazek obcí mikroregionu Uničovsko", "text": "Svazek obcí mikroregionu Uničovsko\n\nSvazek obcí mikroregionu Uničovsko je dobrovolný svazek dle zákona č. 128/2000 sb. o obcích v okresu Olomouc a okresu Šumperk, jeho sídlem je Uničov a jeho cílem je spolupráce při společném řešení zajištění rozvoje mikroregionu v oblasti průmyslového rozvoje, životního prostředí, cestovního ruchu a prohlubování kulturních tradic. Sdružuje celkem 14 obcí a byl založen v roce 2005.\n\n\n"}
{"id": "598554", "url": "https://cs.wikipedia.org/wiki?curid=598554", "title": "Svazek obcí Mikroregionu Zábřežsko", "text": "Svazek obcí Mikroregionu Zábřežsko\n\nSvazek obcí Mikroregionu Zábřežsko je dobrovolný svazek obcí dle zákona č. 128/2000 Sb., o obcích v okresu Šumperk, jeho sídlem je Zábřeh a jeho cílem je koordinace celkového rozvoje území mikroregionu Zábřežsko. Sdružuje celkem 30 obcí a byl založen v roce 1992.\n\n\n"}
{"id": "598557", "url": "https://cs.wikipedia.org/wiki?curid=598557", "title": "Kvalifikace na Mistrovství Evropy ve fotbale 2012 – skupina E", "text": "Kvalifikace na Mistrovství Evropy ve fotbale 2012 – skupina E\n\nSkupina E kvalifikace na Mistrovství Evropy ve fotbale 2012 byla jednou z 9 kvalifikačních skupin na tento šampionát. Postup na závěrečný turnaj si zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n\n"}
{"id": "598558", "url": "https://cs.wikipedia.org/wiki?curid=598558", "title": "Svazek obcí Mikroregionu Žulovska", "text": "Svazek obcí Mikroregionu Žulovska\n\nSvazek obcí Mikroregionu Žulovska je dobrovolný svazek obcí podle zákona o obcích v okresu Jeseník, jeho sídlem jsou Skorošice a jeho cílem je vzájemně koordinovaný postup při provozování společných zájmů obcí mikroregionu v oblasti dotační politiky státu a Evropské unie. Dále pak zaměstnanosti, vzdělanosti, ochrany ŽP, podpory rozvoje malého a středního podnikání, cestovního ruchu aj. Sdružuje celkem 8 obcí a byl založen v roce 2003.\n\n\n"}
{"id": "598560", "url": "https://cs.wikipedia.org/wiki?curid=598560", "title": "Svazek obcí Prostějov - venkov", "text": "Svazek obcí Prostějov - venkov\n\nSvazek obcí Prostějov-venkov je svazek obcí uzavřen mezi zaklateli dle zákona 128/2000 Sb. v okresu Prostějov, jeho sídlem je Bedihošť a jeho cílem je veřejná doprava, dopravní obslužnost, školství, zdravotnictví, soc.péče, životní prostředí, odpadové hosp., sportovní a kult.zařízení, udržitelný rozvoj. Sdružuje celkem 11 obcí a byl založen v roce 1999.\n\n\n"}
{"id": "598563", "url": "https://cs.wikipedia.org/wiki?curid=598563", "title": "Svazek obcí regionu Ruda", "text": "Svazek obcí regionu Ruda\n\nSvazek obcí regionu Ruda je dobrovolný svazek obcí dle zákona o obcích v okresu Šumperk, jeho sídlem je Ruda nad Moravou a jeho cílem je životní prostředí, regionální rozvoj. Sdružuje celkem 5 obcí a byl založen v roce 1999.\n\n\n"}
{"id": "598564", "url": "https://cs.wikipedia.org/wiki?curid=598564", "title": "Kolibřík mečozobec", "text": "Kolibřík mečozobec\n\nKolibřík mečozobec (\"Ensifera ensifera\") je druh kolibříka žijícího na území Bolívie, Kolumbie, Ekvádoru, Peru a Venezuely. Jedná se též o jediného představitele rodu \"Ensifera\".\n\nDorůstá 17–23 cm, čímž náleží mezi největší druhy kolibříků, a váží 12-15 g. Jeho tělo je převážně tmavozelené. Má načernalý ocas a za očima bílou skvrnu, typickou pro většinu kolibříků. K letu používá dlouhá zaostřená křídla. Jeho nejvýraznějším znakem je nápadně dlouhý a mečovitý zobák, který je dlouhý 11 cm. Tento zobák je delší než celý zbytek jeho těla. Jedná se o adaptaci umožňující získávání nektaru z květů s dlouhou trubkou (např. druhu \"Passiflora mixta\"), do kterých se ostatní druhy kolibříků nedostanou.\nSídlí ve vysokých nadmořských výškách (2000-4000 m n. m.) v hustých pralesích, kde se drží vlhkost a obvykle se teploty pohybují okolo 10 a 15 °C.\nProvozuje potravní strategii známou jako liniové sběry nektaru.\n\n"}
{"id": "598571", "url": "https://cs.wikipedia.org/wiki?curid=598571", "title": "Svazek obcí Třeština, Stavenice a Police", "text": "Svazek obcí Třeština, Stavenice a Police\n\nSvazek obcí Třeština, Stavenice a Police je dobrovolný svazek obcí v okresu Šumperk, jeho sídlem je Třeština a jeho cílem je plynofikace obcí. Sdružuje celkem 3 obce a byl založen v roce 2001.\n\n\n"}
{"id": "598573", "url": "https://cs.wikipedia.org/wiki?curid=598573", "title": "Svazek obcí údolí Desné", "text": "Svazek obcí údolí Desné\n\nSvazek obcí údolí Desné je dobrovolný svazek obcí dle zákona o obcích v okresu Šumperk, jeho sídlem je Rapotín a jeho cílem je zprovoznění železniční trati zničené povodní v r. 1997. Současné zaměření je zabezpečení dopravní obslužnosti, ostatní společné aktivity členských obcí v oblastech cestovního ruchu, školství a občanské vybavenosti. Sdružuje celkem 8 obcí a byl založen v roce 1997.\n\n\n"}
{"id": "598575", "url": "https://cs.wikipedia.org/wiki?curid=598575", "title": "Kvalifikace na Mistrovství Evropy ve fotbale 2012 – skupina F", "text": "Kvalifikace na Mistrovství Evropy ve fotbale 2012 – skupina F\n\nSkupina F kvalifikace na Mistrovství Evropy ve fotbale 2012 byla jednou z 9 kvalifikačních skupin na tento šampionát. Postup na závěrečný turnaj si zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n\n \n"}
{"id": "598576", "url": "https://cs.wikipedia.org/wiki?curid=598576", "title": "Princezna (rozcestník)", "text": "Princezna (rozcestník)\n\nPrincezna může odkazovat na vícero věcí:\n\n\n\n"}
{"id": "598578", "url": "https://cs.wikipedia.org/wiki?curid=598578", "title": "Mikroregiony v Olomouckém kraji", "text": "Mikroregiony v Olomouckém kraji\n\nMikroregiony jsou regiony malého geografického měřítka. V Olomouckém kraji byly zakládány od roku 1992 a jejich celkový počet je 36.\n\n"}
{"id": "598579", "url": "https://cs.wikipedia.org/wiki?curid=598579", "title": "Chimki", "text": "Chimki\n\nChimki ( ) je město v Moskevské oblasti v Rusku. Nachází se severozápadně v blízkosti Moskvy, leží mezi Moskvou a mezinárodním letištěm Moskva-Šeremetěvo na západním břehu Moskevského kanálu.\n\nPřes Chimki vede důležitá železniční trať z Moskvy do Petrohradu.\n\nOficiálně bylo město založeno v roce 1939 okolo stejnojmenné železniční stanice trati Moskva-Petrohrad postavené v roce 1850. Během druhé světové války bylo místem, kde se německá armáda v rámci bitvy před Moskvou nejvíce přiblížila k hlavnímu městu Sovětského svazu Moskvě. Po Velké vlastenecké válce fungovalo jako naukograd, byly zde vyvíjeny rakety země-vzduch i mezikontinentální balistické rakety. I dnes zde probíhá vývoj, například pro Mezinárodní vesmírnou stanici.\n\nV roce 2010 zde probíhaly protesty proti plánované stavbě dálnice Moskva-Petrohrad, stavěné nedalekým Chimkiským lesem.\n\n\n"}
{"id": "598580", "url": "https://cs.wikipedia.org/wiki?curid=598580", "title": "Kronika (rozcestník)", "text": "Kronika (rozcestník)\n\nKronika může být:\n\n\n\n"}
{"id": "598582", "url": "https://cs.wikipedia.org/wiki?curid=598582", "title": "Kolibřík duhový", "text": "Kolibřík duhový\n\nKolibřík duhový (\"Amazilia versicolor\") je druh kolibříka rozšířený převážně v polootevřených krajinách s rozptýleným porostem stromů a na okrajích lesů v Argentině, Bolívii, Brazílii, Kolumbii, Paraguayi, Peru a Venezuele. Dorůstá 8–10 cm, má relativně dlouhý, lehce zahnutý, tmavý zobák a tvoří řadu poddruhů, které se vzájemně liší zbarvením. Živí se přednostně nektarem z květů s kratší trubkou, ale požírá také hmyz.\n\n"}
{"id": "598586", "url": "https://cs.wikipedia.org/wiki?curid=598586", "title": "Kolibřík velký", "text": "Kolibřík velký\n\nKolibřík velký (\"Patagona gigas\") je s průměrnou délkou 21,5 cm a hmotností mezi 18–20 g největším zástupcem čeledi kolibříkovitých. Jedná se též o jediného představitele rodu \"Patagona\". Svrchu je hnědý, spodina těla je u samců oranžová a u samic naoranžovělá. Žije v suchých otevřených andských lesích a křovinatých porostech v nadmořské výšce mezi 2000–4300 m n. m., a to v rozmezí od jihozápadní Kolumbie až po střed Chile a Argentiny.\n\n"}
{"id": "598588", "url": "https://cs.wikipedia.org/wiki?curid=598588", "title": "Alka malá", "text": "Alka malá\n\nAlka malá (\"Alca torda\") je středně velký druh alky (délka 38–42 cm, rozpětí křídel 60–69 cm), hnízdící na pobřežních útesech severozápadní Evropy. Mladé alky, burňáci a terejové nejsou schopni letu, protože jsou po vykrmení v hnízdech příliš zatížený přebytečným tukem. Po opuštění hnízda se vrhají z říms do vody a plavou desítky kilometrů na zimoviště. Při plavání ztratí přebytkové tuky a mohou se vznést do vzduchu.\n\nV únoru 1890 byli čtyři jedinci tohoto druhu střeleni u Hrušek na Vyškovsku; jde o jediné pozorování z území České republiky.\n\n\n"}
{"id": "598589", "url": "https://cs.wikipedia.org/wiki?curid=598589", "title": "Jason Spezza", "text": "Jason Spezza\n\nNarodil se v roce 1983 italským rodičům ve městě Mississauga v Ontariu. Jako malé dítě (ve věku 1-7 let) dělal model pro předvádění dětské kolekce oblečení.\n\nDo vrcholného juniorského hokeje se prosadil v sezóně 1998/99, kdy hrál v Ontarijské hokejové lize za klub Brampton Battalion. Dosáhl vynikajícího průměru přes 1 bod na zápas. V dalších sezonách hrál stejnou soutěž za Mississauga IceDogs, Windsor Spitfires a Belleville Bulls.\n\nVe vstupním draftu NHL byl v roce 2001 vybrán jako celkově druhý týmem Ottawa Senators (první byl tehdy vybrán Ilja Kovalčuk). První sezónu strávil v klubech OHL a AHL, v NHL debutoval v sezóně 2002/2003. Od té doby klubový dres v NHL nezměnil, výjimkou byla sezóna 2004/2005, kdy kvůli výluce v NHL hrál za Binghamton Senators v American Hockey League. V NHL do konce sezóny 2009/2010 nasbíral celkem 475 bodů a 171 gólů v 464 utkáních, bodový průměr má tedy více než 1 bod na utkání. Výraznějšímu prosazení v individuálních statistikách mu v jeho nejlepších sezónách zabránila zranění, pro která část utkání vynechal. Největšího týmového úspěchu dosáhl s Ottavou v sezóně 2006/2007, kdy si zahrál finále Stanley Cupu.\n\nNa významném turnaji poprvé reprezentoval v roce 2000. Již jako šestnáctiletý hrál tehdy na mistrovství světa juniorů do 20 let a získal bronzovou medaili. Na vrcholném turnaji této věkové kategorie získal medaile i v následujících dvou letech. V seniorské reprezentaci získal dvě stříbrné medaile na mistrovství světa v letech 2008 a 2009. V roce 2009 se spolu s Niko Kapanenem a Stevem Stamkosem stal králem střelců.\n\n"}
{"id": "598591", "url": "https://cs.wikipedia.org/wiki?curid=598591", "title": "Samar (Izrael)", "text": "Samar (Izrael)\n\nSamar ( סָמָר‎, v oficiálním přepisu do angličtiny Samar) je vesnice typu kibuc v Izraeli, v Jižním distriktu, v Oblastní radě Chevel Ejlot.\n\nLeží v nadmořské výšce 89 metrů v jižní části údolí vádí al-Araba, cca 130 kilometrů od jižního břehu Mrtvého moře. Západně od obce se prudce zvedá aridní oblast pouště Negev.\n\nObec se nachází 180 kilometrů od břehu Středozemního moře, cca 250 kilometrů jihovýchodně od centra Tel Avivu, cca 216 kilometrů jižně od historického jádra Jeruzalému a 32 kilometrů severoseverovýchodně od města Ejlat. Samar obývají Židé, přičemž osídlení v tomto regionu je etnicky převážně židovské. Obec je jen 3 kilometry vzdálena od mezinárodní hranice mezi Izraelem a Jordánskem.\n\nSamar je na dopravní síť napojen pomocí dálnice číslo 90. Poblíž vesnice se nalézá menší letiště.\n\nSamar byl založen v roce 1976. Jeho zakladateli byla skupina obyvatel již etablovaných kibuců, napojených na mládežnickou sionistickou organizaci ha-Šomer ha-ca'ir.\n\nJméno vesnice je odvozeno o arabského názvu lokální byliny rostoucí v poušti. Jde o jednu z mála vesnic typu kibuc v Izraeli, které si uchovávají výrazné rysy kolektivismu. V obci funguje plavecký bazén a sportovní areály.\n\nObyvatelstvo kibucu je sekulární. Podle údajů z roku 2014 tvořili naprostou většinu obyvatel v Samar Židé – cca 200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 300 osob).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 269 lidí. Během roku 2014 populace klesla o 0,7 %.\n\n\n"}
{"id": "598593", "url": "https://cs.wikipedia.org/wiki?curid=598593", "title": "Samar", "text": "Samar\n\nPojem Samar může označovat:\n"}
{"id": "598600", "url": "https://cs.wikipedia.org/wiki?curid=598600", "title": "Jacques Callot", "text": "Jacques Callot\n\nJacques Callot (1592 Nancy, Francie – 14. března 1635 tamtéž) byl francouzský, respektive lotrinský kreslíř a rytec, tvůrce mědirytů a leptů. Vynikl pozorovacím talentem a jeho dílo je důležitým dokumentem doby třicetileté války, tvořil především v protiválečném duchu (cyklus \"Hrůzy války\"). V jeho díle se také projevuje nespoutaná povaha, která způsobila jeho útěk z domova a která ho přivedla až do Itálie, kde pobýval v letech 1608–1622, zachycoval život cikánů, žebráků apod. (cykly \"Žebráci\" aj.)\n\n"}
{"id": "598602", "url": "https://cs.wikipedia.org/wiki?curid=598602", "title": "Pan Prokouk", "text": "Pan Prokouk\n\nPan Prokouk je fiktivní animovaná postava. Je známá ze 6 krátkých filmů režiséra, výtvarníka a animátora Karla Zemana z let 1946–1955, později z důvodů jeho časové zaneprázdněnosti z natáčení celovečerních hraných filmů ji po něm převzal autorův blízký spolupracovník animátor Zdeněk Rozkopal, který v letech 1958–1959 natočil ještě další 2 krátké animované filmy.\n\nJde o loutku, která znázorňuje staršího hubeného nosatého muže s velkým knírem a slamákem. Tato ve své době (zejména 50. léta 20. století) velmi známá a populární postavička vznikla těsně po 2. světové válce a původně sloužila pro názornou filmovou agitaci prováděnou v kinech v době, kdy ještě neexistovala televize a lidé mnohem více chodili do biografů. Například první pětiminutový film \"\" z roku 1946 nabádal občany ke sběru druhotných surovin.\n\nZeman v roce 1966 vytvořil pro archivní filmy Filmotéky Československého filmového ústavu krátkou úvodní znělku, v níž se pan Prokouk ukláněl divákům, čímž měl odkazovat na průkopníka české kinematografie Viktora Ponrepa.\n\nPoslední krátký film z roku 1964, ve kterém pan Prokouk vystupuje coby skutečný cestovatel, se jmenuje \"Bez pasu a bez víza z Kudlova do San Franciska.\" Pojednává o skutečné cestě filmové loutky na filmový festival do USA na San Francisco International Film Festival spojenou také s návštěvou Disneylandu a Hollywoodu, kterou absolvoval společně se svým tvůrcem Karlem Zemanem a herečkou Olgou Schoberovou v souvislosti se soutěžním promítáním Zemanova hraného filmu \"Bláznova kronika\".\n\n\n\n\n"}
{"id": "598607", "url": "https://cs.wikipedia.org/wiki?curid=598607", "title": "Chimkinský les", "text": "Chimkinský les\n\nChimkiský les ( ) je chráněný smíšený les v Moskevské oblasti v Ruské federaci o rozloze zhruba 1000 hektarů. Sousedí s Moskvou a s městem Chimki, po kterém je pojmenován. \n\nSkrz les má vést dálnice Moskva-Petrohrad a v červenci 2010 již bylo započato s těžbou, proti které protestovaly tisíce aktivistů. Někteří z aktivistů dokonce zaútočili v Chimki na radnici. Mezi její kritiky patřil také aktivista a později zmrzačený ruský novinář Michail Beketov. Z příkazu prezidenta Dmitrije Medveděva byla stavba 26. srpna 2010 zastavena, údajně dokud neskončí další diskuse.\n"}
{"id": "598615", "url": "https://cs.wikipedia.org/wiki?curid=598615", "title": "Rachel Kacnelsonová-Šazarová", "text": "Rachel Kacnelsonová-Šazarová\n\nRachel Kacnelsonová-Šazarová (: , rodným jménem Rachel Šazarová; 24. října 1885 – 11. srpna 1975) byla izraelská první dáma, manželka izraelského prezidenta Zalmana Šazara, literární kritička a aktivní postava sionistického hnutí.\n\nNarodila se do tradiční židovské rodiny v Babrjusku v Ruském impériu (dnešní Bělorusko). V osmnácti letech dokončila s vyznamenáním střední školu, díky čemuž získala možnost studovat na univerzitě (takovou možnost mělo jen malé procento ruské židovské populace). Byla přijata na Petrohradskou univerzitu, kde studovala literaturu a dějiny. Mimo to dále studovala na Akademii pro židovská studia v témže městě, kde se seznámila se svým budoucím manželem Zalmanem Šazarem, který v té době používal své rodné jméno Šneur Zalman Rubašov. Svatbu měli 19. dubna 1920 v Jeruzalémě.\n\nV roce 1912 emigrovala do osmanské Palestiny (dnešní Izrael), kde se okamžitě zapojila do řady sionistických organizací (již dříve byla činná v hnutí dělnického sionismu v jejím domovském městě). V roce 1916 byla společně s Berlem Kacnelsonem a Jicchakem Tabenkinem zvolena do prvního kulturního výboru dělnického hnutí, s nimiž pracovala na zlepšení vzdělanosti dělníků. Později byla zvolena do kulturního výboru strany Achdut ha-avoda a v roce 1924 do odborové organizace Histadrut.\n\nBěhem svého života byla aktivní jak v odborové organizaci Histadrut, tak v hlavní levicové straně Mapaj, a vedle pomáhání manželovi během jeho kariéry (zprvu jako poslance Knesetu, ministra vlády, člena vedení Židovské agentury, a nakonec prezidenta) vykonávala řadu veřejných funkcí.\n\nZemřela ve věku 89 let a je pohřbena na Herzlově hoře v Jeruzalémě po boku svého manžela.\n\nMěla tři bratry: Avrahama Kacnelsona (jednoho ze signatářů Izraelské deklarace nezávislosti), Josefa Kacnelsona (společníka Vladimíra Žabotinského a jednoho ze dvou šéfů Irgunu, kteří měli na starosti ilegální imigraci) a Reuvena Kacnelsona (člena Židovské legie a spolubojovníka Josefa Trumpeldora v bitvě o Gallipoli).\n\n\nMezi dílo Rachel Kacnelsonové-Šazarové patří například:\n\n"}
{"id": "598623", "url": "https://cs.wikipedia.org/wiki?curid=598623", "title": "Hraniční přehrada", "text": "Hraniční přehrada\n\nHraniční přehrada (\"angl. Boundary Dam\") je betonová oblouková vodní elektrárna a hráz na řece Pend Oreille na severovýchodě amerického státu Washington, jen kousek od hranic s kanadskou provincií Britská Kolumbie. Provozuje ji město Seattle, kterému sama dodává důležitou část potřebné elektřiny, a to vždy více než 46 % elektřiny vyprodukované společností Seattle City Light. Elektrárna je postavena vedle hráze, uvnitř skály, která je zároveň jedním podpěrným pilířem hráze. Její nominální kapacita je přes 1 gigawatt.\n\nElektrárna vyrábí značné množství elektřiny, kterou Seattle spotřebuje. Celkem to je 46% dodávky místní energetické společnosti Seattle City Light.\n\nV blízkosti hráze se také natáčela velká část filmu Kevina Costnera \"The Postman - Posel budoucnosti\". A tak byla po nějakou dobu v roce 1997 pokryta umělou fasádou připomínající město - ve filmu pojmenované \"Bridge City\".\n\nHraniční přehrada leží na severovýchodě státu Washington, nedaleko od hranic s kanadskou provincií Britská Kolumbie. Obklopuje ji národní les Colville.\n"}
{"id": "598629", "url": "https://cs.wikipedia.org/wiki?curid=598629", "title": "Benešovský potok", "text": "Benešovský potok\n\nNázev Benešovský potok má více vodních toků:\n\n"}
{"id": "598631", "url": "https://cs.wikipedia.org/wiki?curid=598631", "title": "Volavka obrovská", "text": "Volavka obrovská\n\nVolavka obrovská (\"Ardea goliath\") je velký brodivý pták z čeledi volavkovitých. Jedná se o největší volavku světa, dorůstá délky kolem 150 cm a výšky 120–152 cm, v rozpětí křídel měří 185–230 cm a váží asi 4,4 kg. Je převážně šedá a hnědá s tmavými končetinami, které v letu drží na rozdíl od většiny ostatních volavek svěšené, nikoli natažené. Žije nejčastěji u jezer, bažin a mangrovů na rozsáhlém území subsaharské Afriky, izolované populace se vyskytují též v jihozápadní a jižní Asii. Živí se rybami, žábami, malými savci a hmyzem. Hnízdí od listopadu do března. Velké hnízdo z větví buduje nejčastěji na stromech, keřích nebo na zemi.\n\n"}
{"id": "598632", "url": "https://cs.wikipedia.org/wiki?curid=598632", "title": "Medón, král epirský (Mysliveček)", "text": "Medón, král epirský (Mysliveček)\n\nMedón, král epirský (nebo jen Medón, v italském originále Medonte, re di Epiro, Il Medonte nebo jen Medonte) je italská opera ve třech dějstvích českého skladatele Josefa Myslivečka na libreto italského básníka Giovanniho de Gamerry. Tato opera (a všechny ostatní Myslivečkovy opery) náleží k žánru vážné opery nazývanému v italštině opera seria.\n\nOpera \"Medón\" byla poprvé provedena v římském divadle Teatro Argentina (Teatro a Torre Argentina) dne 26. ledna 1780. Všichni účinkující byli muži, protože v Římě bylo až do nástupu papeže Pia VII. roku 1800 ženám zakázáno vystupovat v divadle. Opera neměla velký úspěch, i když se nesetkala s tak zjevnou nepřízní publika jako Myslivečkova \"Armida\" při uvedení v Miláně na začátku karnevalové operní sezóny roku 1780. Podle současníka Carla Friedricha Cramera „se celý Řím shodoval na tom, že ještě nikdy neexistovala tak příšerná hudba“; noviny \"Gazzetta universale\" se naopak zmiňují o „velmi úspěšném přijetí“, zejména zásluhou Tommasa Consoliho v úloze Arsaxe. Myslivečkovský badatel Stanislav Bohadlo rovněž hovoří o „úspěšné premiéře“. Nejslavnějším zpěvním kusem opery se stalo právě Arsaxovo rondo ze druhého dějství „Luci belle, se piangete“, které bylo hojně publikováno a šířeno po Evropě až do 19. století a které se stalo jednou z nejznámějších Myslivečkových skladeb vůbec. Ještě v roce 1817 skladbu nabízel Hofmeisterův katalog jako jedno z posledních skladatelových děl, než v průběhu 1. poloviny 19. století jeho hudba upadla mimo církevní prostředí v zapomnění. Vydány ale byly rovněž árie \"Ah, disponi di mia sorte\" a \"Al caro ben vicina\".\n\nRudolf Pečman nalézal v \"Medontovi\" ozvuky české lidové hudby, což není všeobecně přijímáno. Zajímavými rysy vymykajícími se ze soudobého standardu opery seria jsou například zakončení druhého dějství tercetem tří hlavních představitelů – dramatický vrchol díla – nebo harmonicky bohatě členěná scéna Seléné ve vězení, rovněž ve druhém aktu. Hudba vykazuje stylistickou podobnost s Mozartem.\n\nNovodobé uvedení \"Medonta\" následovalo po nalezení dobového opisu árií z opery Mariettou Šagiňanovou v leningradské Státní knihovně roku 1958. V opavském divadle tuto verzi – jež však postrádala secco recitativy – roku 1961 nastudovali režisér Ilja Hylas a dirigent Jiří Kareš, opera se hrála v překladu a textové úpravě Kamila Bednáře. Téměř úplnou verzi (chybí v ní pouze závěrečný sbor) nalezl mnohem později muzikolog Olaf Krone v Paříži. Na jejím základě se 12. prosince 2010 konalo koncertní provedení Myslivečkova \"Medonta\" v Bayer Kulturhaus v Leverkusenu v podání souboru \"l'arte del mondo\" s Wernerem Erhardtem jako dirigentem a s Thomasem Michaelem Allenem (Medonte), Juanitou Lascarrovou (Selene) a Susanne Bernhardovou (Arsace) v hlavních rolích. Z této inscenace byla pořízena nahrávka pro rozhlasovou stanici WDR3, později vydaná na CD.\n\n(Sinfonia) Mladý princ Arsax z Dodóny je nyní ve službách u mocného a krutého epirského krále Medonta. Zoufá si a naříká na svůj osud (č. 1 árie (cavatina) Arsaxe \"Deh, s'affretti, astri tiranni\"). Jeho přítel Euandros, kapitán Medontovy královské gardy, se vyptává na příčinu Arsaxových stesků. Arsax se mu svěřuje, že kdysi pobýval v Argu u dvora krále Aglaura, kde se zamiloval do královy dcery Seléné. Její otec však se sňatkem nesouhlasil a Arsaxe vypověděl ze země. Nyní se Seléné má stát Medontovou ženou; její loď právě dorazila a co nevidět se má konat svatební obřad. Kdyby se o tom Medón dozvěděl, hrozilo by nebezpečí jak Arsaxovi, tak Seléné, proto Euandros přítele zapřísahá, aby mlčel (č. 2 árie Euandra \"Merta gli allori al crine\").\n\nPřichází thesálská princezna Zelinda. Všichni lidé se spěchají podívat na královu nádhernou nevěstu a Zelinda Arsaxe vyzývá, aby ji také následoval. Je zaražena Arsaxovým zdráháním a zjevným neklidem. Arsax neví, jak by své chování vysvětlil (č. 3 árie Arsaxe \"Frà gl'affanni, oh Dio, ch'io provo\"). Zelinda filozoficky uznává, že každý, kdo je jako Arsax nablízku slávy a moci, má více starostí než radostí (č. 4 árie Zelindy \"Chi è presso del soglio\").\n\nSlavnostně vstupuje královský průvod (č. 5 pochod). Medón přivádí Seléné a ukazuje jí svou zemi a své poddané, ale princezna je zamlklá a potlačuje zoufalství. Medón se pozastavuje nad tím, že nevidí poblíž svého věrného Arsaxe, a vyzývá jej, aby předstoupil. Setkání Seléné a Arsaxe je pro oba utrpením. Arsax ji zdraví jako svou paní a Seléné odpovídá slovy o své neochvějné věrnosti (č. 6 árie Seléné \"Al caro ben vicina\"), ostentativně zaměřenými na královského ženicha, ve skutečnosti však adresovanými Arsaxovi. V Medontovi nevěstiny dvouznačné výroky i její rozechvění vzbuzují podezření. Hovoří proto s Euandrem, o němž se domnívá, že zná Selénino tajemství, ale ten se odpovědi vyhýbá. Medón jej varuje před svým hněvem (č. 7 árie Medonta \"Pensa che sol per poco\").\n\nZatím se potají setkávají Arsax a Seléné. Znovu si potvrzují svou lásku, které však osud klade v cestu nepřekonatelné překážky (č. 8 scéna (doprovázený recitativ) \"Tu parli di morire?\" a duet \"Ah, se mi sei fedele\").\n\nŠlechtic Thaletés, který doprovázel Seléné do Epiru, obhajuje ctnost své paní před Zelindou: princezna se prý těší na sňatek s Medontem a jen stesk po otci a vlasti a cudné obavy nevěsty působí, že se tváří smutně (č. 9 árie Thaléta \"Vedrò per sempre in calma\"). Zelinda však tuší lásku mezi Arsaxem a Seléné, což potvrzuje i přicházející Medón, který se o Selénině tajemství dozvěděl od Euandra. Zelinda mu radí ke lsti (č. 10 árie Zelindy \"Se vuoi dell'indegno\"). Medón si nechá předvolat Arsaxe i Seléné a předstírá, že jejich lásce velkomyslně ustoupí; tím od nich získá výslovné přiznání (č. 11 árie Medonta \"Serba costante il core\"). Thaletés je překvapen vývojem situace, nedůvěřuje však Zelindě, jíž podezírá, že má sama zájem o Arsaxe – což Zelinda popírá.\n\nMedontova velkodušnost byla jen předstíraná; nechal Arsaxe zatknout a Seléné uvrhnout do kobky, aby byla zaživa zazděna (č. 12 scéna (doprovázený recitativ) a árie Seléné \"Dove, ahi dove son io?... Adorata mia speranza\"). Nalézá ji zde Arsax, kterému se podařilo uniknout strážím, ale než stačí milenci uprchnout, zadrží je králova garda v čele s Euandrem (č. 13 pochod). Arsax se musí se Seléné opět rozloučit (č. 14 scéna a árie (rondo) Arsaxe \"Cedere è forza, o cara… Luci belle, se piangete\") a je odveden. Sám Euandros je však nešťasten, že musel zasáhnout proti příteli, a Seléné se ho podaří jednoduše přesvědčit, aby se spolu s Thaletem postavil proti barbarskému tyranu Medontovi (č. 15 árie Euandra \"Vedrai se un fido core\").\n\nZelinda přichází a snaží se Seléné obměkčit vůči Medontovi, ale ta Medontovým slibům i hrozbám odolává a odmítá se za něj vdát. Mezitím se Thaletovi a Euandrovi podařilo shromáždit vzbouřence a v první potyčce s královými oddíly osvobodit Arsaxe, který přibíhá pro Seléné. Ale Medontovi vojáci získávají navrch a rozhněvaný Medón opět bere Seléné a Arsaxe do zajetí (č. 16 tercet \"Tremate, empi, tremate\").\n\nEuandrovi se podařilo oba milence opět potají osvobodit, ale Medón se o tom dozvěděl a rozzuřen zabrání jejich útěku. Arsax ví, že se za něj postavila část Medontových mužů, a nebojácně se staví proti svému bývalému pánovi, čímž na sebe strhne Medontův nejsilnější hněv. Král jej vyzývá na souboj (č. 17 árie Medonta \"Perfidi, io sciolgo il freno\"). Arsax výzvu přijímá; Seléné o něj má strach a zadržuje ho, ale Arsax ji upokojuje vírou ve své vítězství (č. 18 árie Arsaxe \"Sciogli, o cara, un dolce riso\"). Seléné jeho odchod sleduje s obavami, ale i ona věří v Arsaxův triumf (č. 19 árie Seléné \"Mesti affani, fiere pene\").\n\nA vskutku se z boje vrací vítězně Arsax s Medontem jako zajatcem. Zelinda za krále prosí a Arsax mu vrací svobodu i království. Jako cenu za vítězství si odvádí jen Seléné zpátky do Argu (č. 20 závěrečný sbor \"Oggi, che stringe Imene\").\n\n\n"}
{"id": "598640", "url": "https://cs.wikipedia.org/wiki?curid=598640", "title": "Jeruzalémský filmový festival", "text": "Jeruzalémský filmový festival\n\nJeruzalémský filmový festival (: פסטיבל הקולנוע ירושלים) je mezinárodní filmový festival, který je každoročně pořádán v Jeruzalémě v Izraeli. Založen byl 17. května 1984 izraelskou filmovou průkopnicí Liou van Leerovou. Na festivalu jsou promítány celovečerní filmy a dokumenty z celého světa a udíleny ceny v řadě kategorií.\n\nPro založení filmového festivalu v Izraeli se Lia van Leerová rozhodla po působení v porotě mezinárodního filmového festivalu v Cannes. Prvního ročníku se z herců zúčastnili například Jeanne Moreau, Lillian Gish, Warren Beatty či John Schlesinger.\n\nV roce 1989 se van Leerové podařilo přesvědčit amerického filantropa Jacka Wolgina k založení soutěže pro nejlepší izraelské filmy, jenž by nesla jeho jméno. Vzniklá Wolginova cena se stala nejprestižnější filmovou cenou v Izraeli. V roce 2008 van Leerová ve věku 84 let odstoupila z pozice ředitelky festivalu, v níž ji nahradil Ilan de Vries.\n\nV reakci na izraelský zásah na konvoji do Pásma Gazy svou účast na festivalu v roce 2010 odmítli herci Dustin Hoffman a Meg Ryan.\n\n"}
{"id": "598650", "url": "https://cs.wikipedia.org/wiki?curid=598650", "title": "Bavella", "text": "Bavella\n\nBavella (\"Jehly Bavelly\") je název horského hřebenu dominujícímu pohoří stejného jména (Sedlo Col de Bavella je ve výši 1218 m) mezi západní (region Sartène) a východní částí Korsiky.\n\nCharakteristické pro tuto oblast jsou zubaté štíty, velké skalní stěny a borovice ohnuté větrem.\nNejvyšší vrcholky Bavelly Fornello a Punta Muvrareccia dosahují výšky 1899 m.\nSedlem a pod jehlami prochází turistická trasa GR 20.\n\n"}
{"id": "598655", "url": "https://cs.wikipedia.org/wiki?curid=598655", "title": "Bolu", "text": "Bolu\n\nBolu je město v Turecku, hlavní město stejnojmenné provincie. Na konci roku 2009 zde žilo 120 021 obyvatel. Město leží na dálnici spojující Istanbul s Ankarou. Bolu je sídlem vysoké školy s názvem \"Abant İzzet Baysal Üniversitesi\" založené v roce 1992. V současnosti zde studuje více než 18 tisíc studentů.\n\n"}
{"id": "598664", "url": "https://cs.wikipedia.org/wiki?curid=598664", "title": "Inteligentní síť", "text": "Inteligentní síť\n\nInteligentní síť může znamenat:\n\n\n"}
{"id": "598683", "url": "https://cs.wikipedia.org/wiki?curid=598683", "title": "Petr Kellner", "text": "Petr Kellner\n\nPetr Kellner (* 20. května 1964 Česká Lípa) je český podnikatel, majoritní vlastník (98,92 %) v Nizozemsku registrované holdingové společnosti PPF Group N.V. V letech 2007 až 2013 byl také členem správní rady italské finanční skupiny Assicurazioni Generali, která společně s PPF tvořila mezinárodní pojišťovací holding, jenž vlastní mj. Českou pojišťovnu. Je nejbohatším občanem České republiky. Americký časopis Forbes odhadl Kellnerův majetek ke dni 1. července 2019 na 15,5 miliardy dolarů a v žebříčku světových miliardářů ho zařadil na 73. místo, podle agentury Bloomberg byl však na 78. místě. Ke dni 10. srpna 2016 odhadl časopis Forbes Kellnerův majetek na 11,4 miliardy dolarů a zařadil jej na 102. místo v žebříčku nejbohatších lidí světa. V roce 2018 obsadil Petr Kellner v žebříčku nejbohatších lidí světa magazínu Forbes 88. místo s odhadovaným majetkem ve výši 15,5 miliardy dolarů.\n\nPodle novináře Erika Besta je Kellner jedním z pěti nejvlivnějších lidí v České republice.\n\nPetr Kellner se narodil v České Lípě, své mládí však prožil v Liberci. V roce 1982 vystudoval Střední ekonomickou školu v Liberci a v roce 1986 Vysokou školu ekonomickou v Praze, obor ekonomika průmyslu.\n\nJe podruhé ženatý, jeho druhou manželkou je Renáta Kellnerová. Má čtyři děti, mezi které patří Anna Kellnerová, úspěšná česká parkurová jezdkyně.\n\nPetr Kellner pracoval jako referent v podniku zahraničního obchodu Strojimport Praha a poté jako asistent produkce a produkční ve Filmovém studiu Barrandov.\n\nV roce 1991 Petr Kellner, Milan Maděryč a Milan Vinkler společně založili v Teplicích PPF investiční společnost (od 1997 byla založena nová společnost PPF). Provozní kapitál dodali z prostředků státního podniku Sklo Union a.s. Teplice jeho top manageři Štěpán Popovič a Jaroslav Přerost, za což se stali členy představenstva PPF. Jednalo se údajně o 40 milionů korun. Další okolnosti jsou prozatím nejasné, podle Vinklera měl například Maděryč podrobnou představu, jak bude privatizace probíhat, protože se neoficiální cestou dostal k materiálům ministerstva financí, obvinění se ale nikdy neprokázalo. \n\nMezi Kellnerovy největší úspěchy patří privatizace a transformace České pojišťovny, kterou v roce 1996 svěřili PPF do správy tehdejší akcionáři za účasti vlády České republiky. Ministr financí Ivan Kočárník se po odchodu z vlády stal také členem jejího nejvyššího vedení. V roce 2008 se Česká pojišťovna stala součástí společného podniku PPF a italské Assicurazioni Generali se jménem Generali PPF Holding (GPH). V této souvislosti byl Petr Kellner zvolen členem správní rady pojišťovny Generali, odkud odešel v březnu 2013, a to po prodeji části podílu PPF v GPH.\n\nBěhem pětadvaceti let své činnosti se PPF stala jednou z největších mezinárodních investičních skupin v Evropě, Rusku, Asii i USA. Petr Kellner je zakladatel a majoritní akcionář skupiny PPF. Skupina investuje do řady odvětví od bankovnictví a finančních služeb, přes telekomunikace, biotechnologie, nemovitosti, maloobchodní služby, pojišťovnictví až po zemědělství a působí v České republice, na Slovensku, v Rusku, Bělorusku, Kazachstánu, Francii, Německu, Spojeném království, Číně, Vietnamu, USA i dalších zemích.\n\nHlavním majetkem Petra Kellnera je přímý a nepřímý 98,92% podíl v PPF Group N.V., která měla v roce 2015 konsolidovaná aktiva ve výši 21,6 mld. EUR (asi 583 mld. Kč), výnosy 6,2 mld. EUR (asi 167 mld. Kč), čistý zisk ve výši 352 mil. EUR (asi 9,5 mld. Kč).\nMajetek Petra Kellnera odhadl časopis Forbes v roce 2006 na 3 miliardy USD (75 miliard Kč), a tím jej zařadil na listině nejbohatších lidí světa na 224. místo. V roce 2007 časopis Forbes odhadl jeho jmění na 6 miliard dolarů, díky čemuž si polepšil v žebříčku na 119. místo. Odhadem z roku 2008 se s 9 miliardami dolarů (tehdy 150 miliard Kč) posunul již do první stovky nejbohatších lidí (91. místo). Podle žebříčku Forbes pro rok 2009, poznamenaným světovou finanční krizí, se Kellner umístil na 76. místě s majetkem odhadovaným na 6 miliard dolarů (přes 126 miliard korun). Pro rok 2010 byl majetek Petra Kellnera odhadnut časopisem Forbes na 7,6 miliardy dolarů (zhruba 143 miliard korun), což sice představovalo nárůst o 1,6 miliardy dolarů, ale přesto si v žebříčku nejbohatších lidí pohoršil o  třináct míst. Pro rok 2011 časopis Forbes zařadil Kellnera na 97. místo svého žebříčku a odhadl jeho majetek na 9,2 miliardy dolarů. K roku 2013 se však jeho majetek vyšplhal na hodnotu 10,4 miliardy dolarů (202,3 miliardy Kč). Ke dni 1. března 2016 Forbes odhadl Kellnerův majetek na 10,6 miliardy dolarů a v žebříčku světových miliardářů ho zařadil na 96. místo. Ke dni 16. června 2019 Forbes odhaduje majetek na 15,5 miliardy dolarů a tím se zařadil na 73 místo světových miliardářů. \n\nKellner vlastnil letadlo Gulfstream G500, které neslo jméno Káně. V říjnu roku 2010 vyměnil dosavadní letadlo Gulfstream za podstatně větší Boeing Business Jet 737-700. \n\nJeho vila ve Vraném nad Vltavou od architekta Josefa Pleskota se dostala do učebnic architektury a získala několik architektonických cen. V současné době žije ve své rozsáhlé rezidenci v Podkozí na Berounsku. V roce 2009 nechal dokončit rekonstrukci objektu Stará celnice v osadě Jizerka v Jizerských horách, kterou využívá jen velmi zřídka pro rekreaci. U objektu vybudoval helipad, který v případě potřeby slouží Horské službě. S manželkou vlastní také vilu na Hanspaulce (odhadovaná cena 250 milionů korun) vedle bývalého Hotelu Praha; okolní pozemky vlastní společnost patřící pod PPF Holding. Dále vlastní byt na sídlišti v pražských Vokovicích, srub v Alpách, dům v Katalánsku či vilu na Barbadosu.\n\nV prosinci 2002 založil spolu se svou manželkou Renátou Kellnerovou nadaci Educa. Nadace Educa v následujících letech získala dary v řádu několika set milionů korun, především od firem ze skupiny PPF. Nadace v letech 2004–2005 poskytla celkem 382 milionů korun na vybudování a provoz osmiletého gymnázia internátního typu Open Gate - Gymnázium a základní škola ve středočeských Babicích. V roce 2011 byla nadace sloučena s Nadací The Kellner Family Foundation.\n\nZe sponzorských příspěvků Kellnerovy firmy PPF žijí Divadlo Járy Cimrmana či Letní shakespearovské slavnosti. Kellner vlastní i jednu z největších soukromých sbírek fotografií Josefa Sudka. Společnost PPF Art, která patří do skupiny PPF, provozuje Ateliér Josefa Sudka a Galerii Václava Špály. Je také správcem sbírky české a slovenské fotografie. PPF Art rovněž spravuje sbírku obrazů a dalších uměleckých děl, představující průřez především českou malbou od konce 19. století do současnosti. \n\nNadace The Kellner Family Foundation je rodinná nadace Renáty a Petra Kellnerových založená v roce 2009. V roce 2011 se na základě rozhodnutí správních rad rodinných nadací manželů Kellnerových sloučila s Nadací Educa. Všechny projekty Nadace Educa nadále pokračují pod hlavičkou Nadace The Kellner Family Foundation. \n\nNadace se zaměřuje na zvyšování kvality vzdělávání ve veřejných základních školách v České republice (projekt „Pomáháme školám k úspěchu“), podporuje sociálně znevýhodněné studenty gymnázia Open Gate a poskytuje granty českým studentům pro studium na zahraničních univerzitách (Projekt Univerzity). Přispívá také dalším jednotlivcům a institucím na projekty z oblasti vzdělávání, kultury a podpory zdraví.\n\n"}
{"id": "598702", "url": "https://cs.wikipedia.org/wiki?curid=598702", "title": "Bogusław Mamiński", "text": "Bogusław Mamiński\n\nBogusław Mamiński (* 18. prosince 1955, Kamień Pomorski, Západopomořanské vojvodství) je bývalý polský atlet, jehož specializací byl běh na 3000 metrů překážek.\n\nV roce 1982 získal stříbrnou medaili na evropském šampionátu v Athénách a o rok později stříbro také na prvním ročníku mistrovství světa v Helsinkách. Na obou šampionátech shodně prohrál se západoněmeckým běžcem Patrizem Ilgem.\n\nV roce 1980 reprezentoval na letních olympijských hrách v Moskvě, kde doběhl ve finále na sedmém místě v čase 8:19,5. Na olympiádě 1988 v jihokorejském Soulu skončil osmý.\n\n"}
{"id": "598704", "url": "https://cs.wikipedia.org/wiki?curid=598704", "title": "Régine Pernoudová", "text": "Régine Pernoudová\n\nRégine Pernoudová (17. června 1909 Château-Chinon – 22. dubna 1998 Paříž) byla francouzská historička, absolventka École nationale des chartes v Paříži, specializující se především na středověké dějiny. Pracovala jako kurátorka v národním archivu v Paříži.\n\n"}
{"id": "598706", "url": "https://cs.wikipedia.org/wiki?curid=598706", "title": "Tsagaan Khass", "text": "Tsagaan Khass\n\nTsagaan Khass \"(Bílá svastika)\" je mongolská neonacistická organizace. Hlásí se k odkazu německého nacismu a užívá i jeho symboliku. Vystupuje ostře proti Číňanům a mezietnickým svazkům Mongolů s nimi. Organizace deklaruje odmítání násilí a na někdejším režimu v Německu jí vadí rozpoutání 2. světové války.\n"}
{"id": "598707", "url": "https://cs.wikipedia.org/wiki?curid=598707", "title": "Buru", "text": "Buru\n\nBuru je jeden z největších ostrovů v souostroví Moluky a čtrnáctý největší ostrov Indonésie. Východněji leží větší ostrov Seram. Největším městem na Buru je Namlea na severovýchodním pobřeží.\n\nOstrov Buru je převážně hornatý. Většinu jeho povrchu pokrývají původní tropické deštné lesy, které byly v pobřežních nížinách vykáceny a na severu a severovýchodě ostrova přeměněny v důsledku opakovaného vypalování. Chráněná území pokrývají 1430 km².\n\nPo státním převratu v roce 1965 byl na ostrově zřízen kárný tábor, kde bylo internováno přes dvanáct tisíc politických vězňů. Jedním z nich byl spisovatel Pramoedya Ananta Toer, který své vzpomínky zpracoval v knize \"Buru Quartet\".\n"}
{"id": "598708", "url": "https://cs.wikipedia.org/wiki?curid=598708", "title": "Samuel Hugo Bergmann", "text": "Samuel Hugo Bergmann\n\nSamuel Hugo Bergmann (: , \"případně\" Hugo Bergman, 25. prosince 1883, Praha – 18. června 1975, Jeruzalém) byl česko-německo-izraelský židovský filosof, člen \"Pražského kruhu\" spisovatelů, zakladatel a ředitel Židovské národní a univerzitní knihovny a první rektor Hebrejské univerzity v Jeruzalémě.\n\nNarodil se v Praze, v tehdejší rakousko-uherské monarchii a studoval filosofii v Praze a Berlíně. Během svých pražských studií vstoupil do vysokoškolského sionistického spolku Bar Kochba, jehož se stal postupně vůdčím členem. Začal psát články o sionismu, které vydával v pražském německy psaném sionistickém tisku a publikoval několik filosofických děl. V té době se rovněž seznámil s Martinem Buberem, který na něj měl velký vliv. \n\nV letech 1907 až 1919 byl knihovníkem v knihovně Univerzity Karlovy (výjimku tvořila první světová válka, kdy narukoval do rakouské armády). Samuel byl častým hostem kulturního salonu Berty Fantové, manželky věhlasného pražského lékárníka Maxe Fanty, v domě U bílého jednorožce na Staroměstském náměstí. Zde se seznámil s jejich dcerou Elsou, s níž se roku 1908 oženil. V roce 1919 zastupoval československé Židy ve Výboru židovských delegací na Pařížské mírové konferenci.\n\nV roce 1920 s manželkou Elsou odcestoval do britské mandátní Palestiny, kde se stal zakladatelem a prvním ředitelem Národní a univerzitní knihovny (1920–1938). V roce 1928 začal přednášet filosofii na Hebrejské univerzitě v Jeruzalémě, kde se roku 1935 stal profesorem. V letech 1935 až 1938 pak působil jako první rektor univerzity.\n\nSoučástí jeho činnosti bylo i aktivní úsilí o sblížení Židů a Arabů. Společně s Martinem Buberem a dalšími osobnostmi založil hnutí Brit šalom, které podporovalo vznik dvounárodnostního státu, kde by Židé a Arabové žili v rovnosti.\n\nV britské mandátní Palestině i posléze v Izraeli nadále publikoval a překládal významná díla do hebrejštiny (např. o Sociální trojčlennosti od Rudolfa Steinera). V hebrejštině psal třeba o Immanuelu Kantovi, Maimonidovi a myslitelích 20. století. Mezi jeho významná díla patří knihy \"Bůh a člověk v moderním myšlení\" a \"Víra a rozum: Úvod do moderního židovského myšlení\".\n\nPodílel se na vzniku Hebrejské encyklopedie a Encyclopaedie Judaica.\n\n\nMezi Bergmannovo dílo patří například:\n\n"}
{"id": "598715", "url": "https://cs.wikipedia.org/wiki?curid=598715", "title": "Běhulík plavý", "text": "Běhulík plavý\n\nBěhulík plavý (\"Cursorius cursor\") je středně velký druh bahňáka z čeledi ouhorlíkovitých. Jeho celkové zbarvení je pískově hnědé, v letu nápadně kontrastuje s černou vnější částí křídla a černou spodinou křídel. Výjimečně zalétl také do České republiky, kde byl zjištěn třikrát - v květnu 1891, v srpnu 1893 a v srpnu 1929.\n\n"}
{"id": "598716", "url": "https://cs.wikipedia.org/wiki?curid=598716", "title": "Buřňák šedý", "text": "Buřňák šedý\n\nBuřňák šedý (\"Calonectris diomedea\") je velký vodní pták z čeledi buřňákovitých, s rozpětím křídel 112–126 cm. Hnízdí v koloniích na pobřeží Středozemního moře a Atlantského oceánu, zimuje v jižním Atlantiku. Výjimečně zalétl také do České republiky, kde byl v polovině května 1936 střelen u Olomouce.\n\n"}
{"id": "598724", "url": "https://cs.wikipedia.org/wiki?curid=598724", "title": "Jaro Slávik", "text": "Jaro Slávik\n\nJaroslav Slávik, též Jaro Slávik (* 9. července 1974 Bratislava) je slovenský hudební producent, manažer a scenárista.\n\nStudoval scenáristiku na Vysoké škola múzických umění v Bratislavě.\n\nV letech 1995–1999 pracoval jako výkonný ředitel slovenské pobočky gramofonového vydavatelství EMI Stal se jejím nejmladším výkonným ředitelem. Roku 1998 dovedl společnost EMI na Slovensku k historicky nejúspěšnějšímu hospodářskému výsledku, s čtvrtinovým tržním podílem. Poté dva roky vedl ukrajinskou pobočku EMI a osm let východoevropskou pobočku společnosti Warner Music ve Vídni. Byl u zrodu produkční agentury TATA a po určitý čas působil jako vedoucí centra výroby a vývoje ve slovenské televizi Markíza.\n\nVe svých 29 letech objevil talentovanou zpěvačku Ruslanu, která vyhrála soutěž Eurovize. Podílel se mimo jiné na organizaci historicky prvního koncertu Madonny v Moskvě. Agenturně a manažersky zastupoval např. švédského zpěváka Basshuntera, který vyhrál Britskou hitparádu. Udržuje přátelské vztahy s umělci jako Phil Collins, Shaggy, Arash, Ville Valo (zpěvák HIM), Anastacia, Natasha Bedingfield nebo Sean Paul.\n\nRoku 2010 se stal jedním z porotců v soutěžním televizním pořadu \"ČeskoSlovensko má talent\" vysílaném stanicemi Prima TV a TV JOJ. Zůstal jím ještě nejméně do 5. sezóny na přelomu roku 2015/2018. V rozhovoru pro MusicServer.cz v říjnu 2012 mimo jiné uvedl: \"„Myslím, že jsem vzorovou ukázkou telebrity. Jsem populární mezi lidmi, mezi kterými jsem populární být nechtěl. Jsem populární díky své přítomnosti v talentové soutěži a ne díky těm dvěma desetiletím práce na své kariéře. Domnívám se, že moje popularita skončí několik týdnů po posledním účinkování v televizní show.“\"\n\nV roce 2011 vydal biografickou knihu \"Nejde o talent\" o své dvacetileté kariéře v hudebním a zábavním průmyslu a o svých názorech na tyto oblasti.\n\nV červnu 2012 vzbudila mediální rozruch skutečnost, že ve věku 18 let natočil dva pornografické filmy s gay tematikou. Jednalo se o snímky \"Accidental Lovers\" a \"Nighthawken\", vydané v letech 1993, resp. 1996 pod značkou studia Falcon International a určené pro americký trh. Účinkoval v nich pod pseudonymem Roman Gregor. Druhý ze snímků získal v roce 1997 cenu Grabby za nejlepší mezinárodní video. S informací o tomto účinkování přišel veřejně slovenský týdeník Plus 7 dní. Slávik v rozhovoru pro časopis Instinkt v září 2012 uvedl, že jej vydavatelství týdeníku začalo vydírat, načež učinil veřejné prohlášení v deníku Nový čas. Své účinkování v pornografii komentoval pro Instinkt slovy: \"„Všichni touží, abych dal najevo výčitky svědomí a upřímnou lítost. Samozřejmě, že se tím, co jsem tehdy natočil, nijak nechlubím, nejsem na to ani trochu pyšný, ale na druhou stranu jsem nikoho neokradl, nezranil ani nezabil. Byl jsem mladý, svobodný a udělal jsem hloupost.“\" I když celá záležitost proběhla médii krátce před vysíláním třetího ročníku soutěže ČeskoSlovensko má talent, televize jej opět obsadila do role porotce. Jaro Slávik však vyjádřil přesvědčení, že v souvislosti s aférou přišel o poměrně hodně zakázek.\n\nŽije v Bratislavě-Jarovcích. Je ženatý s manželkou Andreou a má dva syny.\n\n"}
{"id": "598726", "url": "https://cs.wikipedia.org/wiki?curid=598726", "title": "Kvalifikace na Mistrovství Evropy ve fotbale 2012 – skupina G", "text": "Kvalifikace na Mistrovství Evropy ve fotbale 2012 – skupina G\n\nSkupina G kvalifikace na Mistrovství Evropy ve fotbale 2012 byla jednou z 9 kvalifikačních skupin na tento šampionát. Postup na závěrečný turnaj si zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n"}
{"id": "598728", "url": "https://cs.wikipedia.org/wiki?curid=598728", "title": "Kvalifikace na Mistrovství Evropy ve fotbale 2012 – skupina H", "text": "Kvalifikace na Mistrovství Evropy ve fotbale 2012 – skupina H\n\nSkupina H kvalifikace na Mistrovství Evropy ve fotbale 2012 byla jednou z 9 kvalifikačních skupin na tento šampionát. Postup na závěrečný turnaj si zajistil vítěz skupiny. Druhý tým skupiny hrál buď baráž, nebo postoupil také přímo (pokud byl nejlepší v žebříčku týmů na druhých místech).\n"}
{"id": "598729", "url": "https://cs.wikipedia.org/wiki?curid=598729", "title": "Čírka úzkozobá", "text": "Čírka úzkozobá\n\nČírka úzkozobá (\"Marmaronetta angustirostris\") je malá kachna z čeledi kachnovití, jediný dru monotypického rodu \"Marmaronetta\". Je pískově hnědá, s rozpitým bělavým skvrněním a kouřovou skvrnou kolem oka. Hnízdí v nížinách v okolí Středozemního a Kaspického moře, její počty klesají. V roce 1993 byla celosvětová populace odhadována na 34 000 ptáků. Výjimečně zalétla také do České republiky, kde byli v červenci 1892 střeleni čtyři ptáci v jižních Čechách.\n\n"}
{"id": "598739", "url": "https://cs.wikipedia.org/wiki?curid=598739", "title": "Jugoslávská liga ledního hokeje 1938/39", "text": "Jugoslávská liga ledního hokeje 1938/39\n\nSezóna 1938/1939 byla 3. sezónou Jugoslávské ligy ledního hokeje. Vítězem se stal tým SK Ilirija.\n\n\n\nIce Rihar, Mirko Eržen, Jule Kačič, Kroupa, Jože Gogala, Ernest Aljančič, Otokar Gregorčić, Luce Žitnik, Viljem Morbacher, Tone Pogačnik, Karol Pavletič.\n"}
{"id": "598742", "url": "https://cs.wikipedia.org/wiki?curid=598742", "title": "Jugoslávská liga ledního hokeje 1939/40", "text": "Jugoslávská liga ledního hokeje 1939/40\n\nSezóna 1939/1940 byla 4. sezónou Jugoslávské ligy ledního hokeje. Vítězem se stal tým SK Ilirija.\n\n\n\nIce Rihar, Mirko Eržen, Jule Kačič, Kroupa, Jože Gogala, Ernest Aljančič, Otokar Gregorčić, Ludovik-Luce Žitnik, Viljem Morbacher, Tone Pogačnik, Karol Pavletič.\n"}
{"id": "598747", "url": "https://cs.wikipedia.org/wiki?curid=598747", "title": "Jugoslávská liga ledního hokeje 1940/41", "text": "Jugoslávská liga ledního hokeje 1940/41\n\nSezóna 1940/1941 byla 5. sezónou Jugoslávské ligy ledního hokeje. Vítězem se stal tým SK Ilirija.\n\n\n\nIce Rihar, Mirko Eržen, Jule Kačič, Kroupa, Jože Gogala, Ernest Aljančič, Otokar Gregorčić, Ludovik-Luce Žitnik, Viljem Morbacher, Tone Pogačnik, Karol Pavletič.\n"}
{"id": "598748", "url": "https://cs.wikipedia.org/wiki?curid=598748", "title": "Jugoslávská liga ledního hokeje 1946/47", "text": "Jugoslávská liga ledního hokeje 1946/47\n\nSezóna 1946/1947 byla 6. sezónou Jugoslávské ligy ledního hokeje. Vítězem se stal tým KHL Mladost Zagreb. Turnaj se konal ve dnech 24. až 26. ledna 1947 ve slovinské Ljubljani.\n\n\n"}
{"id": "598749", "url": "https://cs.wikipedia.org/wiki?curid=598749", "title": "Heinrich Ernst Beyrich", "text": "Heinrich Ernst Beyrich\n\nHeinrich Ernst Beyrich (31. srpna 1815 Berlín – 9. července 1896 Berlín) byl německý geolog a paleontolog. Pro českou paleontologii byly významné jeho monografie o trilobitech z Českého krasu (první, které se obsáhle věnovaly jen tomuto tématu).\n\n"}
{"id": "598750", "url": "https://cs.wikipedia.org/wiki?curid=598750", "title": "Benz Victoria", "text": "Benz Victoria\n\nVictoria Benz byl první čtyřkolový automobil vyráběný Karlem Benzem. Vůz byl odvozen z typu Benz Patent Motorwagen číslo 3. \n\nVozy měly dřevěná paprsková kola osazená na pevných nápravách s listovými pružinami. Vybaveny byly dvoustupňovým řemenem, který byl na zadních kolech spojen řetězy. Od roku 1896 byla součástí vozů také \"novinka\" — převodovka se zpátečkou. Na vůz se dalo připevnit dvou, nebo čtyřsedadlo podle požadavků zákazníka.\n\nMaximální rychlost vozu byla 18 km/hod. Prodejní cena se pohybovala mezi 3800-6150 ℳ. (hodnota 1 ℳ (zlatá marka) byla asi dnešních 10 €).\nMotor byl jednoválcový, vyráběl se o různém obsahu, a to:\n\nTheodor von Liebieg se v roce 1893 stal vlastníkem Benzova automobilu Victoria a je tak považován za prvního automobilistu v Čechách a pravděpodobně třetího v celém Předlitavsku. \n"}
{"id": "598751", "url": "https://cs.wikipedia.org/wiki?curid=598751", "title": "Jugoslávská liga ledního hokeje 1947/48", "text": "Jugoslávská liga ledního hokeje 1947/48\n\nSezóna 1947/1948 byla 7. sezónou Jugoslávské ligy ledního hokeje. Vítězem se stal tým HK Partizan. Turnaj se konal ve dnech 26. až 29. února 1948 ve slovinské Ljubljani.\n\n\n"}
{"id": "598752", "url": "https://cs.wikipedia.org/wiki?curid=598752", "title": "Kanabinoid", "text": "Kanabinoid\n\nKanabinoidy (z lat. \"Cannabis\"–konopí) jsou látky, vyskytující se v přírodě nejen v rostlinách konopí (\"Cannabis\"), byly zjištěny i v mateřském mléce savců, včetně člověka. Zatím jich bylo objeveno přes 100 druhů. Mezi nejvýznamnější patří tetrahydrokanabinol (THC), kanabidiol (CBD), kanabinol (CBN) a kanabichromen (CBC).\n\nSystém jejich využívání živými organismy se nazývá kanabinoidní systém. Tento systém existuje již přes 600 miliónů let a vyvinul se v dávných dobách ještě před příchodem dinosaurů. Neustále se vyvíjí a je přítomný ve všech vyšších živočišných druzích. Kanabinoidní systém má klíčový vliv na celou řadu životních funkcí včetně rozmnožování a také příjmu potravy.\n\nVědecké práce provedené v posledních letech poukazují na to, že se kanabinoidní receptory nacházejí v centrální nervové soustavě a mnoha periferních tkáních včetně imunitního, reprodukčního a zažívacího systému, v sympatetických gangliích, hormonálních žlázách, tepnách, plicích a srdci, v oku a v kostech, zažívacím ústrojí a v pokožce. Předpokládá se, že se tento seznam v příštích letech ještě rozšíří a tím se i otevře cesta k výzkumu léčebných účinků kanabinoidů u dalších nemocí.\n\nV minulosti byl hlavní důraz kladen na klinický výzkum účinnosti kanabinoidů pro léčení chronické bolesti a nervových poruch, ale dnes se již zkoumají i jejich účinky na léčbu nádorových onemocnění a chorob souvisejících s poruchami imunitního systému jako revmatoidní artritida, cukrovka, lupénka, roztroušená skleróza\napod. Kanabinoidy mají \nantioxidační a neuroprotektivní vlastnosti využitelné při mírnění průběhu neurodegenerativních onemocnění jako je Parkinsonova nemoc a Alzheimerova choroba.\nDalší potenciál se skrývá v možnosti využití kanabinoidů pro léčbu alkoholové a drogové závislosti, deprese,\nposttraumatické stresové poruchy (PTSD),schizofrenie\na fibromyalgie.\nKanabinoidy mají velký potenciál významně zmírňovat symptomy chronických zánětlivých střevních onemocnění (IBD) jako je Crohnova nemoc a Ulcerózní kolitida. \nKanabinoidy jsou prakticky jediný účinný lék k neinvazivní léčbě glaukomu (zelený zákal). Pomáhají též ke vstřebávání vzduchově-kapalinových kolekcí v mozkových plenách při pooperačních a poúrazových stavech.\nStudie ukazují, že kanabinoidy dokáží zpomalovat vývoj rakovinných buněk, bránit tvorbě nových, případně zabíjet již existující.\n\nPrvním kanabinoidem, který rostlina konopí produkuje je kyselina kanabigerolová (CBGa), ze které jsou syntetizovány karboxylové kyseliny THCa, CBDa, CBCa a z nich dekarboxylací vznikají THC, CBD, CBC. Z CBGa také dekarboxylací vzniká CBG. Dekarboxylace probíhá časem přirozeně nebo je možné proces urychlit použitím teplot kolem 100 °C. THC dále za přístupu kyslíku časem degraduje a mění se v CBN.\n\nV našem těle existuje vitálně důležitý systém, v jehož rámci působí účinné látky, které si náš organismus vyrábí přirozenou cestou a které je možno nahradit látkami obsaženými v konopí.\n\nTělo si vyrábí látky zvané endokanabinoidy, které se vážou na kanabinoidní receptory a jejich prostřednictvím působí na organismus. Tyto receptory nacházíme v různých orgánech i v kůži, ale především jsou koncentrované v mozku, ovšem mimo těch oblastí mozku, které jsou zodpovědné za respirační a kardiovaskulární funkce. Proto u léků na bázi kanabinoidů nehrozí riziko respiračních a kardiovaskulárních poruch, které jsou u řady jiných léků běžným vedlejším účinkem.\n\nJednou z látek, které se na výše zmíněné receptory vážou, je endokanabinoid anandamid. Anandamid poprvé izoloval Doc. RNDr. Lumír Ondřej Hanuš, DrSc. (nar. 1947), když působil na Hebrejské universitě v Jeruzalémě v roce 1992.\n\nVýsledky funkce kanabinoidních receptorů s léčebným přínosem zahrnují analgezii, uvolňování svalů a spazmů, imunosupresi, protizánětlivý účinek, protialergický účinek, zlepšení nálady, stimulaci chuti k jídlu, antiemetický účinek, snížení nitroočního tlaku, bronchodilataci, neuroprotektivní a antineoplastický (protinádorový) účinek.\n\nEndokanabinoidy mají ve srovnání s fytokanabinoidy získanými z konopí rozdílné chemické složení, ale působí podobně. Proto je možné vyrovnávat nedostatek těchto látek vyráběných přirozenou cestou v našem těle dodáním kanabinoidů z konopí. To také zjednodušeným způsobem vysvětluje léčebné působení konopí na celou řadu nemocí.\n\nEndokanabinoidy zajišťují celou řadu životně důležitých funkcí včetně imunitního systému a regulují příjem potravy. Napomáhají organismu vyrovnávat se s fyziologickým, biochemickým i psychickým stresem, kterému je člověk vystavován okolím. Mají pozitivní vliv na schopnost člověka učit se novým poznatkům a vyrovnávat se s nimi. Endokanabinoidy podobně jako imunitní systém chrání organismus proti útokům na bázi proteinů.\n\nTyto látky nás také chrání proti nadměrné protizánětlivé reakci organismu způsobené akumulací volných radikálů v průběhu života, což je příčinou vzniku mnohých tzv. civilizačních nemocí postihujících především stárnoucí populaci. Hladinu endokanabinoidů v organismu můžeme stimulovat zvýšeným příjmem esenciálních mastných kyselin (omega 3 a 6), které najdeme v ideálním poměru pro lidský organismus např. v konopném oleji. Pokud je deficit již příliš velký, je možné pokusit se nahradit chybějící endokanabinoidy jejich přírodní obdobou z konopí. Synteticky vyráběné kanabinoidy se příliš neosvědčují, protože kanabinoidy na organismus působí v synergii (všechny společně) a pouze v rostlině je najdeme v přirozené kombinaci potřebné k tomu, aby se projevil jejich plný léčebný účinek.\n\nVědci z německého Institutu molekulární psychiatrie při Bonnské univerzitě přišli na konci roku 2012 s vysvětlením, podle kterého aktivace endokanabinoidního systému dokáže v mozku spustit jakousi antioxidační \"čistku\", která nejen odstraňuje poškozené a nemocné buňky, ale je též zodpovědná za určitý stimul při produkci buněk nových. Bylo také dokázáno, že kanabinoidy pozitivně stimulují organely zvané mitochondrie, které vyrábí energii a jsou nezbytné pro fungování takřka všech tělesných buněk. Vyskytují se nejvíce v místech s velkým energetickým nárokem – tedy i v mozku.\n\n"}
{"id": "598756", "url": "https://cs.wikipedia.org/wiki?curid=598756", "title": "Jugoslávská liga ledního hokeje 1948/49", "text": "Jugoslávská liga ledního hokeje 1948/49\n\nSezóna 1948/1949 byla 8. sezónou Jugoslávské ligy ledního hokeje. Vítězem se stal tým KHL Mladost Zagreb. Turnaj se konal ve dnech 25. až 29. ledna 1949 ve slovinské Ljubljani.\n\n\n"}
{"id": "598761", "url": "https://cs.wikipedia.org/wiki?curid=598761", "title": "Česká strana regionů", "text": "Česká strana regionů\n\nČeská Strana Regionů (zkráceně ČSR) je regionální, středová politická strana, vzniklá v létě roku 2010. ČSR je regionální strana bez vazeb a ambicí na celorepublikové politické dění, která vznikla iniciativou občanského sdružení Pardubáci. To se již delší dobu aktivně podílelo na veřejném dění v Pardubicích a okolí.\n\nČSR byla založena v roce 2010 občanským sdružením Pardubáci. Předsedou strany byl zvolen člen zastupitelstva města Pardubic a současně předseda Pardubáci o.s. František Brendl. V komunálních volbách kandiduje v Pardubicích na kandidátní listině PARDUBÁCI (politická strana Česká strana regionů).\n\nJako regionální strana se programově soustředí na region Pardubice a okolí. Klade důraz na transparentní hospodaření s majetkem města, zprůhlednění výběrových řízení, zlepšení dopravní situace a zajištění prostorů pro aktivní odpočinek v Pardubicích. Tématem voleb do zastupitelstev 2010 je zrušení městských obvodů a zachování letního kina v Tyršových sadech.\n\nV roce 2010 ve Volbách do Senátu Parlamentu České republiky kandidoval za ČSR v obvodě č. 43 - Pardubice nezávislý podnikatel Ing. Vladimír Engelmajer.\n\nV roce 2014 ve volbách do Evropského Parlamentu postavila strana samostatně kandidátku číslo 19 a získala celkem 2 535, tedy 0,16% hlasů.\n\n"}
{"id": "598768", "url": "https://cs.wikipedia.org/wiki?curid=598768", "title": "Dehetník", "text": "Dehetník\n\nDehetník je přírodní památka ležící 900 metrů severozápadně od obce Líšnice u Sepekova v okrese Písek. Byla vyhlášena pro ochranu vlhké louky s bohatou květenou převážně ostřicovitého a ostřicovorašeliníkového porostu a tůně sloužící jako refugium obojživelníků. Přírodní památka je 1,07 hektarů velká a kolem ní se nachází ochranné pásmo do vzdálenosti 50 metrů a celkové velikosti 2,65 hektarů.\n\nNa území památky se nachází chráněné rostliny jako například vachta trojlistá (\"Menyanthes trifoliata\"), ostřice přioblá (\"Carex diandra\"), kozlík dvoudomý (\"Valeriana dioica\") a rozrazil štítkovitý (\"Veronica scutellata\"), ze živočichů kuňka ohnivá (\"Bombina bombina\"), skokan krátkonohý (\"Pelophylax lessonae\"), bramborníček hnědý (\"Saxicola rubetra\"), bekasina otavní (\"Gallinago gallinago\"), konipas luční (\"Motacilla flava\") a linduška luční (\"Anthus pratensis\"). Památka je volně přístupná po naučné stezce Kolem Milevska vedoucí po polní cestě z Milevska směrem na obec Líšnice.\n\nDehetník leží 1 kilometr jihovýchodně od okraje města Milevsko a 900 metrů severozápadně od obce Líšnice. Památka spadá do soustavy Českomoravské vrchoviny, geomorfologického celku Táborské pahorkatiny, do podcelku Písecké pahorkatiny a do okrsku Milevské pahorkatiny. Terén zde je téměř plochý s nepatrným úklonem k východu, převýšení je pouhých 5 metrů (nicméně jiný zdroj uvádí 10 metrů, konkrétně 455 až 465 m n. m.). Louka samotná leží v malém údolí, kterým protéká bezejmenný potok z rybníku Opršál do rybníku Pytlák. Tento bezejmenný potok tvoří severní hranici území. Na západě se památka přibližuje železniční trati Písek–Tábor, nicméně až do její bezprostřední blízkosti nezasahuje. Na jihu volně přechází do zemědělského pole, a na východě tvoří hranici polní cesta.\nNa území Dehetníku se v roce 2006 nacházela jedna malá tůně o rozměru přibližně dvou metrů čtverečních. Tůně je výrazně zarostlá.\n\nPřírodní památka byla vyhlášena 4. prosince 1985 s účinností od 1. února 1986 vyhláškou plenárního zasedání Okresního národního výboru v Písku. Původně se památka rozkládala na ploše 1,20 ha, nicméně 19. července 2011 došlo Radou Jihočeského kraje k znovuvyhlášení památky na menším území, a to konkrétně na ploše 1,07 ha. Znovuvyhlášení bylo nutné proto, že v době původního založení byla památka vytyčena dle tehdejší pozemkové mapy se snahou zahrnout celé parcely. Hranice původní přírodní památky ale neodpovídaly aktuální velikosti pozemků, proto v roce 2006 muselo dojít k revizi, přeměření pozemků a následnému přehlášení dle skutečných hranic parcel.\n\nÚzemí Dehetníku bylo dlouhodobě extenzivně hospodářsky využíváno s tím, že docházelo jedenkrát ročně ke kosení. V době reálného socialismu byla kosena jen ta část louky, která umožňovala nasazení mechanizace. Dříve byla památka větší, jelikož k ní spadala i západní část svahu přiléhající k železniční trati. Tato oblast nebyla udržována, a tak zarostla dřevinami. V této části docházelo k uskladnění slámy a sena, které zahnívalo. Později došlo k vyloučení této části z rozlohy památky a tedy k jejímu zmenšení.\n\nDle záznamu z revizní knihy k chráněnému území je patrné, že v roce 1995 došlo k vyhrnutí bahna z otevřené meliorační stoky (potoka) tvořící severní hranici Dehetníku. Bahno bylo vyhrnuto na území přírodní památky. Mezi lety 2003 a 2004 nejsou žádné záznamy o péči o památku, pravděpodobně z důvodu rušení okresních úřadů a převádění pravomocí na kraje. Od roku 2005 byla péče opět obnovena, a to pravidelným jednoročním kosením louky za využití mechanizace.\n\nZ celkové rozlohy 1,07 ha přírodní památky připadá přibližně 1 ha na trvale zatravněné porosty, cca 0,01 ha na ornou půdu, cca 0,04 ha na vodní toky a přibližně 0,02 ha na ostatní plochy (např. pozemní komunikace). Povodím spadá Dehetník pod Milevský potok. Klima na lokalitě je mírně vlhké s průměrným úhrnem srážek okolo 600 mm. Průměrná roční teplota se pohybuje okolo 7 °C.\n\nPodloží tvoří horniny porfyrické amfibol-biotitové melanokrátní žuly typu čertova břemena. Jedná se o součást středočeského plutonu. Nicméně horniny samotné nevystupují na povrch, jelikož jsou překryté deluviofluviálními hlinitopísčitými sedimenty holocénního stáří.\n\nPůda je reprezentována kambizemí eudoglejovou a glejem typickým. V některých částech se nachází organozem glejová.\n\nVětšinu lokality pokrývá mozaikový porost vlhkomilného lučního společenstva kulturního charakteru. Dominantním druhem tohoto společenstva je psárka luční (\"Alopecurus pratensis\"), dále se zde ale vyskytuje i krvavec toten (\"Sanguisorba officinalis\"), pryskyřník prudký (\"Ranunculus acris\"), šťovík kyselý (\"Rumex acetosa\") a pcháč bahenní (\"Cirsium palustre\").\n\nJelikož na jižní okraj památky přiléhá zemědělsky využívané pole, jsou zde časté splachy živin deštěm. Tím dochází ke změně společenstev v jižní části, kde se vyvinuly nitrofilní vysokobylinné lemy, ve kterých převládá kerblík lesní (\"Anthriscus sylvestris\"). Oproti tomu nejcennější východní část Dehetníku je tvořena ostřicovým rašelinným společenstvem svazu \"Caricion fuscae\", s přechody k oligotrofním ostřicovorašeliníkovým fytocenózám svazu \"Sphagno recurvi-Caricion canescentis\". Tato nejvlhčí oblast zaobírá přibližně 4 % území. V rámci této části rostou malé populace chráněné vachty trojlisté (\"Menyanthes trifoliata\"). Dále se zde nachází Ostřice přioblá (\"Carex diandra\"), ostřice obecná (\"C. nigra\"), ostřice prosová (\"C. panicea\"), ostřice šedavá (\"C. canescens\"), kozlík dvoudomý (\"Valeriana dioica\"), starček potoční (\"Tephroseris crispa\"), violka bahenní (\"Viola palustris\"), suchopýr úzkolistý (\"Eriophorum angustifolium\"), rozrazil štítkovitý (\"Veronica scutellata\") a vrbovka bahenní (\"Epilobium palustre\").\n\nZe zástupců bezobratlých má bohaté zastoupení dvoukřídlý hmyz. Z významnějších druhů jde o pestřici \"Geomyza martineki\". Říši obojživelníků zde zastupuje kuňka ohnivá (\"Bombina bombina\") a skokan krátkonohý (\"Pelophylax lessonae\").\n\nZ ptactva zde hnízdí bramborníček hnědý (\"Saxicola rubetra\") a linduška luční (\"Anthus pratensis\"). V křovinách okolo Dehetníku dále pěnice pokřovní (\"Sylvia curruca\"), pěnice hnědokřídlá (\"S. communis\") a sedmihlásek hajní (\"Hippolais icterina\"). Plán péče o památku dále zmiňuje bekasinu otavní (\"Gallinago gallinago\") a konipasa lučního (\"Motacilla flava\").\n\nV rámci ochrany lokality byl v roce 2007 schválen plán péče o přírodní památku na období 2007 až 2016. Rizikem je převážně splachování živin a hnojiv z pole přiléhajícího na jižní svah Dehetníku (nicméně zemědělská půda se nachází jak na jižním tak i na severním okraji památky). Splachy živin z polí způsobují ruderalizaci (převážně v jižní části území), projevující se expanzí třtiny křovištní (\"Calamagrostis epigejos\"). Ta postupuje od severovýchodního okraje Dehetníku, čímž redukuje množství původních druhů v oblasti. Další nebezpečí představují náletové dřeviny, které se šíří v části oblasti železniční tratě. To je způsobeno dlouhodobým nekosením této části lokality.\nV rámci péče dochází jednou ročně k pravidelnému kosení (v srpnu), které probíhá mechanizací. Nicméně do míst, kam se mechanizace nedostane, se doporučuje dokosení pomocí křovinořezu. Plán péče taktéž zmiňuje vhodnost vybudovat na lokalitě nové tůně, které by zvýšily atraktivitu území pro chráněné druhy, převážně obojživelníky. Tůně by měly dle plánu vzniknout na východním okraji, kde se nachází staré skruže. Doporučená hloubka je do půl metru o velikosti maximálně 5×5 metrů.\n\nOblast je volně dostupná po polní cestě vedoucí z Líšnice do Milevska. Ta prochází na východním okraji památky. Pro návštěvníky je zde zbudována informační cedule. Taktéž se zde nachází výklenková kaple z roku 1897 zasvěcená Panně Marii Sepekovské.\n\n"}
{"id": "598792", "url": "https://cs.wikipedia.org/wiki?curid=598792", "title": "Čichový receptor", "text": "Čichový receptor\n\nČichový (olfaktorický) receptor je receptor na povrchu olfaktorických neuronů v čichovém epitelu, který umožňuje čich, tedy vnímání pachů. Tyto receptory jsou členové rodiny receptorů spřažených s G-proteinem. U savců je známo až 1 000 genů pro olfaktorické receptory, tedy teoreticky 1 000 různých receptorů. U člověka však mnohé z nich nejsou funkční (jsou to pouze pseudogeny) a počet funkčních genů pro čichové receptory nepřesahuje 400. Každý olfaktorický neuron (např. v lidském nose) nese pouze jeden druh olfaktorických receptorů. Všechny olfaktorické neurony s totožným čichovým receptorem přitom směřují do jediného místa v čichovém centru v mozku (bulbus olfactorius).\n\nZpůsob práce těchto receptorů je podobný jako u ostatních receptorů spřažených s G-proteinem. Po navázání odorantu (pachové látky) na receptor dojde na vnitřní straně k sérii kroků, které nakonec způsobí vznik druhého posla, cAMP. Tím se zesílí signál a nakonec je aktivován neurotransmiter glutamát, který pomocí otevírání iontových kanálů navodí akční potenciál. Tento signál je přenesen po axonu do mozku.\n"}
{"id": "598796", "url": "https://cs.wikipedia.org/wiki?curid=598796", "title": "Seznam chráněných území v okrese Kladno", "text": "Seznam chráněných území v okrese Kladno\n\nToto je seznam chráněných území v okrese Kladno aktuální k roku 2016, ve kterém jsou uvedena chráněná území v oblasti okresu Kladno.\n\n"}
{"id": "598806", "url": "https://cs.wikipedia.org/wiki?curid=598806", "title": "Ja'akov Meridor", "text": "Ja'akov Meridor\n\nJa'akov Meridor (: יעקב מרידור, rodným jménem Ja'akov Viniarsky; 29. září 1913 – 30. června 1995) byl revizionisticko-sionistický aktivista, velitel Irgunu v letech 1941 až 1943 a dlouholetý izraelský politik. Přes třicet let byl poslancem Knesetu za stranu Likud a její předchůdkyně (Gachal a Cherut).\n\nNarodil se v Lipně v Ruském impériu (dnešní Polsko) do rodiny obchodníků ze střední třídy. Poté co se doslechl o prvních arabských nepokojích v britské mandátní Palestině, vstoupil v roce 1930 do revizionistického hnutí Bejtar. Vystudoval práva na Varšavské univerzitě.\n\nV roce 1932 imigroval do Palestiny, kde o rok později vstoupil do Irgunu. V roce 1941 doprovázel Davida Raziela při misi do Iráku, během níž měli sabotovat ropná pole na předměstí Bagdádu. Když byl Raziel zabit společně s britským důstojníkem, jenž je doprovázel, vrátil se Meridor do mandátní Palestiny, kde po Razielovi převzal post vrchního velitele Irgunu.\n\nV roce 1943 předal velení nad Irgunem Menachemu Beginovi, nicméně i nadále zastával řadu starších pozic až do roku 1945, kdy jej Hagana předala Britům. Ti jej interovali v řadě detenčních táborů v Africe, odkud se několikrát neúspěšně pokusil utéct. Úspěšný byl až v roce 1948 a do Izraele se vrátil v den vyhlášení jeho nezávislosti – 14. května 1948.\n\nPodle deníku \"The Scotsman\" ohlásil Irgun 7. dubna 1948 v Tel Avivu, že Ja'akov Meridor „převzal své válečné úkoly v Palestině.“ Deník rovněž uvedl, že první Meridorův rozkaz byl útok na vojenský tábor v Pardes Chana, nacházející se jižně od Haify, při němž bylo zabito šest britských vojáků a jejich velící důstojník podplukovník G. L. Hilderbrand.\n\nPod Beginovým velením byl Meridorovi přidělen úkol řídit integraci Irgunu do nově vzniklých Izraelských obranných sil.\n\nV politických kruzích patřil mezi jednoho ze zakladatelů strany Cherut (politického nástupníka Irgunu), za níž byl zvolen poslancem v prvních izraelských parlamentních volbách v roce 1949. Svůj poslanecký mandát si udržel i v následujících volbách v letech 1951, 1955, 1959, 1961 a znovu v roce 1965 poté, co se Cherut sloučil s Liberální stranou ve stranu Gachal (z níž se později stal Likud). V roce 1955 vydal knihu s názvem \"Long is the Path to Freedom: Chronicles of one of the Exiles\". Ve volbách v roce 1969 však o svůj poslanecký mandát přišel.\n\nSvou politickou kariéru vzkřísil v roce 1981, když byl ve volbách zvolen poslancem za Likud. Navzdory předvolebnímu trapasu a skandálu s „žárovkou, která měla osvítit Ramat Gan“ byl jmenován ministrem ekonomiky a meziministerské spolupráce ve vládě premiéra Begina. Svůj ministerský post si udržel i poté, co Begina ve funkci premiéra v roce 1983 nahradil Jicchak Šamir.\n\nNavzdory své významné funkci ve vládě Meridor v následujících volbách v roce 1984 přišel o poslanecký mandát a již se do Knesetu nevrátil.\n\n\n"}
{"id": "598812", "url": "https://cs.wikipedia.org/wiki?curid=598812", "title": "Meridor", "text": "Meridor\n\nMeridor (: מרידור) může být příjmení více osob:\n\n"}
{"id": "598817", "url": "https://cs.wikipedia.org/wiki?curid=598817", "title": "Hokejová reprezentace Srbska a Černé Hory", "text": "Hokejová reprezentace Srbska a Černé Hory\n\nHokejová reprezentace Srbska a Černé Hory byla od roku 1992 do roku 2002 národním hokejovým mužstvem Svazové republiky Jugoslávie a od roku 2003 do roku 2006 národním hokejovým mužstvem Srbska a Černé Hory. Její nástupkyní se roku 2007 stala srbská hokejová reprezentace, národní hokejové mužstvo Srbska.\n\nHokejisté Svazové republiky Jugoslávie/Srbska a Černé Hory se zúčastnili 12 MS (z toho v B-skupině 1992 bez vítězství, nejčastěji v C-skupině/divizi II, v D-skupině 1996 a 1997).\n\n\n"}
{"id": "598820", "url": "https://cs.wikipedia.org/wiki?curid=598820", "title": "Příležitostná osobní silniční doprava", "text": "Příležitostná osobní silniční doprava\n\nPříležitostná osobní silniční doprava (v profesním a úředním slangu někdy označovaná jako smluvní doprava, ačkoliv na smluvních vztazích je vždy založena i veřejná doprava) spadá v terminologii českého Zákona o silniční dopravě (111/1994 Sb.) pod pojem příležitostné osobní silniční dopravy (§ 2 odst. 10 zákona). Nejtypičtěji je tato forma využívána pro různé rekreační, školní a jiné zájezdy, výlety a podobně. \n\nJde-li o pravidelnou neveřejnou dopravu pro cizí potřeby ve stálých trasách i časech, má být podle zákona provozována formou zvláštní linkové dopravy. Tato forma je také využívána pro svoz zaměstnanců do větších podniků. Pokud však má povahu pravidelné dopravy, je pak zvláštní linková doprava dle §2, odst. 6b.\n\nPokud podnik zajišťuje dopravu pro vlastní potřebu vlastním jménem a nevzniká přitom přepravní smlouva s cestujícími zaměstnanci, pak zákon pravidelnou a nepravidelnou dopravu nerozlišuje a tato forma dopravy nepodléhá regulacím platným pro dopravu pro cizí potřeby. Tímto způsobem často například dopravní firmy (například městské dopravní podniky) svážejí a rozvážejí své zaměstnance. \n\nSmlouvu o poskytnutí nebo provozování neveřejné dopravy uzavírá objednatel buď přímo s dopravcem (zejména pokud jde o místního dominantního dopravce s dobrou pověstí a cenami), nebo může k vyhledání vhodného dopravce využít služeb některého dispečinku, na jehož podmínkách pak záleží, zda smlouvu s dopravcem uzavře přímo nebo zda dopravce je subdodavatelem dispečinku a dispečink smluvním partnerem objednatele. Obdobné možnosti mohou využívat jak velké podniky pro hromadnou dopravu, tak i individuální zájemci pro spolujízdu v malých silničních vozidlech.\n"}
{"id": "598821", "url": "https://cs.wikipedia.org/wiki?curid=598821", "title": "Vyšší soudní úředník", "text": "Vyšší soudní úředník\n\nVyšší soudní úředník (něm. \"Rechtspfleger\", doslova „ošetřovatel práva“) je administrativní pracovník soudu, který se podílí na jeho rozhodovací a jiné činnosti. Jeho obdobou u státního zastupitelství je vyšší úředník státního zastupitelství.\n\nVyšší soudní úředníci mají svůj předobraz již v první republice, kdy u okresních soudů působili tzv. \"úředníci vyšší pomocné soudní služby\". Mohli jimi být pověřeni ti z úředníků soudní kanceláře, kteří měli úplné středoškolské vzdělání, byli po tři roky v přípravné praxi u soudu a složili praktickou zkoušku ze všech oborů práva (aktuárskou zkoušku).\n\nMohli pak samostatně vyřizovat jednoduché dědické, exekuční a opatrovnické věci, mimo těch, které byly svěřeny přímo soudci (např. o prohlášení zletilosti, o zbavení svéprávnosti, o osvojení apod.). Bylo jim svěřeno i vydávání platebních rozkazů, potvrzování právní moci a vykonatelnosti rozhodnutí a vedení pozemkových knih. Proti rozhodnutí takových úředníků bylo možno podat námitky k soudci, soudce si také mohl vyhradit vyřizování věcí právně nebo skutkově složitých. Úředníci vyšší pomocné soudní služby působili až do konce roku 1950.\n\nVyšším soudním úředníkem může být jen ten, kdo splňuje tyto předpoklady:\n\nPostavení a pravomoci vyššího soudního úředníka, stejně jako studium vyšších soudních úředníků upravuje zákon o vyšších soudních úřednících a vyšších úřednících státního zastupitelství (č. 121/2008 Sb., původně č. 189/1994 Sb.), jeho plat je pak stanoven podle zákoníku práce a nařízení vlády o platových poměrech zaměstnanců ve veřejných službách a správě.\n\nVyšší soudní úředník je oprávněn v občanském soudním řízení, v soudním řízení správním, v trestním řízení a v jiné činnosti soudu samostatně provádět jednotlivé soudní úkony a v jednodušších věcech samostatně rozhodovat. V občanském soudním řízení působí zejména v řízení o vydání platebního rozkazu, v pozůstalostním řízení, v řízení ve věcech péče soudu o nezletilé a opatrovnických věcech, v řízení o úschovách a o umoření listin, v řízení o nařízení exekuce a o výkonu rozhodnutí, v insolvenčním řízení a v řízení ve věcech obchodního rejstříku. Vyšší soudní úředník je navíc oprávněn vydávat úřední opisy, výpisy nebo potvrzení, provádět práce v oboru soudní statistiky a vyřizovat dotazy a připomínky veřejnosti, týkající se průběhu řízení v jednotlivých věcech.\n\nV občanském soudním řízení a v soudním řízení správním naopak nemůže především rozhodovat o předběžném opatření, vést jednání ve věci samé, rozhodovat o ní formou rozsudku a provádět další úkony, které jsou výslovně svěřeny soudci. V trestním řízení pak nemůže provádět úkony soudce v přípravném řízení, vést jednání soudu v hlavním líčení, veřejném zasedání nebo neveřejném zasedání a vydávat trestní příkaz a další taxativně vyjmenované příkazy, které jsou výslovně svěřeny soudci.\n\nVyšší soudní úředník je vyloučen z provedení úkonu soudu z obdobných důvodů podjatosti, které jsou stanoveny u soudce. O tom, zda je v konkrétní věci vyloučen, rozhoduje soudce a proti jeho rozhodnutí není opravný prostředek přípustný. Pokud by se jednalo o věc právně nebo skutkově mimořádně složitou, může ji vyšší soudní úředník předložit soudci k rozhodnutí, stejně tak je soudce oprávněn mu ji z těchto důvodů odebrat. Proti rozhodnutí vyššího soudního úředníka lze v občanském soudním řízení podat odvolání za stejných podmínek jako proti rozhodnutí soudce. Toto odvolání se však nejdříve předloží soudci, který mu může zcela vyhovět. Takové rozhodnutí se pak považuje za rozhodnutí soudu prvního stupně a lze je znovu napadnout řádným odvoláním. Také v trestním řízení lze proti rozhodnutí vyššího soudního úředníka podat stížnost, které opět může soudce zcela vyhovět.\n\nV roce 2012 jich v České republice působilo přes jeden tisíc. Existuje také „Unie vyšších soudních úředníků České republiky“, spolek (IČO 70834148) se sídlem u Okresního soudu v Kutné Hoře, jenž měl regionální sekce organizované podle jednotlivých krajských soudů. Tento spolek však byl v listopadu roku 2018 zrušen a je tak v současné době v likvidaci. Na jeho činnost v současné době navazuje spolek Unie VSÚ, z. s., jehož cílem je zvyšování úrovně a podpora postavení vyšších soudních úředníků v rámci systému justice a hájení a prosazování materiálních i nemateriálních zájmů vyšších soudních úředníků, souvisejících s jejich pracovní činností.\n"}
{"id": "598825", "url": "https://cs.wikipedia.org/wiki?curid=598825", "title": "Centrum Železných hor", "text": "Centrum Železných hor\n\nCentrum Železných hor je dobrovolný svazek obcí v okresu Chrudim, jeho sídlem jsou Nasavrky a jeho cílem je vytvoření společné koncepce a realizace rozvoje v˙oblasti: ekologické, ekonomické, kulturní, sociální, sportovní a turistické, výstavby, hospodářské, údržby a ošetřování pietních míst za účelem efektivního skloubení požadavků všech obcí. Sdružuje celkem 11 obcí a byl založen v roce 2001.\n\n\n"}
{"id": "598828", "url": "https://cs.wikipedia.org/wiki?curid=598828", "title": "Českomoravské pomezí", "text": "Českomoravské pomezí\n\nČeskomoravské pomezí je dobrovolný svazek obcí v okresech Svitavy a Ústí nad Orlicí, jeho sídlem je Litomyšl a jeho cílem je především aktivně přispívat k rozvoji cestovního ruchu. Sdružuje celkem 5 obcí a byl založen v roce 2007.\n\n\n"}
{"id": "598831", "url": "https://cs.wikipedia.org/wiki?curid=598831", "title": "Kulík křivozobý", "text": "Kulík křivozobý\n\nKulík křivozobý (\"Anarhynchus frontalis\") je asi 20 cm velký druh kulíka endemický k Novému Zélandu. Jedná se také o jediného představitele rodu \"Anarhynchus\". Je jedinečný zvláštně zakřiveným zobákem, jehož konec směřuje doprava v úhlu 12°. Předpokládá se, že se jedná o zvláštní adaptaci umožňující snadnější vyhledávání kořisti – hmyzu a jiných drobných bezobratlých – zpod malých kamenů. Hnízdí u řek. 2–3 šedá vejce s jemným tmavým skvrněním klade na zem mezi oblázky, kde je celá snůška i inkubující samice dobře zamaskována. V současné době je v Červeném seznamu IUCN zařazen do kategorie zranitelných druhů. Jeho populace je přitom odhadována na 4500–5000 jedinců.\n"}
{"id": "598833", "url": "https://cs.wikipedia.org/wiki?curid=598833", "title": "Grand Staircase-Escalante National Monument", "text": "Grand Staircase-Escalante National Monument\n\nGrand Staircase-Escalante National Monument je velkou přírodní rezervací na jihu státu Utah v USA. Má rozlohu 7571 km² a za národní pamětihodnost byla prohlášena prezidentem Billem Clintonem v roce 1996.\n\nToto místo je známé také jako kraj plný paleontologických lokalit se zkamenělinami dinosaurů. Od roku 2000 zde bylo objeveno velké množství fosílií starých asi 75 milionů let (svrchní křída). Mezi významné objevy patří hadrosaurid druhu \"Gryposaurus monumentensis\" nebo ceratopsidi \"Kosmoceratops\" a \"Utahceratops\".\n"}
{"id": "598835", "url": "https://cs.wikipedia.org/wiki?curid=598835", "title": "Dobrovolný svazek obcí Holicka", "text": "Dobrovolný svazek obcí Holicka\n\nDobrovolný svazek obcí Holicka je dobrovolný svazek obcí v okresu Pardubice a okresu Ústí nad Orlicí, jeho sídlem jsou Holice a jeho cílem je řešení úkolů z˙oblasti školství, sociální péče, zdravotnictví, kultury, požární ochrany, veřejného pořádku, ochrany životního prostředí, cestovního ruchu a péče o zvířata, zabezpečení čistoty obce, správy veřejné zeleně a veřejného osvětlení, shromažďování a odvoz komunálních odpadů a jejich nezávadného zpracovávání, využití nebo zneškodnění, zásobování vodou, odvádění a čištění odpadních vod, zavádění, rozšiřování inženýrských sítí, systémů veřejné osobní dopravy k˙zajištění dopravní obslužnosti daného území a další. Sdružuje celkem 17 obcí a byl založen v roce 2002.\n\n\n"}
{"id": "598838", "url": "https://cs.wikipedia.org/wiki?curid=598838", "title": "Pišingr", "text": "Pišingr\n\nPišingr je výraz, jenž se vžil pro označení sladkých, většinou slepovaných, oplatek nebo pečených zákusků jako tzv. eponymní název pocházející od stejnojmenné rakouské firmy vídeňského cukráře Oskara Pischingera (1863–1919). \n\nCukrářství Oscar Pischinger bylo založeno ve Vídni roku 1849. Roku 1881 vznikl původní Pischingrův dort (Original Pischinger Torte), který firmu proslavil prakticky po celém území bývalého Rakouska-Uherska.\n\nPo první světové válce se firma roku 1918 rozdělila na německou a rakouskou část, přičemž ta německá ve 30. letech zanikla. Rakouská odnož firmy sídlila až do roku 1945 ve Vídeňském Novém Městě, kdy byla prodána společnosti Bensdorp.\n\nUž roku 1949 založil další člen rodiny Kurt Pischinger ve Vídni novou vlastní firmu vyrábějící tradiční čokoládové cukrovinky. Ta fungovala až do roku 1980, kdy byla zakoupena čokoládovnami Victor Schmitd & Söhne, které o deset let později získaly do svého vlastnictví rovněž původní společnost Oscar Pischinger.\n\nRoku 1994 byla celá společnost zakoupena nadnárodní firmou Nestlé. Nový vlastník později změnil tvar vyráběných cukrovinek a místo dortů začal prodávat praktičtější trojúhelníčky.\n\nV roce 2006 nastala poslední změna vlastnictví a celá firma Pischinger přešla do vlastnictví vídeňské cukrářské firmy Walter Heindl.\n\n"}
{"id": "598840", "url": "https://cs.wikipedia.org/wiki?curid=598840", "title": "Heřmanoměstecko", "text": "Heřmanoměstecko\n\nHeřmanoměstecko je dobrovolný svazek obcí v okresu Chrudim a okresu Pardubice, jeho sídlem je Heřmanův Městec a jeho cílem je všeobecná ochrana životního prostředí v zájmovém území, společný postup při dosahování ekologické stability zájmového území, koordinace významných investičních akcí v zájmovém území, koordinace obecních územních plánů a územní plánování v regionálním měřítku, podpora vzniku podmínek pro vytváření pracovních příležitostí, zastupování členů svazku při jednání o společných věcech s třetími osobami (orgány státní správy aj.), propagace svazku a jeho zájmového území a další aktivity. Sdružuje celkem 11 obcí a byl založen v roce 2001.\n\n\n"}
{"id": "598843", "url": "https://cs.wikipedia.org/wiki?curid=598843", "title": "Kraj Smetany a Martinů", "text": "Kraj Smetany a Martinů\n\nKraj Smetany a Martinů je dobrovolný svazek obcí v okresu Svitavy, jeho sídlem je Polička a jeho cílem je systematická podpora rozvoje turistiky a vytváření podmínek pro její všestranný rozvoj, společná cílená propagace a reklama v˙oblasti cestovního ruchu, poskytování informací s˙vazbou na turistický ruch veřejnosti a návštěvníkům mikroregionu, příprava realizace společných propagačních projektů, podpora rozvoje rekreačních, kulturních, sportovních a konferenčních aktivit s˙vazbou na turistiku a vzájemná spolupráce v˙těchto oblastech, vzájemná spolupráce při získávání finančních zdrojů pro aktivity sdružení, spolupráce s˙českými a zahraničními institucemi s˙posláním obdobným s˙cíli sdružení.. Sdružuje celkem 14 obcí a byl založen v roce 1998.\n\n\n"}
{"id": "598846", "url": "https://cs.wikipedia.org/wiki?curid=598846", "title": "Juliusburg (zámek)", "text": "Juliusburg (zámek)\n\nZámek Juliusburg (nebo Zámek Stetteldorf) stojí ve Stetteldorfu am Wagram v okrese Korneuburg v jihozápadním Weinviertelu (Vinné čtvrti) v rakouské spolkové zemi Dolní Rakousy, na hraně Wagramu.\n\nHrabě Julius II. z Hardeggu († 1593) v roce 1582 získal od rodiny Starhembergů panství a tržiště Stetteldorf. Roku 1588 nechal tu postavit zámek. Stavitelem byl Andreas Piazoll. Již předtím měl zde postavený ovčín, sýpku a mlýn, Proto se rozhodl vybudovat si zde zámek jako své bydliště. Předtím zde žádná stavba nestála.\n\nKdyž roku 1593 Julius zemřel, nechal hrabě Friedrich Hardegg v roce 1596 k zámku další tři křídla a obehnat vše ochranným příkopem se třemi kruhovými věžemi. V průběhu třicetileté války byl zámek Švédy v roce 1645 napaden a vydrancován. Pro zřízení slavné zámecké zahrady byl přijat zahradník z Vincenza. Mezi Wagramem leží od roku 1602 zámecký park. Uvnitř parku byl postaven letohrádek, myslivna a poustevna. K procházkám byla vyštěrkovaná promenáda, kašna s fontánou se sochami. Stěna, která je postavena od věže se špičatou střechou a průčelím, slouží jako ohrazení. Rytina z roku 1672 a fresky ve slavnostním sále zámku jsou od Johana Melchiora Thalmanna z první poloviny 18. století jsou ještě dodnes zachované. Hrabě Georg Friedrich také udržoval vysokými náklady hřebčinec ve Schmida.\n\nSobieského trakt s věží připomíná rok 1683, kdy se na zámku zdržel vojenský rada a polský král Jan III. Sobieski (1629–1696), vévoda Karel V. Lotrinský (1643–1690) a německá knížata když se očekával druhý vpád Turků do Vídně.\n\nZa Julia IV. hraběte z Hardeggu v letech 1705 až 1709 přestavěl architekt Johann Jacob Castelli zámek barokně, kterou dokončil Johann Lukas von Hildebrandt (1668–1745). Za jeho působení pochází dvojitá brána v hradbách. V roce 1749 velmi poškodilo zámek zemětřesení.\n\n"}
{"id": "598847", "url": "https://cs.wikipedia.org/wiki?curid=598847", "title": "Lanškrounsko", "text": "Lanškrounsko\n\nLanškrounsko je dobrovolný svazek obcí v okresu Ústí nad Orlicí, jeho sídlem je Lanškroun a jeho cílem je řešení systému veřejné dopravy k zajištění dopravní obslužnosti v zájmovém území obcí-členů svazku, společný postup při řešení zaměstnanosti v zájmovém území svazku, společný postup při řešení zemědělství, zdravotnictví, cestovního ruchu a využití volného času, řešení úkolů ochrany životního prostředí, poradenská a informační pomoc členům svazku a další aktivity. Sdružuje celkem 21 obcí a byl založen v roce 2001.\n\n\n"}
{"id": "598850", "url": "https://cs.wikipedia.org/wiki?curid=598850", "title": "Mikroregion Brněnec", "text": "Mikroregion Brněnec\n\nMikroregion Brněnec je dobrovolný svazek obcí v okresu Svitavy, jeho sídlem je Brněnec a jeho cílem je hájení oprávněných ekonomických, sociálních, společenských a kulturních zájmů obyvatel regionu, řešení problémů přesahujících rámec a možnosti jednotlivých obcí, zjm. se jedná o úkoly v oblasti školství, sociální péče, zdravotnictví, kultury, požární ochrany, veřejného pořádku, ochrany životního prostředí, cestovního ruchu, zabezpečování čistoty obce, správy veřejné zeleně a veřejného osvětlení, shromažďování a odvoz komunálních odpadů a jejich nezávadného zpracovávání, využití nebo zneškodnění, zásobování vodou, odvádění a čištění odpadních vod, zavádění, rozšiřování inženýrských sítí, systémů veřejné osobní dopravy k zajištění dopravní obslužnosti daného území, správy majetku obcí atd. Sdružuje celkem 11 obcí a byl založen v roce 2002.\n\n\n"}
{"id": "598852", "url": "https://cs.wikipedia.org/wiki?curid=598852", "title": "Lokomotiva S 699.0", "text": "Lokomotiva S 699.0\n\nLokomotiva řady S 699.0 (tovární typ Škoda 32E) byla vyrobena v roce 1963 v počtu jediného kusu. Stalo se tak v plzeňských Škodových závodech, tehdy zvaných Závody V. I. Lenina v Plzni.\n\nJde o první lokomotivu na světě s laminátovou karosérií. Rovněž to bylo poprvé, co se na projektu železničního stroje v Československu podílel výtvarník-designer, a to prof. Otakar Diblík z VŠUP Praha. S délkou 20 000 mm přes nárazníky a váhou 126 tun patří 32 E mezi největší a nejtěžší československé lokomotivy. Zároveň se stala v době svého vzniku nejvýkonnější škodováckou lokomotivu s trvalým výkonem 4620 kW.\n\nPojezd tvoří dva třínápravové podvozky, u nichž jsou použity ocelové šroubové válcovité ocelové pružiny. V každém podvozku jsou uloženy tři stejnosměrné sériové trakční motory, pohánějící nápravy ozubeným převodem. Lokomotiva již měla také křemíkové diodové usměrňovače, elektrodynamickou brzdu a další novinky. Střídavý proud 25 kV 50 Hz byl přiváděn do transformátoru s regulací na straně vysokého napětí. Z něj byl proud usměrňován v trakčním usměrňovači, který byl vždy po jednom pro každý podvozek. Jeden trakční sériový stejnosměrný motor měl trvalý výkon 770 kW, takže se jednalo o velmi výkonnou lokomotivu. Novinkou bylo také instalování krokového řízení s řídícím segmentem místo řídícího kola podle čs. patentu a zařízení pro automatický rozjezd.\n\nZ bran plzeňské Škodovky vyjela lokomotiva S 699.001 dne 28. prosince 1963 pod továrním označením 32 E s výrobním číslem 4804. Bylo s ní uvažováno pro dopravu osobních i nákladních vlaků. Lokomotiva byla zkoušena na trati Plzeň-Horažďovice předměstí. ČSD řadu S 699.0 však nakonec neobjednaly. Pro tratě, které byly v té době elektrizovány střídavou soustavou byla poněkud předimenzovaná a v některých úsecích s oblouky o malých poloměrech nevyhovovala svými třínápravovými podvozky. Proto daly ČSD na těchto tratích přednost čtyřnápravovým strojům S 489.0, pro něž byla lokomotiva S 699.001 přímým vzorem. Koncem června 1965 byla lokomotiva 32 E zkoušena na náročné trati Bulharských železnic Gorna Orjachovica–Ruse. Po svém návratu do Škody Plzeň byla vystavována na podzimním brněnském strojírenském veletrhu. 12. 12. 1965 byla prodána pro potřeby Železničního zkušebního okruhu v Cerhenicích. \n\nV letech 1966-1967 byla pro potřeby ŽZO rekonstruována. Byly jí instalovány nové podvozky se změněným převodem na poměr 2,18, čímž se zvýšila maximální rychlost lokomotivy na 160 km/h. Rovněž byl zvýšen celkový trvalý výkon na 4 920 kW. \n\nVnějších změn na lokomotivě za dobu jejího provozu nebylo provedeno mnoho. Kromě krytů patek nárazníků a táhlového ústrojí, bylo ještě na čelech dodatečně instalováno podokenní madlo. Původní červeno-bílý nátěr s černým podélným pruhem byl v Kolíně zřejmě v souvislosti s přípravou na vystavení na veletrhu změněn na schéma, podle kterého byly natírány později vyráběné čtyřnápravové „laminátky“, tedy kombinaci červeno-žluto-šedou. \n\nPoužívala se při chodových zkouškách osobních a nákladních vozů i hnacích vozidel na okruhu ve Velimi. 21. 1. 1981 se lokomotiva při jízdách na malém okruhu vzňala. Nikdy potom už nebyla opravena do provozuschopného stavu. V letech 1981–1991 byla sporadicky využívána na zkušebním okruhu jako mrtvá zátěž.\n\nV roce 1991 byla odeslána do depa v Brně-Maloměřicích. Tam byla odstavena až do roku 1998, kdy byla přetažena do areálu Škody Plzeň. Tady pak čekala dalších dvanáct let na svou renovaci, kterou provedlo až Techmania Science Center, jež jí do svých expozic uvedlo spolu s lokomotivou Škoda 2ELo v rámci rekonstrukce technických památek, na něž poskytl finance operační program ROP Jihozápad.\n\n\n"}
{"id": "598854", "url": "https://cs.wikipedia.org/wiki?curid=598854", "title": "Mikroregion Chrudimsko", "text": "Mikroregion Chrudimsko\n\nMikroregion Chrudimsko je dobrovolný svazek obcí v okresu Chrudim, jeho sídlem je Chrudim a jeho cílem je další rozvoj měst a obcí, které se stanou členy svazku obcí, jejich vyrovnání evropským standardům a vývojovým trendům 21. století ve všech oblastech lidského života. Rozhodujícími problémy, které bude svazek řešit, je zejména snižování nezaměstnanosti, zlepšování životního prostředí, rozvoj ekonomiky, infrastruktury, cestovního ruchu a dalších oblastí, jež korespondují s˙cíli a posláním svazku. Sdružuje celkem 32 obcí a byl založen v roce 2001.\n\n\n"}
{"id": "598860", "url": "https://cs.wikipedia.org/wiki?curid=598860", "title": "Jicchak Danciger", "text": "Jicchak Danciger\n\nJicchak Danciger (: יצחק דנציגר, : \"Yitzhak Danziger\"; 26. června 1916, Berlín – 11. července 1977, Ramla) byl izraelský sochař, jeden z průkopnických sochařů Kana'anského hnutí a člen skupiny \"Ofakim chadašim\" (\"New Horizons\").\n\nNarodil se v Berlíně do sionisticky smýšlející rodiny. Jeho otec byl chirurg, který v první světové válce sloužil v německé armádě. V roce 1923 Dancigerova rodina podnikla aliju do britské mandátní Palestiny, kde se usadila v Jeruzalémě. V letech 1934 až 1937 Jicchak studoval umění na londýnské Slade School of Fine Art. Velmi jej ovlivnily návštěvy Britského muzea, Antropologického muzea a umění starověkého Egypta, Asýrie, Babylonu, Persie, Indie, Oceánie a Afriky. Všechny tyto vlivy později sehrály významnou roli při jeho sochařské tvorbě. Zpět do mandátní Palestiny se vrátil v roce 1937 a otevřel si umělecké studio v Tel Avivu. Od roku 1955 až do své smrti v roce 1977 učil na Technionu v Haifě.\nV letech 1938 až 1939 Danciger vytvořil své nejslavnější rané dílo, sochu „Nimrod“. Soška je 90 centimetrů vysoká a je vyrobena z červeného nubijského pískovce, dovezeného z jordánského města Petra. Představuje biblickou postavu Nimroda jako nahého neobřezaného lovce se sokolem na rameni, nesoucího luk. Styl tohoto díla ukazuje na vliv staroegyptských soch.\nOdhalení sochy však způsobilo skandál. Hebrejská univerzita v Jeruzalémě, která Dancigerovi vytvoření sochy zadala, nebyla spokojena s výsledkem a silné protesty se ozývaly rovněž z náboženských kruhů. Během několika let se však Dancigerův „Nimrod“ stal všeobecně uznávaný jako mistrovské dílo izraelského umění a významně ovlivnil a inspiroval práci pozdějších sochařů, malířů, spisovatelů a básníků.\n\nSocha Nimroda se stala znakem kulturně-politického Kana'anského hnutí, které prosazovalo postavení se zády k židovským náboženským tradicím, přerušení vztahů s diasporními Židy a jejich kulturou a jejich nahrazení „hebrejskou identitou“ založenou na starověkých semitských hrdinských mýtech, jako byl například Nimrod. Přestože hnutí nikdy nezískalo výraznou podporu v izraelské společnosti, mělo značný vliv na izraelské intelektuály ve 40. a 50. letech 20. století.\n\nZahynul v roce 1977 při autonehodě u města Ramla.\n\n\n"}
{"id": "598876", "url": "https://cs.wikipedia.org/wiki?curid=598876", "title": "Şırnak", "text": "Şırnak\n\nŞırnak je město v Turecku, spravní středisko provincie, která nese stejné jméno. Nachází se ve východní Anatolii a na konci roku 2009 zde žilo 63 664 obyvatel. Ekonomika města je založena hlavně na zemědělství.\n\nPředpokládá se, že název města zněl původně \"Şehr-i Nuh\" (česky: Noemovo město), neboť na nedaleké hoře měl zakotvit bájný Noe po potopě světa.\n"}
{"id": "598877", "url": "https://cs.wikipedia.org/wiki?curid=598877", "title": "Tata Motors", "text": "Tata Motors\n\nTata Motors Ltd (NSE: TATAMOTORS, BSE: 500570, NYSE: TTM) je nadnárodní korporace se sídlem v Bombaji v Indii. Je součástí Tata Group, dříve byla známa jako TELCO (TATA Engineering and Locomotive Company).\n\nTata Motors je největší automobilkou v Indii, konsolidované výnosy v období 2009-10 dosáhly 20 mld. USD. Je lídrem v nákladních automobilech a mezi třemi největšími v osobních vozidlech. Má vítězné produkty v segmentech malých, středních a užitkových vozů. Je čtvrtým největším světovým výrobcem nákladních automobilů a druhým největším světovým výrobcem autobusů, s více než 24 000 zaměstnanci. Od počátku výroby v roce 1954 automobilka vyrobila a prodala v Indii více než 4 miliony automobilů.\n\nFirma Tata Motors byla založena v roce 1945, přičemž začala nejprve vyrábět lokomotivy. První automobil vyrobila v roce 1954 ve spolupráci s firmou Daimler-Benz; tato spolupráce skončila v roce 1969. S akciemi Tata Motors se obchoduje jak na burze v Bombaji (Bombay Stock Exchange), tak v New Yorku (New York Stock Exchange). V roce 2005 patřila společnost mezi 10 největších v Indii, s ročními tržbami přes 320 mld. rupií.\n\nV roce 2004 společnost koupila divizi firmy Daewoo zaměřenou na nákladní automobily, nyní známou jako Tata Daewoo Commercial Vehicle, v Korejské republice. Další akvizicí byla firma Hispano Carrocera SA, kterou Tata Motors nyní stoprocentně vlastní. V březnu 2008 společnost Tata Motors koupila od Ford Motor Company podnik Jaguar Land Rover (JLR), do něhož patří i značky Daimler a Lanchester. Tato transakce byla završena 2. června 2008.\n\nTata Motors má výrobny a montážní závody v Indii (Jamšedpúr, Pantnagar, Lucknow, Ahmedabad, Sanand a Pune), Argentině, Jihoafrické republice a v Thajsku.\n\nPo úspěchu Tata Indica se firma Tata Motors zaměřila na posilování pozice ve světě. V roce 2004 koupila společnost Daewoo Commercial Vehicle Company v Korejské republice. Důvody k akvizici byly tyto:\n\nTata zůstává největším indickým výrobcem těžkých nákladních automobilů, Tata Daewoo je druhým největším výrobcem těchto vozidel v Jižní Koreji. Tata Motors společně s Tata Daewoo společně pracují na vývoji nákladních automobilů (např. Novus nebo World Truck) a autobusů (GloBus, StarBus).\n\nV roce 2005 firma Tata Motors vycítila příležitost v segmentu kompletní výroby autobusů a koupila 21% podíl v Hispano Carrocera SA, předním evropském výrobci autobusů a kabin. V roce 2009 získala za nezveřejněnou částku u zbývajících 79 %, čím se stala stoprocentním vlastníkem této společnosti.\n\nPo akvizici britského podniku Jaguar Land Rover (JLR), do něhož patří i značky Daimler, Lanchester a Rover, se Tata Motors stává významným hráčem na mezinárodním automobilovém trhu. 27. března 2008 získává souhlas automobilky Ford k odkupu činností Jaguar Land Rover za 2 miliardy dolarů. Prodej byl završen 2. června 2008.\n\nKromě značek firma Tata Motors získala také dvě konstrukční centra a dvě továrny ve Velké Británii. Klíčové bylo získání práv k duševnímu vlastnictví v souvislosti s technologiemi.\n\nFirma Tata Motors založila společný podnik (joint venture) s brazilskou firmou Marcopolo (poměr podílů je 51:49), která se zabývá stavbou skříní autobusů. Tento podnik má za cíl vyrábět a montovat kompletní autobusy zaměřené na rozvoj systémů rychlé hromadné dopravy. Bude získávat technologie a odborné znalosti ohledně podvozků a pohonných jednotek od Tata Motors, zatímco Marcopolo bude poskytovat know-how pro konstrukci autobusů a stavbu skříní. Podnik již dodává nízkopodlažní městské autobusy, které nyní používají dopravní společnosti v Dillí, Čennaí, Bombaji, Bengalúru a Lucknow.\n\nDalší společný podnik vytvořila Tata Motors s firmou Fiat, čímž získala přístup k technologii vznětových motorů Fiat. Tata Motors prodává vozy Fiat v Indii a chystá se rozšířit partnerství s firmami Fiat a Iveco do dalších segmentů. Firma Tata Motors vytvořila i řadu dalších společných podniků s mnoha malými firmami v různých zemích po světě.\n\n"}
{"id": "598880", "url": "https://cs.wikipedia.org/wiki?curid=598880", "title": "Şırnak (provincie)", "text": "Şırnak (provincie)\n\nProvincie Şırnak je území v Turecku, ležící v jihovýchodní Anatolii. Hlavním městem je Şırnak. Provincie se rozkládá na ploše 7 172 km a na konci roku 2009 zde žilo 430 424 obyvatel. Sousedí se Sýrií a Irákem.\n\nProvincie Şırnak se administrativně člení na 7 distriktů:\n"}
{"id": "598881", "url": "https://cs.wikipedia.org/wiki?curid=598881", "title": "Srpatka ibisovitá", "text": "Srpatka ibisovitá\n\nSrpatka ibisovitá (\"Ibidorhyncha struthersii\") je pták z řádu dlouhokřídlých, jediný zástupce čeledi srpatkovitých (Ibidorhynchidae).\n\nDorůstá 38–41 cm. Je převážně šedá s bílou spodinou těla, červenými končetinami a dlouhým, výrazně zahnutým zobákem. Obličej má černý, stejného zbarvení je také nápadný pruh na hrudi. Obě pohlaví jsou si zbarvením velice podobná, mladí ptáci pak postrádají černé zbarvení obličeje a tmavý pruh na hrudi.\n\nHnízdí u kamenitých koryt řek v téměř celé jižní části střední Asie, obvykle v nadmořské výšce 1700–4400 m n. m. Mimo hnízdní období pak může sestupovat až po nadmořskou výšku 100 m n. m.\n\nŽije jednotlivě, v párech nebo malých hejnech o 5-6 jedincích. Živí se různými bezobratlými, včetně larev chrostík či jepic. Je zřejmě monogamní. Hnízdí na zemi v rozmezí od dubna do května, v jedné snůšce jsou pak 2-4 vejce.\n\n"}
{"id": "598887", "url": "https://cs.wikipedia.org/wiki?curid=598887", "title": "Juliet Mitchellová", "text": "Juliet Mitchellová\n\nJuliet Mitchellová (* 1940) je britská psychoanalytička a feministka. Narodila se na Novém Zélandu, ale převážnou část života působila ve Velké Británii, stala se profesorkou psychoanalýzy a gender studies na univerzitě v Cambridge a ředitelkou doktorského programu psychoanalýzy na University College v Londýně.\n\nJejí nejvýznamnější prací je kniha \"Psychoanalysis and Feminism. Freud, Reich, Laing and Women\", kterou vydala roku 1974. Ta je považována za přelom ve vztahu psychoanalýzy a feminismu v anglosaském světě (francouzské feministky psychoanalýzu objevili již dříve, prostřednictvím lacanismu). Tento vztah byl v minulosti vnímán jako nepřátelský a nesmiřitelný, a to kvůli Freudově patriarchální orientaci, falocentrismu a nepěkným poznámkám na adresu feminismu ve Freudově díle, ale také kvůli brutální kritice psychoanalýzy ze strany zejména amerických feministek. Mitchellová začala vztah psychoanalýzy a feminismu promýšlet nově, podle ní musejí feministky právě psychoanalýzu použít k pochopení, jak se konstruuje identita a sexualita, pokud chtějí v těchto oblastech provádět změny a docilovat pokroku. \n\nMitchelová se domnívá, že změnami ve výchově dětí lze odstranit oidipovský a kastrační komplex z dětského vývoje, a tím i sociální znevýhodnění ženy.\n\n"}
{"id": "598889", "url": "https://cs.wikipedia.org/wiki?curid=598889", "title": "MFT", "text": "MFT\n\nMFT může být označení pro: \n"}
{"id": "598891", "url": "https://cs.wikipedia.org/wiki?curid=598891", "title": "První vláda Wilhelma Marxe", "text": "První vláda Wilhelma Marxe\n\nPrvní vláda Wilhelma Marxe byla vláda Německé říše v období Výmarské republiky, působila od 30. listopadu 1923 do 26. května 1924.\n\nVláda měla 12 (později 11) členů. Tvořila ji koalice Centra, Bavorské lidové strany (BVP), Německé demokratické strany (DDP) a Německé lidové strany (DVP). Ve vládě byli dva nestraníci a jeden státní sektetář\n"}
{"id": "598892", "url": "https://cs.wikipedia.org/wiki?curid=598892", "title": "Wilhelm Marx", "text": "Wilhelm Marx\n\nWilhelm Marx (15. ledna 1863, Kolín nad Rýnem, Německo – 5. srpna 1946, Bonn, Západní Německo) byl německý právník a politik za stranu Centrum. V letech 1923, 1924 a 1926–1928 vykonával funkci německého kancléře. S jeho funkčím obdobím, které trvalo tři roky a jeden měsíc, tak byl nejdéle úřadujícím kancléřem Německa v období Výmarské republiky.\n\nV prezidentských volbách v roce 1925 byl společným kandidátem stran Výmarské koalice (SPD, DDP a Centrum) na úřad říšského prezidenta. Ve volbách ho však těsně porazil Paul von Hindenburg. Ve veřejném mínění se tradičně umisťoval ve stínu osobností jako Gustav Stresemann nebo Friedrich Ebert, patřil však mezi zastánce komunikací uvnitř demokratického tábora.\n\n"}
{"id": "598893", "url": "https://cs.wikipedia.org/wiki?curid=598893", "title": "Druhá vláda Wilhelma Marxe", "text": "Druhá vláda Wilhelma Marxe\n\nDruhá vláda Wilhelma Marxe byla vláda Německé říše v období Výmarské republiky, působila od 27. května 1924 do 15. ledna 1925.\n\nVláda měla 10 členů. Tvořila ji koalice Centra, Německé demokratické strany (DDP) a Německé lidové strany (DVP). Ve vládě byli dva nestraníci. Post ministra spravedlnosti zůstal neobsazený.\n"}
{"id": "598894", "url": "https://cs.wikipedia.org/wiki?curid=598894", "title": "Třetí vláda Wilhelma Marxe", "text": "Třetí vláda Wilhelma Marxe\n\nTřetí vláda Wilhelma Marxe byla vláda Německé říše v období Výmarské republiky, působila od 18. května 1926 do 1. února 1927.\n\nVláda měla 10 (později 11) členů. Jednalo se o koalici Centra, Bavorské lidové strany (BVP), Německé lidové strany (DVP) a Německé demokratické strany (DDP).\n\nPost vicekancléře nebyl obsazen.\n"}
{"id": "598895", "url": "https://cs.wikipedia.org/wiki?curid=598895", "title": "Čtvrtá vláda Wilhelma Marxe", "text": "Čtvrtá vláda Wilhelma Marxe\n\nČtvrtá vláda Wilhelma Marxe byla vláda Německé říše v období Výmarské republiky, působila od 1. února 1927 do 28. června 1928.\n\nVláda měla 12 (později 11) členů. Jednalo se o koalici Centra, Bavorské lidové strany (BVP), Německé národně lidové strany (DNVP), Německé lidové strany (DVP) a Německé demokratické strany (DDP). Později byl nominant za DDP vystřídán nestraníkem.\n"}
{"id": "598896", "url": "https://cs.wikipedia.org/wiki?curid=598896", "title": "Kalspot", "text": "Kalspot\n\nKalspot je přírodní památka ev. č. 1019, která se nachází v okrese Kladno, na jihovýchodním okraji obce Kamenné Žehrovice. Jedná se o nivní mokřad – zaplavovanou louku na levém břehu potoka Loděnice (Kačáku). Kalspot je součástí Přírodního parku Povodí Kačáku; okrajem území prochází naučná trasa Drvotova stezka.\n\nPro vlhká období se souvislejší vodní hladinou jsou typické porosty zblochanu vodního, s opadem vody se rozvíjejí především pryskyřník lítý a halucha vodní. Mezi tůňkami se prostírají rákosiny a porosty orobince a ostřic, zejm. ostřice ostré, vzácně i ostřice trsnaté. Pro břehy potoka jsou typické rumištní rostliny, kterým vyhovuje vysoký obsah dusíku – chrastice rákosovitá a kopřiva dvoudomá.\n\nPři průzkumu v roce 1997 byl při severním okraji území zjištěn výskyt asi deseti exemplářů silně ohroženého bazanovce kytkokvětého.\n\nHlavním důvodem ochrany Kalspotu jsou mokřadní společenstva s výskytem obojživelníků, především kuňky obecné, kuňky ohnivé, skokana zeleného, skokana hnědého, ropuchy zelené a čolka horského. Podmínky pro obojživelníky se postupem času zhoršují, neboť dochází k rychlému zarůstání a vysychání mokřadu. V roce 2001 byl proto proveden umělý zásah v podobě prohloubení tří tůněk, což se příznivě projevilo ve výrazném opětovném nárůstu počtu sledovaných druhů. Podobné opatření však nemá trvalý účinek a bylo by žádoucí je každých několik let opakovat.\n\nLokalita je též hnízdištěm ptáků jako chřástal kropenatý či chřástal vodní; na svých tazích se zde zastavuje koliha velká\n\n"}
{"id": "598900", "url": "https://cs.wikipedia.org/wiki?curid=598900", "title": "Tranquillo Barnetta", "text": "Tranquillo Barnetta\n\nTranquillo Barnetta (* 22. května 1985, St. Gallen) je švýcarský fotbalista, který hraje na postu záložníka od roku 2017 za švýcarský klub FC St. Gallen. V minulosti reprezentoval národní tým Švýcarska.\n\nÚčastník MS 2006 v Německu, MS 2010 v Jihoafrické republice a MS 2014 v Brazílii.\n\nJeho profesionální kariéra začala ve švýcarském týmu FC St. Gallen, kde hrál již dříve v mládežnických kategoriích. V lednu 2004 odkoupil tohoto teprve osmnáctiletého fotbalistu německý Bayer Leverkusen. Svou první sezónu v německé Bundeslize ale odehrál za jiný tým, a to Hannover 96, kam byl poslán na hostování.\n\nBarnetta reprezentoval Švýcarsko v mládežnické kategorii U17. Zúčastnil se Mistrovství Evropy hráčů do 17 let 2002 v Dánsku, kde získal s týmem zlaté medaile po finálové výhře v penaltovém rozstřelu nad Francií.\n\nV A-mužstvu Švýcarska debutoval v roce 2004.\nJelikož se Švýcarsko účastní všech vrcholných mistrovství v posledních letech, měl Barnetta možnost se předvést na mezinárodním poli. Účastnil se mistrovství Evropy v letech 2004 v Portugalsku a 2008 (Švýcarsko bylo spolu s Rakouskem pořadateli) a Mistrovství světa 2006 v Německu, MS 2010 v Jihoafrické republice a MS 2014 v Brazílii.\n\n"}
{"id": "598901", "url": "https://cs.wikipedia.org/wiki?curid=598901", "title": "Mikroregion Litomyšlsko", "text": "Mikroregion Litomyšlsko\n\nMikroregion Litomyšlsko je dobrovolný svazek obcí v okresu Chrudim, okresu Svitavy a okresu Ústí nad Orlicí, jeho sídlem je Litomyšl a jeho cílem je realizace strategického plánu trvale udržitelného rozvoje regionu svazku obcí a dalších aktivit v˙oblasti ekonomického rozvoje, rozvoje venkova, kvality života, ochrany životního prostředí, rozvoje cestovního ruchu, propagace regionu a vytváření příznivých vnitřních a vnějších vztahů schválených orgány svazku obcí. Svazek obcí může vyvíjet vlastní hospodářskou činnost. Sdružuje celkem 41 obcí a byl založen v roce 2001.\n\n\n"}
{"id": "598904", "url": "https://cs.wikipedia.org/wiki?curid=598904", "title": "Na Pilavě", "text": "Na Pilavě\n\nNa Pilavě je přírodní památka ev. č. 265, která se nachází u Bílichova v okrese Kladno.\n\nDůvodem ochrany lokality je výskyt kriticky ohrožené kýchavice černé, která se vyskytuje ještě v nedalekém Bílichovském údolí. Mezi další vzácné a ohrožené druhy rostlin rostoucí v této lokalitě patří bradáček vejčitý, lýkovec jedovatý, medovník meduňkolistý, orlíček obecný, vemeník dvoulistý a řídce vstavač nachový.\n\nDalšími zde zastoupenými rostlinami jsou bika chlupatá, bršlice kozí noha, kokořík mnohokvětý, konvalinka vonná, kopretina chocholičnatá, kozinec cizrnový, hrachor jarní, lipnice oddálená, ostřice horská, jaterník podléška, samorostlík klasnatý, sasanka hajní, strdivka nící, svízel lesní, třtina rákosovitá, žindava evropská a keře jeřáb muk, krušina olšová, svída krvavá a zimoléz pýřitý.\n\nLokalita je uzavřená v zadní části Pilavského údolí v lesním oddělení 133 a 134 (dříve 110b3). Táhne podél cesty se ve směru údolí po jeho právé straně a stoupá do boku údolí do stráně. Okolní smrčina má asi 70 let (k 2015) a je tvořená porostem smrku, borovice, modřínu, břízy, místy buku a ojediněle jedle. Přes cestu se nachází 130letá bučina, pod kterou se objevuje přirozené zmlazení buku, smrku a dubu.\n\n\"Pilavské údolí\" známé též jako \"Pilava\", \"Pilavská stráň\" nebo \"Kravský dolík\", u místních obyvatel a lesního personálu známé také jako \"Zadní bílichovské údolí\", je jedno z údolí východního či severovýchodního Džbánu. Je krátké (asi 3 km) a lesnaté a od Líského má charakter stráně. Nachází se mezi Líským (asi 1 km západním směrem) a Malým Bílichovem (asi 1 km jihozápadním směrem) a nejkratší cesta vede po hrázi Velkého bílichovského rybníka. Tudy vede i modrá turistická značka, která pokračuje napříč celým údolím.\n"}
{"id": "598907", "url": "https://cs.wikipedia.org/wiki?curid=598907", "title": "Mikroregion Poličsko", "text": "Mikroregion Poličsko\n\nMikroregion Poličsko je dobrovolný svazek obcí v okresu Svitavy, jeho sídlem je Polička a jeho cílem je hájení oprávněných ekonomických, sociálních, společenských a kulturních zájmů obyvatel regionu, řešení problémů přesahujících rámec a možnosti jednotlivých obcí, zejména se jedná o úkoly v oblasti školství, sociální péče, zdravotnictví, kultury, požární ochrany, veřejného pořádku, ochrany životního prostředí, cestovního ruchu, zabezpečování čistoty obce, správy veřejné zeleně a veřejného osvětlení, shromažďování a odvoz komunálních odpadů a jejich nezávadného zpracovávání, využití nebo zneškodnění, zásobování vodou, odvádění a čištění odpadních vod, zavádění, rozšiřování inženýrských sítí, systémů veřejné osobní dopravy k zajištění dopravní obslužnosti daného území, správy majetku obcí a dalších problémů. Sdružuje celkem 21 obcí a byl založen v roce 1999.\n\n\n"}
{"id": "598911", "url": "https://cs.wikipedia.org/wiki?curid=598911", "title": "Hašky", "text": "Hašky\n\nHašky je přírodní rezervace v lokalitě Nevojice u Bučovic v okrese Vyškov. Rezervace byla zřízena vyhláškou PZ ONV Vyškov ze dne 8. listopadu 1990 č. usnesení XXI-120/13. Leží východně od města Bučovice a severně od Nevojic. Důvodem ochrany je zachování společenstev stepního charakteru s výskytem suchomilných a teplomilných druhů hmyzu a rostlin.\n\nV přírodní rezervaci Hašky se vyskytují a jsou předmětem ochrany hlavně tyto druhy rostlin:\n\n"}
{"id": "598912", "url": "https://cs.wikipedia.org/wiki?curid=598912", "title": "Mikroregion Skutečsko - Ležáky", "text": "Mikroregion Skutečsko - Ležáky\n\nMikroregion Skutečsko - Ležáky je dobrovolný svazek obcí v okresu Chrudim, jeho sídlem je Vrbatův Kostelec a jeho cílem je všeobecná ochrana životního prostředí v zájmovém území, společný postup při dosahování ekologické stability zájmového území, koordinace významných investičních akcí v zájmovém území, koordinace obecních územních plánů a územní plánování v regionálním měřítku, podpora vzniku podmínek pro vytváření pracovních příležitostí, zastupování členů svazku při jednání o společných věcech s třetími osobami (orgány státní správy aj.), propagace svazku a jeho zájmového území. Sdružuje celkem 12 obcí a byl založen v roce 2001.\n\n\n"}
{"id": "598915", "url": "https://cs.wikipedia.org/wiki?curid=598915", "title": "Mikroregion Vysokomýtsko", "text": "Mikroregion Vysokomýtsko\n\nMikroregion Vysokomýtsko je dobrovolný svazek obcí v okresu Ústí nad Orlicí, jeho sídlem je Vysoké Mýto a jeho cílem je realizace strategického plánu trvale udržitelného rozvoje regionu svazku obcí a dalších aktivit v˙oblasti ekonomického rozvoje, rozvoje venkova, kvality života, ochrany životního prostředí, rozvoje cestovního ruchu, propagace regionu a vytváření příznivých vnitřních a vnějších vztahů schválených orgány svazku obcí. Svazek obcí může vyvíjet vlastní hospodářskou činnost. Sdružuje celkem 28 obcí a byl založen v roce 2001.\n\n\n"}
{"id": "598918", "url": "https://cs.wikipedia.org/wiki?curid=598918", "title": "Mikroregion západně od Chrudimi", "text": "Mikroregion západně od Chrudimi\n\nMikroregion západně od Chrudimi je dobrovolný svazek obcí v okresu Chrudim, jeho sídlem je Heřmanův Městec a jeho cílem je spolupráce sdružených obcí v˙oblasti hospodaření s˙odpadními vodami a ostatními odpady, školství a tělovýchovy, kultury, tvorby a údržby krajiny, koordinace dopravy a výhledových plánů obcí v˙rámci Programů obnovy venkova, společný postup při využívání programů EU, poskytování nebo zprostředkování služeb a další nespecifikovaná činnost. Sdružuje celkem 8 obcí a byl založen v roce 1999.\n\n\n"}
{"id": "598920", "url": "https://cs.wikipedia.org/wiki?curid=598920", "title": "Mikroregion Železné hory", "text": "Mikroregion Železné hory\n\nMikroregion Železné hory je dobrovolný svazek obcí v okresu Chrudim, jeho sídlem je Ronov nad Doubravou a jeho cílem je ochrana společných zájmů účastníků v˙oblasti životního prostředí, průmyslu, dopravy, zemědělství, rozvoje služeb a řemesel, obnovy venkova. Rozvíjení partnerských vztahů mezi sdruženími a ostatními oblastmi v tuzemsku a zahraničí a společné zastupování účastníků sdružení v těchto záležitostech. Sdružuje celkem 11 obcí a byl založen v roce 1999.\n\n\n"}
{"id": "598922", "url": "https://cs.wikipedia.org/wiki?curid=598922", "title": "Druhý posel", "text": "Druhý posel\n\nDruhý posel (angl. \"second messenger\") je označení pro malou signální molekulu, jejíž koncentrace v buňce prudce vzrůstá po navázání ligandů („prvních poslů“) na membránový receptor. Výhodou druhých poslů je, že výrazně zesílí přicházející signál a navíc díky svým malým rozměrům rychle difundují po celé buňce. Následně se navážou nebo mění chování signálních či cílových proteinů. Po vykonání této funkce jejich koncentrace zase rychle klesne. Používání druhých poslů je typické pro systémy receptorů spřažených s G-proteinem.\n\nK významným druhým poslům patří cAMP a cGMP (cyklický adenosinmonofosfát a guanosinmonofosfát), 1,2-diacylglycerol (DAG), inositol-1,4,5-trifosfát (IP3) a další fosfoinositidy, ale také vápenaté ionty (Ca). Většina jich je rozpustných ve vodě, ale například DAG putuje pouze po buněčné membráně a do buňky nevstupuje.\n"}
{"id": "598924", "url": "https://cs.wikipedia.org/wiki?curid=598924", "title": "Jiří Jánský", "text": "Jiří Jánský\n\nJiří Jánský (* 3. srpna 1941 v České Třebové) je český historik, věnující se zejména středověkým dějinám v prostoru česko-bavorské hranice.\n\nStudoval na Institutu tělesné výchovy a sportu a na Filozofické fakultě Univerzity Karlovy v Praze. Do roku 1984 pracoval jako učitel pražského Gymnázia Nad Turbovou, od té doby vyučuje na Gymnáziu Nad Alejí v Praze 6 a v posledních letech též na konzervatoři Duncan Centre.\n\nÚstředním tématem Jánského knih je vývoj v oblasti západních Čech, a zejména pak česko-bavorské hranice v době vrcholného a pozdního středověku a raného novověku, nahlíženému z horizontu přeshraničních česko-německých vztahů, vzájemných konfliktů a diplomatických aktivit. Lze říci, že Jánského publikace přispívají k pokud možno neutrálnímu zkoumání společné česko-německé historie, když podrobným popisem vykreslují realitu středověkého jednání a uvažování v jeho syrovém pragmatismu a mimoděk ji tak zbavují mytizujících konotací.\n\nV rámci svého zaměření se Jánský podílí na archeologickém průzkumu hradu Rýzmberka v jihozápadních Čechách, popřípadě dalších hradů v okolí (Osvračín, Lacembok, Starý a Nový Herštejn). Ve spolupráci s Asociací grafologů se rovněž věnuje historii písma.\n\n\n\n"}
{"id": "598931", "url": "https://cs.wikipedia.org/wiki?curid=598931", "title": "Anenský potok", "text": "Anenský potok\n\nNázev Anenský potok má více vodních toků:\n\n"}
{"id": "598934", "url": "https://cs.wikipedia.org/wiki?curid=598934", "title": "Cyklický guanosinmonofosfát", "text": "Cyklický guanosinmonofosfát\n\nCyklický guanosinmonofosfát (zkratka cGMP) je cyklický guaninový nukleotid pracující jako druhý posel v eukaryotických buňkách. Funguje velmi podobně jako cAMP, ale jeho koncentrace v tkáni je ve srovnání s ním pouze asi pětiprocentní. CGMP vzniká z GTP činností guanylátcykláz. Cyklický GMP může aktivovat např. řadu cGMP-dependentních kináz.\n"}
{"id": "598939", "url": "https://cs.wikipedia.org/wiki?curid=598939", "title": "Seznam chráněných území v okrese Benešov", "text": "Seznam chráněných území v okrese Benešov\n\nToto je seznam chráněných území v okrese Benešov aktuální k srpnu 2018, ve kterém jsou uvedena chráněná území v oblasti okresu Benešov.\n"}
{"id": "598941", "url": "https://cs.wikipedia.org/wiki?curid=598941", "title": "Muscat Club", "text": "Muscat Club\n\nMascat Club je ománský fotbalový klub hrající nejvyšší ománskou ligu. Sídlí v hlavním městě Maskat. Klub byl založen 15. února 2003 spojením klubů al-Bustan a Ruwi. Předsedou klubu je Šejk Chalid bin Sa’ed Salem Al-Wehabi. Vedle fotbalu provozuje klub jak další sporty jako je házená a hokej, tak kulturní aktivity a šachy.\n"}
{"id": "598943", "url": "https://cs.wikipedia.org/wiki?curid=598943", "title": "Kruté divadlo", "text": "Kruté divadlo\n\n„Kruté divadlo“ (v originále „The Savage Curtain“) je dvaadvacátý díl třetí řady seriálu \"Star Trek\", později známého jako \"The Original Series\" (česky: \"původní série\"). Premiéra epizody v USA proběhla 7. března 1969, v České republice 29. srpna 2003.\n\nPíše se hvězdné datum 5906.4 a USS Enterprise NCC-1701, vlajková loď Spojené federace planet, pod vedením kapitána Jamese T. Kirka se ve vesmíru setkává s Abrahamem Lincolnem. Postava sedící v křesle přesvědčuje posádku, že je pravým Lincolnem a žádá o vstup na palubu. Kirkovi je jasné, že jde o cizí postavu, která se za 16. prezidenta USA jenom vydává, ale pro jistotu žádá po posádce, aby k bytosti přistupovala, jako by šlo o opravdového Lincolna.\n\nLincoln přesvědčuje Kirka a Spocka, že je potřebuje dole na nedaleké planetě, která je ovšem celá pokryta žhavou lávou. Pavel Čechov ale hlásí, že podle přístrojů se v jedné oblasti vytvořila část vhodná pro přežití lidí. Scotty a McCoy Kirka přesvědčují, ať dolů nechodí, protože by mohlo jít pouze o iluzi. Když se oba i s Lincolnem transportují, v transportéru zůstanou jejich phasery.Na povrchu se kapitán se Spockem setkávají také se \"Surakem\", vulkánským velikánem své doby, který ovšem také nemůže být pravý. Kromě kladných postav historie se zde také nachází čtveřice záporných postav z řad Klingonů, lidí a dalších ras. Poznávají také bytost složenou z horkých kamenů nazývající se \"Yarnek\". Yarnek Kirkovi a ostatním vysvětluje, že budou součástí divadla na téma dobro a zlo. Dvě skupiny budou muset proti sobě bojovat, aby jejich podstatu mohli studovat Yarnekovi druzi.\n\nKirk plánuje útok na druhou skupinu, ale Surak navrhuje nejprve jednat o míru. Zlou skupinou je ovšem zajat a následně zabit. Při snaze osvobodit jej je zabit i Lincoln. Když Kirk a Spock ostatní zaženou, Yarnek zjišťuje, že zlo má tendenci ustupovat před dobrem. Kapitán se rozčiluje, kdo dal jeho rase právo si takhle zahrávat s cizími bytostmi a kolik už jich muselo sehrát arénu smrti. Yarnek odpovídá, že jde pouze o zvědavost, stejně jako když lidé prozkoumávají vesmír. Oba dva pak nechává z planety odejít.\n\nNa lodi Spock vysvětluje, že iluze Suraka a Lincolna byly dokonalé, protože byly stvořeny dle jejich představ. Kirk je nakonec rád, že se mohl setkat alespoň s iluzí představující slavného prezidenta. Nakonec \"Enterprise\" planetu opouští.\n\n\n"}
{"id": "598945", "url": "https://cs.wikipedia.org/wiki?curid=598945", "title": "Zdravotnická záchranná služba Olomouckého kraje", "text": "Zdravotnická záchranná služba Olomouckého kraje\n\nZdravotnická záchranná služba Olomouckého kraje, příspěvková organizace (ZZS OK, do 19. října 2004 \"Územní středisko záchranné služby v Olomouci, příspěvková organizace\") je příspěvková organizace a provozovatel záchranné služby v Olomouckém kraji. Hlavní náplní činnosti organizace je poskytování odborné přednemocniční neodkladné péče (PNP) podle zákona č. 374/2011 Sb. o zdravotnické záchranné službě. PNP je zajišťována na území o rozloze 5 159 km² pro téměř 650 000 obyvatel. V oblasti Olomouckého kraje je k dispozici celkem 26 výjezdových skupin a jedna skupina letecké záchranné služby rozmístěných na 15 výjezdových základnách.\n\nZdravotnická záchranná služba Olomouckého kraje vznikla 1. června 2004. Zřizovatelem organizace je samotný Olomoucký kraj, z jehož rozpočtu je hrazena. Od 1. června 2004 je jednou ze 14 krajských záchranných služeb.\n\nK 31. prosinci 2003 zanikly okresní úřady a 1. června 2004 vznikla Zdravotnická záchranná služba Olomouckého kraje sloučením Územního střediska záchranné služby v Olomouci a samostatných okresních záchranných služeb na území okresů Prostějov, Přerov, Šumperk a Jeseník. Všechna výjezdová stanoviště i jednotlivé dispečinky byly sloučeny pod jednu organizaci. 19. října 2004 byl změněn název organizace na Zdravotnická záchranná služba Olomouckého kraje.\n\nOlomoucký kraj je pro potřeby záchranné služby rozčleněn do pěti územních odborů, které čítají dohromady 15 výjezdových základen. Hranice územních odborů respektují víceméně hranice okresů. Jednotlivé výjezdové skupiny jsou řízeny z krajského zdravotnického operačního střediska (KZOS).\n\nKrajské zdravotnické operační středisko (KZOS) bylo do plného chodu uvedeno k 1. dubnu 2005. Do té doby existovala samostatná střediska v každém okrese Olomouckého kraje. Střediska okresů Přerov a Prostějov byla ke krajskému zdravotnickému operačnímu středisku připojena na konci roku 2004, 1. dubna 2005 došlo ke sloučení středisek okresů Šumperk a Jeseník. \n\nNa území celého kraje je k dispozici v nepřetržitém 24hodinovém provozu celkem 28 výjezdových skupin, jejichž počet se mění s pracovní a noční dobou (viz. níže). V nočních hodinách počet posádek snížen. Výjezdové skupiny pracují v režimech rychlá zdravotnická pomoc (RZP) ve složení řidič-záchranář a zdravotnický záchranář, rychlá lékařská pomoc (RLP) ve složení řidič-záchranář, lékař a zdravotnický záchranář. Lékařské posádky pracují na některých výjezdových základnách (Olomouc - Hněvotínská, Šternberk a Zábřeh) v systému Rendez-Vous (RV) s lékařem a řidičem-záchranářem v osobním automobile. Tento počet je dále doplňován jednou posádkou letecké záchranné služby (pilot, zdravotnický záchranář, lékař) jejíž provoz je omezen na denní dobu limitovanou východem a západem slunce.\n\nV současnosti je Olomoucký kraj pokryt sítí 15 výjezdových základen, na kterých je k dispozici 29 výjezdových skupin (9 RLP/RV + 20 RZP) + 1 posádka letecké záchranné služby v denní směně. V noční směně je k dispozici 26 výjezdových skupin (9 RLP/RV + 17 RZP). Výjezdové základny jsou rozmístěny tak, aby byl dojezd k pacientovi uskutečněn do 20 minut od přijetí výzvy. Základna letecké záchranné služby (LZS) se nachází společně se základnou pozemních výjezdových skupin v Olomouci na ulici Hněvotínská. Krajské zdravotnické operační středisko (KZOS) se nachází v sídle ZZS OK (zároveň výjezdová základna) v Olomouci na ulici Aksamitova.\n\nLékařskou pohotovostní službu (LPS) provozuje ZZS OK v Šumperku a v Jeseníku. \n\nProvoz letecké záchranné služby (LZS) byl v Olomouci zahájen 1. října 1990. Zdravotnickou část posádky LZS zajišťuje Zdravotnická záchranná služba Olomouckého kraje. Provoz vrtulníku, provozní pracovníky a piloty zajišťovala do 31. 12. 2016 společnost Alfa Helicopter. Společnost zde provozovala moderní vrtulník typu Eurocopter EC 135 T2+. Od 1. 1. 2017 zde LZS provozuje společnost ATE (Air Transport Europe) se svým starším vrtulníkem Agusta A109. Volacím znakem vrtulníku je Kryštof 09. LZS je k dispozici v denním provozu limitovaném východem a západem slunce. Do 29. února 2012 fungovala v nepřetržitém nočním provozu stanice Kryštof 09 v Olomouci. 1. května 2012 došlo ke změně nočního provozu, noční provoz byl ukončen na stanici letecké záchranné služby Kryštof 09 v Olomouci a byl trvale zaveden na stanici Kryštof 04 v Brně. Ke změně došlo především pro lepší pokrytí Moravy v nočních hodinách. Heliport je umístěn společně s výjezdovou základnou na Tabulovém vrchu v Olomouci. Vrtulník z Olomouckého kraje zasahuje často také ve Zlínském kraji, který neprovozuje LZS. \n\nNejčastějším sanitním vozidlem ve vozovém parku Zdravotnické záchranné služby Olomouckého kraje je Volkswagen Transporter ve verzích T5 a T4 využívaný pro výjezdy skupin RZP a RLP. Pro výjezdy ve víceúrovňovém setkávacím systému RV jsou použita vozidla Volkswagen Tiguan, Volkswagen Touareg nebo Škoda Octavia Combi. V květnu roku 2016 byly pořízeny tři nové plně vybavené sanitní vozy. Jde o vozidla Volkswagen Transporter T5 s pohonem 4x4. Tato vozidla jsou u ZZS OK první, která mají zelenožlutý reflexní polep nazývaný battenburská šachovnice.\n\n\n\n"}
{"id": "598953", "url": "https://cs.wikipedia.org/wiki?curid=598953", "title": "Úvěrová expanze", "text": "Úvěrová expanze\n\nJako úvěrová expanze bývá označová situace, kdy v dané ekonomice dochází k růstu úvěrů nad rámec úspor.\n\nV systému bankovnictví částečných rezerv mají komerční banky možnost fakticky vytvářet nové peníze. Banka je povinna držet minimální rezervy pouze ve stanovené výši, která není 100%. Pokud tedy subjekt A uloží u banky 100 peněz, ta (za předpokladu, že musí držet 10% rezervy) si 10 ponechá a 90 dále půjčí subjektu B. Subjekt A má nárok na 100 peněz a subjekt B na 90, efektivně tedy vzniklo 90 nových peněz. Jak je vidět, tyto nové peníze byly poskytnuty prostřednictvím úvěru. Situace, kdy dojde k masivnímu nárůstu takto vytvořených úvěrů, nazýváme úvěrovou expanzí.\n\nBěhem úvěrové expanze zároveň dochází k poklesu tržní úrokové míry. Vyšší nabídka úvěrů totiž vede banky ke snižování úrokové míry ve snaze přilákat zákazníky. Nově tak mohou být pomocí úvěrů financovány ty investice, které dříve nebyly ziskové. Nižší úroková míra zlevňuje investice v proporci k jejich délce.\n\nZastánci Rakouské školy věří, že je to právě úvěrová expanze, která vede k hospodářskému cyklu. Celý proces detailně popisuje Rakouská teorie hospodářského cyklu.\n"}
{"id": "598956", "url": "https://cs.wikipedia.org/wiki?curid=598956", "title": "Jiří Pešek", "text": "Jiří Pešek\n\nJiří Pešek (* 10. února 1954, Praha) je český historik působící na Univerzitě Karlově v Praze.\n\nVystudoval archivnictví a dějepis na Filozofické fakultě Univerzity Karlovy, poté působil v Archivu hlavního města Prahy. Specializoval se na raný novověk a obecně na dějiny měst, vzdělanosti a kultury. Jako zástupce ředitele AHMP se na počátku 90. let podílel na vypracování nové archivní legislativy a v téže době začal externě přednášet na Katedře pomocných věd historických a archivnictví FF UK.\n\nV průběhu let se těžiště jeho badatelské práce postupně přesunulo do oblasti moderních dějin se specializací na německy hovořící země. Od roku 1994 do roku 2012 působil na Institutu mezinárodních studií FSV UK, dlouhodobě jako vedoucí Katedry německých a rakouských studií a po několik let ve funkci ředitele. Momentálně je profesorem Historického modulu FHS UK. Tři roky předsedal Sdružení historiků ČR a sedm let české sekci Česko-německé komise historiků. Spolu s Jaroslavem Pánkem vede redakci \"Českého časopisu historického\", je členem řady vědeckých orgánů a pravidelně přednáší na univerzitách v zahraničí. V roce 2007 obdržel od německého prezidenta Horsta Köhlera Kříž za zásluhy I. stupně za přínos v dialogu o česko-německých vztazích.\n\n\n\n\n"}
{"id": "598957", "url": "https://cs.wikipedia.org/wiki?curid=598957", "title": "Gyrostemonaceae", "text": "Gyrostemonaceae\n\nGyrostemonaceae je čeleď suchomilných, endemických rostlin z Austrálie, které patří do řádu brukvotvarých.\n\nJsou to polopouštní dřeviny rostoucí na písečných přesypech v pobřežních i vnitrozemských suchých oblastech Austrálii. Vyskytují se od mírného až po tropické pásmo.\n\nRostliny čeledě \"Gyrostemonaceae\" jsou stromy vysoké nejvíce 5 m nebo keře, vytvářejí často husté křovinaté porosty nižší než 50 cm. Mnohdy tučné listy vyrůstající ve spirále jsou přisedlé nebo mají jen krátký řapík. Listy jsou jednoduché s nedělenou čepelí, čárkovité, kopinaté nebo vejčité, bez žilkování a většinou bez palistů.\n\nJsou to převážně rostliny dvoudomé, květy jsou buď s funkčními orgány samčími, nebo samičími. Výjimečně jsou i jednodomé, kdy na jedné rostlině jsou přítomny květy samčí i samičí. Malé, pravidelné květy vyrůstají jednotlivě, někdy se seskupují do hroznovitých neb klasnatých květenství. Kališních lístků mají 4 až 5, koruny nemají. Samčí květy mívají 100 a více tyčinek s téměř přisedlými prašníky uspořádaných v 1 až 5 přeslenech. Gyneceum obsahuje 5 až 100 plodolistů, které vytvářejí až 25 synkarpních pestíků. Krátkých čnělek s bliznami je až 25. Květ se většinou opyluje anemogamicky.\n\nPlody jsou suché nebo dužnaté, poltivé nebo nažky. Semena bývají v průsvitném míšku.\n\nRostliny čeledě \"Gyrostemonaceae\" jsou bez valného hospodářského významu.\n\nVe starších taxonomických zatříděních byla čeleď \"Gyrostemonaceae\" zařazena do řádů \"Batales\", \"Capparales\" nebo \"Gyrostemonales\". V  moderním taxonomickém systému APG III je tato čeleď začleněna do řádu brukvotvaré (\"Brassicales\").\n\nČeleď \"Gyrostemonaceae\" je tvořena 5 rody a dohromady asi 18 druhy. Nejrozsáhlejší je rod \"Gyrostemon\" s 12 druhy.\n\n"}
{"id": "598965", "url": "https://cs.wikipedia.org/wiki?curid=598965", "title": "Seznam chráněných území v okrese Rakovník", "text": "Seznam chráněných území v okrese Rakovník\n\nToto je seznam chráněných území v okrese Rakovník aktuální k roku 2015, ve kterém jsou uvedena chráněná území v oblasti okresu Rakovník.\n"}
{"id": "598966", "url": "https://cs.wikipedia.org/wiki?curid=598966", "title": "Andrew Cole", "text": "Andrew Cole\n\nAndrew Alexander Cole (* 15. října 1971, Nottingham, Anglie, Spojené království) je bývalý anglický fotbalista známý také pod jménem Andy Cole. Je historicky třetím nejlepším střelcem v historii Premier League se 187 góly, první je Alan Shearer, který vstřelil 260 gólů, a v lednu 2016 jej předstihl také Wayne Rooney. Jde o jednoho z mála anglických hráčů, kteří vyhráli všechny trofeje, od mladého hráče roku až po prestižní Ligu mistrů, kterou vyhrál s Manchesterem United v roce 1999. Celkem patnáctkrát byl nominován za anglickou fotbalovou reprezentaci v letech 1995–2002. Jediný reprezentační gól vstřelil proti Albánii v kvalifikaci na mistrovství světa. Konec své kariéry oznámil 11. listopadu 2008.\n\nSvoji kariéru zahájil jako hráč mládežnického klubu Arsenalu po ukončení školní docházky v roce 1988, profesionální smlouvu podepsal o rok později. Ligu si zahrál však jen jednou, v 19 letech, proti Sheffieldu United, kdy Arsenal vyhrál 4-1. Potom proseděl několik utkání na lavičce, ale nezahrál si už ani jednou. Následující sezonu byl poslán na hostování do třetiligového Fulhamu, kde za 13 utkání vstřelil 3 branky. Po skončení hostování byl prodán do Bristolu City za 500 000 liber. V Bristolu se ukázal jako talentovaný mladý střelec a jeho jméno bylo často spojováno s kluby z Premier League.\n\nV únoru roku 1993 přestoupil do druholigového Newcastlu za 1 750 000 liber. Následující sezonu vstřelil 12 gólů a pomohl k postupu do Premier League. Vstřelil 34 gólů ve 40 zápasech Newcastlu v první sezoně v Premier League a nakonec skončil třetí a kvalifikoval se do Poháru UEFA. Cole skóroval celkem 41 krát v jedné sezoně a tím prolomil klubový rekord. Ve 22 letech byl zvolen PFA Mladým hráče roku pro tuto sezonu. Další sezonu skóroval devětkrát z osmnácti zápasů. Za Newcastle si zahrál naposledy 26. listopadu 1994 proti Ipswich Town.\n\nDne 10. ledna 1995 byl prodán do Manchesteru United za rekordní tehdejší sumu 7 000 000 liber. Tento rekord byl následně zlomen o pět měsíců později, když přestoupil Dennis Bergkamp z Interu do Arsenalu. První sezona se mu opravdu povedla. Z 18 zápasů vstřelil 12 gólů a 4. února 1995 proti Ipswichi Town vstřelil dokonce pět gólů, čímž stanovil nový rekord Premier League. Manchester nakonec vyhrál 9:0. Jenže na konci sezony neproměnil důležité šanci a Manchester s West Hamem remizoval jen 1:1, což znamenalo titul pro Blackburn Rovers. Další sezony vytvořil Cole výbornou útočnou dvojici s Ericem Cantonou a Manchester United sbíral jednu trofej za druhou. Než začala sezona 1996–1997, musel se vypořádat se zajímavou nabídkou od Blackburnu, který za něj nabízel 12 milionů liber a navíc Alana Shearera pro United. Tato nabídka však byla odmítnuta. Během několika sezon se velmi měnil útok United. Ještě před odchodem Cantony do týmu přišel Ole Gunnar Solskjær, Teddy Sheringham a Dwight Yorke, se kterým vytvořil nejobávanější útočnou dvojici v Evropě. Cole vstřelil gól na konci sezony 1998–1999 v Premiér League proti Tottenhamu, čímž zajistil Manchesteru titul. Další veledůležitý gól dal také v semifinále ligy mistrů, kdy rozhodl zápas proti Juventusu a poslal United do finále, kde vyhráli 2-1 nad Bayernem Mnichov. O sezony později znovu vyhrál tabulku střelců v Premier League, počtvrté za pět sezon.\n\nS příchodem Ruuda Van Nisterlooye a Juana Sebastiana Veróna na Old Trafford před sezonou 2001–2002 nedostával moc šancí a dne 29. prosince 2001 přestoupil do Blackburnu za 8 milionů liber. Do dvou měsíců od příchodu dokázal s Blackburnem také vyhrát pohár, když vstřelil vítězný gól ve finále proti Tottenhamu. Dokázal tedy vyhrát všechny tři domácí trofeje a za celou sezonu vstřelil 18 gólů, z toho 13 za Blackburn z pouhých 20 zápasů. Po sezoně 2003–2004 odešel z Blackburnu z důvodu nespravedlivého zacházení trenéra.\n\nZ Blackburnu se vrátil po 13 letech do Fulhamu, kde podepsal roční smlouvu. V sezoně 2004–2005 byl v klubu nejlepším střelcem, ale i přes toto úspěšné období musel Fulham opustit, protože rodina se chtěla vrátit do Manchesteru. Příští sezonu podepsal smlouvu v Manchesteru City jako volný hráč. V City hrál také dobře, ale na konci sezony už nehrál kvůli zranění. I přes podepsání nové smlouvy v City však přestoupil další rok do Portsmouthu, kde se mu ale nedařilo. Během tohoto angažmá odešel na půlroční hostování v Birminghamu a po návratu na jižní pobřeží byl propuštěn. Po propuštění si jej najal Sunderland, ale toho angažmá mělo podobný průběh jak to minulé; brzy odešel na hostování a ihned po návratu byl propuštěn. Dne 4. července 2008 podepsal roční smlouvu s týmem z jeho rodného města, s Nottinghamem Forest. Ale 31. října 2008 klub potvrdil, že smlouva byla zrušena po jedenácti zápasech bez gólu a 11. listopadu 2008 oznámil konec své profesionální kariéry.\n\nPřestože hrál za reprezentaci od roku 1995, dokázal za Albion nastoupit jen patnáctkrát a vstřelit jediný gól proti Albánii. Také skóroval ve svém jediném vystoupení týmu Anglie B.\n\nOženil se se svou dlouholetou přítelkyní Shirley Dewarovou v červenci 2002. Mají syna Devanteho. V současné době žijí v Manchesteru, jako sousedé Ria Ferdinanda.\n\n\n\n\n"}
{"id": "598968", "url": "https://cs.wikipedia.org/wiki?curid=598968", "title": "Stuxnet", "text": "Stuxnet\n\nStuxnet je počítačový červ objevený v červnu 2010 běloruskou firmou VirusBlokAda. Je zajímavý tím, že to je první známý červ, který se soustředí na kontrolu průmyslových systémů. Byl naprogramován, aby útočil na systémy SCADA. Umí přeprogramovat programovatelné logické automaty a své změny skrýt.\n\nV době, kdy byl objeven, byl už několik měsíců v oběhu a využíval několik (asi 4) zneužití nultého dne operačních systémů Microsoft Windows. Tedy takových zneužití, která jsou známa útočníkovi dřív, než na ně přišel výrobce software. Ta jsou mezi počítačovými zločinci ceněna a že je autor použil do jednoho červa, místo aby si je šetřil pro různá použití, je neobvyklé. Zajímavou chybou, kterou červ použil pro své šíření, je chyba MS Windows při čtení souborů *.lnk. Jakmile se uživatel chtěl podívat na svou přenosnou USB paměť, na které se nacházel poškozený soubor *.lnk, došlo ke spuštění jiného programu nacházejícího se ve stejném adresáři a instalaci červa do systému.\n\nStuxnet je také neobvyklý svou značnou velikostí půl megabajtu a tím, že je programován v několika různých programovacích jazycích (včetně C a C++).\nČerv testoval, zda se nachází na počítači, na kterém je nainstalován řídicí software Siemens (WinCC, Step7), ze kterého jsou sledovány specifické automaty (S7-300) s připojenými moduly (CP-342-5) pro řízení frekvenčních měničů. V takových případech červ upravil software PLC, tak aby docházelo k opakované změně výstupní frekvence měničů. Aby zamaskoval svoji činnost, podstrčil do Step7 své DLL knihovny tak, aby uživatel infikovaného počítače měl pocit, že v PLC se nachází původní nepoškozený software.\n\nSoučástí Stuxnetu byla i funkce pro připojení ke vzdálenému internetovému serveru, aby od něj červ přijal další příkazy a mohl jej informovat o své činnosti.\n\nCílem útoku byla pravděpodobně jaderná elektrárna Búšehr, či ještě spíše závod na obohacování uranu v Natanzu, obojí v Íránu. Útoku na Írán odpovídá i to, že z 45 000 (jak uvedl Microsoft v srpnu 2010) napadených počítačů leží 60 % v Íránu, 18 % v Indonésii a 8 % v Indii (podle firmy Symantec). Snížení počtu funkčních centrifug v Natanzu na počátku roku 2009 by mohl být projev Stuxnetu.\n\nCelková sofistikovanost viru vede experty k domněnce, že se jedná o profesionální práci s největší pravděpodobností armádního původu. Izrael, pravděpodobně prostřednictvím Jednotky 8200, je podle mnoha mediálních zpráv spekulovaným výrobcem viru, tento názor zastává také expert Richard A. Falkenrath, bývalý pracovník Ministerstva vnitřní bezpečnosti Spojených států amerických.\nV říjnu 2011 společnosti Symantec a McAfee informovaly, že objevily novou verzi viru podobnou Stuxnetu, označovanou jako DuQu nebo také Stuxnet 2.0. Ta používá ovladače a šifrované knihovny DLL s podobnou funkcionalitou jako Stuxnet, obdobné jsou rovněž použité šifrovací klíče. Hlavní rozdíl je v cílech útočníků. Ve srovnání se Stuxnetem není DuQu navržen za účelem sabotáže systémů řídících průmyslové procesy, ale především pro útoky na weby certifikačních autorit. Další cílem malwaru DuQu je špionáž – zejména krádeže duševního vlastnictví z informačních systémů průmyslových podniků.\n\n"}
{"id": "598969", "url": "https://cs.wikipedia.org/wiki?curid=598969", "title": "Seznam chráněných území v okrese Ostrava-město", "text": "Seznam chráněných území v okrese Ostrava-město\n\nToto je seznam chráněných území v okrese Ostrava-město aktuální k roku 2014, ve kterém jsou uvedena chráněná území v oblasti okresu Ostrava-město.\n\n"}
{"id": "598970", "url": "https://cs.wikipedia.org/wiki?curid=598970", "title": "Mozek", "text": "Mozek\n\nMozek (: , : ) je orgán, který slouží jako organizační a řídící centrum nervové soustavy obratlovců. V omezeném měřítku se termín „mozek“ používá i pro ostatní strunatce (bezlebeční, pláštěnci), hlavonožce nebo dokonce některé další bezobratlé. Obvykle se však u bezobratlých vyskytuje pouze jistý mozkový ganglion (zauzlina). Mozek obratlovců vzniká z přední části neurální ploténky a během zárodečného vývoje se postupně objevují různé oddíly, které často plní poměrně odlišné funkce, ale spolupracují a tvoří dohromady hlavní orgán centrální nervové soustavy. K hlavním částem mozku patří prodloužená mícha, mozeček, střední mozek, mezimozek a tzv. koncový mozek.\n\nMozek je z buněčného hlediska složen především z nervových a gliových buněk. Místa s nahromaděnými těly neuronů představují tzv. šedou hmotu, místa bohatá na nervová vlákna jsou známa pod názvem bílá hmota. Zatímco nervové buňky jsou schopné aktivní nervové činnosti spojené se vznikem a přenosem nervových impulsů, nepostradatelné jsou i gliové buňky, které vyživují, chrání a jinak podporují nervovou tkáň.\n\nVšechny mozky obratlovců jsou vzájemně homologické a vyvinuly se z mozku předka obratlovců. Přesto vykazují značné odlišnosti – každý obratlovec má na svůj nervový systém jiné požadavky v souvislosti se svým způsobem života. Například u savců se bouřlivě rozvíjí koncový mozek (obě jeho hemisféry překrývají skoro všechny ostatní části mozku a navíc je zvrásněn), ale rozsáhlý je také mozeček.\n\nJe zřejmé, že obratlovci sdílí s ostatními strunatci důležitou evoluční novinku – neurální ploténku, z níž vzniká neurální trubice. Jen u obratlovců ale z přední části neurální ploténky (díky obrovskému nárůstu nervové hmoty) vzniká mozek. Hlavní regulační geny ovládající vývoj mozku jsou nicméně do jisté míry přítomné už u pláštěnců a kopinatců: v přední části trubice jsou aktivní geny Otx, zatímco ve zbytku se angažují známé Hox geny. U obratlovců se Otx geny vyskytují v předním mozku a středním mozku, zatímco Hox geny kontrolují většinu zadního mozku (ale i míchu). Mezi nimi se navíc nachází Pax oblast, která řídí zejména vývoj mozečku.\n\nMozek se celý vyvíjí z embryonálního neuroektodermu, tedy z tzv. nervové trubice. Důležitým místem pro orientaci ve vývoji mozku je přední konec struny hřbetní. To, co je před tímto koncem, se označuje v raných stádiích vývoje mozku jako archencephalon, zbytek je vlastně nad chordou a označuje se deuteroencephalon. Mezi oběma částmi mozku je hluboká rýha. Následně z přední části vzniká prosencephalon (přední mozek), zatímco ze zadní části se vyvíjí mesencephalon (střední mozek) a rhombencephalon (zadní mozek), který se následně člení na myelencephalon (prodloužená mícha) a metencephalon (tedy hlavně mozeček a u savců i Varolův most).\n\nČásti mozku, které se rozvíjejí za chordou (tedy deuteroencephalon), se označují jako medulární a představují evolučně nejstarší části mozku vůbec. Byly vyvinuty již u předků obratlovců a do jisté míry se zachovaly u současných bezlebečných. Patří k nim střední mozek, zadní mozek (a jeho součást – prodloužená mícha). Naopak části, které vznikají na předním konci těla (od konce chordy výše), jsou tzv. premedulární. Vyvinuly se až u obratlovců a zahrnují mezimozek (diencephalon) a koncový mozek (telencephalon). Druhá zmíněná část se u mnoha obratlovců rozvíjí a dává vzniknout hemisférám.\n\nAnatomický popis oddílů mozku se v některých rysech shoduje s embryologickým a fetálním stádiem, ale v lecčem se odlišuje. U dospělých obratlovců je možné mozek rozdělit na pět částí:\n„Mozkový kmen“ je společné označení pro střední mozek a prodlouženou míchu, resp. u savců Varolův most. Jsou zde uložena centra základních nepodmíněných reflexů.\n\nUvnitř mozku se vyskytuje řada dutin, tzv. mozkových komor. Jedná se o připomínku evolučního původu mozku – komory totiž nejsou nic jiného než zbytnělé pozůstatky neurální trubice. U většiny obratlovců se vyvíjí jedna mozková komora v každé z hemisfér koncového mozku. Jsou propojeny s třetí mozkovou komorou, která vzniká v mezimozku. Čtvrtá mozková komora se vyvíjí v prodloužené míše a je s třetí komorou propojena tzv. Sylviovým kanálkem a opačnou stranou vyúsťuje do míšního kanálku. Na některých místech na stěně mozkových komor vzniká tzv. mozkomíšní mok, jenž nadnáší mozek a chrání ho před poškozením. Mok obíhá všemi mozkovými komorami i prostorem pod mozkovou blanou a nakonec ústí do krevních cév.\n\nZáhyby se tvoří při růstu a to převážně jen u jistých druhů (primáti, delfíni atp.).\n\nPodobně jako v míše, i v mozku anatomicky existují dva druhy mozkové tkáně. V povrchových strukturách tzv. šedá hmota tvořená těly neuronů vytváří kůru a navíc také různá jádra šedé hmoty uvnitř. Bílá hmota je oproti tomu tvořena nervovými vlákny, které se sdružují v různé nervové dráhy.\n\nNa mikroskopické úrovni je možné rozlišit dva základní typy buněk, které se spolupodílí na stavbě mozku. Jsou to neurony (nervové buňky) a gliové buňky. Druhé jmenované mají podpůrnou funkci, ale běžně se udává, že mnohonásobně převyšují počet neuronů (např. u člověka údajně 10–50×). Platí, že větší zastoupení gliových buněk je u živočichů s velkým tělem. Mozek obratlovců obsahuje hned několik typů gliových buněk. Různé gliové buňky plní odlišné funkce a řadí se k nim např. oligodendrocyty, astrocyty, mikroglie, ependymální buňky, případně další typy buněk. Nervové buňky je mnohem těžší klasifikovat. Některé neurony mají svá těla v mozku, zatímco axony vysílají eferentně (odstředivě) do periferie). Jiné neurony (a těch je převážná většina) jsou celé v mozku. Některé z nich mají velmi krátké a brzy se větvící axony (tzv. Golgi II neurony), jiné mají axon dlouhý (Golgi I typ neuronů). Dospělý mozek je do jisté míry schopen obnovovat tkáň z populace kmenových buněk.\n\nDůležitou složkou mozku jsou i cévy a vlásečnice. Stěna vlásečnic je u paryb tvořena výběžky gliových buněk. U jiných obratlovců, např. u savců, tvoří stěnu vlásečnic endotelové buňky, tedy podobně jako v jiných částech těla. Gliové buňky se díky tomu mohly specializovat na odlišné funkce, nicméně část zůstává v kontaktu se stěnami vlásečnic doposud. Endotelové buňky v mozku vykazují výrazné odlišnosti od endotelových buněk v jiných částech těla. Vytváří velké množství těsných spojů (díky nimž jsou téměř nepropustné) a všechny látky jsou přes stěnu cév vyměňovány regulovaně, pomocí specifických transportérů. Díky této unikátní struktuře se mezi vnitřním prostředím mozku a okolními tkáněmi udržuje tzv. hematoencefalická bariéra.\n\nVšechny mozky obratlovců jsou si vzájemně homologické a vyvinuly se z mozku předka obratlovců. Přesto vykazují značné odlišnosti – každý obratlovec má na svůj nervový systém jiné požadavky v souvislosti se svým způsobem života.\n\nKruhoústí, tedy mihule a sliznatky, mají jednoduchý drobný mozek, na němž jsou však již patrné všechny hlavní anatomické rysy. Koncový mozek je poměrně dobře vyvinut a má dokonce již i hemisféry. Vyrůstá z něho především čichový kyj (bulbus olfactorius). Pouze u mihulí je vyvinut pineální (epifýza) a parapineální orgán. Oba orgány monitorují světlo. Ve středním mozku je poměrně dobře vyvinuté tectum, ústředí smyslů. Mozeček není příliš výrazný a možná úplně chybí.\n\nU těchto vodních čelistnatců se rovněž koncový mozek skládá především z čichového centra, zatímco hemisféry jsou nepatrné. U většiny ryb je přítomna epifýza (fotoreceptor), u některých i pozůstatek parietálního oka (parapineálního orgánu). Dochází k velkému rozvoji mozečku, který kontroluje držení těla a rovnováhu. Mnohdy mozeček překrývá střední mozek a prodlouženou míchu. Ve středním mozku je u žraloků nápadné zrakové centrum, tectum opticum. Mozek obaluje pouze jedna vnější tenká plena (tzv. ectomeninx).\n\nZ koncového mozku obojživelníků jsou opět nejnápadnější čichové laloky, ačkoliv jsou vyvinuty i hemisféry. Šedá hmota je z valné většiny uvnitř hemisfér. Pineální a parapineální orgány mohou být přítomny, ačkoliv obvykle dochází k jejich redukci. Na středním mozku se objevují zrakové laloky. Mozeček je malý v souvislosti s menší pohybovou aktivitou obojživelníků. Ještě menší je u těch obojživelníků, kteří postrádají postranní čáru. Mozek je již obalen dvěma mozkovými plenami (tvrdá dura mater a jemnější leptomeninx), což asi souvisí s osídlování souše.\n\nU plazů dochází k obrovskému rozvoji mozkových hemisfér a mozečku. Hemisféry dosahují takových rozměrů, že se vydouvají všemi směry a překrývají jiné části mozku (jako je mezimozek). V náznacích se někdy objevuje neokortex, šedá kůra mozková. Velmi nápadně se vyvíjí hypothalamus a thalamus, oba koordinují především metabolismus. Pokud je tělo vychladlé, hypothalamus dává podnět tělu, aby se vyhřívalo na slunci. Na střední mozku vznikají sluchové laloky. Co se týče mezimozku, u některých ještěrů se vyvíjí parietální oko, zatímco epifýza již slouží hlavně jako endokrinní orgán. Mozeček je poměrně velký, a to zejména u krokodýlů a želv.\n\nU ptáků (i u příbuzných krokodýlů) dochází k rozvoji hemisfér koncového mozku, které obsahují sluchová a zraková centra. Čichové centrum je sice přítomné, ale velmi redukované (ptáci mají obvykle špatný čich). Velké zrakové centrum je v tectu. Naopak mozeček dosahuje velkých rozměrů v souvislosti s koordinací letu – u nelétavých ptáků je tedy mnohem menší. Mozek je kryt obvykle dvěma plenami, někdy se ale leptomeninx mění na dvě samostatné pleny.\n\nPoměr velikosti mozku k velikosti těla je u savců zpravidla největší, což znamená, že u těchto obratlovců hraje mozek zásadní roli. Existuje několik hypotéz, které se toto snaží vysvětlit, žádná není jasně preferovaná. Mimo to dochází i k rozvoji nových struktur, které u ostatních obratlovců nejsou známy. Už jen ochranné mozkové pleny prochází změnou – mimo tvrdou mozkovou plenu (dura mater) vznikají dvě další: vnější pavučnice (arachnoidea) a vnitřní omozečnice (pia mater).\n\nProdloužená mícha umožňuje komunikaci mezi míchou a mozkem, ale také obsahuje důležitá kardiovaskulární a dýchací centra. Na prodlouženou míchu navazuje Varolův most, evoluční novinka savců, který pomáhá s řízením dýchání a dále umožňuje převod nervových signálů do vyšších částí mozku. Převodní funkci má také thalamus (a nikoliv tectum jako u některých jiných obratlovců), zároveň se podílí na vnímání bolesti a libosti. Hypothalamus řídí vegetativní funkce těla (vodní a iontová rovnováha, teplota, sexuální chování) a pracuje i jako endokrinní žláza. Vylučování hormonů zajišťuje i hypofýza a epifýza. Koncový mozek zezadu zcela zakrývá střední mozek a mezimozek a doznává velkých změn. V koncovém mozku se nachází mnohá smyslová centra, ústředí vědomých pohybů, emocí, myšlení i paměti. Většina z nich sídlí ve velkém mozku tvořeném tzv. neokortexem, tedy mozkovou kůrou, která pokrývá koncový mozek a způsobuje výrazné zvětšování hemisfér. Naopak bazální ganglia se zanořují dovnitř hemisfér a vytváří zde tzv. corpus striatum. Komunikaci mezi polokoulemi zajišťuje kalózní těleso. Hipokampus (uvnitř koncového mozku) analyzuje prostorovou informaci a vytváří dlouhodobou paměť. Druhou největší částí savčího mozku (po koncovém mozku) je zřejmě mozeček, který reguluje koordinaci.\n\nTvorba neuronů (neurogeneze) je u altriciálních mláďat částečně posunuta do období po narození (např. u čichových bulbů).\n\nI z laického hlediska je poměrně patrné, že mozek různých obratlovců má velice rozmanitou velikost. Je také poměrně pochopitelné, že velký mozek mají živočichové s velkým tělem, jelikož i mozek musí zachovávat určité měřítko. Pomocí tzv. alometrických studií však lze vztáhnout objem mozku na velikost těla, což umožňuje zjistit, zda má daný jedinec větší mozek, než by se dalo čekat s ohledem na rozměry těla. Výsledky takových studií ukazují, že v rámci jednotlivých tříd obratlovců můžeme najít jak druhy s velkým mozkem, tak druhy s mozkem relativně malým. Například mnohé paryby (Chondrichthyes) mohou mít mozek „relativně větší“, než třeba obojživelníci (Amphibia) a paprskoploutvé ryby (Actinopterygii), a srovnatelně velké, jako mozek savců (Mammalia) či ptáků (Aves). To samé platí i pro některé paprskoploutvé ryby, jejichž mozek rovněž může být (z hlediska velikosti) zcela srovnatelný s mozkem ostatních tříd obratlovců. V rámci savců mají mírně nadprůměrně velký mozek primáti (Primates), ale ne tolik, jak bychom si mohli myslet. Mnozí lidoopi, jako je šimpanz nebo gorila, které považujeme za velice inteligentní, mají mozek v rámci savců spíše průměrně velký. Na špici žebříčku savců jsou lidé, sviňuchy, sloni a velryby. Z ptáků se mohou savcům vyrovnat například papoušci, naopak holub má mozek jen velmi průměrný i přes jeho poměrně složité vzorce chování.\n\nSrovnávání velikostí mozků má však několik úskalí. Předně závisí výsledek porovnávání do značné míry na hmotnosti zvířete. Jenže například ptáci mají velmi lehké tělo, takže se jejich mozek může v alometrických analýzách zdát velmi rozvinutý. Naopak vodní živočichové si s hmotností nemusí dělat takovou hlavu, protože je voda nadnáší. Navíc mozek není jednotlivý orgán a každá jeho část se v evoluci vyvíjela do značné míry samostatně: třeba zrakové centrum středního mozku ptáků je tak vyvinuté, že se s ním žádný jiný obratlovec nemůže srovnávat.\n\nTo, že má obratlovec velký mozek, ještě ale neznamená, že má vysokou inteligenci. Spíše než o absolutní velikost mozku jde o relativní velikost mozku k velikosti těla. Například ptáci rodu corvus s malým mozkem dokáží být inteligentní jako šimpanz. Určitý vztah tu tedy je a obratlovec s větším mozkem bude mít tendenci mít vyšší inteligenci než srovnatelně velký obratlovec, nicméně nedá se to zobecňovat. Stejně tak u lidí nebyl nalezen vztah mezi velikostí mozku a inteligencí.\n\nMozek je z funkčního hlediska velmi komplikovaný orgán. Základem dnešní moderní neurobiologie je představa, že se dá mozek rozdělit na poměrně velké množství struktur, z nichž každá má poněkud odlišnou funkci. Dohromady však různé části mozku jistým způsobem ovládají téměř veškeré dění v těle. Nachází se v něm například centra tak základních funkcí, jako je trávení, dýchání a srdeční tep (vše v prodloužené míše). V hypothalamu se zase nachází ústředí autonomní nervové a také hormonální soustavy. Významným producentem hormonů je zejména hypofýza, který reguluje i např. růst těla nebo vývoj pohlavních znaků. Mozek má dále stěžejní roli v ovládání pohybu. Mozeček např. reguluje razanci pohybu a umožňuje učení některých pohybových reflexů, ve středním mozku je centrum určitých očních pohybů, některé pohyby vyžadují i činnost bazálních ganglií, nicméně většina volních pohybů je řízena mozkovou kůrou. Smysly jsou vyhodnocovány na různých místech, záleží to zejména na studovaném druhu (např. savci mají většinu smyslových ústředí v mozkové kůře).\n\nTéměř veškerá kognitivní činnost těla (tzn. činnost ovlivněná vůlí) totiž bývá soustředěna do mozkové kůry, šedé hmoty na povrchu koncového mozku. Mysl je jednou z posledních záhad moderní neurobiologie a vědci intenzívně pracují na objasnění toho, jak miliony nervových buněk spoluvytváří všechny prvky chování. I zde se však zdá, že jednotlivé funkce těla je možné vystopovat do určitých specifických částí mozkové kůry. Rozdíly se projevují již na úrovni hemisfér - levá a pravá hemisféra člověka (ale i potkana či kuřete) vykonávají poněkud odlišné funkce. Je přitom zajímavé, že smyslové a motorické (pohybové) informace z levé strany těla přichází do pravé hemisféry a naopak. Lidská mozková kůra je zřejmě nejsložitější ze všech obratlovců a obsahuje zraková, sluchová, somatosenzorická a další smyslová centra, stejně jako centra pohybu. V tzv. limbickém systému se nachází centra emocí a paměti, v jiných částech lidské mozkové kůry sídlí schopnost řeči.\n\nPodobně jako jinde v nervové soustavě, základní funkční jednotkou mozku je neuron čili nervová buňka. Na dendritech či přímo na těle neuronu dochází k příjmu signálů z okolních nervových buněk, zpracovávají je a následně generují nervový impuls, který putuje tzv. axonem k dalším nervovým buňkám. Lidská nervová buňka v mozku má několik stovek až 200 000 nervových spojení s dalšími buňkami. Přenos signálů z buňky na buňku probíhá přes tzv. synaptická spojení. V mozku se vyskytují elektrické synapse, kde elektrický impuls protéká skrz mezerové spoje mezi neurony, a chemické synapse, na nichž spolu buňky komunikují pomocí neurotransmiterů, tedy malých chemických látek vylučovaných do prostoru mezi nervové buňky.\n\n\n"}
{"id": "598973", "url": "https://cs.wikipedia.org/wiki?curid=598973", "title": "Guillaume Duchenne de Boulogne", "text": "Guillaume Duchenne de Boulogne\n\nGuillaume-Benjamin-Amand Duchenne (de Boulogne) (17. září 1806 Boulogne-sur-Mer − 15. září 1875 Paříž) byl francouzský neurolog a fotograf, který oživil Galvaniho výzkum svalové elektrofyziologie (elektromyografie). Zkoumal terapeutické využití střídavého proudu ke stimulaci svalů a nervů, aby prokázal vodivost nervových drah, odhaloval vlivy zranění a prováděl další výzkum. Duchennenovy elektrické experimenty na obličejovém svalstvu měly obrovský vliv na dílo Charlese Darwina \"The Expression of the Emotions in Man and Animals (Výraz emocí u lidí a zvířat)\".\n\nGuillaume-Benjamin Duchenne byl synem rybáře, pocházel z rodu námořníků, kteří se usídlili v Boulogne-sur-Mer (Buloň) ve Francii. Jeho otec chtěl, aby se také stal námořníkem, on byl ale fascinován vědou, a tak se navzdory otcovým přáním zapsal na Univerzitu v Douai, kde v 19 letech získal bakalářský titul. Poté se učil u mnoha uznávaných pařížských lékařů, např. u Reného-Théophila-Hyacintha Laënneca (1781–1826) nebo Barona Guillauma Dupuytrena (1777–1835). Následně se vrátil do Buloně, kde si zřídil soukromou praxi. Oženil se s tamní ženou, ta ale zemřela po porodu syna. Tato událost přinesla Duchenneovi dlouhé období osobních sporů s její rodinou, musel být také na dlouhou dobu odloučen od svého syna, který jej později následoval v lékařské kariéře a s nímž se začal znovu stýkat až na sklonku svého života. \n\nV roce 1835 začal Duchenne experimentovat s tzv. \"électropuncture\" – technikou vynalezenou nedlouhou předtím Françoisem Magendiem a Jeanem-Baptistou Sarlandièrem, jejíž princip spočíval ve vyvolání elektrických šoků pod kůží pomocí elektrod, což vedlo ke stimulaci svalstva. Po krátkém nešťastném druhém manželství se Duchenne roku 1842 vrátil do Paříže, aby tam pokračoval v lékařském výzkumu. Živil se provozováním soukromé praxe, přičemž denně navštěvoval několik nemocnic, kde se dále vzdělával, mezi nimi např. Hôpital de la Salpêtrière. Vyvinul neinvazivní techniku stimulace svalstva, již nazýval \"électrisation localisée\",  která pracovala na základě faradických šoků na povrchu pokožky. Své pokusy vydal v knize \"De l'Électrisation localisée et de son application à la physiologie, à la pathologie et à la thérapeutique (O lokální elektrostimulaci a její aplikaci ve fyziologii, patologii a terapii),\" poprvé vydané v roce 1855. V roce 1862 byla vydána obrazová příloha k druhému vydání, nazvaná \"Album de Photographies Pathologiques (Album patologických fotografií).\" O několik měsíců později pak byla vydána jeho dnes již známá kniha \"Mécanisme de la physionomie humaine (Mechanismy lidské fyziognomie)\". Kdyby nebylo tohoto malého, ale zato významného díla, jeho další publikace \"Physiologie des mouvements\" \"(Fyziologie pohybů) –\" jeho nejvýznamnější příspěvek do oblasti  mediciny a výsledek asi dvacetiletého bádání –, by možná zůstala nepovšimnuta.\n\nNavzdory svým netradičním metodám a často komplikovaným vztahům se starším lékařským personálem, se kterým pracoval, získal Duchenne mezinárodní uznání jako neurolog a badatel. Patří mezi vývojáře elektroterapie a dokázal také, že při úsměvu vyvolaném opravdovou radostí se zapojují nejen svaly okolo úst, ale také svaly v oblasti očí; takovýto \"opravdový\" úsměv se označuje na jeho počest jako Duchennův úsměv. Je mu také připisován objev Duchenneovy muskulární dystrofie. Duchenne zemřel roku 1875, po několikaleté nemoci.\n\nDuchenne využíval nový vynález média fotografie, aby zachytil elektricky indukované reakce při svých pokusech, ale nebyl schopen zaznamenat skutečný pohyb obličejových svalů, na což si stěžoval ve svých spisech.\n\nJe znám zejména způsobem, jakým spouštěl svalové kontrakce elektrickými sondami, zaznamenáváním výsledného zkresleného a často groteskního výrazu v té době nedávno vynalezeným fotoaparátem. Své poznatky zveřejnil v průběhu roku 1862. Jeho kniha \"Mécanisme de la physionomie humaine\" byla prvním neurofyziologickým textem o emocích a položila mezník v historii klinické lékařské fotografie.\n\nSpolupracoval s mladým talentovaným fotografem Adrienem Tournachonem, bratrem Félixe Nadara.\n\nJeho fotografie jsou také součástí sbírky Fotografis, která byla představena na začátku roku 2009 v Praze.\n\n\n\n"}
{"id": "598975", "url": "https://cs.wikipedia.org/wiki?curid=598975", "title": "Hans Luther", "text": "Hans Luther\n\nHans Luther (10. března 1879, Berlín, Německo – 11. května 1962, Düsseldorf, Západní Německo) byl německý právník, politik a finančník, v letech 1925 a 1926 působil jako německý kancléř.\n\nPolitice se začal věnovat v roce 1907, kdy se stal členem městské rady v Magdeburku. V roce 1913 se zde stal členem městského sněmu a roku 1918 starostou Essenu. V prosinci 1922 ho říšský kancléř Wilhelm Cuno jmenoval do své vlády ministrem výživy a zemědělství, tuto pozici si udržel i v následující Stresemannově vládě. V první a druhé vládě Wilhelma Marxe působil jako ministr financí.\n\nV roce 1930 byl jmenován prezidentem říšské banky, tuto funkci zastával až do roku 1933, kdy byl jmenován velvyslancem Německé říše v USA (do 1937). V roce 1933 přednášel na Columbijské univerzitě.\n\n"}
{"id": "598976", "url": "https://cs.wikipedia.org/wiki?curid=598976", "title": "První vláda Hanse Luthera", "text": "První vláda Hanse Luthera\n\nPrvní vláda Hanse Luthera byla vláda Německé říše v období Výmarské republiky, působila od 16. ledna 1925 do 20. ledna 1926.\n\nVláda měla 12 (později 11) členů. Jednalo se o koalici Německé lidové strany (DVP), Německé národně lidové strany (DNVP), Německé demokratické strany (DDP), Centra a Bavorské lidové strany (BVP). Ve vládě byli dva nestraníci (včetně samotného kancléře Hanse Luthera).\n\nDNVP 29. října 1925 koalici opustila.\n\nPost vicekancléře nebyl obsazen.\n"}
{"id": "598977", "url": "https://cs.wikipedia.org/wiki?curid=598977", "title": "Druhá vláda Hanse Luthera", "text": "Druhá vláda Hanse Luthera\n\nDruhá vláda Hanse Luthera byla vláda Německé říše v období Výmarské republiky, působila od 20. ledna do 18. května 1926.\n\nVláda měla 10 (později 11) členů. Jednalo se o koalici Německé lidové strany (DVP), Německé demokratické strany (DDP), Centra a Bavorské lidové strany (BVP). Vládu vedl nestraník Hans Luther.\n"}
{"id": "598978", "url": "https://cs.wikipedia.org/wiki?curid=598978", "title": "Rozšíření", "text": "Rozšíření\n\nRozšíření má více významů:\n\n"}
{"id": "598979", "url": "https://cs.wikipedia.org/wiki?curid=598979", "title": "Jiří Rak", "text": "Jiří Rak\n\nJiří Rak (* 7. února 1947 Praha) je český historik, specializující se na období 19. století, zejména na období pozdní habsburské monarchie a fenomén českého národního obrození.\n\nAbsolvoval obor archivnictví a dějepis na Filozofické fakultě Univerzity Karlovy v Praze. Pracoval mj. v Národním muzeu nebo v Československém filmovém ústavu. Oženil se s historičkou Ivanou. V letech 1991 až 2017 přednášel v Institutu mezinárodních studií Fakulty sociálních věd Univerzity Karlovy. \n\nV rámci své práce se soustavně věnuje popisování mýtů, které panují v souvislosti s českými dějinami 19. století, obzvlášť v období národního uvědomění. Zabývá se historickou reflexí, interpretací dějin v proměnách času, myšlením a chováním lidí v kontextu nové doby. Na tato témata publikoval několik knih, řadu článků a konferenčních příspěvků.\n\nJe jedním z autorů stálé expozice \"\"Za císaře pána...\" Habsburkové v českých zemích, 1791–1914\" na zámku ve Ctěnicích. Výstava obsahuje na 300 exponátů, mezi nimi i dvě pohyblivá dioramata.\n\nRoku 2015 mu bylo uděleno čestné členství v Koruně České (monarchistické straně Čech, Moravy a Slezska).\n\n\n"}
{"id": "598980", "url": "https://cs.wikipedia.org/wiki?curid=598980", "title": "Christian Wirth", "text": "Christian Wirth\n\nChristian Wirth (24. listopadu 1885 Oberbalzheim dnes součást Balzheimu, poblíž města Biberach an der Riss – 26. května 1944 poblíž Terstu) byl SS-Sturmbannführer Waffen-SS za druhé světové války.\n\nSyn bednářského mistra, roku 1910 vstoupil do policejních služeb, do nichž se vrátil i po službě v první světové válce. Wirth, vyznamenaný veterán první světové války, měl dlouhodobé zkušenosti ze služby v pořádkové i kriminální policii.  Roku 1931 se stal členem NSDAP, 1933 vstoupil do SA a 1939 do SS, kde to dotáhl na Sturmbannführera (květen 1943).\n\nByl to přesvědčený nacista, chronický násilník a sadista. Za kariéru vděčil podílu na programu eutanázie (Akce T4). V Branderburgu bylo v lednu 1940 pod jeho dohledem provedeno první známé zplynování mentálně retardovaných osob oxidem uhelnatým. Zde se také zrodil nápad maskovat plynové komory jako sprchové místnosti. Významně se podílel na akci Reinhard, pro niž v obci Belzec postavil likvidační tábor. Na cestě vzhůru mu dopomáhala i jeho brutalita, v srpnu 1942 mu vynesla místo inspektora vyhlazovacích táborů a přezdívku „Kristián Ukrutný“ nebo „Štuka“ podle německého střemhlavého bombardéru. Spolu se svým nadřízeným Globocnikem byl Wirth roku 1943 přeložen do Terstu, kde měl organizovat „vystěhování“ židů. Na služební cestě do Rijeky byl při přestřelce v Erpelle (dnes Hrpelje ve Slovinsku) zastřelen jugoslávskými partyzány.\n\n"}
{"id": "598982", "url": "https://cs.wikipedia.org/wiki?curid=598982", "title": "Odilo Globocnik", "text": "Odilo Globocnik\n\nOdilo Lotario Globocnik, řečený Globus (21. dubna 1904 Terst – 31. května 1945 u Weißensee v Korutanech) byl vyšším důstojníkem SS a policie za druhé světové války slovinského původu. Je mnohokrát zmíněn v románu Laskavé Bohyně. Využíval svého postavení bezezbytku. Těšil se z velké podpory Heinricha Himmlera a byl jedním z mála vysokých důstojníků, který, přes ohromné korupční jednání, nebyl nikdy oficiálně potrestán.\n\nOdilo Globocnik se narodil do úřednické rodiny, slovinskému otci a nejspíše maďarské matce v Předlitavsku roku 1904. Dne 1. března 1931 v Korutanech vstoupil do rakouské NSDAP, 1. září 1934 do SS. Původně stavební podnikatel byl od samého počátku fanatickým nacistou. Velmi rychle se stal zástupcem vedoucího jedné z rakouských buněk NSDAP. Jeho kriminální a politická kariéra se svižně rozvíjela. V roce 1933 byl odsouzen k nepodmíněnému trestu za vraždu židovského klenotníka a odseděl si ve vězení jeden rok. Později se stal velmi cennou spojkou mezi Hitlerem a rakouskými nacisty, byl jmenován nacistickým šéfem Korutan a následně byl 24. května 1938 povýšen do pozice vídeňského gauleitera. Byl chráněncem Heinricha Himmlera, jenž mu přezdíval \"Globus\", takže jeho kariéra strmě stoupala, a to až roku 1939, kdy byl odvolán z funkce vídeňského gauleitera za to, že zpronevěřil peníze a přinutil dívky z lepší společnosti k sexuálním orgiím. Za jeho odvoláním stál Hermann Göring.\n\nHimmler ho však rehabilitoval a poslal do Lublinu, aby odtud v hodnosti Standartenführera a vůdce SS a policie v Lublinském distriktu řídil likvidaci židovské populace v Generálním gouvernementu. Za tuto velkorysost slíbil Himmlerovi, že odpraví milion Židů. Svůj závazek splnil trojnásobně. Od svých obětí získal více než 45 milionů amerických dolarů v hotových penězích, cennostech a obchodovatelných akciích. Pro svou vlastní potřebu zpronevěřil 5 milionů dolarů. Germanizace Polska v jeho rukách znamenala nejen hromadné vraždění Židů, ale také polských občanů.\n\nGlobocnik organizoval výstavbu vyhlazovacích táborů a od května 1942 vedl akci Reinhard, jejímž cílem byla likvidace Židů v Generálním gouvernementu. Archivy ukázaly, že Globocnik plnil Himmlerovy rozkazy s brutální efektivitou. Povýšil na Obergruppenführera SS a posléze byl v srpnu 1943 jako vyšší vůdce SS a policie v operační zóně Jaderské pobřeží přeložen do svého rodného města Terstu.\n\nNa konci války se Globocnik zdržoval v horách u Klagenfurtu, kde se mu několik týdnů dařilo unikat zatčení. Globocnik spáchal 31. května 1945 sebevraždu požitím ampule s cyankáli, když na něj kapitán Ramsey vykřikl jeho jméno. \n\n\n"}
{"id": "598985", "url": "https://cs.wikipedia.org/wiki?curid=598985", "title": "Multi-functional Satellite Augmentation System", "text": "Multi-functional Satellite Augmentation System\n\nMulti-functional Satellite Augmentation System (MSAS) je japonský satelitní rozšiřující systém (\"Satellite Based Augmentation System\", SBAS), to jest satelitní navigační systém, který podporuje diferenční GPS navržené pro náhradu systému GPS pomocí získávání a vylepšování spolehlivosti a přesnosti těchto signálů. Testy, které u tohoto systému byly provedeny, dopadly úspěšně, a 27. září 2007 byl MSAS schválen pro letecký provoz.\n\nPodobná služba, poskytovaná v Americe, je WAAS (\"Wide Area Augmentation System\") a v Evropě pak EGNOS (\"European Geostationary Navigation Overlay Service\")\n\nPoužíváním těchto augmentačních (vylepšujících) systémů jsou jednotlivé přijímače GPS schopny zkorigovat svou vlastní pozici na mnohem přesnější hodnotu. Typická přesnost signálu GPS je okolo 20 metrů, s MSAS a podobnými je pak snížena na 1,5 až 2 metry jak pozičně, tak výškově.\n\n"}
{"id": "598991", "url": "https://cs.wikipedia.org/wiki?curid=598991", "title": "Levicová strana (Švédsko)", "text": "Levicová strana (Švédsko)\n\nLevicová strana (V) (: Vänsterpartiet) je švédská levicová politická strana, která vznikla v roce 1921 rozštěpením Švédské sociálně demokratické strany. V letech 1967-1990 nesla název Levicová komunistická strana. Strana je proti privatizaci a nesouhlasí se členstvím Švédska v Evropské unii, profiluje se jako socialistická a od roku 1996 také jako feministická. Předsedou strany je od roku 2004 Lars Ohli.\n\n\n"}
{"id": "599000", "url": "https://cs.wikipedia.org/wiki?curid=599000", "title": "Petrobras", "text": "Petrobras\n\nPetrobras (zkratka z Petróleo Brasileiro) je brazilská energetická nadnárodní korporace s hlavním sídlem v Riu de Janeiru. Jedná se o z hlediska obratu o největší firmu v Latinské Americe.\n\nByla založena v roce 1953 zejména díky úsilí tehdejšího brazilského prezidenta Getúlia Vargase. V roce 1997 sice firma ztratila zákonem daný monopol v oblasti ropného průmyslu, ale i tak je s denní produkcí 2 miliónů barelů denně významným hráčem na trhu. Kromě těžby vlastní také tankery a rafinérie.\n\n"}
{"id": "599002", "url": "https://cs.wikipedia.org/wiki?curid=599002", "title": "Žid Süss", "text": "Žid Süss\n\nŽid Süss (psáno také Žid Süß) může být:\n"}
{"id": "599006", "url": "https://cs.wikipedia.org/wiki?curid=599006", "title": "Žid Süß (film, 1940)", "text": "Žid Süß (film, 1940)\n\nŽid Süß ( ) je film z roku 1940, který byl natočen nacistickým Německem jako propagandistický snímek podporující antisemitismus. Film režíroval Veit Harlan, v hlavních rolích hráli Ferdinand Marian a Harlanova manželka Kristina Söderbaumová. Film byl částečně založen na starším románu stejného jména z roku 1827 Wilhelma Hauffa. Míra inspirace stejnojmenným románem z roku 1925 Liona Feuchtwangera, který byl zcela jiného vyznění, je sporná. Ani romány ani film příliš neodpovídají skutečnému životu Josepha Süße Oppenheimera.\n\nNacistický ministr propagandy Joseph Goebbels, který zařídil vyrobení filmu, byl filmem velmi potěšen a premiéru v paláci UFA v Berlíně sledoval posazen vedle režiséra. Heinrich Himmler nařídil členům SS a policie, aby film zhlédli. V rámci Německa měl film velký úspěch, vidělo jej 20 miliónů diváků.\n\nScény uctívání v synagoze a vstup Židů do Württemberska byly natáčeny v Praze, která byla v té době v rámci Protektorátu Čechy a Morava Německem okupována. Zde byl také proveden nucený nábor židovských komparsistů.\n"}
{"id": "599007", "url": "https://cs.wikipedia.org/wiki?curid=599007", "title": "Otakar Janecký", "text": "Otakar Janecký\n\nPrvní extraligový zápas odehrál v osmnácti letech. S Pardubicemi získal dva tituly mistra Československa v letech 1987 a 1989. V sezóně 1988/89 se stal nejlepším nahrávačem ligy.\n\nV roce 1990 odešel do Finska, v první sezóně v SM-lize nastupoval za klub SaiPa Lappeenranta a od roku 1991 za Jokerit Helsinky, kde strávil celkem 8 sezón. V Helsinkách získal 4 tituly mistra Finska a několik individuálních ocenění (nejlepší hráč finské ligy 1992/93, nejlepší nahrávač play-off 1991/92, nejlepší nahrávač 1992/93, nejlepší hráč play-off 1996/97, člen all-stars teamu). S Jokeritem dvakrát zvítězil v Poháru mistrů evropských zemí (v sezónách 1994/95 a 1995/96). V historických tabulkách klubu je nejlepším nahrávačem a druhým nejproduktivnějším hráčem. Ve Finsku se v devadesátých letech stal jedním z nejrespektovanějších hokejistů, byl oblíben i mezi fanoušky. V roce 2004 se mu dostalo velké pocty, když jeho dres s číslem 91 byl vyvěšen pod strop helsinské Hartwall arény.\n\nDo české extraligy se Janecký vrátil v sezóně 2000/2001 opět do rodných Pardubic. Stal se oblíbeným hráčem domácích diváků. V roce 2003 jako kapitán dovedl Pardubice do finále extraligy, kde jeho tým podlehl Slavii Praha. Svou hráčskou kariéru v Pardubicích ukončil po neshodách s trenérem v roce 2004 a věnoval se tréninku juniorů.\n\n\nByl členem československé i české hokejové reprezentace na několika vrcholných světových turnajích, odkud si odvezl celkem čtyři bronzové medaile (Mistrovství světa v ledním hokeji 1989, 1992 a 1993 a Zimní olympijské hry 1992). V národním týmu hrál také na nepříliš úspěšných Zimních olympijských hrách 1994 a mistrovství světa 1994.\n\n"}
{"id": "599008", "url": "https://cs.wikipedia.org/wiki?curid=599008", "title": "Gaetano Orlando", "text": "Gaetano Orlando\n\nGaetano Orlando (* 13. listopadu 1962, LaSalle, Québec, Kanada) je bývalý italský hokejový reprezentant a trenér. Hrával v severoamerických juniorských soutěžích, AHL a pokoušel se prosadit v National Hockey League. V letech 1984–1987 odehrál za Buffalo Sabres celkem 98 utkání, v nich vstřelil 18 branek a zaznamenal 44 kanadských bodů. Ve druhé polovině osmdesátých let přesídlil do Itálie, vlasti jeho předků. Hrával za HC Merano, HC Bolzano a Milano Devils, od sezóny 1994/1995 ve Švýcarsku za SC Bern a HC Lugano. Aktivní kariéru ukončil v roce 1999 a začal působit v roli trenéra v severoamerických soutěžích. Itálii reprezentoval na deseti turnajích mistrovství světa (v letech 1990-99, z toho v letech 1992-99 v elitní kategorii) a dvou olympijských turnajích (1994 a 1998). Byl u největších úspěchů reprezentace v novodobých hokejových dějinách, když na domácím mistrovství světa v roce 1994 obsadila Itálie šestou příčku (Česká republika skončila tehdy až za Itálií na sedmém místě) a v následujících dvou letech sedmou pozici.\n\n"}
{"id": "599011", "url": "https://cs.wikipedia.org/wiki?curid=599011", "title": "Martin Pavlů", "text": "Martin Pavlů\n\nMartin Pavlů (* 8. července 1962 Plzeň) je bývalý italský hokejista českého původu. \n\nNarodil se v Plzni, již v mládežnických kategoriích působil v Itálii. Téměř celou kariéru strávil v týmu HC Bolzano, v nejvyšší italské soutěži v letech 1978–2003, jen poslední sezónu odehrál za HC Merano. Kariéru ukončil v roce 2004. V Bolzanu odehrál celkem 814 ligových utkání, vstřelil v nich 544 gólů a zaznamenal 1430 kanadských bodů.\n\nZa italskou reprezentaci hrál na Olympijských hrách 1984, 1994 a 1998, dále na šesti mistrovstvích světa elitní kategorie (1983, 1983, 1993, 1994, 1995, 1997) a pěti světových turnajích kategorie B.\n"}
{"id": "599014", "url": "https://cs.wikipedia.org/wiki?curid=599014", "title": "Dieter Kalt", "text": "Dieter Kalt\n\nDieter Kalt je rakouský profesionální hokejový útočník. Narodil se 24. června 1974 v Klagenfurtu. V tamním klubu KAC prošel mládežnickými kategoriemi a hrál nejvyšší rakouskou ligu do roku 1996. Poté vystřídal několik klubů v Rakousku (EC Red Bull Salzburg, Vienna Capitals), Německu (Adler Mannheim, Kölner Haie) a Švédsku (Färjestads BK, Luleå HF). V roce 2009 se vrátil do Klagenfurtu.\n\nRakousko reprezentoval na čtrnácti světových šampionátech (kategorie A i B) a dvou olympijských hokejových turnajích (1998 a 2002).\n\n"}
{"id": "599015", "url": "https://cs.wikipedia.org/wiki?curid=599015", "title": "Guben", "text": "Guben\n\nGuben ( a , česky \"Hubno\") je město na východě Německa, přímo u řeky Nisy, která zde tvoří hranici s Polskem. Žije zde obyvatel.\n\nAž do roku 1945 patřila ke Gubenu i jeho pravobřežní část, která dnes tvoří polské město Gubin, ale na konci druhé světové války byl Guben hranicí rozdělen na dvě města, podobně jako Zhořelec a Frankfurt nad Odrou. Guben v současnosti patří do spolkové země Braniborsko, historicky byl součástí Dolní Lužice.\n\n\n\n"}
{"id": "599016", "url": "https://cs.wikipedia.org/wiki?curid=599016", "title": "Toulcovka", "text": "Toulcovka\n\nToulcovka (\"Spathiphyllum\"), česky též lopatkovec nebo spatifylum, je rod rostlin z čeledi árónovité (\"Araceae\"). Jsou to nezatahující vytrvalé byliny s bílými nebo zelenými květenstvími sestávajícími z palice podepřené toulcem. Plodem je bobule.\nRod zahrnuje asi 50 druhů a je rozšířen převážně v tropické Americe, v menší míře také v jihovýchodní Asii a Papuasii. Toulcovky jsou oblíbené a nenáročné pokojové rostliny. Pěstují se komerčně ve velkém měřítku a v celé řadě forem a kultivarů, často nejasného původu.\n\nToulcovky jsou pozemní byliny, dorůstající výšky 20 až 120 cm. Často tvoří trsy nebo porosty. Stonek je silně zkrácený, obvykle vodorovný a nadzemní, na spodní straně hojně kořenující. Listy jsou vzpřímené, četné, dlouze řapíkaté, celokrajné. Květenstvím je přímá, válcovitá nebo řidčeji elipsoidní, přisedlá až dlouze stopkatá palice, podepřená bílým nebo zeleným, plochým až lžicovitým toulcem, délkou přesahujícím palici. Květy jsou oboupohlavné. Okvětí je složeno ze 4 až 7 bílých nebo zelených okvětních plátků, u některých druhů srostlých do miskovitého útvaru. Počet tyčinek odpovídá počtu okvětních lístků. Semeník obsahuje 3 nebo řidčeji jen 2 komůrky, v nichž je po 1 až 8 vajíčkách. Plodem je téměř suchá, několikasemenná bobule.\n\nRod toulcovka zahrnuje asi 50 druhů. Je rozšířen v tropické Americe, jihovýchodní Asii a Papuasii. Převážná většina druhů pochází z tropické Ameriky, kde areál rodu sahá od středního Mexika po Peru a Brazílii. Z Asie jsou uváděny 3 druhy. Druh \"Spathiphyllum commutatum\" je rozšířen na východních souostrovích jihovýchodní Asie (Filipíny, Moluky, Sulawesi) a ostrovech v okolí Nové Guineje (Bismarckovo souostroví, Šalomounovy ostrovy, Karolíny), \"S. solomonense\" roste na Šalomounových ostrovech, \"S.schlechteri\" na jihovýchodě Nové Guineje.\nToulcovky rostou především v podrostu nížinných tropických deštných lesů, některé však vystupují i do vyšších nadmořských výšek až okolo 1300 metrů. Často rostou na vlhkých stanovištích podél vodních toků.\n\nToulcovky obsahují podobně jako celá řada jiných árónovitých rostlin (z pokojových zejména difenbachie) v pletivech listů, stonků i jiných částí jehlicovité krystaly (rafidy) šťavelanu vápenatého. K otravě dochází nejčastěji u domácích zvířat (kočky ap.) při okusování listů. Otrava se projevuje zejména sliněním a zvracením souvisejícím s podrážděním dutiny ústní a trávicího traktu. Slabší projevy zpravidla odezní samovolně bez trvalejších následků a není nutný zásah veterináře. Je však vhodné umístit rostlinu mimo dosah zvířat. Šťáva z rostliny může při kontaktu s pokožkou způsobit dermatitidu. Při požití rostliny je jako první pomoc doporučováno vypít roztok jedlé sody, na podrážděnou pokožku jej lze také aplikovat zevně.\n\nRod \"Spathiphyllum\" je v rámci čeledi \"Araceae\" řazen do podčeledi \"Monsteroideae\" a tribu \"Spathiphylleae\".\n\n\nToulcovky se staly oblíbenými pokojovými rostlinami s řadou předností. Jsou nenáročné, ochotně kvetou a snesou i poměrně velký zástin, v němž většina pokojových rostlin již kvete neochotně. Mají pohledné, tmavé olistění, které kontrastuje s bílými květenstvími. Byla také prokázána jejich schopnost čistit ze vzduchu škodlivé chemické látky, jako je formaldehyd, benzen nebo oxid uhelnatý. V kultuře se často objevují názvy toulcovka kolumbijská (\"S. wallisii\") a toulcovka květnatá (\"S. floribundum\"), pěstované formy ale vesměs představují hybridogenní rostliny nejasného původu, pocházející z křížení zejména druhů \"S. wallisii\", \"S. floribundum\", \"S. cannifolium\" a \"S. friedrichsthalii\". Liší se zejména vzrůstem. Z pojmenovaných kultivarů náleží mezi rozměrnější rostliny např. 'Mauna Loa' a 'Clevelandii', drobný vzrůst má např. 'Petite'. V současnosti jsou toulcovky průmyslově množeny prostřednictvím tkáňových kultur. Květy některých kultivarů příjemně voní.\n\n \n"}
{"id": "599021", "url": "https://cs.wikipedia.org/wiki?curid=599021", "title": "Funkce alef", "text": "Funkce alef\n\nFunkce Alef (značená formula_1 a nazývaná podle prvního hebrejského písmene Alef) se používá v axiomatické teorii množin pro zobrazení, které ordinálnímu číslu formula_2 přiřadí kardinální číslo představující formula_2-tou nejmenší nekonečnou mohutnost.\n\nAby bylo možno se exaktním způsobem vyjadřovat o velkých množinách a nedostat se přitom do sporu (viz např. Russellův paradox), byla vynalezena axiomatická teorie množin. V ní se zavádějí kardinální čísla pro popsání velikostí (mohutností) množin a ordinální čísla pro popsání postupů, kdy po každém kroku můžeme provést krok následující a po každé (i nekonečné) množině kroků můžeme uvažovat jejich supremum (výsledek po jejich aplikaci).\n\nPříkladem takového postupu je vytváření větších množin z menších:\n\nFunkcí formula_12 rozumíme třídové zobrazení z třídy všech ordinálních čísel do třídy všech kardinálních čísel, které splňuje následující podmínky (věta o transfinitní rekurzi zaručuje, že takové třídové zobrazení existuje a že je určeno jednoznačně):\n\nV souladu s předpoklady věty o transfinitní rekurzi je funkční hodnota pro každé ordinální číslo definována právě jednou z těchto odrážek; ordinální číslo lze zapsat jako formula_27, právě když není limitní a není to 0. \n\nMnoho matematických tvrzení lze vyjádřit pomocí této funkce, například Hypotéza kontinua je ekvivalentní s tvrzením „reálná čísla mají mohutnost formula_29“.\n\nVzhledem k tomu, jak prudce funkce formula_28 roste (např. v modelech, kde platí Zobecněná hypotéza kontinua, je reálných čísel i spojitých funkcí formula_29 a všech matematických funkcí je formula_32), může být překvapivé, že tato funkce má pevné body, tj. že existují ordinální čísla formula_33 taková, že formula_34. Prvním pevným bodem je limita (tj. supremum) posloupnosti formula_35\n\n"}
{"id": "599029", "url": "https://cs.wikipedia.org/wiki?curid=599029", "title": "Satyr Temminckův", "text": "Satyr Temminckův\n\nSatyr Temminckův (\"Tragopan temminckii\") je přibližně 64 cm velký, zavalitý hrabavý pták z čeledi bažantovitých. Samci jsou oranžovo-červení s bílým skvrněním, částečně hnědými křídly, tmavým zobákem a růžovými končetinami. Neopeřenou kůži na lících mají, stejně jako roztažitelný lalok s červenou kresbou, tmavě modrou. Samice jsou jednotvárně hnědé, taktéž bíle skvrnité. Žije jednotlivě nebo v párech. Živí se především bobulemi a zelenými částmi rostlin. Vyskytuje se v hustých lesích jižní Asie na území Číny, Indie, Myanmaru a Vietnamu. Hnízdí na stromech, v jedné snůšce pak mívá 3–5 vajec. Ačkoli není v současné době nijak ohroženým druhem, největší hrozbu pro něj představuje odlesňování, díky kterému přichází o svůj přirozený biotop.\nSatyr Temminckův je chován ve více než 130 evropských zoo. V rámci Česka se jedná o čtyři zoo v rámci Unie českých a slovenských zoologických zahrad:\n\n\nV Zoo Praha se tento druh objevil poprvé v letech 1956 až 1961. Poté se objevil v 80. letech 20. století. Současná etapa chovu byla započata v roce 2004. Ke konci roku 2017 byl chován samec a dvě samice. Satyr Temminckův je k vidění v pavilonu Sečuán, který představuje ptáky podhůří Himálaje a který se nachází v dolní části zoo u dolní stanice lanovky. \n\n"}
{"id": "599047", "url": "https://cs.wikipedia.org/wiki?curid=599047", "title": "Seznam chráněných území v okrese Domažlice", "text": "Seznam chráněných území v okrese Domažlice\n\nToto je seznam chráněných území v okrese Domažlice aktuální k roku 2010, ve kterém jsou uvedena chráněná území v oblasti okresu Domažlice.\n\n"}
{"id": "599059", "url": "https://cs.wikipedia.org/wiki?curid=599059", "title": "Mušenice", "text": "Mušenice\n\nMušenice je přírodní rezervace v lokalitě Rašovice u Bučovic v okrese Vyškov. Rezervace byla zřízena vyhláškou PZ ONV Vyškov ze dne 28. června 1990 č. usnesení XIX-107/13. Leží jihozápadně od města Bučovice. Důvodem ochrany je zachování společenstev xerotermních rostlinných druhů a druhově bohatých společenstev světlých hájů.\n\n"}
{"id": "599060", "url": "https://cs.wikipedia.org/wiki?curid=599060", "title": "NBC Tower", "text": "NBC Tower\n\nNBC Tower je mrakodrap v Chicagu. Výstavba probíhala v letech 1985–1989 podle projektu firmy Skidmore, Owings and Merrill. Má 37 pater a výšku 188 metrů. V budově se nachází převážně kancelářské prostory. Tento postmoderní mrakodrap s prvky art deco působí, jako by byl postaven ve 30. letech minulého století. Je zde určitá podoba například s budovou 30 Rockefeller Plaza v New Yorku, která byla postavena právě ve 30. letech.\n"}
{"id": "599061", "url": "https://cs.wikipedia.org/wiki?curid=599061", "title": "Ashnola (řeka)", "text": "Ashnola (řeka)\n\nAshnola ( ) je řeka v Severní Americe, jeden z přítoků řeky Similkameen. Ashnola pramení v Severních Kaskádách a zaniká soutokem se Similkameenem v Britské Kolumbii, mezi městy Princeton a Keremeos. Řeka opouští Spojené státy v Okanoganském národním lese a dále protéká provinčním parkem Cathedral. Má také jeden hlavní přítok, Ewartův potok, který je 25 dlouhý, začíná na kanadské straně hranice a protéká pouze provinčním parkem Cathedral.\n\nŠtěrková cesta vedoucí od dálnice Crowsnest Highway je hlavní a jedinou použitelnou cestou k provinčnímu parku. Křižovatka se nachází v Ashnole, kde se v době britskokolumbijské zlaté horečky nacházel hornický tábor.\n\nStarší varianty názvů byly Nais-nu-loh a Ashtnolow, Ashtnoulou nebo Ashnoulou. Magazín \"BC Motorist\" před zhruba čtyřiceti lety oznámil, že jméno znamená \"bílá voda\", ostatní zdroje uznávají, že původ názvu je neznámý.\n\n"}
{"id": "599066", "url": "https://cs.wikipedia.org/wiki?curid=599066", "title": "Šúdra", "text": "Šúdra\n\nŠúdra (v sanskrtu शूद्र; \"śūdra\") je (v tradičním indickém dělení společnosti na 4 varny) příslušník nejníže postavené varny. Podle \"Bhagavadgíty\" „[...] šúdrům přísluší práce a služba pro druhé.“ Mezi šúdry tedy tradičně patří služebníci, řemeslníci, dělníci apod.\n\nPodle tradičního pojetí se šúdrové zrodili z chodidel puruši. \n\n"}
{"id": "599067", "url": "https://cs.wikipedia.org/wiki?curid=599067", "title": "Svatava Raková", "text": "Svatava Raková\n\nSvatava Raková (* 23. září 1947, Turnov) je přední česká historička, zabývající se anglickou kolonizací v Severní Americe a raným obdobím dějin USA.\n\nVystudovala dějepis a češtinu na Filozofické fakultě Univerzity Karlovy v Praze, poté nastoupila do Ústavu československých a světových dějin ČSAV (pozdější Historický ústav AV ČR), jehož byla v letech 2005-2012 ředitelkou a předtím 11 let zástupkyní ředitele. Působí zde doposud a kromě toho přednáší na Institutu mezinárodních studií Fakulty sociálních věd Univerzity Karlovy. Je rovněž předsedkyní pracovní skupiny pro historii Akreditační komise zřízené dle zákona o vysokých školách a členkou množství vědeckých a redakčních rad, vědeckých kolegií a komisí. Absolvovala řadu stáží na univerzitách v zahraničí (Německo, Rakousko, SSSR, Velká Británie, USA) a kromě vlastní odborné práce se příležitostně věnuje též překladům z angličtiny. V listopadu 2009 jí byla udělena Medaile Josefa Hlávky za celoživotní dílo, věnované dějinám Ameriky a USA. Vyzdvižena byla její vysoká odbornost, neotřelé přístupy a široký rozhled.\n\n\n\n"}
{"id": "599069", "url": "https://cs.wikipedia.org/wiki?curid=599069", "title": "Mydlice bazalkovitá", "text": "Mydlice bazalkovitá\n\nMydlice bazalkovitá (\"Saponaria ocymoides\") je vytrvalá, 10 až 30 centimetrů vysoká bylina původem z jižní Evropy.\n\nKvěty růžové až červené barvy, květenství vidlan. List kopinatý, porostlý chlupy.\nVysazuje se jako skalnička.\n\n \n"}
{"id": "599071", "url": "https://cs.wikipedia.org/wiki?curid=599071", "title": "Vũng Tàu", "text": "Vũng Tàu\n\nVũng Tàu je město v jižním Vietnamu, čítající okolo 380 000 obyvatel. Je 120 km od Saigonu. Jedná se o ropné centrem Vietnamu a turistickou destinaci, s mnoha krásnými plážemi.\n"}
{"id": "599072", "url": "https://cs.wikipedia.org/wiki?curid=599072", "title": "Seznam chráněných území v okrese Liberec", "text": "Seznam chráněných území v okrese Liberec\n\nToto je seznam chráněných území v okrese Liberec aktuální k roku 2015, ve kterém jsou uvedena chráněná území v oblasti okresu Liberec.\n\n\n"}
{"id": "599073", "url": "https://cs.wikipedia.org/wiki?curid=599073", "title": "Srdeční rytmus", "text": "Srdeční rytmus\n\nSrdeční rytmus je pravidelné střídání systoly (tj. stažení srdeční svaloviny) a diastoly (tj. uvolnění stahu svaloviny).\n\nZa normálních okolností je srdeční rytmus určován sinoatriálním uzlem (\"nodus sinoatrialis\") umístěným ve stěně pravé síně. V tomto uzlu dochází k nejrychlejší změně napětí mezi vnitřním a vnějším prostředím srdečních buněk, což vede k vyvolání tzv. srdečního akčního potenciálu. Z uzlu se pak tento vzruch šíří převodním systémem srdečním na pracovní myokard. Kvůli tomu, že sinoatriální uzel udává rytmus celé srdeční akci, se označuje jako \"pacemaker\", a jeho rytmu se říká sinusový rytmus. Na elektrokardiogramu nacházíme pravidelný rytmus, normálně v klidových podmínkách s frekvencí 60 až 90 akcí za minutu, s vlnou P, která odpovídá stahu aktivitě předsíní a je s jistým zpožděním následovaná komplexem QRS, který odpovídá aktivitě srdečních komor.\n\nRytmus ovšem nemusí vznikat pouze v sinoatriálním uzlu. Buňky schopné spontánní depolarizace (tj. samovolného vzniku akčního potenciálu) jsou přítomny i jinde. Tzv. sekundárním pacemakerem je atrioventrikulární uzel (\"nodus atrioventricularis\") umístěný v Kochově trojúhelníku. Za terciární pacemaker pak považujeme srdeční komory.\n\nPatologické rytmy srdce jsou:\n\n\n\n"}
{"id": "599077", "url": "https://cs.wikipedia.org/wiki?curid=599077", "title": "Transaxle", "text": "Transaxle\n\nTransaxle je koncepce automobilu s tuhou rourou spojující motor (a spojku) v přední části vozu s převodovkou umístěnou vzadu. Tím se odlišuje od tzv. klasické koncepce, kdy je převodovka umístěná vpředu u bloku motoru a na zadní nápravě je jen rozvodovka. Systém transaxle se obvykle používá kvůli lepšímu rozvržení hmotnosti a bývá tedy obvyklý u sportovních vozů. Další výhodou je, že se hřídel otáčí stejnou rychlostí jako motor a je zatěžována pouze momentem síly, který na něj přenáší motor. Ten je menší než na výstupu z převodovky. Nevýhodou je složitější řešení řazení a prostorová náročnost.\n\nPrůkopníkem této koncepce byl československý automobil Enka z roku 1927 (firma F. Kolanda a spol. z Prahy) a jeho nástupci Aero 500, 662, 1000 a Škoda Popular z roku 1934. V roce 1935 jej následoval i vůz Škoda Rapid. V zahraničí to byla až Lancia Aurelia v roce 1950. Z dalších známých zahraničních vozů to byly například: \n\na řada dalších.\n\n"}
{"id": "599082", "url": "https://cs.wikipedia.org/wiki?curid=599082", "title": "Podsedky", "text": "Podsedky\n\nPodsedky jsou přírodní rezervace v lokalitě Kožušice u Koryčan v okrese Vyškov. Rezervace byla ustavena nařízením Okresního úřadu Vyškov ze dne 13. listopadu 2002. Leží severně od města Koryčany. Důvodem ochrany je zachování fragmentů stepní vegetace svazů Arrhenatherion a Bromion erecti s výskytem zvláště chráněných rostlin.\n"}
{"id": "599083", "url": "https://cs.wikipedia.org/wiki?curid=599083", "title": "Yan Stastny", "text": "Yan Stastny\n\nYan Pavol Stastny (* 30. září 1982 Québec) je bývalý americký hokejový útočník československého původu narozený v Kanadě.\n\nByl draftován v roce 2002 v 8. kole, celkově jako 259., týmem Boston Bruins.\n\n1. března 2006 poprvé hrál v National Hockey League (NHL) v týmu Edmonton Oilers proti St. Louis Blues. V sezoně odehrál na farmě Oilers (Iowa Stars) 51 zápasů.\n\n9. března 2006 byl vyměněn s Marty Reasonernem a druhé kolo draftu 2006 (Milan Lucic) do Boston Bruins za Sergeje Samsonova.\n\n16. ledna 2007 byl vyměněn z Bostonu Bruins do týmu St. Louis Blues za páté kolo draftu 2007.\n\n3. března 2010 byl vyměněn ze St. Louis Blues do týmu Vancouver Canucks za Pierra-Cedrica Labrieho. Za tým Canucks nehrál žádný zápas. Hrál pouze na farmě v American Hockey League (AHL) za Manitoba Moose.\n29. června 2010 podepsal smlouvu na 3 roky s týmem HC CSKA Moskva který hraje v Kontinental Hockey League (KHL).\n\n8. října 2016 Stastny posílil extraligový tým HC Vítkovice Ridera. Hned 9. října 2016 při svém prvním extraligovém startu za Vítkovice vstřelil v utkání 11. kola Tipsport extraligy proti HC Dynamo Pardubice vítěznou branku. \n\n8. srpna 2017 Stastny posílil tým Alpské hokejové ligy EHC Lustenau.\n\nPochází ze slavné hokejové rodiny. Jeho otec Peter Šťastný, je členem Hokejové síně slávy. Jeho strýcové Anton a Marián Šťastný také hráli v NHL a jeho bratr Paul Stastny hraje za St. Louis Blues.\n\n\n\n"}
{"id": "599089", "url": "https://cs.wikipedia.org/wiki?curid=599089", "title": "Jugoslávská liga ledního hokeje 1950/51", "text": "Jugoslávská liga ledního hokeje 1950/51\n\nSezóna 1950/1951 byla 9. sezónou Jugoslávské ligy ledního hokeje. Vítězem se stal tým HK Partizan. Turnaj se konal ve dnech 16. až 19. ledna 1951 ve slovinské Planici a Kranjské Goře.\n\n\n"}
{"id": "599091", "url": "https://cs.wikipedia.org/wiki?curid=599091", "title": "Jonathan Greening", "text": "Jonathan Greening\n\nJonathan Greening (* 2. ledna 1979, Scarborough, Anglie, Spojené království) je anglický fotbalista v současnosti hrající za Fulham.\n\nGreening začal svou kariéru v roce 1996 v Yorku, ale o dva roky později se stěhoval do Manchesteru United, se kterým vyhrál Ligu Mistrů v roce 1999, když proseděl finále na lavičce. Greening se kvůli silné konkurenci nedokázal v Manchesteru United prosadit a v roce 2001 přestoupil do Middlesbrough. Během svého působení v Boro dal o sobě vědět a dostal se i do reprezentace, ale nikdy za ni nenastoupil. V roce 2004 přestoupil do West Bromwiche, kde se mu velmi dařilo a v roce 2008 mu pomohl v návratu do Premier League. V červenci 2009 West Bromwich odmítlo nabídku Fulhamu na přestup, tak souhlasilo jen s ročním hostováním. S Fulhamem se Greening dostal až do finále Evropské Ligy, kde si tentokrát zahrál, když v 118. minutě střídal Danny Murphyho. Na konci sezony Greeningovi skončila smlouva ve West Bromwich a Fulham ho získal naplno. Jenže po jeho přestupu dostal trenér Roy Hodgson nabídku od Liverpoolu a z Fulhamu odešel. Nový manažer Mark Hughes Greeninga nasazoval do zápasů mnohem méně a v sezóně 2010/11 odehrál jen 10 ligových zápasů, z nichž většinu na konci sezony. V mezisezonní přestávce dostal nabídku od druholigového Nottinghamu, kterou přijal a v novém působišti podepsal kontrakt na tři roky.\n\n\n\n"}
{"id": "599092", "url": "https://cs.wikipedia.org/wiki?curid=599092", "title": "Jugoslávská liga ledního hokeje 1951/52", "text": "Jugoslávská liga ledního hokeje 1951/52\n\nSezóna 1951/1952 byla 10. sezónou Jugoslávské ligy ledního hokeje. Vítězem se stal tým HK Partizan. Turnaj se konal ve dnech 29. ledna až 2. února 1952 ve slovinské Ljubljani.\n\n\n"}
{"id": "599097", "url": "https://cs.wikipedia.org/wiki?curid=599097", "title": "Jugoslávská liga ledního hokeje 1952/53", "text": "Jugoslávská liga ledního hokeje 1952/53\n\nSezóna 1952/1953 byla 11. sezónou Jugoslávské ligy ledního hokeje. Vítězem se stal tým HK Partizan. Turnaj se konal ve dnech 23. až 25. ledna 1953 v chorvatském Záhřebu a ve slovinských Celje a Brežice.\n\n\n"}
{"id": "599098", "url": "https://cs.wikipedia.org/wiki?curid=599098", "title": "Pod Bukovou horou", "text": "Pod Bukovou horou\n\nPod Bukovou horou je dobrovolný svazek obcí v okresu Ústí nad Orlicí, jeho sídlem je Dolní Čermná a jeho cílem je koordinace jednotlivých potřeb obcí v˙oblasti regionu. Společné vystupování a jednání ve vztahu k orgánům státní správy, krajské samosprávy, apod. Společný postup při řešení úkolů v˙oblasti: cestovního ruchu, životního prostředí, odpadového hospodářství, školství, dopravní obslužnosti, propagace a další informace. Sdružuje celkem 7 obcí a byl založen v roce 2002.\n\n\n"}
{"id": "599100", "url": "https://cs.wikipedia.org/wiki?curid=599100", "title": "Jugoslávská liga ledního hokeje 1953/54", "text": "Jugoslávská liga ledního hokeje 1953/54\n\nSezóna 1953/1954 byla 12. sezónou Jugoslávské ligy ledního hokeje. Vítězem se stal tým HK Partizan. Turnaj se konal ve dnech 2. až 2. února 1954 v srbském Bělehradu.\n\n\n"}
{"id": "599103", "url": "https://cs.wikipedia.org/wiki?curid=599103", "title": "Seznam chráněných území v okrese Pelhřimov", "text": "Seznam chráněných území v okrese Pelhřimov\n\nToto je seznam chráněných území v okrese Pelhřimov aktuální k roku 2010, ve kterém jsou uvedena chráněná území v oblasti okresu Pelhřimov.\n\n"}
{"id": "599105", "url": "https://cs.wikipedia.org/wiki?curid=599105", "title": "Jugoslávská liga ledního hokeje 1954/55", "text": "Jugoslávská liga ledního hokeje 1954/55\n\nSezóna 1954/1955 byla 13. sezónou Jugoslávské ligy ledního hokeje. Vítězem se stal tým HK Partizan. Turnaj se konal ve dnech 2. až 6. února 1955 v srbském Bělehradu.\n\n\n"}
{"id": "599106", "url": "https://cs.wikipedia.org/wiki?curid=599106", "title": "Renato Augusto", "text": "Renato Augusto\n\nRenato Augusto (8. února 1988, Rio de Janeiro), celým jménem Renato Soares de Oliveira Augusto, je brazilský fotbalista, který hraje na postu ofenzivního záložníka za čínský klub Kuoan Peking.\n\nProfesionální kariéru začal v brazilském Flamengu, odkud přestoupil do německého Bayeru Leverkusen. Nedlouho po přestupu se o něj začaly zajímat přední evropské kluby, ku příkladu Inter Milán a Arsenal, nicméně Leverkusen s talentovaným mladíkem uzavřel kontrakt až do léta 2014.\nV sezóně 2009/10 svému týmu kvůli častému zranění příliš nepomohl.\n\nZačátkem roku 2013 se vrátil do rodné Brazílie do klubu Corinthians, se kterým vyhrál brazilskou ligu. V lednu 2016 přestoupil za 8 milionů eur do čínského týmu Kuoan Peking, poté co padl jeho přestup do Německa, do Schalke 04.\n\nRenato Augusto byl součástí nominace na mistrovství světa 2018 v Rusku, ačkoli jej sužovalo zranění.\n\nBayer Leverkusen\n\n"}
{"id": "599107", "url": "https://cs.wikipedia.org/wiki?curid=599107", "title": "Luftwaffe (Bundeswehr)", "text": "Luftwaffe (Bundeswehr)\n\nLuftwaffe je běžně používaný název pro německé letectvo. Také to byl oficiální název dvou ze čtyř dřívějších německých vzdušných sil - odnož Wehrmachtu založená v roce 1935 a rozpuštěna v roce 1946 a současná odnož Bundeswehru, založená v roce 1956 v Západním Německu (ve Východním Německu fungovaly Luftstreitkräfte der NVA). Jeho historie sahá až do roku 1910, kdy vznikly Vzdušné síly císařského Německa. Kvůli první světové válce nemohlo mít Německo v letech 1918 - 1935 žádné letectvo. Podobná situace následovala po druhé světové válce do roku 1955. Od té doby se letectvo SRN zúčastnilo bojových operací v 90. letech, kdy zasahovalo na Balkáně a později v Afghánistánu.\n\n"}
{"id": "599111", "url": "https://cs.wikipedia.org/wiki?curid=599111", "title": "Jugoslávská liga ledního hokeje 1955/56", "text": "Jugoslávská liga ledního hokeje 1955/56\n\nSezóna 1955/1956 byla 14. sezónou Jugoslávské ligy ledního hokeje. Vítězem se stal tým S.D. Záhřeb. Turnaj se konal ve dnech 25. až 29. ledna 1956 ve slovinských Jesenicích.\n\n\n"}
{"id": "599112", "url": "https://cs.wikipedia.org/wiki?curid=599112", "title": "Jaroslav Kučera (historik)", "text": "Jaroslav Kučera (historik)\n\nProf. PhDr. Jaroslav Kučera, CSc. (* 24. prosince 1955, Praha) je český historik. Předmětem jeho specializace jsou české dějiny 20. století a česko-německé vztahy.\n\nVystudoval historii a němčinu na Filozofické fakultě UK, posléze působil jako vědecký pracovník Akademie věd. V letech 1991-1994 byl vědeckým pracovníkem na Institutu für Zeitgeschichte v Mnichově. Od roku 1995 přednáší na Institutu mezinárodních studií Fakulty sociálních věd Univerzity Karlovy. Zastával řadu akademických funkcí, v letech 1997-1999 a 2007-2009 byl proděkanem fakulty, od roku 2018 je proděkanem pro vědu a výzkum a členem vědecké rady Univerzity Karlovy. \n\nZúčastnil se řady mezinárodních projektů a přednášel na významných zahraničních univerzitách, mj. byl hostujícím profesorem na Technische Universität v Drážďanech (1998-1999), na Humboldt-Universität v Berlíně (2000-2001) a zastupujícím profesorem, vedoucím katedry východoevropských dějin na Ruhruniversität Bochum (2009-2010). Od roku 2013 je stálým hostujícím profesorem na Universität Konstanz.\n\nPředmětem jeho výzkumné práce jsou různé aspekty českých dějin ve 20. století. Počátkem 90. let se věnoval otázkám nuceného vysídlení sudetoněmeckého obyvatelstva z Československa po druhé světové válce, mj. připravil pro společnou československo-německou komisi historiků studii o tzv. odsunových ztrátách sudetoněmeckého obyvatelstva.\n\nPatřil k historikům, kteří usilovali o přehodnocení českého pohledu na ´odsun´, jak byl interpretován v historiografii předlistopadové éry. Dalším těžištěm jeho vědecké práce byla národnostní politika Československa v meziválečné době, zejména s akcentem na česko-německé vztahy v tomto období. \n\nOd konce 90. let se zabýval různými problémy mírového uspořádání s Německem po druhé světové válce, mj. problémy odškodnění (spolu s T. Jelínkem), potrestání nacistických válečných zločinců (spolu s Kateřinou Kočovou – Lozoviukovou), hranic či reparací. Významným předmětem jeho zájmu byly i hospodářské dějiny, k nimž publikoval (spolu s J. Balcarem) monografii a několik studií týkajících se období přechodu českých zemí od tržního hospodářství meziválečné éry k centrálnímu plánování 50. let.\n\n\n"}
{"id": "599113", "url": "https://cs.wikipedia.org/wiki?curid=599113", "title": "Selektin", "text": "Selektin\n\nSelektiny (CD62) jsou membránové glykoproteiny, které se účastní buněčné adheze. Nachází se zejména na povrchu aktivovaných endoteliárních buněk uvnitř cév, ale i na krevních destičkách a bílých krvinkách. Umožňují zejména první fázi navázání bílé krvinky na povrch cévy před tzv. diapedézou: a to tak, že se navážou na fukosylované zbytky na povrchu bílých krvinek.\n\nV jejich struktuře jsou patrné lektinové i tzv. EGF domény. K selektinům patří E-selektin (na povrchu endotelu, kde umožňuje adhezi bílých krvinek), L-selektin (na povrchu bílých krvinek, kde má podobnou funkci) a P-selektin (zejména na povrchu destiček: umožňuje adhezi bílých krvinek na krevní destičky).\n"}
{"id": "599119", "url": "https://cs.wikipedia.org/wiki?curid=599119", "title": "Kur bankivský", "text": "Kur bankivský\n\nKur bankivský (\"Gallus gallus\") je až 70 cm velký hrabavý pták z čeledi bažantovitých. Ačkoli bývá považován za přímého předka kura domácího (\"Gallus gallus\" f. \"domestica\"), nedávno provedená studie Erikssona et. al. připouští i možnou hybridizaci s kurem Sonneratovým (\"G. sonneratii\").\n\nProjevuje se u něho výrazný pohlavní dimorfismus. Samci jsou znatelně větší, výrazně zbarvení s červeným hřebenem a laloky a prodlouženými žlutými pery na krku. Ocasní pera jsou dlouhá, tmavá, ve slunečním světle s modrým nebo zeleným leskem. Ve svatebním šatě jsou některá z nich také výrazně srpovitě zahnutá. Samice mají ochranné hnědé zbarvení a zcela postrádají hřeben i laloky.\n\nPůvodní areál rozšíření druhu zasahuje od severovýchodní Indie východně až po jižní Čínu a jižně pak po Malajsii, Filipíny a Indonésii. Izolovaně se může vyskytovat též na Vánočním ostrově a Marianách. K životu přitom vyhledává lesy, jejich okraje a otevřené travnaté nebo křovinaté plochy.\nŽiví se hmyzem, semeny a různými plody. Hnízdí na zemi v hustém porostu. V jedné snůšce je pak 4-9 vajec.\n\n"}
{"id": "599126", "url": "https://cs.wikipedia.org/wiki?curid=599126", "title": "Stjarnan", "text": "Stjarnan\n\nUngmennafélagið Stjarnan (zkráceně UMF Stjarnan) je islandský sportovní klub, který se specializuje na fotbal, sídlící ve městě Garðabær. Aktuálně hraje islandskou ligu Úrvalsdeild.\n\nKlub se proslavil svými netradičními oslavami gólů, např. imitace chycení ryby, lidské kolo, střílející Rambo nebo jízda na čtyřbobu, které se rozšířily na internetu a v televizích.\n\nV Evropské lize 2014/15 se probojoval z 1. předkola až do 4. předkola (tzv. play-off předkola).\n\n"}
{"id": "599129", "url": "https://cs.wikipedia.org/wiki?curid=599129", "title": "Čínská kuchyně", "text": "Čínská kuchyně\n\nČínská kuchyně se vyznačuje především neobyčejnou rozmanitostí a různorodostí. Čína je velká země a mezi kuchařskými zvyklostmi v jednotlivých regionech panují velké rozdíly. Regionální kuchyně se od sebe odlišují používanými surovinami, přísadami i způsobem přípravy. Rovněž národnostní menšiny, žijící v Číně, jako Tibeťané, Ujgurové, Mongolové, Miaové, Hakkové aj. Pod souhrnným označením čínská kuchyně se tedy ve skutečnosti skrývá velké množství kuchařských stylů.\n\n\n\n\n\n\n\n\n\n\n\n\nV čínské kuchyni je známo velké množství způsobů přípravy jídla. Velmi časté je rychlé smažení na pánvi wok. Upravuje se tak především maso, zelenina, tofu, houby, nebo předem uvařené nudle či rýže. Oblíbené je rovněž vaření v páře, vaření ve vodě či ve vývaru, dušení, vaření v otevřeném kotlíku, uzení za tepla či grilování. Maso, zelenina i ostatní přísady se většinou upravují pokrájené na nudličky či kostky, málokdy na plátky nebo v celku.\n\n\nČínská, ale také korejská a japonská kuchyně klade velký důraz na estetickou úpravu pokrmů. Číňané věří, že příprava jídla nemá být jen řemeslo, ale zároveň umění. Při stolování se používají hůlky, polévky se jí lžící, obvykle porcelánovou. Některé pokrmy, např. pekingská kachna, se však jedí rukama. Na stole nesmí chybět různé omáčky, nakládaná zelenina a koření, jimž si stolující mohou dochutit jídlo nebo do nich namáčet jednotlivá sousta.\n\nVšechny pokrmy se servírují současně, každý ze stolujících má před sebou misku, do které si nabírá z pokrmů na stole. Přednostně jedí starší lidé a muži. Za těžký prohřešek proti etiketě se pokládá pokud někdo zapíchne jídelní hůlky do zbytků jídla v misce, protože to připomíná způsob obětování jídla zemřelým předkům.\n\nBěhem jídla pijí Číňané nejraději zelený čaj, po jídle je zvykem podávat malé množství sladkého alkoholického nápoje, např vína ze švestek nebo liči.\n\nSuroviny čínské kuchyně jsou velmi rozmanité, pro cizince často překvapující, fantastické či dokonce nechutné a děsivé. To platí zejména pro kantonskou kuchyni, v níž se připravují pokrmy z masa a vnitřností téměř všech druhů živočichů. Přísloví říká, že „v Kantonu snědí všechno čtyřnohé, kromě stolu, všechno létající, kromě papírového draka a všechno plovoucí ve vodě, kromě člunu“. Mezi takovéto nezvyklé přísady patří nejen maso psů, koček či hadů, žabí vaječníky, ptačí pařáty či silně nasezená vejce s již téměř vyvinutým zárodkem, ale také žraločí ploutve, mořští sumýši, chaluhy, nejrůznější houby včetně parazitických druhů či dokonce hnízdo ptáka salangany, vytvořené z jeho ztuhlých slin.\n\n\nPokrmy musí příjemně vonět, dobře chutnat, pěkně vypadat a zároveň mít příznivý účinek na zdraví konzumenta. Čínská kuchyně je úzce propojena s tradiční čínskou medicínou a dokonce i s filozofií, především s učením o pěti prvcích a harmonii jin a jang. Proto se např. ryby a plody moře, které patří k jin potravinám, tradičně kombinují se zázvorem a chilli, což jsou jang přísady. Existují i předpisy na léčivé pokrmy, při jejichž přípravě se používají např. kořeny ženšenu, čínského jamu či kozince blanitého, plody longanu a goji nebo některé druhy hub, např. lingzhi či \"Cordyceps\". Léčivé účinky se připisují i některým pokrmům živočišného původu jako jsou žraločí ploutve, sumýši, alkohol s naloženými hady nebo hadími tekutinami (krev, žluč, jed)\n\n\nČíňané jedí mnoho ryb a mořských živočichů. Ryby jsou v Číně symbolem bohatství. Proto se jí na Nový rok, aby byl příští rok bohatý. Želvy a polévka z nich mají zase zajistit dlouhověkost. Mléčné výrobky se uplatňují pouze v regionálních kuchyních Tibetu a Mongolska, Číňané mléko ani máslo téměř nepoužívají a sýry nahrazují sójovým tvarohem tofu. Číňané si rovněž příliš nepotrpí na uzeniny a uzená masa. Z nealkoholických nápojů pijí Číňané tradičně zelený, méně černý či bílý čaj.\n\n\n"}
{"id": "599131", "url": "https://cs.wikipedia.org/wiki?curid=599131", "title": "Alena Ovčačíková", "text": "Alena Ovčačíková\n\nPhDr. Alena Ovčačíková (2. května 1956 Olomouc – 24. května 2017 Olomouc) byla česká spisovatelka a politička moravské národnosti. Po „sametové revoluci“ byla poslankyní Sněmovny národů Federálního shromáždění za HSD-SMS. Později byla aktivistkou moravistických a radikálních stran a organizací. Ve sněmovních volbách roku 2010 a v krajských volbách roku 2012 byla zapsána na kandidátce Dělnické strany sociální spravedlnosti v Olomouckém kraji.\n\nNarodila se a žila v Olomouci. Vystudovala historii na FF Univerzity Palackého v Olomouci. Měla tři děti. Do roku 1989 pracovala jako odborná pracovnice ve Státní vědecké knihovně v Olomouci.\n\nVe volbách roku 1990 byla zvolena za Hnutí za samosprávnou demokracii - Společnost pro Moravu a Slezsko do české části Sněmovny národů (volební obvod Severomoravský kraj). HSD-SMS na jaře 1991 prošlo rozkolem, po němž se poslanecký klub rozpadl na dvě samostatné skupiny. Ovčačíková proto v květnu 1991 přestoupila do klubu Hnutí za samosprávnou demokracii - Společnost pro Moravu a Slezsko 2. Ve Federálním shromáždění setrvala do voleb roku 1992. Byla předsedkyní sociálního výboru Sněmovny národů a předsedkyní poslaneckého klubu. Spolu s Josefem Peclem byla iniciátorkou vzniku radikálního moravistického subjektu Moravského a Slezského informačního centra.\n\nV komunálních volbách roku 1998 neúspěšně kandidovala do zastupitelstva Olomouce za Hnutí samosprávné Moravy a Slezska – Moravské národní sjednocení. V roce 2000 se od ní distancovalo Hnutí samosprávné Moravy a Slezska – Moravské národní sjednocení, v němž tehdy působila jako místopředsedkyně. Ovčačíková se totiž jménem své domovské strany připojila k alianci Sjednocená fronta a stala se její předsedkyní, přičemž Sjednocená fronta byla radikální formací, na jejímž vzniku se podílela ultralevicová stalinistická skupina okolo Ludvíka Zifčáka.\n\nI pak se aktivně věnovala otázkám postavení Moravy a moravské národnosti v promoravsky orientovaných stranách. V roce 2010 se uvádí jako místopředsedkyně strany Moravané. V českých parlamentních volbách 2010 (stále jako členka formace Moravané) kandidovala neúspěšně na kandidátce Dělnické strany sociální spravedlnosti do Poslanecké sněmovny Parlamentu České republiky. Na podzim 2010 za stranu Moravané opět neúspěšně kandidovala do městského zastupitelstva Olomouce.\n\nOd roku 2005 byla prezidentkou Moravského národního kongresu. Ve funkci ji roku 2013 nahradil Josef Pecl.\n\n\n"}
{"id": "599132", "url": "https://cs.wikipedia.org/wiki?curid=599132", "title": "Architektura starověkého Řecka", "text": "Architektura starověkého Řecka\n\nArchitekturu starověkého Řecka dělíme do tří základních období, jedná se o období archaické, klasické a helénistické. Architektura archaické doby přímo navazuje na prvky mykénské a mínojské architektury, které jí předcházely.\n\nŘečtí architekti stavěli podle přísných matematických pravidel a pečlivě propočítávali jednotlivé proporce stavby, navíc si uvědomovali optické klamy, kterých dokázali mistrně využívat ve svůj prospěch.\n\nPodle období:\n\nPodle slohů zvaných „řády“, projevujících se nejvýrazněji v tvarování sloupů:\n\nDórský sloh byl nejvíce používán na pevnině. Jedná se o prostý sloh se silnými, mocnými sloupy. Vrchní část sloupu, tzv. hlavice, bývala nezdobená.\n\nIónský sloh byl hojně rozšířený ve východních koloniích Malé Asie a na Egejských ostrovech. Jedná se o elegantnější a dekorativnější sloh než je dórský. Sloupy jsou oproti dórskému slohu štíhlejší a jeho hlavice je většinou zdobena tzv. závitnicí zvanou voluta.\n\nKorintský sloh vznikl v pozdějším období než dórský a iónský sloh. V Řecku byl používán velmi zřídka, své obliby dospěl až v Římě. Hlavice byla zdobnější a byla tvořena akantovými listy.\n\nTyto tři základní architektonické slohy byly nadále přejaty a rozvíjeny jinými kulturami až po současnou dobu. Řecké a odvozené architektonické slohy označujeme souhrnným názvem klasická řádová architektura.\n\nMetody konstrukce používané v řecké monumentální architektuře se po roce 600 př. n. l. měnily jen málo. Kamenné bloky se pokládaly na sebe bez jakéhokoliv pojiva a pokud jde o stabilitu, \nspoléhalo se na jejich váhu a pečlivě do sebe zapadající spáry.\nTam, kde tomu bylo speciálně zapotřebí, se používaly kovové skoby a hmoždinky.\nZvláštním rysem řeckého zdiva je, že se obyčejně pokládalo tak, aby kámen přečníval zamýšlenou lícovou plochu, a celá zeď byla opracována teprve tehdy, až byla stavba hotová.\n\nNejtypičtějšími a nejdůležitějšími budovami řecké architektury byly chrámy, které byly střediskem náboženského cítění a místní pýchy. Vzor pro jejich základní typ vycházel z megaronu a královských síní mykénských paláců. Rané chrámy sestávaly z jedné místnosti, tzv. celly, se sochou boha nebo bohyně. Účelové ohniště z mykénských paláců je nahrazeno posvátným ohněm hořícím na oltáři před chrámem.\n\nV archaickém období se stavěly první chrámy ze dřeva a vepřovic. \nOd 7. stol. př. n. l. se stavěly mnohem složitější chrámy, jejichž konstrukce byla kamenná. Největší a nejzdobnější se budovaly v klasické době.\nNe všechny chrámy byly budovány ve městech. Některé se stavěly na odlehlých místech. \nVěřící se shromažďovali před vchodem do svatyně a otevřenými dveřmi uctívali sochu boha, kterému byl chrám zasvěcen. Věřícím nebylo povoleno do chrámu vstoupit.\n\nŘecký dům se skládal z jedné velké obdélníkové místnosti s předsíní, otvorem ve stropě, kterým byl odváděn kouř z krbu. Tuto část domu obývali pouze muži, ženám byl vstup do těchto prostor zapovězen. Ženám byla vyhrazena část domu, která navazovala na obytné místnosti a vnitřní dvorek jež přiléhal k mužské obdélníkové místnosti. Z vybavení domu uveďme stolky a nejrůznější sedátka. V pozdější době se v domech začínají objevovat koupelny. \n\nNejslavnější řeckou stavbou je bezesporu Parthenón. Jedná se o nejdůležitější chrám Akropole zasvěcený bohyni Athéně a v 15. století přestavěný na mešitu. Poté v něm Turci zřídili prachárnu, která během obležení Athén vybuchla a způsobila obrovské škody. \nDnes můžeme na athénské Akropoli spatřit jeho trosky.\n\n\n\n"}
{"id": "599133", "url": "https://cs.wikipedia.org/wiki?curid=599133", "title": "Nezávislé tvrzení", "text": "Nezávislé tvrzení\n\nTvrzení v matematické teorii se nazývá nezávislé, pokud je nelze z jejích axiomů dokázat ani vyvrátit. Jinými slovy, pokud teorie zůstane bezesporná, pokud k ní přidáme toto tvrzení nebo jeho negaci.\n\nVzhledem ke Gödelově větě o úplnosti lze ekvivalentně říci, že tvrzení \"A\" je nezávislé na teorii \"T\", pokud v některém jejím modelu platí a v některém jiném neplatí.\n\nTeorie je úplná, pokud neobsahuje žádná nezávislá tvrzení.\n\nTeorie neomezených lineárních uspořádání není úplná, protože obsahuje nezávislé tvrzení\n\nPříkladem modelu, v němž toto tvrzení platí, jsou racionální čísla; neplatí však v celých číslech.\n\nPokud k axiomům uvedené teorie přidáme toto tvrzení, dostaneme teorii hustých neomezených lineárních uspořádání a ta již úplná je. Pro každou formuli může nastat jen jedna z možností: buď platí v každém modelu, nebo v každém modelu platí její negace. \n\nTo však neznamená, že všechny modely této teorie jsou izomorfní; například neexistuje bijekce (a tím méně izomorfismus) mezi racionálními a reálnými čísly, ač obě struktury jsou modelem zmíněné teorie. Navíc Löwenheimova-Skolemova věta tvrdí, že ke každému nekonečnému modelu jakékoli predikátové teorie existují modely libovolné větší mohutnosti.\n\nPodle druhé Gödelovy věty o neúplnosti je v Peanově aritmetice (PA) nezávislým tvrzením \"PA je bezesporná\". \n\nJe-li Zermelova-Fraenkelova teorie množin (ZF) bezesporná, pak jsou v ní nezávislé bezespornost ZF, bezespornost ZFC a axiom výběru; v ZFC je pak nezávislý axiom konstruovatelnosti, hypotéza kontinua i zobecněná hypotéza kontinua (GCH); z GCH plyne axiom výběru, ale nikoli naopak.\n\nExistence většiny velkých kardinálů je nezávislá na ZFC (je-li tato bezesporná). Naopak axiom konstruovatelnosti umožňuje dokázat či vyvrátit řadu tvrzení, které jsou nezávislé v ZFC (plyne z něho např. GCH a tedy i axiomu výběru).\n"}
{"id": "599142", "url": "https://cs.wikipedia.org/wiki?curid=599142", "title": "Vrbina penízková", "text": "Vrbina penízková\n\nVrbina penízková (\"Lysimachia nummularia\") je zlatožlutě kvetoucí vytrvalá plazivá vlhkomilná rostlina vysoká do 10 cm rostoucí ve vlhkém prostředí, druh z velkého rodu vrbina.\n\nRoste téměř v celé Evropě, vyjma oblastí okolo Středozemního moře a studených oblastí nad 60° severní zeměpisné šířky, východním směrem se vyskytuje až po ruské pohoří Ural. Zavlečena byla do Severní Ameriky, Japonska, Austrálie i na Nový Zéland. Přirozeně vyrůstá na stinných vlhkých loukách a polích, v lužních lesích, kolem pramenišť, v močálech, slatinách a na březích vodních toků a nádrží. Může růst i přímo ve vodě. Požaduje půdu hlinitou až jílovitou, slabě kyselou či neutrální, bohatou humusem a dobře zásobenou dusíkem.\n\nJe to původní druh české flory. Vyjma vyšších poloh roste poměrně hojně po celém území ČR. Nejčastěji se vyskytuje ve svazech \"Alopecurion pratensis\", \"Cnidion venosi\", \"Salicion albae\", \"Alno-Ulmion\", \"Agropyro-Rumicion crispi\", \"Aegopodion podagrariae\" a \"Calthion\".\n\nPodle \"Florabase.cz\" se vrbina penízková v ČR vyskytuje:\nVrbina penízková je vytrvalá nitrofilní bylina s plazivými i v zimě zelenými, čtyřhrannými lysými lodyhami o délce 10 až 50 cm které v uzlinách snadno zakořeňují a mnohdy vytvářejí rozsáhlé propletené \"rohože\". Lodyhy rostou z tenkého, až 0,5 m dlouhého oddenku. Široce vejčité až okrouhlé listy, s řapíky do 5 mm dlouhými, vyrůstají na lodyze vstřícně ve dvou řadách. Jejich celokrajné čepele, 1 až 3,5 × 0,5 až 3,5 cm velké, jsou na bázi mírně srdčité, na vrcholu tupé a jsou posety velmi drobnými červenohnědými žlázkami.\n\nOboupohlavné vonné pětičetné květy na lysých stopkách 1 až 8 cm dlouhých vyrůstají jednotlivě, výjimečně po dvou, z úžlabí listů, nejčastěji ve střední části lodyhy. Kalich dlouhý asi 7 mm má lístky srdčitého nebo kopinatého tvaru které jsou jen u báze srostlé. Mírně nálevkovitá až kolovitá koruna je asi 1,5 cm široká, její sytě žluté a uvnitř drobně hnědě tečkované lístky jsou eliptické až obvejčité a od sebe téměř zcela odděleny. Tyčinek s nitkami vespod rozšířenými a srostlými, navíc posazenými drobnými žlázkami, je pět a bývají často považovány za jednobratré. Ze svrchního semeníku složeného z pěti plodolistů ční čnělka zdélí nitek a nese hlavičkovou bliznu.\n\nKvete od května do července a přestože je na květech pozorován dostatek opylovačů sbírající pyl (nektar v květech není), jen málokdy se vyvinou plody, k opylení vlastním pylem zde nedochází. Plody jsou tobolky dorůstající na ohýbajících se stopkách a po uzrání pukající na vrcholu pěti chlopněmi. Jsou kulovité, mnohosemenné, žlutavé, červenavě skvrnité a veliké 4 až 5 mm, dozrávají v srpnu až září. Mnohem častěji než semeny se šíří úlomky kořenujících lodyh nebo oddenků.\n\nVe starším lidovém léčitelství se této fytoncidní rostliny s obsahem tříslovin, kyseliny křemičité, saponinů, organických kyselin, enzymů a dalších látek používalo proti průjmům, plícním nemocem, k hojení otevřených ran a k úlevě při revmatismu; působí svíravě a staví i vnitřní krvácení. Pro sušení sklízíme kvetoucí nať vrbiny penízkové v době květu, droga je bez aromatu, chutná svíravě až hořkokysele.\n\nPro svou schopnost růst i pod hladinou je vhodná do studenovodních nádrží. Často se používá jako okrasná půdopokryvná rostlina na stinných místech nebo na březích zahradních jezírek. Dá se dobře řezat a tím ji lze udržet v požadovaném prostoru. Při dostatku vláhy roste i na plném slunci kde lépe kvete.\n\n \n"}
{"id": "599145", "url": "https://cs.wikipedia.org/wiki?curid=599145", "title": "One", "text": "One\n\nOne () znamená v angličtině „jedna“, může odkazovat k:\n\n"}
{"id": "599146", "url": "https://cs.wikipedia.org/wiki?curid=599146", "title": "Drew Doughty", "text": "Drew Doughty\n\nDrew Doughty (* 8. prosince 1989, London, Ontario, Kanada) je kanadský hokejový obránce hrající v týmu Los Angeles Kings v severoamerické (NHL). Doughty pomohl kanadskému národnímu týmu k vítězství na Zimních olympijských hrách 2010 ve Vancouveru a Zimních olympijských hrách 2014 v Soči.\n\n\n"}
{"id": "599149", "url": "https://cs.wikipedia.org/wiki?curid=599149", "title": "Fomepizol", "text": "Fomepizol\n\nFomepizol čili 4-methylpyrazol je organická sloučenina indikovaná jako antidotum při otravě methanolem a ethylenglykolem nebo podezření na ně. Lze ho použít samostatně nebo v kombinaci s hemodialýzou. Mimo lékařské použití se studuje také role 4-methylpyrazolu v koordinační chemii.\n\nFomepizol je kompetitivní inhibitor alkoholdehydrogenázy, enzymu, který katalyzuje počáteční fázi metabolismu ethylenglykolu a methanolu na jejich toxické metabolity.\n\nPři použití jako antidotum u případů otravy methanolem nebo ethylenglykolem se fomepizol podává injekčně. Komerční výrobek Antizol obsahuje 1 500 mg fomepizolu v ampulce o objemu 1,5 ml. V Česku v současné době není registrován žádný léčivý přípravek obsahující fomepizol.\n\nFomepizol se rychle rozšiřuje do vody v celém těle. Objem distribuce je 0,6 až 1,02 l/kg. Terapeutická koncentrace je 8,2–24,6 mg/l (100–300 μmol/l). Špičková koncentrace po jednorázové orální dávce je 7–50 mg/kg a je dosažena za 1 až 2 hodiny. Poločas je závislý na dávce a proto se nevypočítává.\n\nMetabolismus probíhá v játrech. Primárním metabolitem je 4-karboxypyrazol (přibližně 80 až 85 % z podané dávky). Dalšími metabolity jsou 4-hydroxymethylpyrazol a \"N\"-glukuronidové konjugáty 4-karboxypyrazolu a 4-hydroxymethylpyrazolu.\n\nPo opakovaných dávkách fomepizol rychle vyvolává svůj vlastní metabolismus pomocí smíšeného oxidázového systému cytochromu P450.\n\nU zdravých dobrovolníků se 1–3,5 % podané dávky vylučuje nezměněných močí. Metabolity se rovněž vylučují nezměněny močí. Fomepizol je dialyzovatelný.\n\n"}
{"id": "599152", "url": "https://cs.wikipedia.org/wiki?curid=599152", "title": "Abbéville-la-Rivière", "text": "Abbéville-la-Rivière\n\nAbbéville-la-Rivière je obec v jihozápadní části metropolitní oblasti Paříže ve Francii v departementu Essonne a regionu Île-de-France. Od centra Paříže je vzdálena 58 km.\n\nAbbéville-la-Rivière sousedí s Fontaine-la-Rivière, Marolles-en-Beauce, Bois-Herpin, Saint-Cyr-la-Rivière, Roinvilliers, Arrancourt, Sermaises a Rouvres-Saint-Jean.\n\n\"Počet obyvatel\"\n"}
{"id": "599154", "url": "https://cs.wikipedia.org/wiki?curid=599154", "title": "Range Rover Evoque", "text": "Range Rover Evoque\n\nRange Rover Evoque je čtyřmístný automobil typu SUV britské automobilky Land Rover vyráběný od července 2011. Koncept vozidla byl představen už v roce 2008 pod označením LRX. Hlavní rozdíl mezi vyráběným automobilem je označení Range Rover. Jedná se o nejmenší a nejúspornější řadu vozidel Land Rover navrženou s ohledem na požadovanou nižší produkci CO. Evoque je první\nmodel značky s pohonem jedné nápravy, ale prodává se také s pohonem 4x4. Vyrábí se ve tří i pětidveřové verzi.\n\n"}
{"id": "599157", "url": "https://cs.wikipedia.org/wiki?curid=599157", "title": "Bugatti 16C Galibier", "text": "Bugatti 16C Galibier\n\nBugatti 16C Galibier je koncept automobilky Bugatti Automobiles, dceřiné společnosti Volkswagen Group. Koncept vznikl v roce 2009. Mělo se jednat o čtyřmístnou limuzínu se zrychlením 0-100 za 3 vteřiny a maximální rychlostí okolo 380 km/h a s pohonem všech kol. Měl se začít vyrábět v roce 2013, ale vedení firmy ho nechalo přepracovat a plánovala se výroba až na rok 2015, očekávaná cena byla asi 40 milionů Kč\n\nNázev vozu odkazuje na sedan Bugatti T57 Galibier z roku 1934 a také na alpský průsmyk Col du Galibier. Označení „16C“ znamená 16válcový motor.\n"}
{"id": "599160", "url": "https://cs.wikipedia.org/wiki?curid=599160", "title": "Plameňák Jamesův", "text": "Plameňák Jamesův\n\nPlameňák Jamesův (\"Phoenicoparrus jamesi\") je jihoamerický druh plameňáka. Jeho blízce příbuzným je plameňák andský (\"P. andinus\"), s kterým tvoří rod \"Phoenicoparrus\". Je pojmenován po Harrym Jamesem Berkeleyem.\n\nDorůstá délky 90–92 cm. Opeření má světle růžové, na hřbetě a kolem krku částečně červené, letky jsou tmavé. Kolem jinak žlutých očí má neopeřenou červenou kůži. Končetiny má cihlově červené a zobák jasně žlutý s černým koncem. Mláďata jsou krátce po vylíhnutí šedá nebo bílá a stejně jako dospělci jsou zbarvená až ve věku 3 nebo 4 let.\n\nVyskytuje se na slaných i sladkovodních jezerech ve výše položených oblastech And na území Peru, Chile, Bolívie a Argentiny. Až do roku 1956 byl přitom považován za vyhynulého, v současné době, konkrétně od roku 2008, je v Červeném seznamu IUCN zařazen do kategorie téměř ohrožených druhů, a to z důvodu, že byl u jeho globální populace v posledních třech generacích zaznamenán viditelný pokles způsobený především ztrátou přirozeného biotopu.\n\nŽiví se planktonem, který stejně jako ostatní druhy plameňáků z vody filtruje pomocí svého zvláštně adaptovanému zobáku. Pohlavně dospívá až ve věku 6 let a je monogamní. Hnízdí přitom nepravidelně, často i ob rok. V každé snůšce je jen 1 oválné vejce, které samice klade do kuželovitého hnízda z bláta. Na jeho 26-31 denní inkubaci se pak podílí střídavě oba rodiče.\n\n"}
{"id": "599167", "url": "https://cs.wikipedia.org/wiki?curid=599167", "title": "One (píseň, Swedish House Mafia)", "text": "One (píseň, Swedish House Mafia)\n\nOne je singl švédského housového hudebního uskupení Swedish House Mafia. Poprvé byla vydána ve Švédsku 6. června 2010. Verze písně se zpěvem amerického zpěváka Pharrella Williamse byla pojmenována \"One (Your Name)\" a vydána ve Velké Británii 25. července 2010.\n\nSingl debutoval na rádiu BBC Radio 1 ve večerní hudební show DJe Zane Lowe 22. dubna 2010. O měsíc později zahrál i zpívanou verzi. Píseň dosáhla první pozice v Nizozemí, druhé v Belgii a v žebříčku UK Dance. V České republice se umístila na 4. místě.\n\nPíseň byla napsána a produkována členy uskupení: Axwellem, Stevem Angellem a Sebastianem Ingrossem. Text písně napsal zpěvák Pharrellem Williamsem. Podle Angella byl zpěv nahrán v Austrálii rok před tím, než byla skladba vydána a původně měl být použit pro jinou píseň.\n\n"}
{"id": "599174", "url": "https://cs.wikipedia.org/wiki?curid=599174", "title": "Dades", "text": "Dades\n\nDades nebo Dadés ( ) je řeka v jižním Maroku, jedna ze zdrojnic řeky Draa. Plocha jejího povodí měří 7170 km².\n\nŘeka pramení na jižních svazích Vysokého Atlasu a teče převážně jihozápadním směrem. Cestu si razí stejnojmennou soutěskou mezi Vysokým Atlasem a pohořím Jebel Sarhro, která je vyhledávaným turistickým cílem. Vlévá se spolu s řekami Ouarzazate a Ait Douchene do přehradní nádrže El Mansour Eddahbi, která slouží především jako zdroj vody pro zavlažování a v menší míře též pro výrobu elektrické energie.\nNejvětším jejím přítokem je řeka M'Goun, která je v místě soutoku vodnější než samotná Dades.\n\nPrůměrný průtok nedaleko ústí ve stanici \"Tinouar\" činí 7,4 m³/s. Nejvíce vody má řeka v březnu a v dubnu, nejméně v červenci a v srpnu. Průtok řeky během roku není tak rozkolísaný, jako je tomu u řek Oaurzazate a Ait Douchene.\n\n"}
{"id": "599176", "url": "https://cs.wikipedia.org/wiki?curid=599176", "title": "Promise This", "text": "Promise This\n\nPromise This je píseň britské popové zpěvačky Cheryl Cole. Píseň pochází z jejíhodruhého studiového alba \"Messy Little Raindrops\". Píseň pro Cheryl Cole napsal Wayne Wilkins.\n"}
{"id": "599177", "url": "https://cs.wikipedia.org/wiki?curid=599177", "title": "Al-Amerat", "text": "Al-Amerat\n\nal-Amerat (: \"\" ) je ománský vilájet (provincie) situovaný na severu země v guvernorátu Maskat. Počet obyvatel dosahoval při sčítání lidu v roce 2003 čísla 40 868. Mezi nejobydlenější obce se řadí al-Amerat, al-Hadžer, Džalout, Vádí al-Méh, Vádí al-Sirén a Nahda. V západní části vilájetu se nachází řetězec hor. V minulosti byl vilájet známý jako al-Fatah nebo al-Mutahadamat, ale jiná doba s sebou časem přinesla vhodnější název.\n\nAl-Amerat nabízí škálu turisticky atraktivních památek a archeologických nalezišť – olověné doly, lomy, přírodní rezervaci Vádí Sirén, přes osm desítek mešit a přes šest desítek zavlažovacích systémů (takzvané \"afladže\" či \"faladže\"), které jsou obklopeny velkým množství datlových palem a mangovníků.\n\nZdrojem obživy pro obyvatelstvo je zemědělství a chov koz. Pro ekonomiku vilájetu je podstatná těžba nerostných surovin a dřeva.\n"}
{"id": "599182", "url": "https://cs.wikipedia.org/wiki?curid=599182", "title": "Samsung Galaxy Tab 7.0", "text": "Samsung Galaxy Tab 7.0\n\nGalaxy Tab 7.0 je mobilní zařízení firmy Samsung, které kombinuje tablet (založený na operačním systému Android) a mobilní telefon. Poprvé byl představen 2. září 2010 na IFA v Berlíně.\n\nSamsung u něj vycházel ze svého mobilního telefonu Galaxy S. Galaxy Tab je určený pro zastání funkcí PDA, mobilního telefonu, internetového prohlížeče, čtečky knih i přehrávače hudby a videí (s podporou Flashe a všech běžných video kodeků). U vestavěných aplikací Samsung úzce spolupracoval s Google a integroval všechny jeho hlavní služby do tohoto modelu.\n\n\nRecenze Galaxy Tab téměř bez výjimky srovnávají s Apple iPad a shodují se na tom, že má potenciál vystoupit z řady jeho plagiátů a konkurovat mu, nicméně, dodávají, že bude záležet na ceně a softwarové podpoře (na rozdíl od iTunes u iPadu bude mít Galaxy Tab základnu na Android Market).\n\nTablet byl v Evropě uveden na trh na podzim 2010. \n\n"}
{"id": "599185", "url": "https://cs.wikipedia.org/wiki?curid=599185", "title": "Neorientovaný graf", "text": "Neorientovaný graf\n\nNeorientovaný graf se v teorii grafů označuje takový graf, jehož hrany jsou dvouprvkové množiny. Oproti tomu hrany orientovaného grafu jsou uspořádané dvojice. Hrany neorientovaného grafu nemají danou orientaci. Tudíž výrazy \"(x, y)\" a \"(y, x)\" označují stejnou hranu.\n\nFormálně je neorientovaný graf uspořádaná trojice formula_1. Prvky množiny formula_2 jsou hranami grafu. Prvky množiny formula_3 jsou uzly grafu. Zobrazení formula_4 je incidencí grafu G. Incidence formula_4 přiřazuje hranu ke dvojici uzlů.\n\n"}
{"id": "599186", "url": "https://cs.wikipedia.org/wiki?curid=599186", "title": "Jekatěrina Breško-Breškovská", "text": "Jekatěrina Breško-Breškovská\n\nJekatěrina Konstantinovna Breško-Breškovská (; , Ivanovo, Ruské impérium - 12. září 1934, Chvaly u Prahy, Československo) byla ruská revolucionářka a jednou ze zakladatelů strany socialistů-revolucionářů. Přezdívalo se jí „\"babička ruské revoluce\"“.\n\nJekatěrina Breško-Breškovská (rozená Verigová, \"Вериго\") se narodila ve šlechtické rodině. Dětství a mládí prožívala v Lugové. Měla domácího učitele. Poté navštěvovala ženské gymnázium a byla provdána za velkostatkáře Nikolaje Breško-Breškovského.\n\nV roce 1873 se v Kyjevě seznámila s organizací „inteligentní mládeže“. Její přítel a pozdější významný menševik Pavel Axelrod ji pomohl sblížit se se skupinou anarchistických čajkovců. Na podzim 1873 odjela do Petrohradu, kde si zajistila kontakty s čajkovci a jinými revolucionářskými skupinami.\n\nRoku 1874 se Breško-Breškovská stala narodničkou. Začal působit v Kyjevské, Chersonské a Podolské gubernii, tentýž rok však byla zatčena. Putovala postupně z věznice do věznice. V roce 1875 byla podmínečně propuštěna, následující rok však byla opět zatčena a vězněna v Petropavlovské pevnosti, a roku 1878 byla vypovězena na Sibiř. Roku 1881 spolu s Nikolajem Ťutčevem uprchla.\n\nV roce 1882 byla opět zatčena a deportována do Karinské katorgy. Kvůli nemoci byla odvezena do Selenginsku. V letech 1892 - 1896 žila v Irkutsku a pracovala v novinách \"\"Orientální přehled\"\". V roce 1896 se přestěhovala do Tomska, poté do Tobolska.\n\nTéhož roku byla na základě amnestie propuštěna při příležitosti korunovace nového cara Mikuláše II.\n\nDo roku 1903 většinu času byla Breško-Breškovská v ilegalitě. Zabývala se organizační prací a rozšiřováním revolucionářských idejí mezi rolnictvem. Působila v Moskvě, Černigově a Minsku, kde sloužil její mladší bratr. Tam se setkala s revolucionářem Grigorijem Geršunim. Tehdy začala argumentovat, že i přes zhoršující sociální a hospodářskou situaci ve vesnicích jsou rolníci vzdělanější a politicky aktivní, což hraje ve prospěch revoluce.\n\nByla zastánkyní politického a agrárního teroru, který považuje za nejvíce efektivní metodu boje. V roce 1901 spoluzaložila s Geršunim, Viktorem Černovem, Jevno Azefem a Alexandrem Kerenským stranu socialistů-revolucionářů. Setkala se s takovými prominentními teroristy jako byli Boris Savinkov, Ivan Kaljajev či Jegor Sozonov. V roce 1903 odjela pod pohrůžkou zatčení za hranice.\n\nChvíli pobyla v Rumunsku, poté odjela do Švýcarska. Tam se věnovala propagandě a podporovala agrární teror. V roce 1904 se účastnila Amsterdamského kongresu. V říjnu téhož roku odjela spolu s Chajimem Žitlovským do Spojených států. Jejím hlavním cílem bylo zde získat finanční prostředky pro stranu Eserů, zviditelnit pozici revolucionářů a seznámit americkou veřejnost o situaci v Rusku.\n\nV roce 1905 se vrátila do Ruska a účastnila se tamní revoluce. Po její porážce byla roku 1907 vydána carské Ochrance. Udal ji její spolupracovník Jevno Azef, který byl ve straně carským špionem a který již dříve udal jejího jiného spolupracovníka Geršuniho. Paradoxně Azefa ten samý rok odhalil socialista a přeběhlík od policie Vladimir Burcev. V roce 1910 byla Breško-Breškovská odsouzena k vyhnanství na Sibiři, odkud ji dostala až únorová revoluce.\n\nPodporovala Kerenského a jeho Prozatímní vládu. Po nástupu bolševiků bojovala proti nim.\n\nV roce 1919 opustila občanskou válkou zmítané Rusko a žila v USA a Francii, až roku 1923 přijela do Československa. Vůči politice nezahořkla – během pobytu na Podkarpatské Rusi v Užhorodě byla členkou Karpatoruské strany práce.\n\nJ. K. Breško-Breškovská zemřela 12. září 1934 ve Chvalech u Prahy (dnes součást Horních Počernic) ve věku 90 let. Prezident republiky Tomáš Garrigue Masaryk poslal na její pohřeb věnec, na pohřbu byl přítomni i Viktor Černov a Alexandr Kerenskij.\n\n\n"}
{"id": "599187", "url": "https://cs.wikipedia.org/wiki?curid=599187", "title": "Igor Nikolajevič Smirnov", "text": "Igor Nikolajevič Smirnov\n\nIgor Nikolajevič Smirnov (rusky: \"Игорь Николаевич Смирнов\", moldavsky: \"Igor Smirnov/Игор Смирнов\"; * 23. října 1941, Petropavlovsk-Kamčatskij, Ruská SFSR, SSSR) je podněsterský politik ruské národnosti, v letech 1991 až 2011 byl prvním prezidentem mezinárodně neuznané Podněsterské moldavské republiky (\"zkratka: PMR\").\n\nPo vyučení pracoval v dělnických profesích nejprve ve Zlatousťském metalurgickém závodě (Ruská SFSR) a posléze v letech 1959–1987 v Elektrostojírenském závodě v Nové Kachovce (Ukrajinská SSR), kde dosáhl funkce zástupce ředitele. Roku 1974 ukončil studia na Záporožském strojírenském institutu a získal titul inženýr. V listopadu 1987 se přestěhoval na území dnešního Podněstří, jelikož byl jmenován do funkce ředitele tiraspolského závodu Elektromaš, kterou zastával do roku 1990 – do svého zvolení předsedou Podněsterské moldavské sovětské socialistické republiky \"(zkratka: PMSSR)\". Do roku 1991 člen KSSS. Smirnov je autorem politických pojednání Žít v naší zemi (2001; rusky: \"Жить на нашей земле\") a Společně s Ruskem (2007, rusky: \"Вместе с Россией\"). Je ženat, má dva syny, kteří zastávají vysoké funkce ve státní správě PMR. V roce 2000 byl zvolen v podněsterské anketě \"Člověkem desetiletí 1990–2000\". Smirnov je občanem Podněstří a Ruské federace. Rozhodnutím Evropské komise má Smirnov, jeho synové a další vysocí političtí představitelé PMR od roku 2005 zakázán vstup do zemí Evropské unie.\n\nV únoru 1990 byl zvolen poslancem tiraspolského Městského sovětu a poslancem Nejvyššího sovětu Moldavské sovětské socialistické republiky \"(zkratka: MSSR)\", kde spolu s dalšími poslanci ruské národnosti z Podněstří vystupoval v rámci poslanecké skupiny Sovětská Moldávie proti rumunizaci Moldavska (zavedení moldavského jazyka psaného latinkou – tedy totožného s rumunštinou – jako jediného oficiálního jazyka MSSR namísto moldavštiny psané cyrilicí a ruštiny). V dubnu téhož roku byl zvolen předsedou Městského sovětu v Tiraspolu. Když se na jaře 1990 začalo vážně uvažovat o připojení tehdejší MSSR k Rumunsku, postavil se do čela podněsterských odpůrců, kteří požadovali vytvoření Podněsterské autonomní sovětské socialistické republiky v rámci MSSR. Po odmítnutí této varianty ze strany moldavského vedení byl svolán 1. sjezd poslanců všech úrovní Podněstří, na kterém byl Smirnov zvolen předsedou \"Koordinačního sovětu pro sociální a ekonomický rozvoj Podněstří\". Na druhém sjezdu, kde byla 2. září 1990 vyhlášena Podněsterská moldavská sovětská socialistická republika \"(zkratka: PMSSR)\" jako svazová republika SSSR, byl Smirnov zvolen předsedou Nejvyššího sovětu PMSSR a později také předsedou republiky. MSSR oznámila, že považuje vyhlášení PMSSR za protiústavní. Po neúspěšném v srpnu 1991 (kterému vedení PMSSR prohlásilo plnou podporu) se Sovětský svaz začal hroutit a jednotlivé republiky vyhlašovaly nezávislost. 25. srpna Smirnov odjel do Kyjeva na jednání s Nejvyšším sovětem Ukrajiny o nezávislosti Podněstří. Moldavské vedení, které rozhodlo o jeho zatčení, využilo zahraniční cestu. Speciální jednotka moldavského ministerstva vnitra Smirnova v Kyjevě unesla z hotelu a tajně dopravila do Kišiněva. Podněsterská strana požadovala jeho propuštění, na což Moldavsko nereagovalo. Nezvyklý protest proti jeho zadržení uspořádal tiraspolský Svaz žen – jeho členky po dobu několika týdnů blokovaly v Tiraspolu důležitou železniční trať Kišiněv-Oděsa, čímž přispěly k jeho propuštění a návratu do Podněstří.\nV prosinci 1991 byl Smirnov poprvé zvolen prezidentem Podněstří.\n\nIgor Smirnov zastával post prezidenta PMR po čtyři funkční období. Byl zvolen v letech 1991, 1996, 2001 a 2006. Pokaždé zvítězil v prvním kole voleb (podněsterský prezident se volí pomocí dvoukolového většinového systému s absolutní většinou). Západ podněsterské volby neuznával a odsuzoval jako nedemokratické a zmanipulované. V Kamenském rajonu I. N. Smirnov obdržel roku 2001 dle oficiálních výsledků 103,6 % hlasů. Ministerstvo zahraničních věcí České republiky ve svém prohlášení ze dne 12. prosince 2006 uvádí, že: „... v současné době v Podněstří neexistují podmínky pro svobodné vyjádření vůle občanů. Česká republika proto neuznává konání, průběh ani výsledky tzv. 'prezidentských voleb'. Akce nebyla organizována ústředními moldavskými orgány a je v rozporu s principy suverenity a územní celistvosti Moldavské republiky.“.\n\nPřed volbami v prosinci 2011 Smirnov ztratil dosavadní podporu Moskvy, odkud mu bylo naznačeno, že by měl odejít do penze, neboť jeho politika nemůže přinést žádný zvrat v dosavadní patové situaci podněsterské otázky. Igor Smirnov se přesto rozhodl znovu kandidovat na prezidentskou funkci. Rusko otevřeně podpořilo kandidaturu dosavadního předsedy Nejvyššího sovětu Anatolije Kaminského, jehož zvolením podmínilo zachování své finanční i materiální podpory Podněstří. K tomu krátce před volbami Vyšetřovací výbor Ruské federace obvinil prezidentova syna Olega, ředitele podněsterské banky \"Gazprombank\", ze zpronevěry 160 milionů rublů určených na humanitární pomoc Podněstří. Přesto se očekávalo Smirnovovo znovuzvolení, podle průzkumu prováděného metodou exit poll agenturou \"Vektor\" se jeho zisk odhadoval na 47,38 %, na druhém místě se umístil Jevgenij Ševčuk s 23,21 %. Oficiální výsledky, které vyhlásila Ústřední volební komise „z technických důvodů“ o dva dny později, se jevily proti odhadům značně odlišné. Zvítězil Ševčuk se ziskem 38,53 % hlasů, druhý se umístil favorit Moskvy Kaminskij s 26,48 %, Smirnov skončil s 24,82 % na třetím místě a tudíž do druhého kola nepostoupil. Prezident ve druhém kole nepodpořil ani jednoho z kandidátů, sám se hlasování neúčastnil a své příznivce vyzval k bojkotu. 30. prosince 2011 funkci předal vítězi druhého kola Jevgeniji Ševčukovi.\n\n\n"}
{"id": "599198", "url": "https://cs.wikipedia.org/wiki?curid=599198", "title": "Huminové látky", "text": "Huminové látky\n\nHuminové látky jsou přírodní organické látky vznikající rozkladem převážně rostlinných zbytků. Huminové látky jen obtížně podléhají dalšímu rozkladu a jsou ve velkém množství obsažené v půdě, rašelině, uhlí a některých vodách. Podle rozpustnosti se dělí na huminy, huminové kyseliny a fulvonové (též fulvinové) kyseliny.\n\nHuminy se podle rozpustnosti dělí na tři kategorie, které se však liší i dalšími vlastnostmi.\n\nFulvonové kyseliny jsou rozpustné ve vodě nezávisle na pH. Jsou nejsvětlejší z huminových látek, jejich barva je světle žlutá až žlutohnědá. Kromě nejméně intenzivního zabarvení se vyznačují nejnižší molekulární hmotností a nejnižším stupněm polymerace. Obsahují vyšší podíl kyslíku (48 %) než uhlíku (45 %).\n\nHuminové kyseliny jsou nerozpustné ve vodě s pH 2 a nižším, naopak při vyšším pH se rozpouštějí. Typická barva je hnědá až hnědočerná.\n\nHuminy jsou ve vodě zcela nerozpustné a to při jakémkoli pH. Vyznačují se černou barvou, nejvyšším stupněm polymerace, nejvyšší molekulární hmotností (řádově zhruba 100× vyšší než u fulvonových kyselin). Obsahují také nejvíce uhlíku (62 %) a nejméně kyslíku (30 %).\n\nHuminové látky se využívají především pro výživu rostlin. Ačkoli nejde o hnojivo klasického typu (živiny N, P, K), umožňují huminy snazší příjem živin, stimulují tvorbu kořenového vlášení, díky kterému rostlina lépe absorbuje vodu a živiny, podporují fotosyntézu a zlepšují vlastnosti půdy. Stimulují růst rostlin v míře srovnatelné s fytohormónem auxinem.\n\nHuminové látky se pro zemědělské účely dodávají v podobě roztoků, prášků nebo granulátu. Aplikují se buďto ve formě postřiku, kdy je lze kombinovat i s listovými hnojivy či přípravky na ochranu rostlin (jejichž účinnost zvyšují), nebo jsou aplikovány do substrátu jako granulát či zálivkou.\n\nPočátky výroby huminových látek sahají do přelomu 19. a 20. století. Za tuto dobu byly vyvinuty tři základní postupy, které se liší i použitou surovinou.\n\nNa konci 19. století byly humáty objeveny a od počátku 20. století vyráběny huminové preparáty z přírodní látky zvané leonardit, která je součástí některých uhelných nalezišť. Jde o organickou neprouhelnatělou hmotu. Protože tyto materiály vznikaly dlouhodobě a ležely miliony let v zemi, jsou obvykle vodou rozpustné složky (nízkomolekulární část a huminové soli) vyplavené a naopak huminové kyseliny na sebe za tuto dobu navázaly značné množství těžkých kovů.\n\nTomu odpovídají požadavky na zpracování i výsledná použitelnost. Klíčové proto je čištění substrátu od těžkých kovů; míře čistoty pak odpovídá cena výsledného preparátu. Uhelné humáty se skládají převážně z vysokomolekulárních látek, takže nejsou zcela rozpustné. Obsahují 17-70 % huminových látek.\n\nJako surovina je použitá rašelina nebo jezerní sapropely. Výsledný produkt je poměrně kvalitní, ale méně koncentrovaný (zhruba 8%; zbytek tvoří voda). Opět je nutné čištění od těžkých kovů, které má vliv na cenu. Ta je několikanásobně vyšší než v případě uhelných humátů.\n\nZákladní surovina pochází ze dřeva, jedná se o technický lignosulfonát, který vzniká jako odpad při výrobě papíru. Výhodou jeho použití je absence těžkých kovů, takže odpadá proces čištění. Lignosulfonát je řízeným procesem zrychlené humifikace kompletně převeden a lignohumát – směs huminových látek zcela rozpustných ve vodě, které jsou z 90 % tvořené solemi huminových kyselin, z nichž minimálně 50 % zastupují nízkomolekulární látky. Kompletní rozpustnost umožňuje aplikaci na list a kombinaci s dalšími přípravky na ochranu a výživu rostlin.\n"}
{"id": "599207", "url": "https://cs.wikipedia.org/wiki?curid=599207", "title": "Marián Šťastný", "text": "Marián Šťastný\n\nMarián Šťastný (* 8. ledna 1953 Bratislava) je bývalý československý hokejový útočník.\n\nS hokejem začínal ve Slovanu Bratislava, kde působil s bratry Peterem a Antonem. V Bratislavě hrál 8 sezon mezi roky 1971 a 1979 a jednu sezonu (1979/80) působil v týmu Dukla Jihlava, ale pouze 14 zápasů a poté se vrátil zpět do Bratislavy. Sezonu 1980/81 nuceně vynechal z důvodu trestu za emigraci svých bratrů do Kanady. Jako poslední z bratrů nastoupil do NHL, do týmu Quebec Nordiques kde odehrál 5 sezon (od roku 1981 do roku 1986) společně s bratry. Před svou poslední sezonu v NHL (1986/87) byl vyměněn do týmu Toronto Maple Leafs. Poslední sezonu v kariéře odehrál ve švýcarské lize v týmu HC Sierre.\n\nJe nejstarší z bratrů Šťastných (Peter Šťastný a Anton Šťastný). Anton a Peter emigrovali do Kanady, ale Marián zůstal v Československu a emigroval později.\n\nMarián má dcery Evu Šťastnou a Jance Šťastnou a syna Roberta Šťastného.\n\nJe majitelem golfového klubu a hotelu v Saint-Nicolasu, na jižním břehu řeky svatého Vavřince poblíž města Québec.\n\n\n"}
{"id": "599209", "url": "https://cs.wikipedia.org/wiki?curid=599209", "title": "Ed Miliband", "text": "Ed Miliband\n\nEdward Samuel Miliband (* 24. prosince 1969, Londýn, Spojené království) je britský politik, bývalý předseda Labouristické strany.\n\nTím se stal, když bylo po spočtení výsledků voleb 25. září 2010 oznámeno, že porazil ostatní kandidáty včetně svého staršího bratra Davida Milibanda, který získal o 1,2 % hlasů méně. V čele Labouristické strany nahradil dočasnou předsedkyni Harrietu Harmanovou, která stranu vedla od květnového odstoupení Gordona Browna krátce po všeobecných volbách. Předtím byl Ed Miliband poslancem (od roku 2005) a v letech 2007–2010 také členem vlády vedené Gordonem Brownem. Po prohře labouristů ve všeobecných volbách v roce 2015 odstoupil dne 8. května 2015 z čela strany, 12. září jej v čele strany nahradil Jeremy Corbyn.\n"}
{"id": "599211", "url": "https://cs.wikipedia.org/wiki?curid=599211", "title": "SHM", "text": "SHM\n\nZkratka SHM může mít následující významy:\n"}
{"id": "599214", "url": "https://cs.wikipedia.org/wiki?curid=599214", "title": "Gyrostemon ramulosus", "text": "Gyrostemon ramulosus\n\nGyrostemon ramulosus je endemická rostlina rostoucí v suchých oblastech Austrálie, která přísluší do čeledi \"Gyrostemonaceae\".\n\nTato teplomilná a suchomilná rostlina se nachází pouze na Australském kontinentu a to ve spolkových státech Queensland a Západní a Jižní Austrálie. Lokálně se může vyskytovat hojně, ale téměř výhradně v suchých oblastech na pobřežních nebo vnitrozemních písčitých dunách.\n\nDvoudomá rostlina vyrůstá buď ve tvaru keře do 0,5 m nebo nízkého stromu do výšky 5 m, kůra starších stromů se postupně stává korkovitou. Mladé větve jsou pružné, rostou metlovitě a mají zelenou barvu. Střídavé listy bez řapíků jsou štíhlé, asi 1 cm široké a mohou dosahovat délky až 7 cm.\n\nSvětle žluté nebo bílé drobné květy jsou jednopohlavné. Samčí ani samičí nemají koruny a jejich kalichy se 4 lístky mají zřetelné laloky. Samčí jsou jen 4 až 5 mm velké, ale obsahují veliký počet tyčinek. Samičí květy jsou na stopkách až 7 mm dlouhých a mají velký počet plodolistů se synkarpními pestíky. Opylovány jsou hlavně větrem. Pukavé plody jsou téměř kulovité, asi 5 mm velké.\n\nPokusy bylo zjištěno, že úspěšným stimulátorem pro vyklíčení semen \"Gyrostemon ramulosus\" zapadlých do půdy je stepní požár, ale klíčení nastává zhruba až za rok po požáru.\n\nXerofyt \"Gyrostemon ramulosus\" nemá praktického využití.\n\n"}
{"id": "599217", "url": "https://cs.wikipedia.org/wiki?curid=599217", "title": "Chajim Arlozorov", "text": "Chajim Arlozorov\n\nChajim Arlozorov (: חיים ארלוזורוב, celým jménem Vitalij Viktor Chajim Arlozorov, : Виталий Виктор Хаим Арлозоров; 23. února 1899 – 16. června 1933), někdy též Chajim Arlosoroff, byl významný levicový sionistický vůdce, čelný představitel hnutí dělnického sionismu v britské mandátní Palestině, filosof, básník a ředitel politického odboru Židovské agentury. V roce 1933 sehrál klíčovou roli v dohodě mezi sionistickou exekutivou a vládou nacistického Německa, která umožnila emigraci více než 50 tisíc německých Židů, společně se ziskem německého zboží za peníze, které emigranti uložili na zvláštní účet v německé bance. Arlozorov byl zavražděn pouhé dva dny po návratu z německých jednání během procházky po pláži v Tel Avivu. I přesto, že pachatel ani motiv vraždy nebyl nikdy zjištěn, vražda samotná způsobila mimořádnou nevraživost a nenávistnou kampaň uvnitř židovského společenství.\n\nNarodil se ve městě Romny v Ruském impériu (dnešní Ukrajina), avšak v důsledku antisemitismu se Arlozorova rodina rozhodla po protižidovském pogromu v roce 1905 přestěhovat a usadit v Berlíně. Tam Chajim vyrostl a vystudoval; velmi se zajímal o ekonomii, kterou studoval na Berlínské univerzitě, kde v tomto oboru získal doktorát. Během studií psal články o sionistických otázkách týkajících se např. finanční podpory osadníků v Palestině, a plánoval program spolupráce mezi Židy a Araby. Byl totiž přesvědčen, že „sionistický ideál by mohl být realizován ve spolupráci s Araby.“ V roce 1918 pomáhal v Německu založit stranu ha-Po'el ha-ca'ir a značný zájem vzbudil jeho článek „Židovský lidový socialismus“, v němž odmítl marxistickou doktrínu. V roce 1920 byl za ha-Po'el ha-Ca'ir zvolen zástupcem na sionistickou konferenci v Londýně.\n\nPoprvé do mandátní Palestiny přijel v roce 1921, kdy zastupoval svou stranu v odborové organizaci Histadrut. Krátce na to se vrátil zpět do Německa kvůli dokončení studií, v roce 1924 se však rozhodl podniknout aliju do britské mandátní Palestiny, a to přesto, že mu na univerzitě byla nabídnuta asistentura. V roce 1926 byl zvolen do Židovské národní rady a vybrán jako zástupce jišuvu při Společnosti národů v Ženevě.\n\nV roce 1930 došlo ke sloučení ha-Po'el ha-Ca'ir se stranou Achdut ha-avoda, čímž vznikla levicová a nejvýznamnější židovská politická strana Mapaj, a Arlozorov se stal jedním z jejích vůdčích mluvčích. Zároveň byl blízkým přítelem a podporovatelem židovského vědce a státníka Chajima Weizmanna. V roce 1929 byl na sedmnáctém Sionistické kongresu zvolen ředitelem politického odboru Židovské agentury. Zprvu věřil, že Britové pomohou s usidlováním Židům v Palestině, a tak pracoval společně s britskou vládou, která měla na starosti správu tohoto území. Brzy se však začal domnívat, že Britům nelze věřit, a že Židé musí podstoupit riziko rozhněvání si Britů, aby mohli znovu vybudovat svou domovinu a zachránit evropské Židy z područí nacionalistických a autoritářských režimů, v nichž žili, zejména pak z nacistického Německa. Arlozorovým cílem bylo vytvoření židovské většiny, které by bylo dosaženo revoluční akcí. Tuto myšlenku vyjádřil i v dopise adresovaném svému příteli Weizmannovi:\nPoté, co nastoupil nacismus v Německu k moci, Arlozorov varoval před nebezpečím hrozícím tamní židovské komunitě. Jako zástupce Židovské agentury se vypravil do Německa, aby s nacistickou vládou vyjednal kontroverzní dohodu ha-Avara, která by umožnila Židům emigrovat do Palestiny, aniž by bez náhrady přišli o veškerý svůj majetek. Na základě dohody měli Židé vložit své finanční prostředky na speciální německý bankovní účet. Tyto peníze byly následně použity k zakoupení německého zboží, jež bylo exportováno do Palestiny. Za prodané zboží pak Židé po svém příjezdu do Palestiny „dostali značnou část původního majetku zpět“ (byl refundován v librách). Berman uvádí, že z dohody profitovaly všechny strany: „Německo získalo nový cenný exportní trh, Palestina získala zemědělskou techniku a uprchlíci se vyhnuli riziku chudoby ve své nové domovině.“ Ve skutečnosti však dohoda znamenala řadu dalších výhod pro zúčastněné. Německo, kromě vzniku nového trhu, z dohody těžilo tím, že se zbavilo části Židů a zaznamenalo „propagandistické vítězství rozdělením židovstva“ v otázce celosvětového židovského bojkotu německého zboží. Pro jišuv dohoda znamenala jak příliv nových Židů, tak velký příliv kapitálu, který zajistil potřebný ekonomický boom uprostřed celosvětové ekonomické krize. Arlozorov dojednal předběžnou dohodu a po dvouměsíčním oficiálním pobytu v Německu se vrátil zpět do mandátní Palestiny, kde byl dva dny na to zavražděn. Zhruba dva měsíce po jeho smrti byla dne 25. srpna 1933 dohoda nakonec podepsána. Umožnila vycestování přibližně 52 tisícům německých Židů, kteří si s sebou přinesli 140 milionů říšských marek (v cenách k roku 2009 by se jednalo o 1,7 miliardy dolarů).\n\nDne 16. června 1933, pouhé dva dny po návratu z jednání v Německu, byl Chajim Arlozorov zavražděn dvěma neidentifikovanými muži, když se společně s manželkou Simou procházel v pozdních večerních hodinách po pláži v Tel Avivu. Ani přes rychlý transport do nemocnice se ho pro masivní ztrátu krve nepodařilo zachránit. Jeho vražda výrazně eskalovala politickou rivalitu mezi socialisty a revizionisty, která přerostla v nenávistnou kampaň. Palestinská policie z vraždy obvinila tři členy revizionistické skupiny Brit ha-birjonim, a to vůdce skupiny Abu Achime'ira za zosnování vraždy a dva řadové členy Avrahama Stavského a Ze'eviho Rosenblatta z vraždy samotné (Stavského i Rosenblatta identifikovala Arlozorovova vdova). Achime'ir byl zároveň vůdcem radikální revizionistické frakce, která ve svém listu Chazit ha-am (doslova „Fronta národa“) neustále napadala dělnické hnutí a sionistické vůdce, včetně Arlozorova. Všichni tři obvinění vehementně odmítali.\nV soudním procesu, který se konal v červenci 1934, nakonec okresní soud Achime'ira i Rosenblatta zprostil obvinění, avšak Stavského odsoudil k trestu smrti. Stavsky se však odvolal a ještě téhož roku jej pro nedostatek důkazů (jediným důkazem byla identifikace Arlozorovou vdovou) osvobodil nejvyšší Britský odvolací soud v Palestině. Obhajoba se snažila dokázat, že je proces zmanipulovaný; „obvinila policii z manipulace se svědectvím vdovy a dalšími důkazy z politických důvodů, a argumentovala tím, že vražda souvisela se zamýšleným sexuálním napadením paní Arlozorovové dvěma mladými Araby.“ Stavsky později stoupal v hierarchii Irgunu a byl zodpovědný za zajištění zbraní, které Irgunu v červnu 1948 přivezla na telavivské pobřeží loď \"Altalena\". Premiér David Ben Gurion požadoval, aby Irgun předal část zbraní oficiální izraelské armádě, jejíž byl již tři týdny součástí. Ten však takový krok odmítl učinit, a proto Ben Gurion, aby nebyla ohrožena autorita vlády a armády, rozkázal loď potopit. Příslušníci Irgunu na palubě začali střílet na vojáky na pláži, kteří palbu opětovali; loď začala hořet, potopila se a celkem zahynulo 40 Irgunistů, včetně Stavského.\n\nKromě dvou zmíněných teorií (totiž, že za útokem stálo revizionistické hnutí, či že byl Arlozorov zavražděn při zamýšleném sexuálním útoku na svou manželku) existují i konspirační teorie, které jeho vraždu spojují se sovětským a nacistickým režimem. O teorii zahrnující nacistického vůdce Josepha Goebbelse uvádí Sicker následující:\n\nTeorii o sovětském napojení na Arlozorovu vraždu zveřejnil v květnu 1991 Šmuel Dotan. Podle jeho verze za útokem stála Komunistická strana SSSR, která se obávala, že je Arlozorov za sionistické hnutí, společně s Brity, Francouzi a Japonci, součástí globálního vojenského spiknutí majícího za cíl zničení Sovětského svazu.\n\nV červnu 1956 navrhl Menachem Begin, předseda nejsilnější pravicové strany Cherut, vytvoření vyšetřovací komise, která by prošetřila okolnosti a obvinění kolem Arlozorovy smrti. Jeho návrh však izraelský parlament zamítl. Necelých padesát let po Arlozorovově smrti, 14. března 1982, se izraelská vláda pod vedením premiéra Begina rozhodla vytvořit oficiální vyšetřovací komisi, která by prošetřila, zdali se jednalo o vraždu či atentát, případně zdali byla událost politicky motivována. Komise, kterou vedl bývalý soudce Nejvyššího soudu David Bachor, vyhotovila obsáhlou 202stránkovou zprávu, kterou zveřejnila 4. června 1985. Ve zprávě jednomyslně uvedla, že Rosenblatt ani Stavsky neměli s vraždou nic společného. Neodpověděla však ani na otázku, kdo byl skutečným Arlozorovovým vrahem, či zda se jednalo o politicky motivovanou vraždu.\n\nChajim Arlozorov je pohřben na Trumpeldorově hřbitově v Tel Avivu. Arlozorova památka je dodnes připomínána prostřednictvím názvů ulic v mnoha izraelských městech. Řada míst v Izraeli rovněž nese jméno na jeho počest. Jedná se například o haifskou čtvrť Kirjat Chajim, kibuc Giv'at Chajim či mošav Kfar Chajim.\n\nNíže uvedené tituly jsou Arlozorovova vybraná díla, uvedená americkou knihovnou Kongresu.\n\n"}
{"id": "599230", "url": "https://cs.wikipedia.org/wiki?curid=599230", "title": "HU (album)", "text": "HU (album)\n\nHU je třetí album českého hudebního dua DVA. Vyšlo 25. září 2010 u labelu Indies Scope na CD a LP. \"HU\" v mnohém navazuje na debutové album \"Fonók\" – vychází téměř přesně dva roky po něm, bylo nahráváno za podobných podmínek (v létě v padouchovské chalupě \"U Čerta\", s berlínským hudebníkem a producentem Jayropem) a opět na něm nalezneme písně zpívané v neexistujících, vymyšlených jazycích. Po „folklóru neexistujících národů“ z \"Fonóku\" jde nyní o koncept „popu z neexistujících rádií“. Křty alba proběhly 2. listopadu v pražském Paláci Akropolis a 9. listopadu na brněnské Flédě.\n\nDle samotných autorů bylo důležitou inspirací ke vzniku alba turné na tropickém ostrově Réunion (kde také kapela nahrála některé zvuky pro album – například vřeštění opic). \"HU\" tak má mít na rozdíl od „severštějšího“ \"Fonóku\" více motivů z tropických a jižních krajin. Původně se mělo jednat o „nejveselejší album všech dob“, nakonec obsahuje i melancholické motivy. Slovo \"hu\" kapela chápe jako „první slabiku, kterou vyloudila lidská bytost a také tak mluví opice a sovy“.\n\nMísto klasického bookletu u CD najdeme samostatné kartičky s obrázky od Báry Kratochvílové. Každá karta je věnována jedné písni a obsahuje původní text ve vymyšleném jazyce, s překlady do češtiny a angličtiny. Tři bonusové karty se dají použít jako pohlednice.\n\nAlbum získalo žánrovou cenu Anděl 2010 v kategorii alternativní hudba.\n\n\nVerze alba na vinylu neobsahuje skladby „Tihop“, „Numie“ a „Tatanc800“.\n\n\n"}
{"id": "599231", "url": "https://cs.wikipedia.org/wiki?curid=599231", "title": "Všechny naše včerejšky", "text": "Všechny naše včerejšky\n\n„Všechny naše včerejšky“ (v originále „All Our Yesterdays“) je třiadvacátý díl třetí řady seriálu \"Star Trek\", později známého jako \"The Original Series\" (česky: \"původní série\"). Premiéra epizody v USA proběhla 14. března 1969, v České republice 5. září 2003.\n\nPíše se hvězdné datum 5943.7 a USS Enterprise NCC-1701, vlajková loď Spojené federace planet, pod vedením kapitána Jamese T. Kirka doráží k planetě Sarpedion, jejíž slunce se již brzy má stát červeným obrem a planetu zničit. Kapitán Kirk, první důstojník Spock a vrchní lékař Dr. Leonard McCoy se transportují na povrch. Pouze v knihovně nachází pana \"Atoze\", který neustále lpí na tom, aby si každý vybral svůj disk. Zatímco se Spock zajímá o neznámý přístroj, Kirk si prohlíží různé disky, najednou zaslechne křik ženy a vydá se tím směrem. Atoz už jej nestihne zastavit a Kirk projde jakousi branou, která jej přenese přímo do světa mušketýrů. Spock a McCoy se vydají za ním, ale objevují se v mrznoucí pustině.\n\nKirk se velice rychle dostává do problémů se zákonem a vše je vyvrcholeno, když přes kamennou zeď, u které se objevil, k němu promlouvají jeho společníci, kteří jsou v jiném světě. Spock se domnívá, že každý se dostal do doby, jejíž disk si prohlížel v knihovně. Ovšem McCoy se zrovna zaobíral dobou ledovou. Kapitán končí v žaláři, zatímco jeho důstojníci se musí vydat hledat úkryt před zimou. Jsou zachráněni mladou dívkou, která se jmenuje \"Zarabeth\". Zarabeth je odvede do její jeskyně, kde Kostra postupně přichází k sobě. Zarabeth vysvětluje, že i ona je jednou z obyvatel Sarpedionu. Když se Spock chce vrátit do knihovny, upozorňuje ho, že návrat není možný, protože průchodem přes bránu se změnila každému buněčná struktura a při pokusu o návrat by zemřeli. Mezitím se Kirk v žaláři setkává s knězem, který ví, o čem kapitán mluví. Jde totiž také o dalšího obyvatele, který si vybral stejnou dobu, jako Kirk. Kapitánovi se daří uniknout a vzít kněze s sebou. Spolu se dostanou zpět ke zdi, kde se poprvé objevil. Kněz ze strachu uteče, ale Kirkovi se daří dostat zpět do knihovny. Scotty mu z \"Enterprise\" hlásí, že zbývá pouze sedmnáct minut a měli by si pospíšit. Kirk chce po Atozovi, aby mu pomohl najít potřebný disk s dobou ledovou, ale Atoz jej omráčí.\n\nSpock po rozmluvě s Zarabeth zanevřel nad možností se dostat zpět do knihovny a smiřuje se s existencí v době ledové i přes doktorovo naléhání. Sám na sobě pozoruje divné chování, protože se u něj více než kdy jindy projevují emoce k Zarabeth. Atoz chce poslat Kirka do některého světa na vozíčku, dokud je omráčený, ale tomu se daří spadnout a ubránit se Atozovi. Když jej přemůže, vyžaduje po něm pomoc s hledáním disku doby ledové. McCoy přistihuje Spocka a Zarabeth. Obviňuje jí, že lhala, když Spockovi tvrdila, že nemohou zpět do knihovny, protože pravda je, že pouze ona nemůže zpět. Spock Kostru napadne a ten se ho ptá, jestli opravdu cítí emoce a ať se zamyslí, co zrovna teď jsou jeho předci. Když Spock odpoví, že před pěti tisíci roky byli Vulkánci ještě barbary se všemi emocemi a dojde mu, že se v to samé mění i on. Zarabeth poté přiznává, že neví co se jim stane, jenom že ona projít nemůže. Kirk zatím nutí Atoze měnit disky jeden za druhým a zkouší volat přes bránu do jiných světů. Když se podaří najít ten správný, Spock, McCoy a Zarabeth jsou zrovna u skály, kde se prvně objevili. Spockovi se moc zpět bez Zarabeth nechce a zkusí strčit proti skále McCoye, který ale neprojde. Kirk se ptá Atoze, proč to nejde a ten odpovídá, že předtím prošli společně. Spock tak musí opustit dívku, kterou miloval a spolu prochází branou.\n\nV ten moment, kdy se oba objeví v knihovně, Atoz přehodí disk a proběhne branou do svého světa. Spock na McCoyúv pohled odpovídá, že se to sice stalo, ale před 5000 lety a nyní je Zarabeth již dávno mrtvá a pohřbená. Všichni se transportují zpět na \"Enterprise\" a na poslední chvíli opouští sluneční soustavu, jejíž hvězda se roztahuje a pohlcuje i planetu Sarpedion.\n\n\n"}
{"id": "599234", "url": "https://cs.wikipedia.org/wiki?curid=599234", "title": "Jaroslav Rybka", "text": "Jaroslav Rybka\n\nJaroslav Rybka (21. listopadu 1931, Bojnice – 3. července 2018, Zlín) byl český lékař – internista a diabetolog, spoluautor československého Diabetologického programu.\n\nJaroslav Rybka se narodil ve slovenských Bojnicích, v rodině českého úředníka. V roce 1938 se rodina přestěhovala do Zlína, kde později navštěvoval gymnázium a strávil většinu svého života. Vystudoval Lékařskou fakultu Univerzity Palackého v Olomouci, studium ukončil v roce 1957. Na doporučení akademika Josefa Charváta se stal aspirantem profesora Jiřího Syllaby. V letech 1961 a 1966 získal atestace z oboru vnitřního lékařství, v roce 1970 se stal přednostou interního oddělení ve Zlíně, kde v této funkci působil až do konce roku 2001. Mezitím (1983) bylo pracoviště ustaveno školicím pracovištěm ILF (později IPVZ – Institutu postgraduálního vzdělávání ve zdravotnictví a v roce 1988 jmenováno Světovou zdravotnickou organizací (WHO) Spolupracujícím centrem pro studium diabetu.\n\nV roce 1979 byl jmenován docentem vnitřního lékařství a v roce 1992 profesorem v tomto oboru. Je hlavním autorem československého Diabetologického programu. Je autorem řady 14 monografií, stovek přednášek a odborných statí o diabetu. Byl členem Americké diabetologické asociace (ADA), Evropské asociace pro studium diabetu (EASD), Mezinárodní diabetologické federace (IDF) a řady dalších organizací. Dne 28. října 2015 ho prezident Miloš Zeman vyznamenal medailí Za zásluhy.\n\n"}
{"id": "599243", "url": "https://cs.wikipedia.org/wiki?curid=599243", "title": "Krútňava", "text": "Krútňava\n\nKrútňava (slovenský nářeční výraz pro \"vír\") je opera slovenského skladatele Eugena Suchoně, poprvé provedená roku 1949. Je to nejznámější a nejhranější slovenská opera, považovaná za prototyp slovenské národní opery vůbec. V zahraničí byla uváděna též pod názvem \"Katrena\", podle jména hlavní hrdinky.\n\nPo vzniku Slovenské republiky roku 1939 vyvstala naléhavá úloha dodat novému státu reprezentativní operní dílo. Dosavadní opery slovenských skladatelů (Bellův \"Kovář Wieland\", Figuše-Bystrého \"Detvan\" či opery Jozefa Rosinského a Ladislava Holoubka) nebyly pro tento účel vhodné. Roku 1940 si tedy tehdejší vládní komisař Slovenského národního divadla dr. Úradníček pozval básníka Jána Smreka, literárního vědce Andreje Mráze a Eugena Suchoně na setkání, na kterém jim předestřel výzvu vytvořit slovenskou národní operu. Eugen Suchoň byl již tehdy znám pro nadějné vystižení slovenského idiomu zejména v oceněné \"Baladické suitě\" (1934-36), kantátě \"Žalm zeme podkarpatskej\" (1937-38) a scénické hudbě k historické hře Ivana Stodoly \"Kráľ Svätopluk\". Skladatel si byl vědom toho, že nová opera potřebuje předlohu, která bude základem skutečně moderního divadelního díla, a po delším neúspěšném hledání (mezi náměty se nabízela Stodolova \"Bačova žena\" nebo Hviezdoslavova \"Hájnikova žena\") náhodou během pobytu na léčení v korytnických lázních narazil na novelu Milo Urbana \"Za vyšným mlynom\". Toto dílo ho oslovilo natolik, že již během léčebného pobytu vypracoval základní osnovu budoucí opery. Dílo komponoval od roku 1941. Jeho kompoziční postup byl netradiční – jeho primární představa vycházela z hudby, až potom přišlo na řadu libreto. Libretistou \"Krútňavy\" se stal skladatel sám, přičemž spolupracoval s režisérem Jánem Jamnickým, básníkem Jánem Poničanem a zejména s operním zpěvákem, publicistou a dramaturgem Štefanem Hozou, který je uveden i v záhlaví partitury jako spoluautor libreta (byl též prvním představitelem postavy Ondreje Zimoně).\n\nNámět díla, v zásadě dramatický příběh z vesnice, má paralely v řadě děl z přelomu 19. a 20. století (např. Janáčkova \"Její pastorkyňa\" 1904, Foersterova \"Eva\" 1899), ale i později (E. F. Burianova \"Maryša\" 1940, Hábova \"Matka\"). Moderním, brechtovským prvkem je však rámcový příběh Básníka a Dvojníka.\n\nSuchoň koncipoval hudební formu díla formálně přísným způsobem. Celá opera má sonátovou formu, kde první tři obrazy tvoří expozici. Vyskytuje se jediný návratný motiv spojený s Ondrejovým svědomím, vzestupná kvarta následovaná sestupnou malou tercií. Bohatě je zapojena lidová hudba (zejména jako komentář ke třem významných okamžikům života - smrti, svatbě a narození), a to i v přímých citacích, především však jako východisko umělecké stylizace jako zdroj charakteristických modálních útvarů, které jsou základem \"slovenskosti\" opery. Obdobně vynalézavě na lidovou tradici i moderní hudební proudy navazuje svérázná, často synkopovaná rytmika. Významnou úlohu má sbor, a to nejen ve folkloristických scénách, ale též jako hlas Ondrejova svědomí v lesní scéně a jako hlasatel idey díla na konci opery. Jedním z významných prvků je řešení hudební deklamace slovenštiny, které Suchoň jako první operní skladatel uspokojivě vyřešil.\n\nHudebně lze nalézt paralely k Janáčkovi (\"Její pastorkyňa\" nebo \"Káťa Kabanová\"), nejvýrazněji však k lyričtěji založenému Vítězslavu Novákovi, Suchoňovu učiteli v mistrovské třídě pražské konzervatoře. Dramatické struktura i scéna Ondrejova nočního přiznání však upomínají i na Bergova \"Vojcka\".\n\nPřestože \"Krútňava\" měla při své bratislavské premiéře i při uvedení na Pražském jaru o půl roku později velký úspěch u obecenstva i hudební kritiky (český kritik Vladimír Bor: \"Krútňava je nejlepší operou na československém poválečném jevišti.\"), byly k ní brzy formulovány výhrady, které nejvýrazněji vyjádřila vlivná kritička Zdenka Bokesová. Krútňava byla stažena z repertoáru a podrobena \"veřejné diskusi\". Suchoň byl předvolán na ÚV KSS, který další uvádění \"Krútňavy\" podmínil jejím ideovým přepracováním. Paradoxně v téže době, roku 1951, získal za \"Krútňavu\" státní cenu I. stupně. Skladatel se zásahům do díla dlouho bránil; teprve český dirigent Zdeněk Chalabala, který byl velkým příznivcem Suchoňova díla, jej přesvědčil v zájmu toho, aby se \"Krútňava\" vrátila na jeviště. Přepracovaná verze měla premiéru v Bratislavě dne 5. prosince 1952. Odstranění rámcových postav Básníka a Dvojníka a přeformulování závěrečného sboru potlačilo původní podkladové téma opery, totiž očistnou sílu umění. Skladatel byl donucen změnit závěr opery - Katrenin syn musel být vnukem \"dobrého\" Šteliny a nikoli synem \"zločinného\" Ondreje Zimoně. Potlačeny a přetextovány byly dále četné pasáže náboženského obsahu, zejména četné projevy hluboké nábožnosti starého Šteliny. V této úpravě pak \"Krútňava\" našla cestu na česká i zahraniční jeviště.\n\nNa počátku 60. let se politická atmosféra uvolnila a roku 1963 mohla opera v Banské Bystrici uvést \"Krútňavu\" v podobě částečně zbavené cenzurních zásahů do průběhu děje - zejména byl navrácen původní závěr opery. Řada textových úprav, především odstranění náboženských referencí, však byla nadále udržována, jak svědčí i poslední nahrávka z roku 1988. Teprve nová bratislavská inscenace opery z roku 1999 odstranila tyto cenzurní zásahy do libreta. V inscenaci v Banské Bystrici z roku 2008 pak Vladimír Bokes rekonstruoval původní, premiérovou podobu opery i s rámcovými postavami Básníka a Dvojníka.\n\nKrútňava se od obnovené premiéry stala repertoárovou operou všech tří slovenských operních scén. Ve Slovenském národním divadle byla po premiéře roku 1949 nastudována znovu v letech 1952, 1965 a 1978, v Košicích v letech 1953, 1965, 1975 a 1996, v Banské Bystrici v letech 1963, 1972 a 1988. V současné době (2010) ji mají na repertoáru Slovenské národné divadlo v Bratislavě (inscenace Juraje Jakubiska z roku 1999) a Štátna opera v Banskej Bystrici (inscenace Romana Poláka z roku 2008).\n\nPrvní představení Krútňavy v českých zemích se uskutečnilo v květnu roku 1950, kdy opera Slovenského národního divadla hostovala na festivalu Pražské jaro s ještě necenzurovanou verzí této opery. Vlastní inscenaci \"Krútňavy\" připravilo pražské Národní divadlo na konci sezóny 1952-53; jednalo se o verzi upravenou na základě zásahů cenzury, které byly při dalších pražských inscenacích (v letech 1964 a 1973) již z větší části odstraněny. Celkem dosáhla Krútňava v Národním divadle 93 představení. Byla postupně hrána také na všech českých scénách: v Liberci, Ústí nad Labem (2x), Ostravě, Brně, Plzni, Olomouci (2x), Opavě a Českých Budějovicích, poslední premiéru měla 17. 5. 1981 v Olomouckém Státním divadle Oldřicha Stibora. Od této inscenace mohli diváci v českých zemích vidět \"Krútňavu\" jen na pohostinských vystoupeních slovenských divadel, například 10. dubna 2008 v pražském Národním divadle, kde hostovala inscenace Slovenského národného divadla od Juraje Jakubiska, nebo 10. července v přírodním amfiteátru v Hukvaldech v rámci festivalu Janáčkovy Hukvaldy, kde hostovala inscenace Státní opery Banská Bystrica.\n\nBrzy po obnovené bratislavské premiéře roku 1952 a pražské premiéře 1953 pronikla Krútňava i na zahraniční jeviště, kde byla uváděna po dalších 25 let. První uvedení mimo Československo bylo v Linci (1954), následovaly Karl-Marx-Stadt (1955), Augsburg (1956), Lipsko, Berlín, Nordhausen, Výmar (1958), Tbilisi, Kassel, Norimberk, Budapešť, Kluž, Poznaň, Katovice (1959), Moskva (1961), Antverpy (1968 a 1973), Novi Sad (1968), Lublaň (1972), Osnabrück (1976), Mnichov, Saratov a univerzita v Lansingu (Opera Company of Greater Lansing, 1979, za řízení skladatele a v kostýmech dovezených z pražského Národního divadla). Poté zájem o ni opadl a omezil se na některá hostování slovenských souborů (např. zájezd SND roku 1990 na festival v Edinburghu).\n\nRežisér Tibor Rakovský natočil roku 1972 pro Československou televizi Bratislava televizní adaptaci této opery.\n\nDěji předchází diskuse Básníka se svým Dvojníkem o očistné síle umění. Básníka vedou ideály dobra a spravedlnosti, Dvojník je zosobněním skepse a nihilismu. Celý další příběh je \"divadlem na divadle\" komentovaným průběžně oběma osobami.\n\nPředehra s ódou na zpěv \"Spev, to je túžba\".\n\nRozbřesk. Děvčata (Marka a Zuzka) nacházejí poblíž lesa mrtvého Jana Štelinu (píseň \"Zabili Janíčka\"). Z polany přiběhne i Janova milá Katrena a přiznává, že ji Jano včera večer navštívil. Otec Štelina ji v návalu žalu obviní, že zavinila Janovu smrt; Katrena se brání (arioso \"To nie ja\").\n\nDo vesnice přišli četníci, aby vraždu vyšetřili. Katrena truchlí za Janem (\"Žiale boľné, páľčivé\"), macecha a tety ji přemlouvají, že je nejvyšší čas myslet na vdavky. Doporučují jí Ondreje Zimoňa, který se o ni již odedávna a dosud neúspěšně ucházel. Starý Štelina Katreně domlouvá, aby žila sama ve vzpomínkách na Jana. Když se dozvídá, že četníci nic nevyšetřili, slibuje, že si vraha svého syna najde sám (\"Čo robiť? Hľadať vinníka\").\n\nKatrena se proti své vůli vdává za bohatého Ondreje Zimoně (sbor \"Ej, však ty červená líčka máš\"). Odehrává se scéna slovenské svatby se všemi obřady, zvyky a tanci (sbor \"Páslo dievča pávy\" — svatební scéna \"Už si ty, Katuška, už si ty naša.. Parta moja, parta\"). Obřad vyruší Štelina a vyčítá Katreně, že před oltářem křivě přísahala. Ondrej se zlobí – na své svatbě už nechce o mrtvém slyšet ani slova (arioso \"Dosť som sa natrápil\"). Svatební veselí pokračuje dále (Krúpova píseň \"A v tej našej komore\")\n\nKatreně a Ondrejovi se narodil syn. Katrena zpívá dítěti ukolébavku (\"Hajaj, búvaj, moje dieťa\") a hovoří s Markou a Zuzkou, které se přišly podívat na dítě. Vědí, že se říká, Ondrej pije a Katrenu bije; ta je nucena přiznat, že se k ní Ondrej chová podivně. Teta Školnica přivádí starého Štelinu, který se chce usmířit a také vidět dítě. Vrací se i opilý Ondrej, jehož nevlídné chování přiměje ostatní k odchodu. Ale dříve děvčata žertují o podobě dítěte, což Ondreje rozhořčí, a když pak s Katrenou osamí (Ondrejovo milostné vyznání \"Vrav, dievča, kde si krásu vzalo?\"), hledá v obličeji dítěte podobnost s Janom. Když vidí vracet se Štelinu, urazí Katrenu i mrtvého Jana, a když jej starý Štelina zpolíčkuje, hrubě jej zbije a odchází do hospody. Katrena se Štelinovi přiznává, že milovala jeho Janka a Ondreje si vzala z donucení (scéna \"Vidíš, márne si zatajovala... Sváko, či som ja na vine?\"). Štelina odchází s nadějí, že pověsti o Janově otcovství Katrenina dítěte jsou pravdou.\n\n\"Katarze\". Opilý Ondrej sa vrací z hospody domů přes les, kde kdysi potkal a zabil Jana. Ondrej blouzní a má vidění Jana. Bojuje s myšlenkou přiznat se ke svému činu, a když uslyší zpoza lesa zpěv mladých hochů a dívek ubírajících se do vesnice ke slavnosti, jeho vzdor a hrdost podléhá podmanivé kráse této melodie. Jeho duše se očišťuje a Ondrej se rozhoduje přiznat se k vraždě. (Celý obraz je v podstatě dramatický monolog Ondreje \"Krčmáročka moja\".)\n\nVelikonoce. Skončil půst a ve vsi vládne veselí, Krúpa s ostatními zpívají píseň \"Kým chlapci píjavali... Pí, Janko, pí, Janko\". Další vesničané tančí (sbor \"Ej, pod hostincom hudci hrajú\"). Najednou se odněkud ozve výstřel. Vylekaní vesničané chytí Zimoňovic pasáčka, který vystřelil do vzduchu z pušky. Pastušek se přiznává, že viděl svého sedláka, jak tuto pušku zakopává v chlévě. Po Štelinu je to jednoznačný důkaz Ondrejovy viny a chce ho jít hledat. Náhle ale Ondrej sám přichází, aby se udal, a přiznává se k vraždě (Ondřejovo arioso \"Všeci viete, že Katku mal som rád\"). Vraždil ze žárlivosti, protože miloval Katrenu. Než jej četníci odvedou, ujišťuje jej Katrena, že dítě je skutečně jeho. Štelinova naděje, že má vnuka, se sice rozplynula, ale i tak se vzdává pomsty a odpouští Ondrejovi, kterého chtěl původně sám zabít. Opera končí sborem, kterým se lid oslavuje vítězství dobra a spravedlnosti pomocí písně \"To spev je, čím sa chváli Pán!\" (v pozměněném znění \"Hľa, vzišla pravda\").\n\nExistuje rozhlasová nahrávka s premiérovým obsazením a v původní verzi, která však není obchodně dostupná.\n\n\n"}
{"id": "599246", "url": "https://cs.wikipedia.org/wiki?curid=599246", "title": "Modrá laguna", "text": "Modrá laguna\n\nModrá laguna může být:\n"}
{"id": "599249", "url": "https://cs.wikipedia.org/wiki?curid=599249", "title": "Seznam obcí v Česku s nejnižším počtem obyvatel", "text": "Seznam obcí v Česku s nejnižším počtem obyvatel\n\nTento seznam obsahuje obce v České republice s nejnižším počtem obyvatel. Obsahuje všechny obce s počtem obyvatel 40 nebo nižším.\n\nZákony nestanoví minimální počet obyvatel obce, obec úředně nezaniká ani úplným vylidněním. Obec nově vznikající oddělením od jiné obce však musí mít nejméně 1000 obyvatel. Podle údajů MVČR ke dni 1. ledna 2012 z celkového počtu 6245 obcí v České republice mělo 4867 obcí méně než 1000 obyvatel, z toho 3522 méně než 500, z toho 467 méně než 100 obyvatel.\n\nNásledující přehled 50 obcí s nejnižším počtem obyvatel vychází z údajů Českého statistického úřadu k aktuálnímu datu. Kvůli rozdílné metodice se tedy může mírně odlišovat od údajů, které zveřejňuje Ministerstvo vnitra České republiky. Seznam nezahrnuje vojenské újezdy.\n\n\n"}
{"id": "599252", "url": "https://cs.wikipedia.org/wiki?curid=599252", "title": "Chang'an Motors", "text": "Chang'an Motors\n\nChang'an Motors (čínsky ZZ: 重庆长安汽车股份有限公司; TZ: 重慶長安汽車股份有限公司; pinyin: Chóngqìng Cháng'ān Qìchē Gǔfèn Yǒuxiàn Gōngsī), známá také jako Chana, je jedna z největších čínských automobilek. Sídlí ve městě Čchung-čching a v roce 2009 vyrobila více než 1 400 tis. automobilů.\n\nV roce 1958 začala továrna ve Čchung-čchingu vyrábět jeepy, v roce 1984 pak malé dodávky ve spolupráci se Suzuki. V roce 1993 pak společnost založila první joint venture společnost se zahraničním partnerem (opět se Suzuki), která vyráběla malé automobily (mj. Suzuki Swift), v roce 2001 pak následovalo joint venture se společností Ford, v roce 2005 s Mazdou (pouze výroba motorů) a nejnověji s PSA Peugeot Citroën v roce 2010. Společnost také spolupracuje s domácími výrobci, v roce 2004 založila joint venture s Jiangling Motors, která vyrábí automobily pod značkou Landwind, které jsou exportovány i do Evropy. V roce 2009 pak společnost pohltila několik domácích výrobců.\n\nSpolečnost má v Číně 11 výrobních závodů a dvě továrny na výrobu motorů. Většinu své produkce prodává přímo v Číně, exportuje asi 150 tis. automobilů, většinou do Afriky.\n"}
{"id": "599256", "url": "https://cs.wikipedia.org/wiki?curid=599256", "title": "Modrá laguna (geotermální lázně)", "text": "Modrá laguna (geotermální lázně)\n\nModrá laguna (: Bláa lónið, : \"Blue Lagoon\") jsou geotermální minerální lázně, nacházející se v lávových polích u města Grindavík na poloostrově Reykjanes v jihozápadní části Islandu. Leží zhruba 13 kilometrů od mezinárodního letiště v Keflavíku a 39 kilometrů od hlavního města Reykjavíku.\n\nJedná se o významnou islandskou turistickou atrakci, která je mimo cestovní ruch využívána k léčebným účelům (balneoterapie). Teplé vody laguny (cca 37–39 °C) jsou totiž bohaté na minerály, jako je oxid křemičitý a síra, a koupání je tak vhodné pro lidi trpící kožními nemocemi, jako je lupénka.\n\nLaguna je napájena vodou z nedaleké geotermální elektrárny Svartsengi, která je obnovována každé dva dny. Přehřátá voda vyvěrající z podzemí je využívána k roztočení turbín, které vyrábí elektrickou energii. Po průchodem turbínami prochází pára a horká voda tepelným výměníkem, který zajišťuje horkou vodu pro město. Voda, která projde celým tímto systémem následně putuje do laguny, kde je využívána k rekreačním a léčebným účelům.\n\n"}
{"id": "599257", "url": "https://cs.wikipedia.org/wiki?curid=599257", "title": "Volokolamskaja (stanice metra v Moskvě)", "text": "Volokolamskaja (stanice metra v Moskvě)\n\nVolokolamskaja () je stanice Arbatsko-Pokrovské trasy moskevského metra.\n\nVýstavba byla zahájena roku 1990, ale následně byla z finančních důvodů přerušena, do provozu byla uvedena 26. 12. 2009.\n\nVe stanici Volokolamskaja byly použity novější technologické postupy, díky nimž bylo možné dosáhnout větších rozestupů sloupů a vyšší klenby. Stanice tak působí velmi prostorně, i když je rozdělena do 3 lodí.\n\nStěny a pilíře jsou obloženy černým mramorem.\n"}
{"id": "599261", "url": "https://cs.wikipedia.org/wiki?curid=599261", "title": "144 (číslo)", "text": "144 (číslo)\n\nSto čtyřicet čtyři je přirozené číslo. Toto číslo je čtvercem čísla 12. Jedná se také o mocné číslo a 13. číslo Fibonacciho posloupnosti. Archaické označení je veletucet, což znamená tucet tuctů.\n\n\n\n\n"}
{"id": "599263", "url": "https://cs.wikipedia.org/wiki?curid=599263", "title": "The Blueprint 3", "text": "The Blueprint 3\n\nThe Blueprint 3 je jedenácté studiové album amerického rappera Jay-Zho, vydané 8. září 2009 u vydavatelství Roc Nation. Je poslední částí trilogie The Blueprint; následuje \"The Blueprint\" z roku 2001 a \"\" z roku 2002. Nahrávání alba probíhalo v letech 2008 až 2009 v řadě nahrávacích studií a podíleli se na něm producenti Kanye West, The Neptunes, Jeff Bhasker, Al Shux, Jermone Harmon, No I.D., The Inkredibles, Swizz Beatz a Timbaland.\n\nAlbum debutovalo na prvním místě americké hitparády \"Billboard 200\" a v prvním týdnu po vydání se jej prodalo 476 tisíc kopií. Stalo se Jay-Zho jedenáctým albem, které se dostalo na první místo hitparády, čímž zlomil rekord, který do té doby sdílel s Elvisem Presleym. Zároveň hitparádě zaznamenalo úspěch i pět singlů z alba. Po svém vydání se album setkalo s vesměs pozitivním hodnocením od hudebních kritiků. Hudební časopis \"Rolling Stone\" jej označil za čtvrté nejlepší album roku 2009.\n\nZa písně z alba Jay-Z obdržel na 52. a 53. předávání cen Grammy celkem šest ocenění.\n\nKe květnu 2010 se v USA prodalo 1 748 000 kusů.\n\n"}
{"id": "599265", "url": "https://cs.wikipedia.org/wiki?curid=599265", "title": "Stephen Colbert", "text": "Stephen Colbert\n\nStephen Tyrone Colbert ( nebo , * 13. května 1964, Washington, D.C.) je americký komik, moderátor, politický satirik a spisovatel. Je znám především jako tvář satirického pořadu \"The Colbert Report\", kde parodoval konzervativní politické komentátory. Nyní nově provází late-night show \"The Late Show with Stephen Colbert\" na \"CBS.\"\n\nPůvodně studoval herectví na Northwestern University, kde potkal Dela Closea. Close, režisér divadelní skupiny Second City, ho přivedl k improvizovanému divadlu. První profesní zkušenosti získal v Second City jako náhradník Steva Carella. Poznal zde také Paula Dinella a Amy Sedaris, spolu vytvořili komediální seriál \"Exit 57\" (1995–1996).\n\nPodílel se jako herec i autor na \"The Dana Carvey Show\", která se však dočkala jen jedné série. Na konci devadesátých let navázal na spolupráci s Dinellem a Sederis a vytvořili spolu \"Strangers with Candy\", komediální seriál z prostředí střední školy v něm Colbert ztvárnil postavu homosexuálního učitele dějepisu Chucka Nobleta. Do širšího povědomí se zapsal jako reportér parodické zpravodajské relace \"The Daily Show\" Jona Stewarta na kabelové televizní stanici Comedy Central.\n\nV roce 2005 opustil \"The Daily Show\" a stal se moderátorem vlastní show, \"The Colbert Report\". Zde rozvinul svoji postavu reportéra a politického komentátora, známou z výstupů v \"The Daily Show\". Svůj program pojal jako parodii na politické pořady spojené s osobou a názory jediného komentátora např. \"The O'Reilly Factor\" Billa O'Reillyho. Show posbírala tři nominace na cenu Emmy. V roce 2006 byl Colbert moderátorem každoročního setkání novinářů s prezidentem (\"White House Correspondents' Association Dinner\"), téhož roku byl zařazen časopisem \"Time\" do žebříčku 100 nejvlivnějších osob. Jeho kniha \"I Am America (And So Can You!)\", v doslovném překladu \"Já jsem Amerika (a ty můžeš být též!)\", vyšplhala na první místo v \"The New York Times Best Seller list\". Pořad \"The Colbert Report\" se přestal vysílat s koncem roku 2014.\n\nOd září 2015 provází pořadem \"The Late Show\" na televizní stanici CBS, kde vystřídal Davida Lettermana.\n\nAž do svého příchodu do \"The Daily Show\" se nijak politicky neangažoval, v roce 2004 se popsal jako demokrat. Colbert je praktikující katolík a vyučující v nedělní škole. Je ženatý a se svoji ženou Evelyn McGee-Colbert má tři děti: Madeleine, Petera a Johna.\nSám sebe označuje za největšího fanouška spisovatele J.R.R Tolkiena a jeho knih. Podle Colbertových vlastních slov, ho režisér filmů z Tolkienova světa Peter Jackson označil za největšího znalce Pána Prstenů, jakého zná . \nZahrál si malou roli v Jacksonově filmu Hobit . V několika svých vystoupeních soutěžil ve znalostech Tolkienova světa se známým hercem Jamesem Francem, nebo odpovídal na předem nepřipravené otázky z publika. Jeho oblíbenou postavou z knihy Pán Prstenů je Samvěd Křepelka.\n\n"}
{"id": "599266", "url": "https://cs.wikipedia.org/wiki?curid=599266", "title": "Bill Maher", "text": "Bill Maher\n\nWilliam Bill Maher, Jr. ([ˈmɑ:r], * 20. ledna 1956) je americký stand-up komik, moderátor, politický komentátor a herec. V devadesátých letech moderoval noční show \"Politically Incorrect\" (původně na Comedy Central, později na ABC), nyní působí v \"Real Time with Bill Maher\", podobné talk show na HBO. Je autorem scénáře a hlavním účinkujícím komediálně-dokumentárního filmu \"Religulous\", ve kterém si utahuje z organizovaného náboženství.\n\nJe znám jako satirik a komentátor zabývající se ve svých výstupech mimo jiné kritikou náboženství, politiky, byrokracie, politické korektnosti nebo role masmédií. Je zastáncem legalizace marihuany a manželství osob stejného pohlaví. Podporuje organizaci PETA.\n\nOd roku 2010 má hvězdu na Hollywoodském chodníku slávy.\n\n"}
{"id": "599267", "url": "https://cs.wikipedia.org/wiki?curid=599267", "title": "Jon Stewart", "text": "Jon Stewart\n\nJon Stewart (narozen jako Jonathan Stuart Leibowitz; 28. listopadu 1962) je americký komik, moderátor, politický satirik a spisovatel. Je známý díky satirickému zpravodajskému pořadu \"The Daily Show\" na kabelové televizní stanice Comedy Central.\n\nZačínal jako stand-up komik. Ale brzo začal uvádět televizní show \"Short Attention Span Theater\". Na MTV měl vlastní show (\"The Jon Stewart Show\") a uváděl \"You Wrote It, You Watch It\". V roce 1999 se stal tváří The Daily Show, kterou spoluprodukuje a podílí se na ni autorsky. Po jeho příchodu si pořad získal popularitu a v roce 2001 byl oceněn první cenou Emmy. Stewart je autorem několika knih, \"America (The Book): A Citizen's Guide to Democracy Inaction\" se stala v roce 2004 bestsellerem.\n\nJe ženatý s Tracey McShane, se kterou má syna Nathana Thomase a dceru Maggie Rose. Své rodné jméno Leibowitz si nechal úředně změnit na Stewart v roce 2001.\n\n"}
{"id": "599270", "url": "https://cs.wikipedia.org/wiki?curid=599270", "title": "Včela (spotřební družstvo)", "text": "Včela (spotřební družstvo)\n\nSpotřební družstvo Včela vzniklo v roce 1905 jako dělnické spotřební družstvo, ve dvacátých a třicátých letech bylo blízké komunistické straně. Působilo v Praze a středních Čechách. V období socialismu bylo jedním z takzvaných lidových spotřebních družstev, v 90. letech 20. století bylo ovládnuto podnikatelem Vítkem.\n\nV létě 1930 byl u příležitosti 25. výročí založení družstva otevřen ústřední sklad v Praze-Vysočanech, který zásoboval obvodní sklady v Kladně, Berouně a Slaném i prodejny v Praze a okolí. V té době mělo družstvo 310 prodejen. Kromě potravin prodávalo i další spotřební zboží, např. drogistické, domácí potřeby, a mělo vlastní pražírny, balírny, stáčírny a mlékárnu.\n\nŘeditelem družstva Včela byl v letech 1923–1939 Antonín Zmrhal.\n\nPo dobu první a druhé republiky byla Včela vnímána jako symbol proletářského družstevnictví spjatého s komunistickou stranou. 11. června 1926 při komunistickém táboru lidu nákladní automobily velkonákupního družstva Včela podle senátní interpelace najížděním do stráží fyzicky bránily komunistické demonstranty. V roce 1933 komunistická senátorka Stejskalová zmínila Včelu jako největší družstvo v Československu, přičemž 90 % jejích spotřebitelů je dělnických. Postěžovala si, že Velkonákupna ovládaná sociálními demokraty poškozuje Včelu například při přidělování sádla, jehož potřebu pokrývá jen asi z 1/4. V projevu zmínila, že Včela byla společně s dalšími 50 družstvy vyloučena ze Svazu družstev, a postěžovala si na perzekuci dělnických družstev. Četníci v rámci soupisu „nespolehlivých elementů ve státní službě“ zjišťovali, není-li některý ze státních zaměstnanců členem Včely. V roce 1935 komunistický senátor Kindl označil Včelu za „jediné proletářské družstvo“ a uvádí, že v rámci boje proti komunistické straně a celé dělnické třídě jsou prohledávány kanceláře Včely, aby stát měl záminku ji rozpustit a zabrat její majetek. Včela byla podezírána z distribuce štvavých materiálů a z pomoci říšskoněmeckým emigrantům. Rovněž komunističtí senátoři Nedvěd a Dvořák uvádějí, že od 18. února 1935 je proti „proletářskému družstevnímu hnutí, representovanému naší Včelou“ a proti revolučnímu hnutí dělnickému, KSČ a říšskoněmeckým emigrantům vedena měšťáckým, fašistickým a vládně-socialistickým tiskem rozsáhlá kampaň. Lidé, kteří z Německé říše utekli před Hitlerem, byli podezírání ze špionáže pro Hitlera, a Včela byla obviňována, že její zaměstnanci a funkcionáři na Kladensku, Slánsku a Lounsku jim pomáhali, půjčovali místnosti ke schůzím a ochotně je převáželi. Družstvo Včela se podílelo na financování činnosti KSČ.\n\nKSČ politicky pracovala mezi členy Včely, ačkoliv ti nebyli politicky organizováni. Ve třicátých letech vedení Včely svolalo do Prahy aktiv funkcionářů Včely a mimo jiné požadovalo získávání nových členů do družstva Včely, během asi roční akce bylo nabráno 25 000 členů a družstvo založilo i vlastní pohřební fond. Prodejny kromě obchodní činnosti prováděly i politickou. Minimální členský podíl byl podle stanov 200 Kč. Roku 1938 se sloučila družstva Včela a Rovnost a na návrh Antonína Zmrhala bylo sloučené družstvo pojmenováno Bratrství; pod tímto názvem družstvo působilo po celou dobu Protektorátu.\n\nV družstvu Včela v Praze-Vysočanech strávil za první republiky část své pracovní kariéry například budoucí československý komunistický prezident Antonín Novotný. Po zákazu KSČ v roce 1938 se jako dělník k práci ve Včele vrátil a zároveň se účastnil i ilegální práce KSČ. Ve Včele pracoval od roku 1929 jako údržbář i zakládající člen KSČ a pozdější pražský primátor Adolf Svoboda ve 30. letech zde pracoval i pozdější reformní komunista František Vodsloň. Literární kritik, historik a pozdější stalinistický ideolog Ladislav Štoll v letech 1932–1933 ve Včele vydával časopisy Včela, Proletářský družstevník a Svět práce.\n\nV březnu 1937 v parlamentní diskusi o platech školních inspektorů poslanec Chalupa lobboval za to, aby učitelstvo mělo kladnější a vřelejší poměr k živnostenskému a obchodnickému stavu, přičemž zkritizoval ministerstvem schválenou učebnici počtů pro IV. ročník měšťanské školy (autoři Komárek, Mráz a Svatoš) za to, že dělá „zřejmou reklamu komunistickým a socialistickým konsumům“ a početními příklady mládež přesvědčuje, že požehnáním je jenom podnikání kolektivní. Jedním z kritizovaných příkladů bylo: „Konsumní úsporné družstvo v Hořicích mělo 396 členů, kteří ušetřili ročně 97 045 Kč, konsumní družstvo Včela mělo 508 000 členů, jejich roční úspory byly 1 206 800 Kč. Vypočtěte průměrnou roční úsporu jednoho člena obou družstev.“\n\nDo prvorepublikového družstevního hnutí se do značné míry promítl etnický princip: zvlášť byla družstva česká, německá a židovská. Většina českých družstev za okupace přežila, ale dosavadní demokratická struktura střechových organizací byla nahrazena přísně kontrolovanými svazy a centrálami. Mnoho činovníků českého družstevního hnutí zahynulo za heydrichády, někteří se zachránili útěkem za hranice: mezi ně patřil i ředitel Včely Antonín Zmrhal, který v roce 1939 uprchl do Polska a Ruska a po válce byl ministrem obchodu a poté ředitelem nově vzniklé Ústřední rady družstev. Prodejny Včely v okolí Prahy za války sloužily jako styčné body odbojářů.\n\nPo únorovém převratu 1948 bylo pražské družstvo Včela-Bratrství i brněnské družstvo Vzájemnost-Včela nejen zachovány, ale na přelomu 40. a 50. let do nich byly začleněny i mnohé združstevněné obchody, které do té doby provozovali živnostníci, ostatní družstva byla komunistickým státem usměrněna a přeorganizována do okresních družstev s jednotným názvem Jednota.\n\nDružstevní závod Včela Předboj byl do roku 1990 monopolním výkupcem, zpracovatelem i vývozcem medu pro celé Československo. Český svaz včelařů založil 17. prosince 1999 akciovou společnost Včela Předboj, která provozovnu získala. V konkurenčním prostředí se stal podnik ztrátovým a nenávratně pohltil jak celoživotní úspory řady včelařů-akcionářů, tak různé státní a svazové sanace a dotace, a s koncem září 2004 fakticky ukončil provoz.\n\nK ovládnutí došlo tak, že Vítek najal kolem 3000 nových členů a s jejich pomocí přehlasoval původní členy a změnil stanovy. Soudy později prohlásily Vítkovými lidmi přijaté stanovy za neplatné a potvrdily, že stále platí stanovy z roku 1995, avšak odmítly zrušit usnesení a rozhodnutí členských schůzí konaných po změně stanov. Radovan Vítek a jeho advokát tvrdí, že všichni členové družstva byli řádně vyplaceni, všechny soudní rozsudky byly v jeho prospěch a celá věc je po právní stránce „křišťálově čistá“. V červnu 2009 Nejvyšší soud ČR uznal oprávněnost dovolání a vrátil spor opět k soudu prvního stupně. V srpnu 2009 se původní členové družstva obrátili se žádostí o pomoc též na Evropskou komisi, přičemž škodu vyčíslili na 6 miliard Kč. Budou požadovat náhradu škody od českého státu, protože neplnil své povinnosti k ochraně jejich majetku.\n\nDne 15. září 1999 odkoupilo družstvo Včela - spotřební družstvo Praha, se sídlem Praha 8, Střelničná 1347/47, identifikační číslo 00032468, od spotřebního družstva Jednota Cheb část obchodní sítě, čítající 23 prodejen, velkoobchod v Chebu a učňovské středisko.\n\nDružstvo bylo později přeměněno na akciovou společnost Včela. V dubnu 2008 se jediným akcionářem Včely a. s. stala Czech Property Investments (CPI), kterou vlastnila kyperská firma Gandolf Consultancy Limited. V roce 2009 ukončila akciová společnost Včela činnost a její majetek přešel na společnosti Czech Property Investments a CPI Reality.\n\nZe Svazu českých a moravských spotřebních družstev bylo družstvo Včela Praha pro neplnění podmínek vyloučeno, podobně jako Jednota Cheb.\n"}
{"id": "599275", "url": "https://cs.wikipedia.org/wiki?curid=599275", "title": "Ramires", "text": "Ramires\n\nRamires Santos do Nascimento (*24. března 1987), známý pod jménem Ramires je brazilský fotbalový záložník a reprezentant hrající za čínský klub Jiangsu Suning FC.\n\nV lednu 2008, Ramires podepsal pětiletý kontrakt s klubem Cruzeiro, přestupem z domácího klubu Joinville za částku kolem 250 000 eur. Joinville si ponechal 30% bonus z příštího prodeje hráče. V Cruzeiru byl znám pod přezdívkou „Queniano Azul“, neboli „Modrý Keňan“. Bylo to kvůli jeho modrému dresu a jeho vysoké vytrvalosti.\n\n21. května 2009 Ramires přestoupil z Cruzeira do portugalského klubu Benfica Lisabon za 7,5 milionu eur a podepsal pětiletý kontrakt. Podmínkou smlouvy bylo, že příští přestup musí být minimálně za částku 30 milionů eur.\n\n4. srpna 2010, Benfica oznámila, že se dohodla s klubem Chelsea FC z anglické Premier League na přestupu Ramirese za částku kolem 17 milionů liber. Ramiresův přestup byl zakončen 13. srpna 2010. Záložník podepsal čtyřletý kontrakt a dostal dres s číslem 7, které před ním oblékal útočník Andrij Ševčenko. 28. srpna poprvé nastoupil za Chelsea. Do zápasu proti Stoke City naskočil v 84. minuté místo Michaela Essiena. V základní sestavě poprvé nastoupil 11. září proti mužstvu West Ham United FC. Svůj první gól v dresu Chelsea vstřelil v zápase proti Boltonu Wanderers.\n\nPři finále FA Cupu ve Wembley proti Tottenhamu Hotspur pomohl Chelsea gólem ke konečné výhře 5:1 a zisku trofeje. V sezóně 2011/12 hrál významnou roli také v postupu Chelsea do finále Ligy Mistrů, když v prvním semifinále nahrával na gól Drogby při vítězství Chelsea 1:0 a v odvetě na Camp Nouu přeloboval Víctora Valdése a upravil tak skóre na 2:1, které již Chelsea posouvalo do finále soutěže. Chelsea nakonec v zápase remizovala 2:2. Jelikož ve druhém semifinále dostal žlutou kartu a dosáhl tak jejich limitu, ve vítězném finále v Mnichovské Allianz Aréně tak nastoupit nemohl.\n\n31. srpna 2012 nastoupil v základní sestavě v Monaku k utkání o evropský Superpohár proti španělskému Atléticu Madrid, v němž se střetávají vítěz Ligy mistrů (tehdy Chelsea FC) a Evropské ligy (tehdy Atlético Madrid), ale porážce 1:4 společně se svými spoluhráči zabránit nedokázal. Ve druhém poločase jej střídal brazilský hráč Oscar.\n\n15. května 2013 slavil se spoluhráči titul v Evropské lize po vítězství 2:1 ve finále nad Benfikou Lisabon. 3. května 2015 tři kola před koncem získal s Chelsea ligový titul. V téže sezoně vyhrál i Football League Cup.\nZa londýnský velkoklub odehrál 251 zápasů a vstřelil 34 gólů.\n\n27. ledna 2016 přestoupil do čínského klubu Jiangsu Suning (Ťiang-su Suning).\n\n21. července 2008 bylo oznámeno, že Ramires nahradí Robinha v týmu Brazílie U23 pro LOH 2008 v Pekingu. V sestavě se objevil čtyřikrát a Brazílie vyhrála bronzové medaile.\n\nDo A-mužstva brazilské reprezentace byl poprvé povolán 21. května 2009 v kvalifikaci Mistrovství světa 2010 v Jihoafrické republice. Poprvé si zahrál 6. června 2009 v kvalifikačním duelu proti Uruguayi. Přišel jako náhrada za záložníka Elana. 7. června 2010 vstřelil svůj první reprezentační gól v zápase proti Tanzanii (5:1).\n\nTrenér Luiz Felipe Scolari jej vzal na domácí Mistrovství světa 2014 v Brazílii. V semifinále proti Německu byl u historického brazilského debaklu 1:7, v prvním poločase Brazilci dovolili Němcům do 29. minuty pětkrát skórovat a Ramires šel na hřiště do druhé půle. Brazilci obsadili konečné čtvrté místo a zůstali bez medaile.\n\nJoinville\n\nCruzeiro\n\nBenfica Lisabon\n\nChelsea FC\n\n\n\n"}
{"id": "599277", "url": "https://cs.wikipedia.org/wiki?curid=599277", "title": "Jiřina Pokorná", "text": "Jiřina Pokorná\n\nMgA. Jiřina Pokorná (11. října 1938 – 19. září 2010) byla česká varhanice a hudební pedagožka, osobnost české varhanní školy. \n\nStudovala u Miroslava Kampelsheimera a Milana Šlechty a koncertní dráhu zahájila již během svých studií. Od té doby měla na svém kontě dlouhou řadu koncertních vystoupení doma i v zahraničí (Rakousko, Německo, Belgie, Itálie, Švýcarsko, země bývalé Jugoslávie a Sovětského svazu, Bulharsko, Japonsko). V osmdesátých letech působila pedagogicky na hudební fakultě Akademie múzických umění a poté se znovu plně věnovala koncertní činnosti a nahrávání. Vystoupila na mezinárodním festivalu Pražské jaro, v komorních cyklech České filharmonie a varhanních cyklech Symfonického orchestru hlavního města Prahy FOK. V její diskografii se nachází řada atraktivních nahrávek známých děl české a světové varhanní literatury (Johann Sebastian Bach, Cesar Franck, čeští mistři). Na několika nahrávkách spolupracovala s předními českými instrumentalisty s trumpetistou České filharmonie Miroslavem Kejmarem, primariem Kocianova kvarteta Pavlem Hůlou, sólistkou Státní opery Praha Sylvou Čmugrovou a s houslistou Bohuslavem Matouškem. S jejím interpretačním uměním se mohou posluchači seznámit i na nahrávkách firem Music Vars, Supraphon, Panton, a japonských firem Nippon Columbia a Pony Canyon.\n\n\n"}
{"id": "599285", "url": "https://cs.wikipedia.org/wiki?curid=599285", "title": "Kimbei Kusakabe", "text": "Kimbei Kusakabe\n\nKimbei Kusakabe (日下部 金幣, \"Kusakabe Kimbei\", případně \"Kusakabe Kimbé\" (27. listopadu 1841 Kófu — 19. dubna 1934) byl japonský fotograf. Byl významným producentem suvenýrových, krajinářských a portrétních fotografií v Japonsku na konci 19. století.\n\nObvykle používal pouze své rodné jméno Kimbei, protože bylo snazší na vyslovení. Hlavně pro jeho klienty - cizí obyvatele a návštěvníky, kteří většinou neovládaly japonský jazyk a bylo pro ně snazší vyslovit \"Kimbei\", než jeho příjmení \"Kusakabe\".\n\nKimbei vyrostl ve svém rodném městě Kófu. Ve svých patnácti nebo šestnácti letech město opustil a odešel do Jokohamy, hlavního přístavního města mezinárodního cestovního ruchu. V šedesátých a na počátku sedmdesátých let byl asistentem Felice Beata. Pak pravděpodobně pomáhal také Raimundovi von Stillfriedovi. Ručně koloroval jejich snímky do doby, než si v roce 1881 otevřel svou vlastní dílnu v Jokohamě ve čtvrti Benten-dóri. Kolem roku 1885 získal negativy Felice Beata a Stillfrieda a také Kuičiho Učidy. Kusakabe získal také některé negativy Hikomy Uena města Nagasaki. Od roku 1889 pak působil ve čtvrti Honmači a založil další pobočku v tokijské čtvrti Ginza. Jeho rukopis suvenýrových fotografií kopíruje styl práce Beata i Stillfrieda. V jeho nabídce fotografií však byla nalezena i díla z negativů jiných autorů - Kimbei kopíroval Beata, Stillfrieda i Adolfa Farsariho. Fotografie kopíroval na albuminový papír a ručně koloroval. Mnohé z nich mají na negativu anglicky natištěný titulek a katalogové číslo.\n\nZakoupil pravděpodobně také některé negativy fotografa Hikomy Uena, protože se objevují v jeho albech.\n\nPřiřazení autorství fotografií Kusakabemu nebo jeho studiu \"K. Kimbei\" (, \"Kimbei šašinkan\", česky „Fotostudio Kimbei“) jen podle názvu, se ukázalo jako obtížné. To je částečně způsobeno výše uvedenou praxí a jednak skutečností, že lidé kupující tyto fotografické suvenýry je sháněli často z různých ateliérů a pak je vkládali do společného alba. Například portrét \"Dcery úředníka\" se připisuje zároveň Adolfu Farsarimu, Kimbeiovi Kusakabemu i Raimundovi von Stillfried.\n\nPřibližně 80. léta byla mezníkem v japonské fotografii, ve které začalo tvořit více fotografů - kromě výše zmiňovaných - ještě například Šiniči Suzuki (; 1835–1918) nebo Kózaburó Tamamura (; 1856 – 1923?). Z více než dvou tisíc motivů, které nabízel katalog fotoateliéru K. Kimbei, představoval většinou pohlednice z populárních destinací. Celkem 416 motivů z katalogu \"Views & Costumes of Japan. Beautfully Colored Transparencis, Magic Lantern Slides\" z roku 1893 ukazují tradiční japonské zvyky. Z nich absolutní většinu tvoří výhradně ženy při různých aktivitách, které byly běžné na suvenýrové fotografii.\n\nKomerční popularita portrétů žen postavila fotografa před problém, že „slušné ženy“ často odmítaly být fotografovány. Vedly je k tomu dva hlavní důvody, prvním byla příliš realisticky zobrazená postava na fotografii, která byla považována za příliš smyslnou a ženské tělo by tak bylo k dispozici pro zákazníka, což bylo považováno za nevhodné. Na druhé straně svou roli hrály různé pověry mezi Japonci. Domnívali se, že portrétovanému bude vysáta životní míza a oslabeny jeho stíny. Proto musely být často fotografovány členové rodiny nebo v tradici stylu ukijo-e během období Meidži známé jako \"bidžin\" (krásné ženy). Byly to většinou dívky, které pracovaly na veřejnosti jako \"júdžo\" (kurtizány), gejši\", nebo rašamen\" (prostitutky) nebo dívky pracující v čajovnách. Žena, která na sobě pracovala, aby vypadala lépe a lépe se mohly prodávat fotografie, stala se fotomodelkou s vyšším platem. Právě kurtizány a gejši najdeme nejčastěji na fotografických vizitkách Kimbeie Kusakabeho. Ve větších městech začaly vznikat speicalizované obchody \"šašimpo\", které se specializovaly na obchod s fotografiemi gejš.\n\nŠest dívek z více než deseti zaměstnaných modelek ve studiu uvedených v Kusakabeho katalogu bylo identifikováno jako slavné tokijské gejši. Gejši představovaly na snímcích ženy z různých sociálních vrstev. Využíváním gejš a orientováním na fotografie krásných žen se Kimbei odlišuje od prací Felice Beata.\n\nAčkoli gejši byly známé tím, že byly využívány k vyzvedávání nejnovějších trendů, na Kusakabeho snímcích jsou vyobrazovány velmi konzervativně. Nemají například účesy \"sokuhacu\" () inspirované západní módou, kde byly populární, nýbrž většinou staromódní účes \"šimada\" (). A to v době, ve které probíhaly zásadní změny v japonské kultuře zobrazování lidského těla. Zavedla se móda černého zbarvení zubů a také holení obočí u obou pohlaví šlechty.\n\nS prací fotografa přestal v letech 1912-1913.\n\n\n\n\n"}
{"id": "599288", "url": "https://cs.wikipedia.org/wiki?curid=599288", "title": "Bláznova kronika", "text": "Bláznova kronika\n\nBláznova kronika je český hraný film režiséra Karla Zemana z roku 1964 s Petrem Kostkou, Miloslavem Holubem a Emílií Vášáryovou v hlavních rolích.\n\n\nJde o historickou komedii v žánru fantasy se zjevným protiválečným kontextem, která pojednává o osudech mladého oráče Petra (Petr Kostka), který je v roce 1625 násilně odveden do armády, aby bojoval na bojištích třicetileté války. Na počátku filmu se Petr náhodně setkává s vojenským verbířem (a se svým pozdějším vojenským kumpánem a kamarádem) žoldnéřem Matějem (Miloslav Holub), později i s dívkou Lenkou (Emília Vašáryová). Tyto tři hlavní postavy pak spolu procházejí celým dějem filmu. Snímek, ostatně tak jako většina hraných filmů režiséra Karla Zemana, je plný neotřelého humoru, mnoha filmových triků i nevšedních a výrazných výtvarných počinů.\n\nFilm byl v roce 2010 vydán na 2 DVD, kde kromě vlastního filmu byly zveřejněny rozhovory nejen s jednotlivými herci (Petr Kostka, Valentina Thielová, Miriam Kantorková, Emília Vášáryová), ale i s dcerou režiséra Karla Zemana, výtvarnicí, režisérkou a spisovatelkou Ludmilou Zemanovou . Dále zde hovořil spolutvůrce snímku filmový výtvarník a režisér Zdeněk Ostrčil a filmový pedagog pražské FAMU Jiří Kubíček. Kromě tohoto filmu zde také byl zveřejněn krátký snímek \"Bez pasu a bez víza z Kudlova do San Franciska\", který pojednává o cestě Karla Zemana a Olgy Schoberové na filmový festival v San Francisku, kde byl film \"Bláznova kronika\" soutěžně promítán, této cesty se také zúčastnila filmová loutka Pana Prokouka. Na tomto filmovém festivalu film získal hlavní cenu za nejlepší film a nejlepší režii.\n\n"}
{"id": "599289", "url": "https://cs.wikipedia.org/wiki?curid=599289", "title": "Tomb Raider: Legend", "text": "Tomb Raider: Legend\n\nLara Croft Tomb Raider: Legend je v pořadí sedmá hra v sérii Tomb Raider. Byla vyvinuta ve studiu Crystal Dynamics a vydána společností Eidos Interactive. Pro PS 2, PC a X-box byla v Evropě hra vydána 7. dubna 2006 a v Severní Americe 11. dubna 2006.\n\nDěj začíná flashbackem, který zachycuje let devítileté Lary a její matky. Jejich letadlo ale ztroskotá v Himálajích a přežijí jen ony dvě. Ukryjí se do starověkého chrámu a zatímco Lara hledá něco na založení ohně, narazí na kamenný stupínek držící meč. Nevědomky aktivuje starověké zařízení a s hrůzou sleduje, jak její matka mizí v portálu.\n\nO nějaký čas později nyní už dospělá Lara cestuje se svou kamarádkou Anayou Imanu do Bolívie. Po zdolání těžké cesty narazí na skupinu žoldáků, kteří mají rozkaz ji zabít. Po jejich odstranění pokračuje k chrámu. Na konci chrámu narazí na další kamenný stupínek a Jamese Rutlanda. Rutland zmíní Amandu Evertovou, starou přítelkyni Lary, která údajně před lety zemřela, a pak nařídí svým žoldákům zabít Laru. Lara je všechny překoná a \"potvrzuje\", že stupínek je totožný s tím v Himálaji.\n\nV další kapitole se Lara setkává s Anayou Imanu v Peru. Po dalším střetu s Rutlandovými žoldáky se společně dostanou k hrobce v Paraisu, kde Lara byla před lety svědkem tragédie. Následuje flashback, který ukazuje Laru na archeologické exkurzi se svými univerzitními kolegy, během které jsou ona a Amanda Evertová svědkyněmi vyvraždění jejich kolegů neznámým tvorem. Lara a Amanda utíkají před touto stvůrou, až dojdou do velké uzavřené místnosti. Monstrum se dostane dovnitř a chystá se zabít Laru. Na to Amanda vytáhne ze zdi zářící klenot a tvor náhle zmizí. Místnost se začne zaplavovat vodou. Amanda zůstane uvězněna pod hromadou kamenů, a tak nezbývá Laře než proplavat zatopenou jeskyní zpátky na povrch sama. Zpátky v přítomnosti Lara zjistí, že artefakt, po kterém pátrá, může mít něco společného s Excaliburem, legendární zbraní z legendy o králi Artušovi, a že Amanda mohla zával v jeskyni přežít. Bájný meč byl údajně rozdělen na čtyři části, které byly ukryty v různých částech světa. Lara si uvědomí, po čem skutečně pátrá, a vzpomene si, že jednu část má ve svém držení boss Jakuzy Shogo Takamoto, který ji ukradl z Wasedské univerzity. Lařin přítel z Japonska Toru Nishimura se snaží domluvit setkání s Takamotem, kvůli fragmentu. Takamoto odmítá vyjednávat, tvrdí, že neví, o čem je řeč, a posílá na Laru své gorily. Lara je vyřídí a pronásleduje Takamota po tokijských střechách. V závěrečném souboji Takamoto využívá moci fragmentu, ale Laře se podaří ho zabít a jeho část meče získat.\n\nPátrání Laru dále vede do Ghany, do chrámu, kde pracovali její rodiče, než se narodila. Znovu se střetává s Rutlandem, který je posedlý další částí Excaliburu. Rutland je ale poražen a Lara získává další fragment. Lara vzápětí obdrží zprávu od Zipa a Alistera, že se Amanda před chvílí vloupala do jejího domu. A tak se Lara vydává za Amandou do Kazachstánu, kde má být třetí úlomek meče. Jakmile dorazí do Kazachstánu, zjistí, že Rutlandovi muži obsadili sovětskou laboratoř, kde před padesáti lety členové KGB experimentovali s jednou částí meče. Zatímco se Lara snaží dohnat Amandu, zjistí, že ta se pokouší s úlomkem také experimentovat. Amanda využívá zářícího kamene (který vytrhla ze zdi v Peru), aby vyvolala a ovládala monstrum, které ji tehdy pronásledovalo. Laře se povede získat fragment, ale monstrum zabít nedokáže, a tak ji nezbývá než odtud zmizet.\n\nMapa, kterou Lara našla na zadní straně štítu (nejspíše Lancelotova) v sovětské laboratoři, ji přivádí zpět do rodné Anglie. Pod nyní jíž opuštěnou turistickou atrakcí v Cornwallu objeví skutečnou hrobku krále Artuše, společně s poslední částí meče. Uvnitř hrobky zjistí, že čtyři z Artušových rytířů - Lancelot, Percival, Galahad a Bors rozmístili úlomky po celém světě a jeden ponechali Artušovi. Poté, co Lara porazí obří hadí příšeru a skupinu žoldáků, kteří ji pronásledovali, se vrací na svůj zámek, aby přišla na to, jak znovu spojit čtyři fragmenty Excaliburu. Tam si uvědomí, že ke spojení meče je potřeba Ghalali key, který dostala její matka (na přívěšku) od Richarda Crofta a že ho měla při letu nad Himálajem. Vrací se tedy zpět na místo ztroskotání. Jakmile přetraverzuje vysoké římsy, dorazí k letadlu. V něm sebere Ghalali key a vydá se do chrámu, ve kterém se s matkou před lety ukryly. Tam znovu spojí Excalibur a doufá, že kamenný stupínek je stále funkční, ale po vložení meče se kamení jen rozpadne. Vrací se tedy do Bolívie. Zde je předstižena Amandou, Rutlandem a jejich žoldáky. Použije Excalibur k zabití žoldáků a neúmyslně při tom zabije i Rutlanda. Amanda k němu běží, a on ji umře v náručí. Rozzuřená Amanda se tedy pomocí zářícího kamene promění v monstrum, ale s pomocí Excaliburu už Lara není tak bezmocná a monstrum zničí. Poté se pomocí meče pokouší otevřít portál a zjistit, co se stalo s její matkou. Amanda vstane a křičí na Laru, že pokud meč nevytáhne, tak stupínek vybuchne. Lařina matka to prostřednictvím portálu slyší a meč vytáhne. Na to se portál uzavře a exploduje. Lara se zlobí na Amandu za to, co provedla a vystřílí několik kulek kolem ní a poté ji dává zbraň k hlavě a vyhrožuje, že ji zabije, pokud to nevysvětlí. Amanda tvrdí, že její matka není mrtvá, ale že je v Avalonu, kam chce ona jít také. Lara ji ušetří, ale stejně ji praští do bezvědomí. Hra končí, když se Lara rozhodne najít odpovědí a říká Zipovi a Alisterovi, že před sebou mají ještě hodně práce.\n\n"}
{"id": "599293", "url": "https://cs.wikipedia.org/wiki?curid=599293", "title": "Věž větrů", "text": "Věž větrů\n\nVěž větrů, známá též jako \"hodiny (horologium) Andronika Kyrrhestese\", neoficiálně zkráceně nazývaná Aerides (Αέρηδες), je antická památka v řeckých Athénách, která sloužila jako vodní a sluneční hodiny. Nachází se v areálu dřívější římské agory v centru Atén. \n\nVěž byla postavena kolem roku 50 našeho letopočtu, nechal ji postavit syrský astronom Adroníkos z Cyrrhu. Někdy se uvádí, že jde o jednu z nejstarších meteorologickou stanici vůbec. Technické mechanismy odsud ukradli Římané při plenění Athén. Někdy se uvádí, že za Osmanské nadvlády fungovala věž jako dervišský klášter. V roce létě 2014 proběhla rozsáhlá rekonstrukce.\n\nJedná se o kombinaci vodních a slunečních hodin, kterých je na věži celkem osm, na každé stěně jedny. Vodní hodiny stály ve věži a samotná věž sloužila jako sluneční hodiny. Stavba je 14 metrů vysoká, má půdorys osmiúhelníku o průměru 8 metrů. Na čtyřech stranách jsou reliéfy s příslušnými bohy větrů – Zefyra, Eura, Borea a Nota související se směřování strany. Na vrcholku věže bývala korouhvička ukazující směr větru.\n\nVěž větrů mapa je vystavěna ze vzácného pentelského mramoru.\n\n"}
{"id": "599294", "url": "https://cs.wikipedia.org/wiki?curid=599294", "title": "Ludmila Zemanová", "text": "Ludmila Zemanová\n\nLudmila Zemanová (* 23. dubna 1947 ve Zlíně) je česko-kanadská výtvarnice, ilustrátorka, spisovatelka, scenáristka, režisérka a pedagožka, dcera výtvarníka, animátora a filmového režiséra Karla Zemana.\n\nVystudovala Střední umělecko-průmyslovou školu v Uherském Hradišti, poté studovala Univerzitu Palackého v Olomouci, kterou nedokončila, posléze pracovala jako výtvarnice ve filmovém studiu ve Zlíně ve skupině svého otce.\n\nKromě animované tvorby se věnovala také ilustrování dětských knih pro nakladatelství Albatros.\n\nV roce 1984 emigrovala s rodinou do Kanady, kde působila jako pedagožka, později i jako režisérka a výtvarnice animovaných filmů a ilustrátorka dětských knih. Nejprve žila a učila ve Vancouveru, nyní žije s rodinou v Montrealu.\n\nMezi její nejznámější a nejúspěšnější knihy patří trilogie \"Epos o Gilgameši\", za který získala řadu mezinárodních uměleckých cen a ocenění.\n\nV roce 2010 navštívila Českou republiku, kde se stala hostem a čestnou předsedkyní několika filmových festivalů.\n\n\n\n"}
{"id": "599297", "url": "https://cs.wikipedia.org/wiki?curid=599297", "title": "Heinrich Brugsch", "text": "Heinrich Brugsch\n\nHeinrich Ferdinand Karl Brugsch (18. února 1827, Berlín – 9. září 1894, Charlottenburg) byl německý egyptolog, který spolupracoval s Augustem Mariettem při jeho vykopávkách v Memfisu a patřil mezi průkopníky luštění démotického písma. Od roku 1870 byl ředitelem Egyptologické školy v Káhiře a věnoval se také studiu lékařských vědomostí v papyrech.\n\nPocházel z rodiny pruského důstojníka a narodil se v berlínských kasárnách. Od svých 9 let se zajímal o Egypt a jako student gymnázia vydal svoji první (latinskou) práci o démotickém písmu. Jeho publikace zaujaly Alexandra von Humboldta i pruského krále, jehož stipendium mu umožnilo navštívit nejvýznamnější egyptologické sbírky v Evropě. Roku 1853 byl vyslán do Egypta, kde úzce spolupracoval s Mariettem na vykopávkách v Memfisu. Roku 1854 se habilitoval, roku 1863 založil \"Zeitschrift für aegyptische Sprache\" a 1868 byl jmenován profesorem v Göttingen. Roku 1870 byl jmenován ředitelem egyptologické školy, kterou v Káhiře založil egyptský chediv, roku 1873 získal titul \"bej\" a roku 1881 titul \"paša.\" Od roku 1879 žil převážně v Berlíně, často však cestoval do Egypta i do Persie.\n\nVedle řady úzce odborných publikací vydal několik knih o démotickém písmu a velký slovník hieroglyficko-démotický (1867–1882). Do Berlína přivezl několik biblických rukopisů a studoval tzv. Velký berlínský papyrus (Pap. Berl. 3038) s významným lékařským spisem, který se po něm někdy nazývá Brugschův papyrus.\n\n"}
{"id": "599300", "url": "https://cs.wikipedia.org/wiki?curid=599300", "title": "Henrietta Marie Bourbonská", "text": "Henrietta Marie Bourbonská\n\nHenrietta Marie Bourbonská, francouzsky \"Henriette-Marie de France\", anglicky \"Henrietta Maria of France\" (25. listopadu 1609, Paříž – 10. září 1669, Colombes) byla rodem francouzská princezna a sňatkem jako žena Karla I. Stuarta v letech 1625–1649 anglická královna.\n\nNarodila se v pařížském Louvru jako nejmladší dcera francouzského krále Jindřicha IV. a jeho manželky Marie Medicejské. Jejími staršími bratry byli pozdější král Ludvík XIII. a Gaston Orleánský, staršími sestrami Izabela Bourbonská, pozdější španělská královna, a Kristina Marie Bourbonská, vévodkyně-regentka savojská. Její otec byl zavražděn, když měla Henrietta necelý rok a o sedm let později byla její matka vypovězena z Francie. Henrietta byla vychována jako horlivá katolička a posléze provdána za anglického krále Karla I.,\n\nSňatek Henrietty i Karla \"per procura\" se uskutečnil 11. května 1625, vzápětí po jeho nástupu na trůn, pár se však potkal teprve 13. června 1626, v kostele sv. Augustina v Canterbury v hrabství Kent, a svatební obřad byl potvrzen. Vzhledem ke svému katolickému vyznání nebyla Henrietta Marie spolu se svým mužem korunována.\n\nHenrietta Marie si přivezla z Francie svůj vlastní dvůr, jehož všichni členové byli stejně jako ona katolického vyznání. Jejich vydržování stálo královskou pokladnu velké prostředky. Karel chtěl manželčin dvůr poslat pryč a ponechat jí pouze zpovědníka a dvě dvorní dámy jako společnice, ale nakonec svůj příkaz odvolal. Královský pár se hádal, kdykoli se potkal, a potom se nevídal celé týdny. Královna nesnášela vévodu Buckinghama, králova favorita. Když byl Buckingham v srpnu roku 1628 zavražděn náboženským fanatikem Johnem Feltonem, její vztahy s manželem se výrazně zlepšily.\n\nZ manželství Henrietty Marie a Karla vzešlo devět potomků, dva z nich však zemřeli v útlém věku a další dva v mládí:\n\nJejí odmítnutí vzdát se katolicismu způsobilo, že se od ní mnoho lidí odvrátilo; např. \"William Laud, arcibiskup z Canterbury\", či \"Thomas Wentworth, earl Strafford\". Přesto, když se v Anglii schylovalo k občanské válce, hledala Henrietta Marie prostředky na podporu svého muže. Konflikt vypukl v srpnu roku 1642, když Henrietta nebyla v Anglii. Posílala royalistům peníze, ale do země se vrátila teprve v roce 1643, kdy se spolu s vojenskými jednotkami a zbraněmi vylodila v Bridlingtonu v Yorkshire a podpořila tak royalisty bojující v severní Anglii. O několik měsíců později se s králem naposledy setkala v Oxfordu. Když Karel I. utrpěl poslední porážku a odmítl podepsání ústavy, Henrietta v červnu roku 1644 spolu s dcerou Henriettou Annou a se syny uprchla do Francie; nejstarší syn Karel II. se usadil v Haagu v Holandsku. Karel I. byl 30. ledna roku 1649 sťat, anglická monarchie byla nahrazena republikou (\"Commonwealth of England\") (1649–1653) a později protektorátem (1653–1659) pod osobní vládou Olivera Cromwella, jenž se prohlásil \"Lordem Protektorem\".\nKrálovna se usadila v Paříži, kde se kolem ní shromáždili vyhnanci-royalisté z Anglie. Vrátila se do Anglie teprve po restauraci monarchie v říjnu roku 1660 a usadila se v Somerset House v Londýně. V roce 1665 se opět vrátila do Francie. Zde založila klášter v Chaillot, kde se usadila. Zemřela 10. září roku 1669 v Château de Colombes a byla pohřbena v místě posledního odpočinku francouzských králů, v bazilice Saint-Denis u Paříže.\n\nJménem Henrietty Marie byly nazvány jeden ze států USA – \"Maryland\" (latinsky \"terra Mariae – Mariina země\") a výběžek pevniny \"Cape Henrietta Maria\" v Hudsonově zálivu ve státu Ontario.\n\n"}
{"id": "599301", "url": "https://cs.wikipedia.org/wiki?curid=599301", "title": "Protein akutní fáze", "text": "Protein akutní fáze\n\nProtein akutní fáze (APP, též reaktant akutní fáze, APR) je označení pro jakýkoliv protein, jehož koncentrace stoupá o alespoň 25% během tzv. akutní fáze, tedy během zánětu, po vážném zranění nebo během nádorového bujení. Patří k nim zejména C-reaktivní protein (CRP), mannose-binding lectin (MBL, „manózu vázající lektin“) , fibrinogen a u myší třeba také sérový amyloidní protein (SAP). Jejich konečným cílem je zvýšit počet bílých krvinek v okolí napadeného místa a bránit se, zejména dokud nevzniknou protilátky. Obvykle jsou proteiny akutní fáze vylučovány z jater (v hepatocytech), a to po stimulaci cytokiny (TNF-α, IL-1, IL-6) z makrofágů.\n\nNěkdy se uvádí daleko širší spektrum proteinů akutní fáze. Je možné rozdělit je na pozitivní proteiny akutní fáze, jejichž koncentrace během akutní fáze stoupá, a negativní proteiny akutní fáze, jejichž koncentrace klesá:\n"}
{"id": "599304", "url": "https://cs.wikipedia.org/wiki?curid=599304", "title": "Zoboun americký", "text": "Zoboun americký\n\nZoboun americký (\"Rynchops niger\"), známý též pod názvem zoboun černý, je jedním ze tří druhů zobounů představujících samostatnou čeleď zobounovitých.\n\nJe největším ze tří druhů zobounů, dorůstá délky 40–50 cm a v rozpětí křídel měří 107–127 cm. Samci dosahují hmotnosti 308-374 g, samice pak 232-295 g.\n\nZobák je černý s červeným zbarvením u kořene a výrazně delší spodní čelistí. Oči má hnědé, končetiny červené a spodinu těla jasně bílou. Dospělí ptáci ve svatebním šatě mají černé temeno, zátylek a horní část těla. V prostém šatě je svrchu bledší a hnědší a zátylek má bílý. Mladí ptáci se pak od dospělců liší „šupinatým“ vzorem na křídlech a hřbetě.\n\nPotravu loví obvykle ve velkých hejnech, a to pro všechny druhy zobounů typickým způsobem. Letí nízko nad vodou, rozevře zobák a pod vodní hladinu ponoří pouze jeho spodní čelist. Do té následně chytá malé ryby a korýše. Je monogamní a hnízdí ve volných skupinách.\n\nHnízdo je jednoduchý dolík v písku, do kterého samice následně klade 2-5 světlých, černě skvrnitých vajec, na jejichž přibližně 24 denní inkubace se podílí oba rodiče. Mláďata mají krátce po vylíhnutí obě dvě čelisti zobáku stejně dlouhé, ale vzhledem k tomu, že spodní roste rychleji než horní, mají zobák brzy k lovu stejně přizpůsobený jako dospělí ptáci.\n\nHnízdí na písčitých březích Severní a Jižní Ameriky. Je tažný, severní populace zimují v Karibiku a na tropických a subtropických pobřežích Tichého oceánu, jižní pak vykonávají pouze tahy na krátkou vzdálenost.\n\n\n"}
{"id": "599305", "url": "https://cs.wikipedia.org/wiki?curid=599305", "title": "Francouzská kuchyně", "text": "Francouzská kuchyně\n\nFrancouzská kuchyně je styl vaření pocházející z Francie, který se vyvíjel celá staletí společenských a politických změn. Už ve středověku napsal šéfkuchař královského dvora Guillaume Tirel (aka \"Taillevent\"), kuchařku \"Le Viandier\", jednu z nejranějších sbírek receptů středověké Francie. V 17. století se La Varenne a významný šéfkuchař Napoleona a dalších hodnostářů, Marie-Antoine Carême, přikláněli k menšímu používání koření a k hojnějšímu využití bylin a jemných ingrediencí, což signalizovalo začátek moderní kuchyně. Sýr a víno jsou hlavní součástí kuchyně, které představují rozmanité role na regionální a národní úrovni, s mnoha variacemi podle označení původu zboží (\"Appellation d'origine contrôlée - AOC\").\n\nFrancouzská kuchyně byla kodifikována ve 20. století Georgem Augustem Escoffierem a stala se moderní verzí vysoké kuchyně. Avšak Escoffier vynechal mnoho znaků regionální kuchyně. Gastro-cestovní ruch a Michelinův průvodce pomohl seznámit lidi s bohatou měšťanskou a venkovskou kuchyní francouzského venkova 20. století.\nGaskoňská kuchyně měla také velký vliv na kuchyni na severozápadě Francie. Mnoho regionálních pokrmů se tak rozšířilo v různých obměnách po celé zemi.\n\nZpůsob přípravy jídel francouzské kuchyně významně ovlivnil kuchyně téměř všech západních zemí a její kritéria jsou používána téměř všemi západními kuchařskými školami.\n\nV listopadu roku 2010 byla francouzská gastronomie přidána organizací UNESCO na \"světový seznam nemateriálního kulturního dědictví UNESCO\".\n\nExistuje mnoho pokrmů, které jsou dnes považovány za součást národní kuchyně. Mnohé pocházejí z \"haute cuisine\" (vysoké kuchyně), ale jiné jsou regionální pokrmy, které se staly normou po celé zemi.\n\nFrancouzská kuchyně se vyvíjela po staletí. Národní kuchyně začala formovat ve středověku, působením zkušených kuchařů a různých sociálních a politických hnutí. V průběhu let se stylům francouzské kuchyně dávala různá jména, a ty byly upravovány dalšími kuchařskými mistry. Během jejich života si jich lidé vážili pro jejich přínos kultuře. Národní kuchyně se vyvíjela především v Paříži královskými kuchaři, ale nakonec se rozšířila po celé zemi a byla dokonce vyvezena i do zámoří.\n\nVe francouzské středověké kuchyni byly rauty běžné mezi aristokracií. Bývalo podáváno více chodů, ale servírovány byly způsobem tzv. \"service en confusion\", nebo všechny najednou. Jídlo se obvykle jedlo rukama, maso, krájené na velké kusy, drželi mezi palcem a dvěma prsty. Omáčky byly silně kořeněné a husté, používaly se i silně ochucené hořčice. Koláče byly na hostině běžné položky, s kůrkou sloužily především jako přepravka, spíš než jako samostatné potraviny. Koláč jakožto křehké pečivo byl vyvinut až na konci pozdního středověku.\n\nV 16. století začínala hostina chodem zvaným \"entrée de table\" a končila chodem \"issue de table\", který se později změnil v moderní dezert, a obvykle sestával z \"dražé\" (tj. bonbónů) (ve středověku kořeněné kousky z tvrzeného cukru nebo medu), zrajícího sýru a kořeněného vína, jako je hypocras.\n\nIngredience se hodně měnily v závislosti na ročním období a církevním kalendáři, a mnoho položek se uchovávalo pomocí soli, koření, medu a jiných konzervačních látek. Pozdní jaro, léto, podzim a poskytovalo dostatek potravin, zatímco v zimě pokrmy byly vzácnější.\n\nHospodářská zvířata bývala poražena na začátku zimy. Hovězí maso se často nasolilo, zatímco vepřové maso bylo nasolené a uzené. Slanina a párky se udily v komíně, kdežto jazyk a šunka se nasolili ve slaném nálevu a vysušili. Okurky byly nasoleny stejně, ale listová zelenina se balila do sklenic se solí. Ovoce, ořechy a kořenovou zeleninu uvařili v medu. Velryba, delfín a sviňucha byly považovány za ryby, takže v průběhu Velikonočního půstu jedli solené maso těchto mořských savců.\n\nVe sladkovodních rybnících (často zvaných \"stews\") chovali kapry, štiky, líny, cejny, úhoře, a další ryby. Drůbež byla držena ve speciálních dvorech, spolu s holuby a holoubaty byla vyhrazena pro elitu. Zvěřina byla vzácná a velmi ceněná, a zahrnovala srnčí a jelení maso, prase divoké, zajíce, králíky, a ptáky.\n\nZelinářské zahrady produkovaly byliny, jako například mochna husí, routa, máta a yzop, které jsou dnes zřídka používané. V té době bylo koření vzácné a velmi drahé – pepř, skořice, hřebíček, muškátový oříšek, a muškátový květ. Tenkrát používali koření, která se dnes ve francouzské kuchyni nepoužívají - kubéba, pepřovník dlouhý (oba z rostlin podobných černému pepři), zrnka ráje a galengale.\n\nSladko-kyselé příchutě většinou přidali do misky s octem a kyselou hroznovou šťávou v kombinaci s cukrem (pro bohaté) nebo medem. Obyčejná forma přípravy potravin znamenala jemné vaření, drcení a cezení směsi do jemné pasty a pyré, něco, co vhodně využije živiny.\n\nByl také kladen důraz na vzhled pokrmů. Oslnivých barev bylo dosaženo přidáním například šťávy ze špenátu a zelené části pórku. Žlutá barva přidáním šťávy z šafránu, nebo vaječných žloutků, červená barva šťávy ze slunečnice, a fialové z\" tinctoria Crozophora\" nebo \"Heliotropium europaeum\". Zlaté a stříbrné lístky se položily na povrch jídla a otřely vaječným bílkem. Výsledkem byla propracovaná a okázalá jídla, jako třeba \"tourte parmerienne\", moučník, který vypadá jako hrad s věžemi z kuřecích stehýnek, pokrytý plátem zlata. Jedním z největších dobových výtvorů byla pečená labuť nebo páv, zašitá zpět do své neporušené kůže s peřím, s pozlacenýma nohama a zobákem.\n\nVzhledem k tomu, že oba ptáci jsou svalnatí a šlachovití a nemají příjemnou chuť, byla kůže a peří ponechána a naplněna vařeným, mletým kořeněným masem chuťově lepších ptáků, jako husou, nebo kuřaty.\n\nNejznámější francouzský šéfkuchař středověku byl Guillaume Tirel, také známý jako Taillevent. Taillevent pracoval v průběhu 14. století v mnoha královských kuchyních. Jeho první zkušeností bylo v roce 1326 místo učedníka. Působil jako kuchař krále Filipa IV., poté francouzského dauphina, který byl synem krále Jana II. Francouzského. Taillevent působil jako dauphinův kuchař i po roce 1364, kdy se dauphin stal králem Karel V.. Jeho kariéra trvala šedesát šest roků, a po své smrti byl pohřben ve velkém stylu mezi dvě své manželky. Jeho náhrobek jej znázorňuje v brnění, držící štít.\n\nBěhem 15. až 18. století byla Paříž křižovatkou kulturních a ekonomických aktivit, a v jako takové se zde nacházela také většina vysoce kvalifikovaných kulinářů. Trhy v Paříži jako, \"Les Halles\", \"la Mégisserie\", které se nacházeli v ulici \"Rue Mouffetard\", a jim podobné menší trhy v jiných městech byly velmi důležité pro distribuci pokrmů.\nPříprava pokrmů, které daly francouzské produkci její charakteristickou identitu, byla řízena cechovním systémem, který se vyvinul už ve středověku. V Paříži byly cechy regulované vládou města, stejně jako francouzskou korunou. Cech vyhradil účastníky v daném kuchařského oboru, aby působily pouze v rámci této oblasti.\n\nExistovaly dvě základní skupiny cechů – první skupina byli ti, kteří dodávali suroviny - řezníci, obchodníci s rybami, obchodníci s obilím, a zahradníci. Druhou skupinu tvořili ti, kteří dodávali hotová jídla - pekaři, cukráři, omáčkáři, drůbežáři a kuchaři. Existovaly také cechy, které nabízely i suroviny a připravené potraviny, například uzeniny, a \"Rotisseurs\" (dodavatelé grilovaných pokrmů). Chtěly dodávat vařené masové paštiky a pokrmy, jako i syrové maso a drůbež. To zapříčinilo problémy s řezníky a drůbežáři, kteří prodávali stejné suroviny.\n\nCechy sloužily jako učiliště pro lidi z oboru. Udělovaly se hodnosti kuchař-asistent, plně kvalifikovaný kuchař a šéfkuchař. Ti, kteří dosáhli úrovně mistra kuchaře, měli významnou pozici ve svých odvětvích a požívali vysokých příjmů, stejně jako ekonomické a pracovní jistoty.\n\nNěkdy byli kuchaři v královské kuchyni zařazeni do cechovní hierarchie, ale bylo nutné jim po odchodu ze služby královské kuchyně najít odpovídající místo na základě jejich schopnosti. To nebylo neobvyklé, protože pařížské cechovní předpisy povolovaly tento postup.\nBěhem 15. a 16. století přijala francouzská kuchyně mnoho nových potravin z Nového světa. Ačkoli byly přijímány pozvolna, záznamy z hostin ukazují, že Kateřina Medicejská servírovala šedesát šest krůt během jedné večeře.\nPokrm nazývaný cassoulet pochází z dob objevení nového světa a dovozu fazolí, které tvoří hlavní součást pokrmu, ale mimo Nový svět je lidé neznali, až do jeho objevení Kryštofem Kolumbem.\n\nZáklady Haute cuisine (\"vysoké kuchyně\") položil v 17. století kuchař La Varenne. Jako autor kuchařských prací, např. \"Cuisinier françois\", byl pověřen vydáním první opravdové francouzské kuchařky. Tato kniha obsahuje nejstarší známý odkaz na jíšku s použitím slaniny. Kniha obsahuje dvě části, jednu pro masové dny, a jednu pro dny půstu. Jeho recepty znamenaly přeměnu ve způsobech vaření, které byly známé už ve středověku, do nové techniky zaměřené na vytváření lehčích jídel, a skromnější prezentace koláčů jako jednotlivého pečiva.\n\nLa Varenne také vydal v roce 1667 knihu o pečivu s názvem \"Le Parfait confiturier\" (znovu vydaná jako \"Le François Confiturier\"), která také aktualizovala a upravovala vznikající standardy \"haute cuisine\" pro dezerty a pečivo.\n\nŠéfkuchař François Massialot napsal v roce 1691 knihu \"Le Cuisinier roïal et bourgeois\". Kniha obsahuje menu podávané na královských dvorech v roce 1690. Massialot pracoval většinou jako kuchař na volné noze a nebyl nikým konkrétním zaměstnán. Massialot a mnoho dalších královských kuchařů získali díky stykům s králem zvláštní výsady. Nepodléhali cechovním předpisům, a mohli proto pořádat svatby a rauty bez omezení. Jeho kniha je prvním seznamem abecedně řazených receptů, patrně předchůdce prvních kulinářských slovníků. Tato kniha obsahuje první tištěný recept na marinádu, s jedním typem pro drůbež a pernatou zvěř, a druhým typem pro ryby a korýše. V receptech není uvedené žádné množství, což naznačuje, že Massialot psal pro zkušené kuchaře.\n\nDalší aktualizace \"Le Cuisinier roïal et bourgeois\" obsahují podstatná zdokonalení, například přidání skleničky vína do rybího vývaru. Další recepty byly přidány k vydání z roku 1703. Vydání z roku 1712, přejmenované na \"Le Nouveau cuisinier royal et bourgeois\", obsahovalo už dva svazky, které byly psány komplikovanějším stylem s rozsáhlým vysvětlením techniky. Do tohoto vydání byly zahrnuty také další jednodušší způsoby přípravy jídel. Ragú je stále ještě středem francouzské kuchyně, v tomto vydání již jako jednoduché jídlo, dříve bylo uvedené jako ozdoba.\n\nFrancouzská revoluce byla nedílnou součástí expanze francouzské kuchyně, protože skutečně zrušila cechy. To znamenalo, že kterýkoliv šéfkuchař mohl nyní vyrábět a prodávat veškeré kulinářské položky. Marie-Antoine Carême se narodil v roce 1784, pět let před začátkem revoluce. Mládí strávil prací v pekárně, kde byl objeven Charles Maurice de Talleyrand-Périgordem, který hledal kuchaře pro francouzského císaře Napoleona Bonaparta. Před svoji spoluprací s Talleyrandem se stal Carême známým pro svoje \"pièces montèes\", extravagantní výtvory z pečiva a cukru.\nMnohem důležitější pro Carêmovu kariéru byl jeho přínos k upřesnění francouzské kuchyně. Základ pro jeho styl vaření vycházel z jeho omáčky, kterou pojmenoval matka omáčka. Bývaly často označovány jako fond, tedy \"zakládání\". Tyto základní omáčky - \"espagnole \", \"velouté \", a \"bešamel\" jsou známé ještě dnes.\n\nKaždá z těchto omáček mohla být vyráběna ve velkém množství, protože z nich pak mohli vytvořit základ dalších omáček. Carême měl ve svém repertoáru přes sto omáček. V jeho spisech se poprvé objevilo soufflé.\n\nAčkoli je mnoho z jeho výtvorů dnes považováno za extravagantní, Carême zjednodušil a upřesnil ještě složitější způsoby vaření, které existovaly dříve.\n\nVýznamné pro upřesnění způsobů vaření byly jeho knihy \"Le Maître d'hôtel français\" (1822), \"Le Parisien Cuisinier\" (1828) a \"L'Art de la française au cuisine dix-neuvième siècle\" (1833-1835).\n\nGeorges Auguste Escoffier je uznávaný jako ústřední postava modernizace vysoké kuchyně (haute cuisine). Během let 1880 – 1890 ovlivnil některé velké hotely v Evropě a Americe. Hotel Savoy, který řídil César Ritz, byl první hotel, ve kterém Escoffier pracoval, ale výrazněji ovlivnil svým vedením kuchyně v hotelu Carlton během let 1898 a 1921. Vytvořil systém \"stran\", nazývaný systém sborů, který dělil profesionální kuchyni do pěti samostatných sekcí.\n\nTěchto pět stanic, včetně \"garde manger\", který připravoval studenou kuchyni, \"entremettiera\", který připravoval brambory a zeleninu, \"rôtisseur\" připravoval pečené, grilované a smažené pokrmy, \"saucier\" připravoval omáčky a polévky a \"pâtissier\" připravoval veškeré pečivo a dezerty. Tento systém znamená, že místo jednoho člověka připravuje nyní jídlo více kuchařů.\nPříkladem je výroba jídla \"oeufs au plat Meyerbeer\" – dřívějším systémem by příprava trvala až patnáct minut, zatímco v novém systému by vejce připravil entremettier, ledvinu griloval rôtisseur, lanýžovou omáčkou by připravil saucier, a jídlo by tak mohlo být připraveno v kratším čase.\n\nEscoffier také zjednodušil a zorganizoval moderní menu a strukturu jídla. Publikoval řadu článků v odborných časopisech, kde uvedl pořadí jídel na menu, a v roce 1912 konečně vydal knihu \"Livre des menu\". Tento typ servisu pojal service à la Russe (servis v ruském stylu; servírování jídel samostatně na jednotlivých podnosech), který zpopularizoval v roce 1860 Félix Urbain Dubois.\nEscoffierovým největším přínosem byla publikace \"Le Guide Culinaire\" z roku 1903, která položila základy francouzského kuchařského umění. Na knize spolupracovali Phileas Gilbert, E. Fetu, A. Suzanne, B. Reboul, Ch. Dietrich, A. Caillat a další. Význam této publikace je patrný z všeobecného přijetí mnohými špičkovými šéfkuchaři, jako nového stylu vaření.\n\n\"Le Guide Culinaire\" snižuje důraz na používání těžkých omáček a přiklání se k používání lehčích fumetů, které jsou podstatou chuti převzaté z ryb, masa a zeleniny. Tento styl vaření směřuje k vytvoření obloh a omáček, jejichž úkolem je zvýšit chuť jídla, spíše než chuť maskovat, jako tomu bylo u těžkých omáček a obloh v minulosti. Escoffier čerpal inspiraci pro svoji práci z vlastních receptů a receptů od Carême, Duboise a nápady z Tailleventova \"Viandera\", jehož moderní verze vyšla v roce 1897.\nDruhý zdroj receptů pochází z existujících vesnických pokrmů, které byly přeloženy do rafinované techniky haute cuisine (vysoké kuchyně).\n\nDrahé ingredience nahradily obyčejné přísady, čímž se jídla stala mnohem složitějšími. Třetím zdrojem receptů byl sám Escoffier, který vynalezl mnoho nových jídel, jako je pêche Melba a crêpes Suzette.\n\nEscoffier v průběhu života čtyřikrát inovoval \"Le Guide Culinaire\", v předmluvě k prvnímu vydání poznamenal, že i se svými pěti tisíci recepty by kniha neměla být považována za vyčerpávající text, a to ani v okamžiku, kdy knihu dopsal, protože \"zítřek netrvá dlouho, protože pokrok jde dál každý den.\" \n\nŠedesátá léta 20. století přinesla do francouzské kuchyně inovativní myšlenky, a to zejména díky portugalským přistěhovalcům, kteří přišli do země kvůli náboru vojenských sil do koloniálních válek v Africe, kterých se Portugalsko účastnilo. Bylo představeno mnoho nových jídel a technik. Toto období je také poznamenalo vzhled \"Nouvelle Cuisine\".\n\nTermín Nouvelle Cuisine byl použit mnohokrát v historii francouzské kuchyně. Tento popis byl spatřen již v roce 1740 v kuchyni Vincenta La Chapelle, Françoise Marina a Menona, a dokonce i během let 1880 a 1890, kde popisoval Escoffierův způsob vaření.\nTento termín se vrátil během šedesátých let, kdy byl znovu použit dvěma autory, Henri Gaultem a Christianem Millauem, kteří popisovali způsob vaření Paula Bocuse, Jeana Troigrose, Pierra Troigrose, Michela Guérarda, Rogera Vergéa a Raimonda Olivera.\nTito šéfkuchaři vystupovali proti \"ortodoxní\" Escoffierově kuchyni. Někteří z šéfkuchařů byli studenti Fernanda Pointa ve vídeňském hotelu \"Pyramide\", a později otevřeli své vlastní restaurace. Gault a Millau \"objevili vzorec\" obsažený v deseti charakteristikách tohoto nového stylu vaření.\n\nPrvní charakteristikou bylo odmítnutí příliš komplikovaného způsobu vaření. Za druhé, byla značně snížena doba vaření většiny ryb, mořských plodů, pernaté zvěře, telecího masa, druhů zeleniny a paštik ve snaze zachovat přirozenou chuť. Důležitý trend této charakteristiky bylo napařování. Třetí charakteristika bylo vaření z co možná nejčerstvějších ingrediencí.\n\nZa čtvrté, bylo opuštěno od opulentních menu, ve prospěch menších menu. Za páté, přestaly se používat silné marinády na maso a zvěřinu. Za šesté, přestaly se používat těžké omáčky, jako espagnole a bešamelovou omáčku zahušťovaly moukou na bázi jíšky, ve prospěch ochucování pokrmů čerstvými bylinkami, kvalitním máslem, citrónovou šťávou a octem. Za sedmé, místo haute cuisine používali pro inspiraci regionální pokrmy. Za osmé, byly přijaty nové techniky a často bylo používáno moderní vybavení; Paul Bocuse používal i mikrovlnné trouby. Za deváté, kuchaři věnovali prostřednictvím svých pokrmů velkou pozornost dietním stravovacím potřebám svých hostů. A za desáté, kuchaři byli velice vynalézaví a vytvářeli nové kombinace.\n\nV polovině osmdesátých let kuchařští recenzenti uvedli, že se tento styl vyčerpal a mnoho kuchařů se začíná vracet ke stylu vaření \"haute cuisine\".\n\nFrancouzská regionální kuchyně je charakteristická svoji obrovskou rozmanitostí a stylem. Tradičně má každý region svou vlastní odlišnou kuchyni přijatou jak měšťanstvem, tak i sedláky a dalšími vrstvami obyvateli.\n\nPaříž Île-de-France jsou centrální oblasti, kde téměř nic ze země není k dispozici, protože všechny vlakové linky se setkají ve městě. V Paříži existují více než 9.000 restaurací a k dostání jsou zde téměř všechny kuchyně. Množí se zde restaurace, které byly vysoce oceněny v Michelinově průvodci. \n\nV kraji Champagne je populární zvěřina a šunka, stejně jako zvláštní šumivé víno, známé jako \"Champagne\". Z Lotrinska jsou známy jemné ovocné zavařeniny, jakož i lotrinský koláč. Alsasko je silně ovlivněno německou kulinářskou kulturou, víno a pivo vyrobené v této oblasti je podobného stylu, jako pivo a víno vyráběné v sousedním Německu. \n\nPobřeží dodává mnoho korýšů, kanic (ryba), ďasů a sleďů.\nNormandie je proslulá špičkovou kvalitou mořských plodů, jako jsou hřebenatky a platýzi, zatímco Bretaň má zásobu mořských krabů, raků a slávek.\n\nNormandie je domovem velké populace jabloní, jablka jsou často používána do jídel, stejně jako jablečný mošt a Calvados.\n\nV severních oblastech regionu, a to zejména v departementu Nord, pěstují značné množství pšenice, cukrové řepy a čekanky. Výrobky z těchto severních oblastí je také považována za jedny z nejlepších v zemi, včetně květáku a artyčoků. Pohanka roste hojně v Bretani a využívá se v regionu Galette, nazývaném \"jalet\", což je místo, kde tento pokrm vznikl. \n\nZ Údolí Loiry a střední Francie pocházejí vysoce kvalitní plody ovoce, včetně třešní pěstovaných na likér Guignolet a hrušky \"Belle Angevine\". Neméně kvalitní jsou rovněž jahody a melouny.\n\nK vidění jsou v kuchyni také ryby, často podávané s omáčkou beurre blanc, jakož i divočina, jehněčí, telecí, charolaiský skot, drůbež \"Géline\", a vysoce kvalitní kozí sýry. Často se v kuchyni používá mladá zelenina, specialitou regionu jsou houby, žampiony, \"champignons de Paris\". Speciální přísadou, která se rovněž používá, jsou octy z Orléans. \n\nBurgundsko je známé svým vínem. Štika, okoun, říční kraby, šneci, drůbež z Bresse, charolaiský skot - hovězí maso nebo zvěřina, červený rybíz, černý rybíz, medovník, Chaource a Époisses de Bourgogne jsou speciality místní kuchyně jak Burgundska, tak Franche-Comté. \"Crème de Cassis\" je oblíbený likér z černého rybízu. Dijonská hořčice je také specialitou kuchyně Burgundska. V kuchyni se používají oleje, jako ořechový a řepkový. Uzené maso a speciality jsou vyráběny v kraji Jura. \n\nV kuchyni údolí Rhôny je populární ovoce a mladá zelenina. Drůbež z Bresse, perličky z Drôme a ryby z jezera Dombes, stejně klíčové pro kuchyni jsou říčky v pohoří Rhône-Alpes.\n\nLyon a Savoy dodávají vysoce kvalitní klobásy, zatímco alpský region dodává své speciální sýry, jako je Beaufort, Abondance, Reblochon, Tomme a Vacherin.\n\nMezi slavné kuchaře této oblasti patří Fernand Point, Paul Bocuse, bratři Troisgrosovi a Alain Chapel. V tomto regionu se nachází pohoří Chartreuse a v tamním klášteře se vyrábí likér Chartreuse. \n\nÚstřice pochází z Oléron-Marennes, slávky pocházejí z Bay Aiguillon. Vysoce kvalitní produkty, zejména kozí sýr, pochází z venkovských oblastí regionu. V tomto regionu a ve Vendée jsou pastviny skotu \"Parthenaise\", zatímco drůbež je chována v Challans. V Poitou a Charente se údajně vyrábí nejlepší máslo a smetana v celé Francii. V této oblasti podél řeky Charente se vyrábí také koňak. Region Limousin je domovem vysoce kvalitního skotu Limousin, stejně jako vysoce kvalitních ovcí. Zalesněné oblasti nabízejí divočinu a vysoce kvalitní houby.\n\nBordeaux je známé svým vínem, stejně jako celá jihozápadní Francie, spolu s dalšími oblastmi produkuje speciální hrozny pro své víno. Pro kuchyni je v regionu populární rybaření, mořský rybolov v Biskajském zálivu, v Garonně a říční rybolov v Pyrenejích. Pyreneje také produkují vysoce kvalitní jehněčí, jako \"Agneau de Pauillac\" a vysoce kvalitní ovčí sýry. K hovězímu skotu chovanému v tomto kraji patří \"Blonde d´Aquitaine\", \"Boeuf de Chalosse\", \"Boeuf Gras de Bazas\" a \"Garonnaise\".\n\nV této oblasti také převažují vysoce kvalitní volná kuřata, krůty, holuby, kapouni, husy a kachny. Kuchyně Gaskoňska a Périgordu zahrnují vysoce kvalitní paštiky, \"terina\", \"konfit\" a \"magrets\". Je to jeden z regionů pozoruhodných svou výrobou foie gras nebo chovem hus nebo kachen krmených na játra. Kuchyně tohoto regionu je často těžká a zemědělsky založená. Armagnac je také z této oblasti, jako vysoce kvalitní sušené švestky z Agen. \n\nStředisko Gers v této oblasti má vysoce kvalitní drůbež, zatímco oblasti La Montagne Noire a Lacaune nabízí vysoce kvalitní šunku a suché salámy. V této oblasti se pěstuje bílá kukuřice jak pro použití ve výkrmu kachen a hus pro foie gras, tak pro výrobu \"millas\", kukuřičné kaše. Fazole, které jsou klíčové pro jídlo cassoulet, jsou také pěstovány v této oblasti. Jako nejlepší klobásy ve Francii je obyčejně vnímány \"Saucisse de Toulouse\", které si také našly cestu do svojí verze toulouského \"cassouletu\". Oblast Cahors produkuje vysoce kvalitní speciální \"černé víno\", stejně jako vysoce kvalitní lanýže a žampiony. Tato oblast také produkuje maso z velmi mladých jehňat. Nepasterované mléko ovce domácí se používá k výrobě sýru Roquefort v kraji Aveyronu, zatímco Cantal se vyrábí v Laguiole. Skot ve městě Salers produkuje kvalitní mléko pro sýr, stejně tak produkty z hovězího a telecího masa. Ve velkém jsou produkovány minerální vody. \nSýr Cabécou je z Rocamadouru, středověkého osídlení, postaveného přímo na útesu, v bohaté krajině Causses du Quercy. Tato oblast je jednou z nejstarších producentů mléka v regionu, má vápenatou půdu, která se vyznačuje historií a lidskou činností, a je příznivá pro chov koz.\n\nV oblasti známé jako \"Le Midi \" jsou restaurace populární. Ústřice pochází z Etang de Thau, jsou servírovány v restauracích Bouzigues, Meze a Sète. Kromě rybích specialit \"Sète\", \"Bourride\", a \"Tielles Rouille de seiche\" jsou zde běžně k vidění slávky. Z Languedocu pochází \"Jambon cru\", někdy známý také jako \"Jambon de Montagne\". Vysoce kvalitní sýr \"Roquefort\" pochází z ovce \"Brebis\" z Larzacké plošiny. Oblast Cévennes nabízí žampiony, kaštany, bobule, med, jehněčí, zvěřinu, klobásy, paštiky \"pâtés\" a kozích sýrů. Vliv lidí pocházejících z Katalánska je viděn na pokrmech jako brandade, jídla vyrobeného z pyré ze sušených tresek, zabalené v listech mangoldu. Šneci jsou hojně pěstováni a jsou připravováni zvláštním \"katalánským\" stylem, známým jako \"cargolade\". Kančí maso lze nalézt ve více horských regionech kraje \"Midi\". \n\nOblast Provence a Côte d'Azur je bohatá na kvalitní citrusy, zeleniny a ovoce a bylinky – tento region je jedním z největších dodavatelů všech těchto ingrediencí ve Francii. V regionu také produkuje největší množství oliv a vyrábí se vynikající olivový olej. Levandule je používána v mnoha jídlech v \"Haute Provence\". Další důležité byliny v této kuchyni jsou tymián, šalvěj, rozmarýn, bazalka, saturejka, fenykl, majoránka, estragon, oregano a bobkový list. Med je ceněná přísada. Mořské plody se pěstují v celé pobřežní oblasti. Je zde populární kozí sýr, sušené klobásy, jehněčí, hovězí a kuřata. Česnek a ančovičky jsou používány v mnoha regionálních omáčkách, např. v \"Poulet Provençal\", kam patří bílé víno, rajčata, bylinky a někdy i ančovičky. Kuchyně využívá velké množství zeleniny pro lehčí úpravy. Lanýže jsou v Provence obyčejně k vidění během zimy. Třináct dezertů je v Provence tradiční vánoční dezert, např. kdoulový sýr, sušenky, mandle, nugát, jablka a fugas (chléb). Rýže roste v Camargue, která je nejsevernější rýžovou oblastí v Evropě, spolu s červenou rýží Camargue je specialitou. \n\nNa ostrově Korsika se chovají kozy a ovce, jehněčího masa se používá k přípravě pokrmů, jako je \"stufato\", ragú a na pečeně. Sýry jsou také produkovány, nejpopulárnější je s \"brocciu\". Kaštany, rostoucí v lese Castagniccia, se používají k výrobě mouky, která se používá k výrobě chleba, koláčů a polenty. Žaludy se používají ke krmení domácích a divokých prasat. Běžné jsou čerstvé ryby a mořské plody. Tamní vepřové maso se používá k výrobě jemné šunky, klobás a další unikátních potravin, včetně \"coppa\" (nakrájená sušené žebra), \"lonzu\" (sušené vepřové panenky), \"figatella\", \"salumu\" (sušená klobása), \"salcietta\", \"Panzetta\", slanina, \"figarettu\" (uzená a sušená játrovka) a \"prisuttu\" (farmářská šunka). Pěstované jsou zde i Klementýnky (které mají označení AOC), citrony, nektarinky a fíky. Kandované citrony se používá v nugátech a zákuscích, stejně tak i výše uvedené brocciu a kaštany. Korsika nabízí řadu vín a ovocných likérů, včetně Cap Corse, Patrimonio, \"Cédratine\", \"Bonapartine\", \"liquer de myrte\", \"vins de fruit \", \"Rappu\" a \"eau-de-vie de châtaigne\". \n\nFrancouzská kuchyně se mění v závislosti na ročním období. V létě jsou oblíbené saláty a ovocné mísy, protože jsou osvěžující, ovoce se pěstuje téměř všude a jsou levné. Zelináři raději prodávají své ovoce a zeleninu za nižší ceny, pokud je to nutné, než aby je nechali shnít v horku. Na konci léta roste hodně hub a po celé Francii se upravují dušením. Lovecká sezóna začíná v září a trvá do února. Jedí se všechny druhy zvěřiny, často ve složitých pokrmech, které slaví úspěch lovu. Na přelomu zimy a jara jsou na vrcholu korýši, i ústřice se objeví v restauracích ve velkých množstvích. S nástupem mrazniček a klimatizovaných \"hypermarketů\" jsou tyto sezónní výkyvy méně výrazné, než tomu bývalo dříve, ale jsou ještě patrné, v některých případech kvůli právním omezením. Raci, například, mají krátkou lovnou sezónu a jejich chytání mimo sezónu je nezákonné. Mimoto jim mráz nedělá dobře.\n\nFrancouzské regionální kuchyně obvykle používají místní zeleninu, například \"pomme de terre\" (brambory), \"fazole Verts\" (typ francouzských zelených fazolí), \"carotte\" (mrkev), \"poireau\" (pórek), \"navet\" (vodnice), \"aubergine\" lilek, \"courgette\" (cuketa), a \"échalotte\" (šalotka). Francouzské regionální kuchyně používají místní houby fungi, jako lanýže, \"champignon de Paris\" (žampiony), \"chanterelle ou girolle\" (liška jedlá), \"pleurote (en huître)\", (hlíva ústřičná) a \"cèpes\" (porcini). Mezi běžně používané ovoce patří pomeranče, rajčata, mandarinky, broskve, meruňky, jablka, hrušky, švestky, třešně, jahod, maliny, červený rybíz, ostružiny, hroznové víno, grapefruity a černý rybíz. Mezi používané druhy masa patří \"poulet\" (kuře), holub, \"Dinde\" (krocan), \"canard\" (kachna), \"oie\" (husa, foie gras), \"Bœuf\" (hovězí maso), \"veau\" (telecí), vepřové maso), \"agneau\" (jehněčí maso), \"Mouton \"(skopové maso), \"lapin\" (králík), \"caille\" (křepelka), \"cheval\" (koňské maso ), \"grenouille\" (žabí stehýnka), a \"escargot\" (šneci). Běžně konzumované ryby a mořské plody zahrnují tresky, sardinky v konzervách, čerstvé sardinky, tuňáka v konzervách, čerstvého tuňáka, lososa, pstruha, mušle, sledě, ústřice, krevety a kalamáry.\n\nVejce mají vysokou kvalitu a většinou se jedí jako:\n\nByliny a koření se liší podle oblasti a jedná se zejména o \"fleur de sel\", \"herbes de Provence\", estragon, rozmarýn, majoránku, levanduli, tymián, fenykl a šalvěj.\nČerstvé ovoce a zelenina, stejně jako ryby a maso, je možné zakoupit buď v supermarketech, nebo ve specializovaných obchodech. Pouliční trhy se konají v určitých dnech ve většině lokalit, některá města mají dlouhodobější kryté potravinové trhy, kterých se účastní zejména prodejci masa a ryb. Tam mají lepší podmínky než na pravidelných pouličních trzích.\n\n\"Le petit déjeuner\" (snídaně) je běžné rychlé jídlo skládající se z \"tartines\" (plátků francouzského chleba s džemem nebo želé), croissantů, nebo \"pain au chocolat\" (taštiček plněných čokoládou), společně s kávou nebo čajem. Děti často pijí horkou čokoládu. Snídaně nějakého druhu se vždy podávají v kavárnách, které otevírají brzy ráno.\n\n\"Le déjeuner\" (oběd) kdysi trval dvě hodiny, ale před nedávnem byla přestávka zkrácena na hodinovou přestávku. V některých menších městech je dvouhodinový oběd stále obvyklý. Nedělní obědy jsou často delší a účastní se jich celá rodina. Restaurace normálně otevírají na oběd v poledne a zavírají v půl druhé odpoledne. Mnoho restaurací v sobotu a v pondělí během oběda zavírá. \nVe velkých městech se většina pracujících lidí a studentů stravuje v podnikových nebo školních jídelnách, ve kterých se servírují kompletní jídla, jak je popsáno výše, a tudíž není pro studenty obvyklé, aby si nosili vlastní jídlo. Je běžné, že úřednici dostávají poukázky na oběd jako součást svých zaměstnaneckých výhod. Ty mohou být použity ve většině restaurací, supermarketů a traiteurs (denní restaurace); avšak osoby, které obědvají tímto způsobem, obvykle nejedí všechny tři chody tradičního oběda, vzhledem k ceně a času. V menších městech chodí někteří zaměstnanci na oběd domů, čímž vytvoří za den čtyři dopravní špičky. Alternativa k obědu oblíbená zejména mezi dělníky je sendvič, někdy následovaný dezertem, obě jídla se prodávají v pekárnách a supermarketech za nízké ceny.\n\n\"Le dîner\" (večeře) se často skládá ze tří chodů, \"hors d'œuvre\" (= předkrm) nebo \"entrée\" (= úvodní chod, často polévka), \"plat principal\" (hlavní jídlo), a sýr nebo dezert, někdy se před sýrem nebo dezertem podává salát. Sýr může být nahrazen jogurtem, zatímco běžný každodenní dezert bývá čerstvé ovoce. K jídlu se často podává chléb, víno a minerální vody. Spotřeba vína klesá v poslední době mezi mladými lidmi. Hlavní masové chody se často podávají se zeleninou, rýží nebo těstovinami. Restaurace často otevírají na večeři v 19:30 a objednávky přestávají přijímat v době mezi 22:00 a 23:00 hodin. Mnoho restaurací v neděli na večeři zavírá a například pizzerie mají v neděli otevřeno. \n\nNápoje nejsou součástí francouzské kuchyně, i když jsou s ní spojené. Ve francouzské kuchyni se nápojům, kterými začíná hodokvas, říká \"apéritifs\" (aperitiv) (doslova: že otevírá jídlo). Nápojům, které hodokvas končí, se říká digestiv. Během jídla se pije víno a voda, od předkrmů, přes hlavní jídlo, až po sýr a dezert. Aperitivy jsou obecně suché a jsou ideální pro zahájení oběda: Suze, Calvados, Armagnac, ale také Kir, Champagne a někdy i mírné alkoholické nápoje, jako crèmes.\nBěhem chodů se víno a voda skvěle doplňuje s rozmanitostí francouzské kuchyně. Vína rosé jsou chutná, ovocná a měkká a mohou tak doprovázet mnoho pokrmů, suché rosé podporuje saláty, (např. Tavel) a mírné Rosé může doprovázet ovocné saláty, tartes aux fruits (ovocné koláče) a sladké nebo jemná dezerty jako crème brûlée. Suché bílé víno jako Alsace, Sauvignon se doplňuje s dary moře. Červená vína jsou ideální k masům, zejména k červeným masům, a také k sýru, například Bordeaux, Bourgogne, Merlot, Anjou. Lehce slazená vína jsou vhodná s většinou dezertů, například Sauternes, Coteaux du Layon, ale také šampaňské brut.\nU velkých chodů jsou minerální vody oceňovány pro své digestivní vlastnosti: Badoit je obecně považována za dobrou eau de table.\nPro zakončení jídla jsou vhodné likéry (např. Chartreuse) nebo likérová vína (Grand Marnier), ale i koňaky a proč šampaňské (Francouzi si vůbec rádi připíjejí a nikoho tak nepřekvapí, že na francouzském stole stojí láhev šampaňského vlastně pořád.) Je také důležité poznamenat, že vin chaud je recept a také nápoj. Mnoho vín vstoupí jako součást do receptů už ne jako nápoj, ale jako ingredience (např. v omáčkách).\n\nModerní restaurace mají svůj původ ve francouzské kultuře. Před koncem 18. století hosty, kteří chtěli \"jíst venku\", navštívili členové místního kuchařského cechu a jídlo pro ně připravili.\n\nTito členové cechu nabízeli potraviny ve svých domovech stálým zákazníkům, kteří přicházeli každý den ve stanovený čas. Někdy nabízeli zákazníkům jídlo table d'hôte (menu za stanovenou cenu s velmi malým výběrem pokrmů), někdy vůbec ne.\n\nPrvním krokem k moderní restauraci byla místa, která nabízela \"posilující\" - \"restorative\" vývary, tedy \"restaurants\" - tato slova jsou původem dnešního slova restaurace. K tomuto docházelo během let 1760 až 1770. Tato místa byla otevřené po celý den, měla zdobené nádobí a rozumné ceny. Byla určena spíše jako stravovací náhrada pro ty, kdož \"\"ztratili apetit, a trpěli nechutenstvím a slabostí.\"\"\n\nV roce 1782 otevřel Beauvilliers Antoine, šéfcukrář budoucího krále Ludvíka XVIII., jednu z nejpopulárnějších restaurací té doby -\"Grande Taverne de Londres\"- v pasážích Palais-Royal. Další restaurace otevírali šéfkuchaři, kteří v období před francouzskou revolucí opouštěli upadající francouzskou monarchii. Byly to právě tyto prvotní restaurace, které rozšířily dříve omezené nabídky jídel a směřovaly k úplným restauracím, které byly zcela legalizovány až s příchodem francouzské revoluce a zrušením cechů. A to konečně umožnilo rozvinout tyto nové restaurace do samostatného oboru podnikání.\n\nVětší restaurace a hotely ve Francii zaměstnávají široké spektrum pracovníků. Obyčejně jsou označováni jako \"kuchyňské brigády\" pro personál kuchyně, nebo jako \"brigády jídelen\" pro zaměstnance jídelny. Tento systém vytvořil Georges Auguste Escoffier. Tento systém strukturovaného týmu přenáší odpovědnost na určité osoby, které se specializují na určité úkoly. Následující seznam pozic platí jak v kuchyni, tak v jídelnách ve Francii: \n\n\n"}
{"id": "599310", "url": "https://cs.wikipedia.org/wiki?curid=599310", "title": "Salisbury (rozcestník)", "text": "Salisbury (rozcestník)\n\nSalisbury [\"sólzbry\"] má více významů:\n\n\n\n\n\n\n\n"}
{"id": "599321", "url": "https://cs.wikipedia.org/wiki?curid=599321", "title": "Severní Kaskády", "text": "Severní Kaskády\n\nSeverní Kaskády jsou částí Kaskádového pohoří v Severní Americe. Leží na hranicích kanadské provincie Britská Kolumbie a amerického státu Washington a v Kanadě nesou oficiální název Kaskádové Hory. Většinou se zde nevyskytují sopky, i přesto sem ale patří stratovulkány Mount Baker, Glacier Peak a Coquihalla Mountain, které patří mezi Káskádové sopky. V Kanadě jsou známější spíše jako Kanadské Kaskády a jsou k nim přidělovány i vrcholy na východním břehu Fraserova kaňonu, až ke městu Lytton na soutoku řek Thompson a Fraser. \n\nAmerická část a přilehlé Skagitské pohoří v Britské Kolumbii jsou známé pro pozoruhodnou krajinu a obtížné pro horolezce kvůli své příkré a drsné topografii. Většina vrcholů je menší než 3 000 metrů, hluboká údolí ale zajišťují vysokou výškovou členitost, často až 1 800 metrů. Zbytek Severních Kaskád je jinak zaledněn a vyznačuje se strmými skalami stoupajícími z náhorních plošin, na kterých se často nacházejí alpínské lučiny.\n\nVelká množství srážek, převážně ve formě sněhu, glaciace a tektonické zvedání vytvořily na západě pohoří pozoruhodnou krajinu. Hluboké trogy vyhloubené ledovci v pleistocénu, od sebe oddělují ostré hřebeny se špičatými vrcholky. Východní a severní části pohoří připomínají spíše náhorní plošinu, výjimkou je Fraserův kaňon na severu.\n\nŘeka Fraser a sousedící nížiny tvoří severní a severozápadní hranici pohoří. Zatímco severovýchodní hranici vyznačují toky jako Nicoamen, Tulameen a Similkameen, na východě to jsou velké toky Okanogan a Columbia. Na západě je od Pugetova zálivu odděluje úzká pobřežní planina, s výjimkou okolí silnice Washington State Route 11 mezi Bellinghamem a Mount Vernon, kde sousedí se zálivem přímo. \n\nJižní hranice pohoří už není tak zřetelná. Často za ní bývá označována dálnice U.S. Route 2, která prochází Stevensovým průsmykem a následuje řeky Skykomish a dolní tok řeky Wenatchee. Občas se pro určení používá Snoqualmijský průsmyk a mezistátní dálnice Interstate 90. Někdy je jako Severní Kaskády označována část Kaskádového pohoří, která leží severně od řeky Columbie.\n\nGeologicky, Severní Kaskády sahají až za Stevensův průsmyk a stejný původ má i souostroví Svatého Jana na západě.\n\nPodnebí v Severních Kaskádách se velmi liší podle polohy a nadmořské výšky. Západní svahy pohoří jsou mokré a chladné, s 1,5 až 6,3 metry srážek ročně. To vytváří mírný deštný les v hlubokých údolích, se stoupající nadmořskou výškou se podnebí mění v horské a alpínské. Léta jsou poměrně suchá s daleko menším množstvím srážek než v zimě. Východní svahy leží ve srážkovém stínu pohoří a přilehlé nížiny mají charakter polopouští. Stejně jako ve většině horských oblastí, i zde stoupá s nadmořskou výškou úhrn srážek, v zimě jsou hory zasněžené a pokryté ledovcem. \n\nV zimě sněží hodně i na východních svazích a v horských průsmycích. Chladný arktický vítr sem proudí z Britské Kolumbie přes údolí řeky Okanogan. Vzdouvání toho typu větru ho dostává až do nitra pohoří, především do níže položených průsmyků, jako jsou Stevensův a Snoqualmijský průsmyk. Mírnější, pacifický proud větru se díky arktickému proudu drží ve vysokých nadmořských výškách a výsledkem je, že více sněhu napadne právě v těchto průsmycích než na nejvyšších bodech pohoří. Díky tomuto efektu existují v obou průsmycích lyžařská střediska.\n\nNa americké straně hranic obývali Severní Kaskády původní obyvatelé z kmenů Nooksacků, Skagitů a Sauk-Suiattlů na západě, na východě to byl kmen Okanaganů a v samém srdci pohoří kmen Nlaka'pamuxů, který nyní žije v Britské Kolumbii. V Kanadě to byli také Nlaka'pamuxové, dále také kmen a skupiny kmene Okanaganů známé jako Dolní a Horní Similkameenové. Také to byli dnes již vyhynulí Nicolští Athapaskanové. Mnoho geografických názvů v pohoří je tedy převzato nebo přeloženo ze jmen původních národů nebo z pidžinového jazyka Chinook Jargon.\n\nObchodníci s kožešinou připutovali do oblasti v první polovině devatenáctého století a to z Kanady nebo z oregonské Astorie, která leží na řece Columbii. Jedním z prvních byl Alexander Ross z Hudson Bay Company, který překročil pohoří pravděpodobně přes Kaskádový průsmyk. Rozdělení oblasti zavedením hranic na 49. rovnoběžce dalo americké armádě možnost lépe prozkoumat pohoří, přičemž ale také násilně zničili většinu kmenů původních obyvatel na americké straně pohoří. Hudson Bay Company musela navíc hledat jinou cestu pro svůj York Factory Express, kterého musela nyní vézt přes hranice po břehu řeky Okanogan. Dále musela být postavena nová cesta přes Kanadské Kaskády, která vedla ze Spuzzumu přes údolí řeky Coldwater k pevnosti Fort Langley, která tak byla spojená s vnitrozemím. Cesta byla ale příliš náročná a brzy také zrušená. Jižněji položené cesty, které vedly přes nynější Manningův park, položily základy pro novější komunikace, jako například Dewdneyova stezka nebo moderní dálnice Crowsnest Highway, která vede přes Allisonův průsmyk. Jižně od hranic teprve probíhal průzkum pro budoucí železnici, která nyní vede Stevensovým průsmykem na jihu Severních Kaskád.\n\nHorníci byli hlavními postavami při průzkumu a rozvoji pohoří až do dvacátého století. Například na jihozápadě Severních Kaskád, ve městě Monte Cristo, vyprodukovali mezi milionem a 2,7 milionu dolarů zlata a stříbra. Holdenský důl u jezera Chelan vyprodukoval 106 tisíc tun mědi a 17 tun zlata. Nález zlata na březích řeky Thompson a na jejím soutoku s řekou Nicoamen v severním rohu pohoří americkými průzkumníky odstartoval zlatou horečku ve Fraserově kaňonu, která přinutila Británii prohlásit Britskou Kolumbii za její královskou kolonii. Zlatá horečka pomohla prozkoumat pohoří východně od Fraserova kaňonu a v údolí řeky Similkameen, což vyústilo v založení měst Princeton, Hope, Lytton a Boston Bar. \n\nOsadníci dorazili do Severních Kaskád i na konci devatenáctého století, kdy chtěli využít zdejší zásoby dřeva a pastviny.\n\nSeverní Kaskády se skládají z deformovaných a přeměněných hornin z doby před třetihorami. Pochází z různých částí světa, hory jsou poskládány z teranů z různých dob a míst. Terany jsou od sebe odděleny starobylými zlomy, nejvýznamnější je \"Straight Creek Fault\", který leží mezi Yalem, Hopem, Marblemountem a končí v jezeře Kachess nedaleko Snoqualmijského průsmyku. Na zlomu je jasná evidence horizontálních posunů v minulosti. Může se jednat o důsledek tektonického posunu západního pobřeží Severní Ameriky severně od zbytku kontinentu. \n\nUž 35 milionů let se oceánská kůra Pacifiku podsouvá pod pevninskou, což v oblasti vytvořilo četné sopky a magmatické intruze z dioritu a gabra. Do dnešní polohy se Kaskády začaly vyzdvihovat před osmi miliony lety.\n\nHorniny podobné těm z Kaskád bývají nalezeny i v blízkosti hory Mount Meager, v Pobřežních horách. Tato geologická podoba těchto dvou pohoří činí jejich hranice téměř nepoznatelné. V Britské Kolumbii je západní geologickou hranicí řeka Fraser, zatímco ve Spojených státech to je Pugetova nížina i přesto, že geologické podobnosti s pohořím byly nalezeny i na souostroví Svatého Jana. Východní geologickou hranici možná značí zlom \"Chewack-Pasayten\", který od sebe odděluje údolí řeky Methow a Okanaganské pohoří. Na jihovýchodě hraničí pohoří s Columbijskou náhorní plošinou. Jižní hranicí má být jižní konec výskytu magmatických a přeměněných teranů, který se nachází v okolí Snoqulamijského a Nacheského průsmyku.\n\nHorské ledovce jsou specifické pro celé Kaskádové pohoří, v Severních Kaskádách to ale platí ještě více. Stratovulkány Mount Baker a Glacier Peak jsou zřejmě nejvíce zaledněné vrcholy s největšími ledovci, nevulkanické štíty se ale také mohou pochlubit značnou glaciací. Mezi lety 1900 a 1950 tyto ledovce ustupovaly, v dalších pětadvaceti letech se jich mnoho rozšiřovalo. Od roku 1975 se ústup stal více znatelným, provedlo ho všech 107 ledovců sledovaných v roce 1992. V pohoří se ale nachází přibližně 700 ledovců, některé z nich zřejmě již zmizely. Většina ledovců je v ústupu už od padesátých let minulého století. Způsobuje to problémy zdejšímu vodnímu hospodářství, protože tání ledovců a sněhu vytváří velké zásoby vody. Obvykle v létě, tající ledovce a sněhy nahrazují úbytek srážek. Kvůli ústupu ledovců bude moci být nahrazeno menší množství srážek.\n\nSeverní Kaskády mají oficiálně 756 ledovců o celkové rozloze 270 km². Pro porovnání, celé kontinentální Spojené státy mají pouze 1 100 ledovců o celkové rozloze 530 km².\n\nEkologie Severních Kaskád může být popsána od západu k východu na jižním konci pohoří. Nejprve se dostáváme do vyšších a chladnějších poloh, klima se pomalu otepluje až je na východě suché. Přitom protínáme množství ekoregionů. Ekoregiony mohou být rozpoznány podle indikátorových druhů stromů. V Severních Kaskádách to jsou jedlovec západní, jedle bělokorá, jedlovec Mertensův, jedle plstnatoplodá, jedle obrovská a douglaska.\n\nSeverní Kaskády také obývá populace savců, ptáků, plazů a obojživelníků. Mezi obojživelníky patří například ropucha západoamerická nebo taricha zrnitá, která je v oblasti výjimečná tím, že zhruba devadesát procent dospělých jedinců v pohoří má žábry.\n\n"}
{"id": "599322", "url": "https://cs.wikipedia.org/wiki?curid=599322", "title": "Milešovský potok", "text": "Milešovský potok\n\nMilešovský potok ( ) pramení nad \"Vojenským rybníkem\" mezi vrchy Pařez a Bukový vrch v CHKO České středohoří. V Malých Žernosekách, se pak vlévá zleva do Labe.\n\nPotok pramení jižně od \"Vojenského rybníka\" pod vrchem Bukový (679 m n. m.) v Českém středohoří. Z rybníka dále teče severovýchodním směrem a pod Milešovkou se stáčí k jihovýchodu až do Milešova. Zde se do něho vlévá několik menších potůčků z obou stran. Protéká Milešovem, kde se do něho v osadě \"Mlýnce\" vlévá \"Pálečský potok\". Pod Mlýnci se nachází dva rybníky, které dříve sloužily \"Lučskému mlýnu\", nalézajícímu se pod silnicí vedoucí z Milešova do Velemína.\n\nDále potok pokračuje na východ obklopen vodomilnou vegetací až do obce Velemín. Před obcí se do něj zleva vlévá jeden menší potok. Ve východní části Velemína se do něj vlévá zleva \"Luční potok\" a následně zprava potok pramenící ve vsi Březno. Zde již potok teče Opárenským údolím obklopeným lesy. Nad obcí Oparno se do něj vlévá další potok zleva. Pod samým Oparnem se nachází bývalý Černý a Císařský mlýn. Před soutokem s řekou Labe protéká Malými Žernoseky, kde bývá pro závlahu zahrádkářů v letních měsících využíván tzv. Malý potok, odvádějící menší část vody z Milešovského potoka, zakončený rybníčkem.\nPrůměrný roční průtok v Malých Žernosekách se pohybuje okolo 0,21 m³/s. Významného průtoku dosáhl 5. června 2000 po krátké podvečerní přívalové bouři s krupobitím, kdy jeho hladina v Malých Žernosekách dosáhla výšky 3 m a průtoku přibližně 100 m³/s.\n"}
{"id": "599323", "url": "https://cs.wikipedia.org/wiki?curid=599323", "title": "Oldřich Jelínek", "text": "Oldřich Jelínek\n\nOldřich Jelínek (* 26. února 1930, Košice ) je český malíř, grafik, ilustrátor a spolupracovník filmu. Je autorem několika filmových plakátů.\n\nSpolupracoval a také byl s Adolfem Bornem žákem prof. Antonína Pelce na AVU. Profesor Pelc ho označil za jednoho ze svých nejnadanějších studentů. Má podobný styl jako Born, se kterým tvořili společné ilustrace. Spolu ilustrovali například dílo Andreje Sergejeviče Někrasova \"Dobrodružství kapitána Žvanilkina\". Na začátku kariéry přispíval do řady časopisů – mj. ABC, Dikobraz, Pionýr atd. Dostal celou řadu cen z mezinárodních knižních festivalů. Jeho styl je precizní a zejména náměty žen, automobilů a letadel patří opravdu ke světové špičce.\n\nPočátkem 80. let emigroval do SRN (do Mnichova), kde dodnes tvoří a žije. Proslavil se ilustracemi knih a karikaturami pro známý časopis \"Computer Woche\". V Československu mu komunistický režim nebyl nakloněn, protože jeho karikatury a vtipy byly kritické ke komunismu. Režim se dokonce snažil ovlivnit vydavatele v SRN, aby Oldřichu Jelínkovi nedávali žádné zakázky – v případě opaku by zakázali všem svým autorům u nás spolupracovat s konkrétním vydavatelem, který by toto porušil.\n\n"}
{"id": "599324", "url": "https://cs.wikipedia.org/wiki?curid=599324", "title": "Saint-Aubin (Essonne)", "text": "Saint-Aubin (Essonne)\n\nSaint-Aubin je obec v jihozápadní části metropolitní oblasti Paříže ve Francii v departmentu Essonne a regionu Île-de-France. Od centra Paříže je vzdálena 22 km. Protéká jí potok Mérantaise.\n\nSaint-Aubin sousedí s Villiers-le-Bâcle, Gif-sur-Yvette a Saclay.\n\n\"Počet obyvatel\"\n\nObec patří k římskokatolické diecézi Évry-Corbeil-Essonnes. Věřící navštěvují mše v Gif-sur-Yvette, obec nemá vlastní kostel.\n"}
{"id": "599326", "url": "https://cs.wikipedia.org/wiki?curid=599326", "title": "Sojka chocholatá", "text": "Sojka chocholatá\n\nSojka chocholatá (\"Cyanocitta cristata\") je nejhojnějším a nejrozšířenějším druhem sojky v Severní Americe.\n\nDorůstá 22–30 cm, v rozpětí křídel měří 34–43 cm a váží 70-100 g, samci jsou přitom o něco větší než samice. Svrchu je převážně modrá s bílými skvrnami a černými pruhy na křídlech a ocase. Spodinu těla má světlou s o něco tmavším zbarvením na hrudi, kde má také výrazný černý pruh, který se táhne až po temeno. Tmavého zbarvení jsou též končetiny, oči a zobák. Výrazným znakem je také její chocholka na hlavě, kterou vztyčuje při vzrušení nebo vyplašení.\n\nJejí areál rozšíření zasahuje od jižní Kanady přes střed a východ Spojených států až po Floridu a severovýchod Texasu. Je částečně tažná. Vyskytuje se v celé řadě stanovišť. Preferuje přitom smíšené, bukové a dubové lesy, ale vyskytuje se též v lesích jehličnatých, v parcích i v blízkosti lidských obydlí.\n\nSojka chocholatá není rychlým letcem (dosahuje rychlosti zhruba 32–40 km/h) a proto bývá na otevřených prostranstvích, kde jí hrozí velké nebezpečí ze strany dravců, velmi ostražitá. Sama však bývá často agresivní k jiným menším ptákům. Po potravě, kterou tvoří různé plody (žaludy, bukvice), semena, malí bezobratlí a v malé míře i ptačí vejce a mláďata, pátrá jak na zemi, tak na stromech. Je zpravidla monogamní. Hnízdo z větví a malých kořenů, následně vystlané peřím, mechem a jiným rostlinným materiálem, staví oba rodiče na stromě nebo na velkém keři. V jedné snůšce je 4-5 vajec, na jejichž 16-18 denní inkubaci se podílí samotná samice. O mláďata, která jsou opeřena ve věku 17-21 dnů, pak následně pečují oba rodiče.\n\n"}
{"id": "599330", "url": "https://cs.wikipedia.org/wiki?curid=599330", "title": "Eva Šenková", "text": "Eva Šenková\n\nEva Šenková (8. srpna 1923 Plzeň – 3. prosince 2004 Dobříš) byla česká herečka, zpěvačka a tanečnice, manželka herce Františka Paula a matka herečky Jany Paulové.\n\nJiž od dětství ráda zpívala, tančila a hrála na divadle, balet a zpěv také soukromě studovala ve své rodné Plzni. Na počátku 30. let 20. století přesídlila do Prahy, kde začínala jako operetní subreta v Divadle U Nováků (1934) odkud v roce 1941 přešla do Švandova divadla v Nuslích (1941–1942). Po skončení války dva roky hrála v pražském nuselském Divadle na Fidlovačce, odkud v roce 1947 přešla na 7 let do Olomouce. V roce 1954 už natrvalo zakotvila jako sólistka v Hudebním divadle v Karlíně, kde působila až do odchodu do důchodu.\n\nV českém filmu a později v televizi se objevovala pouze sporadicky a vždy pouze v menších či epizodních rolích.\n\nJejím manželem byl herec a zpěvák František Paul, z toho manželství pochází její dcera Jana Paulová, která se také stala herečkou.\n\n\n"}
{"id": "599331", "url": "https://cs.wikipedia.org/wiki?curid=599331", "title": "Pevnost Modlin", "text": "Pevnost Modlin\n\nPevnost Modlin leží v Polsku na soutoku Visly a Narewu. Její počátek sahá do roku 1806. Tehdy vláda knížectví Varšavského z Napoleonova rozkazu zahájila výstavbu řady pevností a vojenských staveb, které potřeboval k zabezpečení týlu francouzské armády pro připravovanou válku s Pruskem a zvláště pak s Ruskem.\n\nProjekt vypracoval vedoucí inženýr napoleonské armády gen. Chasseloup. Pevnost se budovala šest let do roku 1812. Práce řídili polští inženýři kapitán Mallet a Mieciszewsky a francouzští generálové Prevo-Vernois a Haxo. V roce 1813 dobyli pevnost Rusové v rámci protiofenzívy proti francouzským vojskům. V letech 1830 až 1840 přistoupili Rusové při realizaci obecného plánu pevnostní obrany Visly k modernizaci modlinské pevnosti.\n\nDalší úpravy byly realizovány v 60. letech 19. století. Kolem roku 1873 vypracoval ruský generální štáb plán opevnění viselsko-narewského, který měl zahrnout trojúhelník pevností Modlin–Varšava–Zegrze. Na základě tohoto plánu byla pevnost po roce 1880 obklopena prstencem samostatných pevností. Vybudovaný pás se skládal z osmi tvrzí na obvodě kruhu o poloměru asi 4 km.\nDalší přestavba byla prováděna v posledních letech před počátkem první světové války. Plán ruského generálního štábu z roku 1912 předpokládal další rozšíření novou linií fortů ve vzdálenosti 8 až 12 km od citadely. Přes intenzivní práce nebyla modernizace do vypuknutí války dokončena. Opevňovací práce trvaly až do doby útoku německých vojsk pod velením gen. Besselera 10. srpna 1915. Boj a pád pevnosti Modlin v roce 1915 měl dramatický a bleskový průběh. Dne 17. července 1915 vyjela skupina ženijních důstojníků z velitelství pevnosti na inspekci prací prováděných na čelním postavení severního sektoru pevnosti. Po inspekci se důstojníci vraceli zkratkou do citadely a dostali se mimo obvod vlastních postavení. V okolí Barkowa byl jejich automobil neočekávaně napaden palbou průzkumné hlídky německé armády, která právě obsazovala předpolí pevnosti. Hlavní inženýr plk. Korotkevič byl zabit, ostatní zajati. Kořistí německé hlídky se stala brašna obsahující plán pevnosti s úplnou dokumentací umístění jednotlivých staveb a palebných postavení. Veliká pevnost kapitulovala sotva po deseti dnech obrany.\n\nV průběhu útoku na Polsko v druhé světové válce byla pevnost významným obranným bodem, kapitulovala jako jedna z posledních 29. září 1939.\n\nV současnosti jsou některé prostory v pevnosti otevřené pro veřejnost.\n\n"}
{"id": "599332", "url": "https://cs.wikipedia.org/wiki?curid=599332", "title": "Petr Kolář (zpěvák)", "text": "Petr Kolář (zpěvák)\n\nPetr Kolář (* 20. června 1967 České Budějovice) je český zpěvák.\n\n\n\n\n\n\n\n\n\n\n"}
{"id": "599335", "url": "https://cs.wikipedia.org/wiki?curid=599335", "title": "Teoretická informatika", "text": "Teoretická informatika\n\nTeoretická informatika je oblast matematické informatiky a matematiky, která se zaměřuje na abstraktnější a matematické aspekty zpracování informací, které mají využití v počítačích a zpracování informací.\n\nPřesně vymezit oblast teoretické informatiky není snadné; časopis ACM SIGACT popisuje svůj obor takto:\n\nČasopis Transactions on Computation Theory doplňuje teorii kódování, teorii učení a aspekty teoretické informatiky v takových oblastech jako jsou databáze, získávání informací, ekonomické modely a počítačové sítě.\n\nLogické inference a matematické důkazy existovaly již dlouhou dobu, ale až v roce 1931 dokázal Kurt Gödel svoje věty o neúplnosti, které stanovily principiální meze toho, jaké věty je možné dokázat nebo vyvrátit.\n\nTento vývoj vedl k modernímu studiu logiky a vyčíslitelnosti a ke vzniku teoretické informatiky jako oboru. V roce 1948 obor rozšířil Claude Shannon svoji matematickou teorií komunikace o teorie informace. V stejném desetiletí Donald Hebb představil matematický model teorie učení v mozku. S příchodem biologických dat, která s určitými úpravami jeho hypotézy podporovala, vznikla oblast neuronových sítí a paralelního distribuovaného zpracování. V roce 1971 nezávisle na sobě dokázali Stephen Cook a Leonid Levin, že existují prakticky relevantní problémy, které jsou NP-úplné, což je stěžejní výsledek pro teorii složitosti.\n\nS vývojem kvantové mechaniky na začátku 20. století se objevil koncept, že pro provádění matematických operací by bylo možné použít vlnovou funkci částic. Jinými slovy mělo by být možné počítat funkce na více stavech současně. To vedlo ke konceptu kvantových počítačů v druhé polovině 20. století, které začaly být prakticky zajímavé v 90. letech 20. století, když Peter Shor ukázal, že takové metody by mohly být použity pro rozklad velkých čísel v polynomiálním čase, což by v případě úspěchu vedlo k překonání většiny moderních systémů kryptografie s veřejným klíčem.\n\nVýzkum v oboru moderní teoretické informatiky je založen na těchto významných objevech, ale zahrnuje množství dalších matematických a interdisciplinárních problémů.\n\nTeorie automatů ( ) je studium abstraktních strojů a automatů, včetně výpočetních problémů, které mohou být pomocích nich řešené. Jedná se o obor teoretické informatiky, která sama patří do diskrétní matematiky (předmět studia matematiky i matematické informatiky). Slovo \"automaty\" pochází z řeckého slova αὐτόματα, které znamená \"samočinný\".\n\nTeorie automatů má těsnou souvislost s teorií formálních jazyků. Automat je konečnou reprezentací formálního jazyka, který může obsahovat nekonečný počet slov. Automaty jsou často klasifikovány třídou formálních jazyků, kterou mohou rozpoznat.\n\nTato teorie studuje částečně rekurzivní funkce a rekurzivní množiny, tedy takové funkce a množiny z oboru přirozených číslech, jejichž hodnotu (případně členství prvku v nich) lze zjistit algoritmem.\n\nMnoho pojmů a výsledků (například neexistence Turingova stroje, který řeší halting problem) má přímou analogii v částečně rekurzívních funkcích.\n\nTeorie složitosti se zabývá zkoumáním, jak rychle dokáží některé matematické modely reálných počítačů (například Turingův stroj) vyřešit různé druhy problémů. Ačkoli se tím dá vyjádřit náročnost řešení pouze asymptoticky, přinášejí její výsledky užitečné aplikace do reálných počítačů.\n\n"}
{"id": "599336", "url": "https://cs.wikipedia.org/wiki?curid=599336", "title": "Mitino (stanice metra v Moskvě)", "text": "Mitino (stanice metra v Moskvě)\n\nMitino () je stanice Arbatsko-Pokrovské trasy moskevského metra.\n\nVýstavba byla zahájena roku 1992, ale následně byla z finančních důvodů přerušena, do provozu byla uvedena 26. prosince 2009.\n\nV roce 2012 byla trasa prodloužena o následující zastávku Pjatnickoje šosse.\n\nStanice má standardní rozměry nástupiště situovaného uprostřed (tj. 10 x 162 m) a výšku klenby 6 metrů.\n"}
{"id": "599337", "url": "https://cs.wikipedia.org/wiki?curid=599337", "title": "Paul Rosenhayn", "text": "Paul Rosenhayn\n\nPaul Rosenhayn (11. prosince 1877 Hamburk – 11. září 1929 Berlín) byl německý novinář, scenárista a spisovatel – autor detektivních románů klasické anglické školy i krimi nového typu s příměsí fantastična. Svými sci-fi romány a krimi povídkami předběhl dobu, ale jeho předčasná smrt jej uvrhla do zapomnění.{In: Od Alexe po Zangwilla. Malý slovník autorů detektivek, KVFDL 1987} Výraznější postavou v jeho kriminálních příbězích je detektiv Joe Jenkins: \"Elf Abenteuer des Joe Jenkins\" (1915), \"Die weiße Orchidee\" (1917).\n\n\n"}
{"id": "599341", "url": "https://cs.wikipedia.org/wiki?curid=599341", "title": "Trnobřiší", "text": "Trnobřiší\n\nTrnobřiší (Characiformes) je řád paprskoploutvých ryb, mezi českými akvaristy známější pod označením tetry nebo characidy. Trnobřiší obývají sladké vody Jižní a Střední Ameriky a Afriky. Patří mezi ně mnoho drobných rybek často chovaných v akváriích i ryby dorůstající přes metr délky. Mezi známé tetry patří například neonky nebo piraně.\n\nVětšina trnobřichých má tukovou ploutvičku, dobře vyvinuté šupiny a ozubené čelisti. Podobně jako u máloostných, sumců a dalších zástupců nadřádu Ostariophysi je vyvinut Weberův aparát.\n\nTrnobřiší (Characiformes) patří spolu s řády máloostní (Cypriniformes), sumci (Siluriformes), nahohřbetí (Gymnotiformes) a maloústí (Gonorynchiformes) do nadřádu Ostaryophisi. Nejbližšími příbuznými trnobřichých jsou máloostní.\n\nVětšina trnobřichých jsou jikernaté ryby s vnějším oplozením a bez zvláštní péče o potomstvo.\n\n"}
{"id": "599348", "url": "https://cs.wikipedia.org/wiki?curid=599348", "title": "František Paul", "text": "František Paul\n\nFrantišek Paul (28. dubna 1898 Pardubice – 8. listopadu 1976 Plzeň) byl český herec, zpěvák-tenorista, režisér, libretista, překladatel a hudebník (klavírista, varhaník a divadelní kapelník), 17. srpna 1921 v Pardubicích, se oženil se svou kolegyní herečkou Vlastou Kleinovou (1900–1982), po rozvodu se 27. října 1927 v Moravské Ostravě, oženil s operní zpěvačkou Boženou Smetanovou (1894), ale v roce 1947 i toto manželství skončilo, jeho třetí manželkou se stala herečka Eva Šenková, se kterou měl dceru herečku Janu Paulovou. Celkem měl 7 dětí.\n\nS uměleckou činností začínal ještě jako gymnaziální student, kdy se učil hrát na klavír i na varhany, kromě toho také ochotnicky hrál divadlo. V 6. třídě gymnázia (v sextě) v roce 1916 ze studií zběhl a odešel hrát a zpívat k soukromým kočovným divadelním společnostem, kde působil až do roku 1919. Poté působil jako herec a zpěvák v několika oblastních divadlech (Plzeň, České Budějovice a Ostrava). V první polovině 30. let 20. století začal hrát na různých operetních v Praze a v Brně. Po válce byl 7 let šéfem operety v Olomouci, od roku 1954 působil v Hudebním divadle Karlín, kde nejen hrál a zpíval, ale pracoval zde zejména jako divadelní režisér.\n\nByl i výrazným slovním komikem a klaunem s dobrou mimikou, který se dobře uplatnil i v českém filmu, kde si bezmála za 40 let postupně zahrál několik desítek rolí, těžiště jeho filmové tvorby však spadá zejména do 30. a 40. let 20. století, od 50. let se před kamerou objevoval víceméně sporadicky. Před filmovou kamerou se objevil poprvé v roce 1933 ve snímku \"U svatého Antoníčka\", naposledy pak v roce 1972 ve filmu \"Akce Bororo\".\n\n\n\n"}
{"id": "599372", "url": "https://cs.wikipedia.org/wiki?curid=599372", "title": "Teorie automatů", "text": "Teorie automatů\n\nTeorie automatů ( ) je studium abstraktních strojů a automatů, včetně výpočetních problémů, které mohou být pomocí nich řešené. Jedná se o obor teoretické informatiky, která patří do diskrétní matematiky (předmět studia matematiky i matematické informatiky). Slovo \"automaty\" pochází z řeckého slova αὐτόματα, které znamená „samočinný“.\n\nObrázek vpravo znázorňuje konečný automat, který patří k dobře známému typu automatů. Tento automat sestává ze stavů (reprezentovaných na obrázku kružnicemi) a přechodů (reprezentovaných šipkami). Když automat načte symbol ze vstupu, provede přechod (nebo skok) do jiného stavu, podle své přechodové funkce, která má jako parametry aktuální stav a načtený symbol.\n\nTeorie automatů má těsnou souvislost s teorií formálních jazyků. Automat je konečnou reprezentací formálního jazyka, který může obsahovat nekonečný počet slov. Automaty jsou často klasifikovány třídou formálních jazyků, kterou mohou rozpoznat.\n\nAutomaty hrají hlavní roli v teorii algoritmů, při konstrukci překladačů, v umělé inteligenci, syntaktické analýze a formální verifikaci.\n\nNásledující popis jednoho typu automatu vysvětluje koncepty používané v teorii automatů.\n\nAutomat si lze představit jako zařízení, které provádí postupně kroky na určité posloupnosti \"vstupních symbolů\". Při každém kroku načte automat jeden vstupní symbol, který patří do množiny \"symbolů\" nebo \"písmen\", která se nazývá \"abeceda\". V libovolném časovém okamžiku tvoří symboly dosud načtené automatem konečnou posloupnost nazývanou \"slovo\". Automat má konečnou množinu \"stavů\". V každém kroku, který automat provádí, je \"v\" jednom ze těchto stavů. V každém časovém kroku, automat načte jeden symbol, přejde do nového stavu, který je určen funkcí se dvěma parametry: aktuální stav a načtený symbol. Tato funkce se nazývá \"přechodová funkce\". Automat čte symboly vstupního slova jeden po druhém a přechází ze stavu do stavu podle přechodové funkce, dokud není slovo úplně přečteno. Jakmile je načteno celé vstupní slovo, zjistíme, zda je automat v koncovém stavu. Pokud ano, automat vstupní slovo \"přijal\", jinak jej \"zamítl\". Množina všech slova přijímaných automatem se nazývá \"jazyk rozpoznávaný automatem\".\n\nKrátce, automat je matematický objekt, který načítá slovo ze vstupu a rozhoduje, zda jej přijme nebo odmítne. Protože všechny výpočetní problémy jsou převeditelné na otázku přijetí nebo odmítnutí slova (všechny instance problémů mohou být reprezentovány řetězci symbolů konečné délky), hraje teorie automatů klíčovou roli v teorie algoritmů.\n\n\n\n\n\n\nAutomaty se používají pro studium užitečných strojů pomocí matematického formalismu. Definice automatu je proto otevřená na variace podle toho, jaký „stroj z reálného světa“ chceme modelovat pomocí automatu. Lidé zkoumali mnoho druhů automatů. Varianta popsaná výše se nazývá deterministický konečný automat. Následují některé oblíbené variace v definici různých komponent automatů.\n\n\n\n\n\nRůzné kombinace výše uvedených variant dávají mnoho tříd automatů.\n\nTeorie automatů je obor, který zkoumá vlastnosti různých typů automatů. Jedná se například o tyto otázky:\n\nTeorie automatů také studuje, jestliže existuje libovolný efektivní algoritmus nebo ne, jak řešit problémy podobný následující seznam.\n\nTeorie automatů úzce souvisí s teorií formálních jazyků. U této teorie existuje hierarchie jazyků nazývaná Chomského hierarchie, přičemž jednotlivé třídy jazyků podle této hierarchie lze ztotožnit s různými druhy automatů:\n\nRegulární jazyky, které je možno popsat konečnými automaty, regulárními gramatikami nebo regulárními výrazy. Příkladem regulárního jazyka je jazyk, který obsahuje předem dané slovo (například \"abba\").\n\nBezkontextové jazyky, které jsou rozpoznávané bezkontextovými gramatikami nebo zásobníkovými automaty. Příkladem bezkontextového jazyka je jazyk\n\nKaždý regulární jazyk je bezkontextový; zde uvedený bezkontextový jazyk však není regulární. Dokázat to lze mj. pomocí lemmatu o vkládání.\n\nKontextové jazyky rozpoznávané kontextovými gramatikami nebo lineárně ohraničeným Turingovým strojem. Příkladem kontextového jazyka, který není bezkontextový, je\n\nKaždý bezkontextový jazyk je kontextový. Toto zdánlivě paradoxní tvrzení lze vysvětlit tak, že kontextová gramatika je gramatika, v níž každé pravidlo zaměňuje jeden symbol řetězcem v nějakém kontextu, zatímco „bezkontextová gramatika“ je označení pro kontextovou gramatiku, v jejímž každém pravidlu je kontext prázdný.\n\nGramatiky uvedené v předchozích odrážkách tvoří tzv. Chomského hierarchii.\n\nRekurzivně spočetné jazyky rozpoznávané všemi gramatikami nebo Turingovými stroji. Příkladem takového jazyka, který není kontextový, jsou výpočty, které vyžadují paměť diametrálně větší, než je délka vstupního slova (například na vstupu bude číslo \"n\" a program vrátí (\"n\"!)-tou (viz faktoriál) cifru z desetinné části Ludolfova čísla.\n"}
{"id": "599378", "url": "https://cs.wikipedia.org/wiki?curid=599378", "title": "Pro hrst dolarů", "text": "Pro hrst dolarů\n\nPro hrst dolarů nebo také Pro pár dolarů (v italském originále Per un pugno di dollari) je italský spaghetti western z roku 1964. Režíroval ho Sergio Leone a do hlavních role byl obsazen tehdy málo známý Clint Eastwood. Leone se zároveň podílel i na námětu a scénáři. Hudbu složil Ennio Morricone.\n\nFilm natočený ve španělských exteriérech znamenal zlom v Leoneho kariéře. Jedná se o první díl pozdější trilogie, film Pro hrst dolarů (\"A Fistful of Dollars\"). V podstatě se rovněž jedná o remake filmu \"Jódžinbó\" (1961) Akiry Kurosawy.\n\nCizinec (Clint Eastwood) přijíždí do malého mexického města San Miguel nacházejícího se poblíž hranic. Hostinský, Silvanito (José Calvo), vypráví cizinci o hořkém sporu mezi dvěma rodinami, které chtějí získat kontrolu nad městem: na jedné straně jsou to bratři Rojovi – Don Miguel (Antonio Prieto) (nejstarší, velitel), Esteban (Sieghardt Rupp) (nejtvrdohlavější) a Ramón (nejschopnější a nejchytřejší, Gian Maria Volonté) – a na straně druhé rodina místního šerifa Johna Baxtera (Wolfgang Lukschy). Cizinec se rozhodne využít situace a vytěžit z ní peníze pro sebe.\n\nLeone se snažil oživit westernový žánr, protože americké westerny z padesátých let byly příliš strnulé a moralistické a Hollywood se jich proto zřekl. Viděl však, že v Evropě je pro tento filmový žánr ještě místo. Jeho úkolem bylo vyhnout se westernovým konvencím, které na italské publikum působily směšně, a skloubit jazyk italských filmů s westernovovu atmosférou.\n\nEastwood zdaleka nebyl první volbou pro hlavní roli. Leone chtěl obsadit Henryho Fondu, studio se však nemohlo dovolit tak velkou hvězdu. Leoneho další volbou byl Charles Bronson, ten ale odmítl s tím, že scénář je špatný. O několik let později si však Fonda i Bronson zahráli v Leoneho dalším filmu \"Tenkrát na Západě\". Richard Harrison, další z herců, který roli odmítl, nakonec doporučil obsadit jen málo známého Eastwooda. Leone si Eastwoodovo hraní oblíbil a vyjádřil se v tom smyslu, že Eastwoodovo hraní se mu líbí, jelikož má jen dva druhy výrazu tváře – s kloboukem a bez.\n\nFilm zaznamenal v Itálii a zbytku Evropy fenomenální úspěch. Když se konečně dostal i do Spojených států, kritik Bosley Crowther prohlásil, že v tomto velmi morbidním a násilném filmu lze najít snad všechna žánrová klišé a chválil Eastwooda za zpodobnění muže beze jména, napůl kovboje a napůl gangstera.\n"}
{"id": "599382", "url": "https://cs.wikipedia.org/wiki?curid=599382", "title": "Alfred Noyes", "text": "Alfred Noyes\n\nAlfred Noyes (16. září 1880 – 25. nebo 28. června 1958) byl anglický básník. Mezi jeho nejvýznamnější díla patří básně \"The Highwayman\" a \"The Barrel-Organ\".\n\nAlfred Noyes se narodil ve Wolverhamptonu (Anglie), jako syn Alfredovi a Amelii Adams Noyesovým. Když mu byly čtyři roky, rodina se přestěhovala do Aberystwyth ve Walesu, kde jeho otec pracoval jako učitel latiny a řečtiny.\n"}
{"id": "599383", "url": "https://cs.wikipedia.org/wiki?curid=599383", "title": "TNF-α", "text": "TNF-α\n\nTNF-α (tumor necrosis factor α čili faktor nádorové nekrózy α), někdy také pod názvem kachektin, je homotrimerický protein o 157 aminokyselinách a s řadou funkcí. Produkuje ho řada zejména krevních buněk a patří do velké skupiny tzv. cytokinů. Váže se na TNF receptor. TNF-α existuje buď jako transmembránový protein (26 kDa) nebo jako menší sekretovaná forma, která vzniká z té předchozí pomocí proteáz.\n\nK buňkám, jež ho za určitých podmínek uvolňují, patří makrofág, monocyt, endoteliární buňka, neutrofil, buňka hladké svaloviny, aktivovaný lymfocyt a astrocyt. Z toho je zřejmé, že má celou řadu funkcí. Reguluje spoustu dalších růstových faktorů, cytokinů, transkripčních faktorů a receptorů. Může způsobit smrt jistých typů nádorových buněk, navodit zvýšenou teplotu, za určitých podmínek spouští buněčnou proliferaci a diferenciaci.\n\nMakrofág začne vylučovat TNF-α, pokud se v daném místě do těla dostane patogen. Tím je umožněna tzv. lokální imunitní odpověď, která spočívá v aktivaci endotelu okolních vlásečnic, jejich zvýšené propustnosti (vč. snazší diapedézy) a ve zvýšeném srážení krve v místě infekce. Z pomocníka se však může stát smrtonosná buňka, pokud se infekce rozšíří po celém krevním oběhu (když dojde k sepsi): makrofágy začnou ve velkém produkovat TNF-α, což může vést až k septickému šoku a selhání orgánů.\n"}
{"id": "599388", "url": "https://cs.wikipedia.org/wiki?curid=599388", "title": "Kostel svatého Diviše (Wissous)", "text": "Kostel svatého Diviše (Wissous)\n\nKostel svatého Diviše ve francouzské obci Wissous byl postaven ve 12. století, tedy v období, kdy románský sloh přecházel v gotiku. Dvojlodní chrám stojí na malém náměstíčku při křižovatce ulic André Dolimiera a Victora Balocha.\n\nJeho 28 metrů vysoká zvonice je románská, chór je gotický. Oltář pochází z 18. století a vitráže byly vyrobeny v letech 1875-1895 v dílně Lorina z Chartres. Fresky zobrazují příběh Barbory z Nikomédie a byly namalovány v 16. století.\n\nV roce 1902 hrozilo stavbě zřícení. Po veřejné sbírce byl kostel opraven a mírně přestavěn. V roce 1905 byly fresky prohlášeny národní památkou a 1913 přibyly i další části budovy. Po skončení 1. světové války, v roce 1919, byl před kostelem vysazen, na památku vítězství, strom.\n"}
{"id": "599391", "url": "https://cs.wikipedia.org/wiki?curid=599391", "title": "Gvačaro jeskynní", "text": "Gvačaro jeskynní\n\nGvačaro jeskynní (\"Steatornis caripensis\") je jihoamerický pták představující vlastní čeleď gvačarovitých. Dorůstá 41–48 cm, v rozpětí křídel měří 91 cm a váží 350-475 g. Má nápadně krátké končetiny, dlouhá křídla a silný, výrazně zahnutý zobák. Opeření je převážně červeno-hnědé s bílým poskvrněním na krku, ocase, křídlech a spodině těla. Žije v jeskyních uvnitř lesů na území Aruby, Bolívie, Brazílie, Kolumbie, Kostariky, Ekvádoru, Guyany, Panamy, Curaçaa, Bonaire, Peru, Trinidadu a Tobaga a Venezuely. Je stálý, při hledání potravy však často překonává i značně velké vzdálenosti. Je aktivní v noci, přes den odpočívá na skalních římsách. Živí se výhradně plody, při jejichž hledání se jako jeden z mála ptáků orientuje pomocí echolokace. Hnízdí v koloniích uvnitř jeskyní. V jedné snůšce jsou pak 2-4 leskle bílá vejce.\n\n\n"}
{"id": "599396", "url": "https://cs.wikipedia.org/wiki?curid=599396", "title": "Seznam hvězd v souhvězdí Orla", "text": "Seznam hvězd v souhvězdí Orla\n\nToto je seznam hvězd v souhvězdí Orla (\"Aquila\"). Hvězdy jsou seřazeny podle zdánlivé hvězdné velikosti.\n\n\n"}
{"id": "599397", "url": "https://cs.wikipedia.org/wiki?curid=599397", "title": "Seznam vládců Ománu", "text": "Seznam vládců Ománu\n\nSeznam vládců, kteří kdy vládli státu Omán.\n\n\n"}
{"id": "599399", "url": "https://cs.wikipedia.org/wiki?curid=599399", "title": "Ostřelování základny Shank", "text": "Ostřelování základny Shank\n\nOstřelování základny Shank začalo prvním útokem 13. srpna 2008 a pokračovalo do 23. října téhož roku.\nÚtoky probíhaly většinou v noci z nedalekých kopců, povstalci ostřelovali základnu převážně čínskými raketami Type 63 ráže 107 mm a ve dvou případech i bezzákluzovým kanónem ráže 82 mm.\n\nPři jednom raketovém útoku 22. září 2008 na základnu dopadla raketa a zranila 3 české vojáky provinčního rekonstrukčního týmu, dvě další střely základnu těsně minuly. Další raketový útok 24. září nikoho nezranil, pouze částečně poškodil ubytovací prostory. Během tohoto ostřelování se podařilo zjistit pomocí pozorovacího prostředku LOS místo odpálení raket a čeští vojáci následně zahájili do prostoru odpaliště palbu z BVP-2. Při protiútoku navíc Češi a Američané na místě, odkud létaly rakety, zadrželi patnáct povstalců. Při podobném incidentu 7. října byli zadrženi další 4 ozbrojenci. K poslednímu útoku v roce 2008 došlo 23. října, kdy jedna z raket zasáhla základnu, skupina povstalců však byla odhalena bitevním letadlem A-10 Thunderbolt II, pilot útočníky zneškodnil. Ostřelování základny tak skončilo.\n\n\n"}
{"id": "599403", "url": "https://cs.wikipedia.org/wiki?curid=599403", "title": "Sič", "text": "Sič\n\nSič (ukrajinsky Січ) bylo administrativní a vojenské centrum kozáků a obzvláště Záporožských kozáků. Mělo podobu opevněného tábora. Název je odvozen od ukrajinského slova сікти ve významu \"sekat, kácet\", protože kozáci potřebovali ke stavbě siče vykácet les okolo a postavit palisádu z pokácených kmenů.\nZáporožská sič sloužila jako centrum Záporožských kozáků od 16. do 18. století a nacházela se na Dněpru. Zadunajská sič se nacházela v deltě Dunaje a sloužila Záporožským kozákům, kteří se tam usídlili.\n"}
{"id": "599405", "url": "https://cs.wikipedia.org/wiki?curid=599405", "title": "Ꙓ", "text": "Ꙓ\n\nꙒ (jotovaný jat, minuskule ꙓ) je již běžně nepoužívané písmeno cyrilice. Písmeno se vyskytuje pouze ve starých textech a i tam se vyskytuje vzácně.\n\nPísmeno je jotovanou variantou písmena Ѣ (jat).\n\nV hlaholici odpovídající písmeno neexistuje.\n"}
{"id": "599406", "url": "https://cs.wikipedia.org/wiki?curid=599406", "title": "Ѳ", "text": "Ѳ\n\nѲ (fita, minuskule ѳ) je již běžně nepoužívané písmeno cyrilice. Písmeno zachycovalo stejnou hlásku jako písmeno Ф. Používalo se pouze pro přepis písmena Θ (theta) ve slovech převzatých z řečtiny.\n\nV hlaholici mu odpovídá písmeno Ⱚ.\n\nPísmeno je podobné písmenu Ө, které se používá v některých turkických a mongolských jazycích.\n"}
{"id": "599407", "url": "https://cs.wikipedia.org/wiki?curid=599407", "title": "Ѱ", "text": "Ѱ\n\nѰ (psí, minuskule ѱ) je již běžně nepoužívané písmeno cyrilice. Písmeno zachycovalo spřežku \"ps\". Bylo určeno pouze pro používání ve slovech převzatých z řečtiny, občas se ale vyskytlo i v původních slovanských slovech, např. ve slově \"psal\", které bylo možné napsat \"ѱалъ\" nebo \"ѱлъ\".\n\nV hlaholici odpovídající písmeno neexistuje.\n"}
{"id": "599410", "url": "https://cs.wikipedia.org/wiki?curid=599410", "title": "David Vejražka", "text": "David Vejražka\n\nDavid Vejražka (* 15. května 1955 v Praze) je český herec.\n\nPochází z rodiny členů činohry Národního divadla v Praze, národního umělce Vítězslava Vejražky a zasloužilé umělkyně Jarmily Krulišové. \n\nK dětským hrám mu sloužily především loutky, se kterými si nejen hrál, ale psal pro ně i hry a připravoval scény. Již jako dítě vystupovali s bratrem Vítem v dětských rolích v Národním divadle .\n\nBěhem studia na gymnáziu hrál na klavír a ochotnicky divadlo. Po gymnáziu studoval na DAMU ve třídě Miloše Nedbala.\n\nDevět sezón strávil a hezké role i období mu poskytlo angažmá u Městských divadel pražských. Mohli jsme jej vidět v 80. letech dvacátého století např. v těchto divadelních hrách: \"Baron ve větvích\", \"Nesympatický mladý muž\", \"Bláznivá ze Chaillot\" a ve Vančurově \"Josefíně\". Vystupoval také v pražské Viole, Činoherním klubu a v Divadle hudby Lyra Pragensis.\n\nPřed kamerou se objevil jako čtrnáctiletý. Svoji první větší filmovou roli získal později roku 1984 ve filmu \"Vrak\" a v \"Poklad hraběte Chamaré\" režiséra Zdeňka Trošky a ještě téhož roku roli v televizním seriálu \"My všichni školou povinní\".\n\nJe znám svým charismatickým hlasem a větším množství nadabovaných dokumentárních snímků, dále také pro jeho roli kněze v televizním seriálu \"Ordinace v růžové zahradě\".\n\n\n\n"}
{"id": "599411", "url": "https://cs.wikipedia.org/wiki?curid=599411", "title": "Drop šedotemenný", "text": "Drop šedotemenný\n\nDrop šedotemenný (\"Afrotis afraoides\") je velký pták z čeledi dropovitých. Dorůstá 50 cm a má převážně černé opeření se světlým, černě vzorovaným hřbetem, ocasem a temenem, bílou skvrnou na hlavě, žlutými končetinami a výrazným bílým pruhem na hrudi, který se táhne až na zadní stranu krku. K životu vyhledává především otevřené louky, stepi a křovinaté oblasti na území Angoly, Botswany, Lesotha, Namibie a Jihoafrické republiky.\n"}
{"id": "599421", "url": "https://cs.wikipedia.org/wiki?curid=599421", "title": "Fotovoltaická elektrárna Ráječko", "text": "Fotovoltaická elektrárna Ráječko\n\nFotovoltaická elektrárna Ráječko je projektovaná v katastrálním území obce Ráječko v okrese Blansko v Jihomoravském kraji. Elektrárnu staví společnost Papeno a. s., projekt počítá s instalovaným výkonem 15 MW na ploše 28 hektarů, ve třech blocích o ploše 14, 8 a 6 hektarů, oddělených zelení. Podle červencových plánů investora měla výstavba začít v srpnu 2010 a být dokončena koncem listopadu 2010, 5. září se psalo, že stavba začala „před několika dny“, totéž psal ovšem Blanenský deník již 17. července. Roční odvody obci mají činit 1,5 milionu Kč. Do konce července investor odkoupil již 70 pozemků a zbývalo mu dohodnout se se 4 majiteli. Po dvaceti letech podle starosty musí být elektrárna odstraněna.\n\nPodle redaktorky Svitavského deníku se elektrárna začala stavět „přes protesty místních“. Žena z Ráječka, která si nepřeje být jmenována, pro tento deník uvedla, že zastupitelstvo občany o záměru dostatečně neinformovalo, a proto promeškali možnost uspořádání místního referenda. Proti stavbě elektrárny vzniklo v obci občanské sdružení „Proti devastaci krajinného rázu v Ráječku“, které poslalo otevřený dopis obecním zastupitelům. Josef Mikulášek vyjádřil obavy, že elektrárna zvýší riziko bleskových záplav a povodní, objevily se i další obavy (narušení krajinného rázu, škodlivé působení odrazů, údajné nepřetržité noční osvětlení aj.) Podle Simony Profantové firma navzdory dohodě s odborem ochrany životního prostředí MÚ Blansko vykácela křoviska remízků, která měla být zachována jako útočiště zvěře. Vedoucí odboru ochrany životního prostředí městského úřadu Blansko Pavel Konečný připustil, že odstraněním remízku se firma mohla dopustit přestupku. Podle firmy Papeno šlo o náletové dřeviny odstraňované po dohodě s obcí.\n\nPodle starosty Víta Rajtšlégra bude elektrárna v průmyslové části obce a 95 % obyvatel obce ji z domu neuvidí. Údajně má ležet na pozemcích s nižší bonitou půdy. Starosta usuzuje, že hladký průběh výkupu pozemků svědčí o tom, že většina obyvatel o stavbě věděla a souhlasila s ní. Z daňového výnosu chce obec opravovat školu, případně stavět hasičskou zbrojnici a dům pro seniory. .\n\nPodle Simony Profantové firma práce zahájila ještě před změnou územního plánu, která ji měla umožnit. Zástupce investora namítl, že úpravy do tři sta metrů čtverečních je možno dělat bez územního plánu a stavebního povolení. Stavba byla v polovině července 2010 zahájena bez stavebního povolení, na přelomu září a října 2010 firma podala žádost o dodatečné povolení stavby. Hrozí jí pokuta ve výši milionu Kč, tedy plánovaného denního výdělku elektrárny, nebo odstranění stavby.\n\nSpolečnost Papeno sice stavební povolení dodatečně získala, jenže nestihla termín, do kterého mohla získat dotaci od státu. Nedostavěnou elektrárnu proto demontovala a odvezla pryč.\n\n\n"}
{"id": "599423", "url": "https://cs.wikipedia.org/wiki?curid=599423", "title": "Tereos TTD", "text": "Tereos TTD\n\nSpolečnost Tereos TTD, a.s. je největší producent cukru a lihu v České republice se sídlem v Dobrovici u Mladé Boleslavi. Dobrovický cukrovar založil v roce 1831 Karel Anselm Thurn-Taxis, člen německého knížecího rodu Thurn-Taxisů, který vlastnil dobrovické panství. Od té doby cukrovar pracuje bez vynechání jediné kampaně na tomtéž místě. Jedná se o jeden z nejstarších dosud pracujících řepných cukrovarů na světě a vůbec nejstarší, který využívá původní výrobní budovy. Kromě cukrovaru a lihovaru v Dobrovici je součástí společnosti také cukrovar v Českém Meziříčí, lihovar v Chrudimi, lihovar v Kojetíně a balicí závod v Mělníce.\n\nCukrovar v Dobrovici nechal v roce 1831 vystavět dobrovický pán Karel Anselm Thurn-Taxis. K tomuto účelu byl přestavěn renesanční zámek z 16. století, jenž nebyl v té době využíván vrchností sídlící na Loučeni. Dobrovický cukrovar se brzy stal jednou z nejvýznamnějších průmyslových podniků na Mladoboleslavsku, zaměstnával okolo 500 pracovníků. Podle jeho vzoru později vznikaly v okolí i další cukrovary například v Mnichově Hradišti, Dolním Bousově nebo Brodcích. V druhé polovině 19. století procházel dobrovický cukrovar rozsáhlou přestavbou a rekonstrukcí. Jeho areál byl rozšířen o nové budovy na místě bývalé zámecké zahrady a přilehlé louky. V té době pracovalo v cukrovaru na 1600 dělníků.\n\nV souvislosti s probíhající pozemkovou reformou zahájil v roce 1923 majitel Alexander Thurn-Taxis jednání se společností Ústecká rafinerie cukru. Ta přebrala dobrovický cukrovar výměnou za 30 750 kusů akcií, o dva roky později byl navíc Thurn-Taxis zvolen místopředsedou správní rady společnosti. V roce 1938 přišla Ústecká rafinerie cukru důsledkem mnichovské dohody o surovárny v Postoloprtech a Štětí, stejně tak jako o rafinerii v Ústí nad Labem. Veškerá podniková řepa tak směřovala do rafinerie v Dobrovici, díky čemuž si zdejší cukrovar udržel vysokou produkci. Přímé spojení mezi cukrovarem a rodem Thurn-Taxisů skončilo v roce 1939 úmrtím Alexandra Thurn-Taxise. Vzhledem ke ztrátě ústeckého podniku změnila společnost v roce 1941 název na \"Spojené cukrovary Dobrovické rafinerie, a.s.\"\n\nV roce 1947 došlo ke znárodnění podniku podle dekretu prezidenta republiky z roku 1945. Cukrovar od té doby fungoval pod názvem \"Cukrovar a rafinerie cukru v Dobrovici\", po několika dalších změnách a reorganizacích se v roce 1960 stal podnik součástí kolosu jménem Kolínské cukrovary, z něhož se vyčlenil až po revoluci v roce 1989. Začátkem roku 1991 vznikla státní podnik \"Cukrovar a rafinerie cukru Dobrovice\" (později byla přidána ještě zkratka TTD), který byl o rok později přetransformován na akciovou společnost. Probíhalo hledání zahraničního investora, kterým se nakonec stala francouzská společnost Union SDA, dnešní Tereos.\n\nV červenci 1996 odkoupila společnost TTD akcie Pražské cukerní společnosti, čímž získala asi dvacetiprocentní podíl na českém trhu s cukrem. V roce 1997 pak vstoupil dobrovický podnik do akciové společnosti Česká cukerní, která ovládala více než 45% trhu a seskupovala celkem 14 funkčních cukrovarů, lihovar v Chrudimi a další podniky. Cukrovary byly v následujících letech postupně uzavírány, v roce 2002 zbyla trojice cukrovarů v Dobrovici, Českém Meziříčí a Mělníce. Tam byla v roce 2004 výroba cukru ukončena taktéž.\n\nSoučástí společnosti Cukrovary a lihovary TTD jsou v současnosti následující podniky:\n\n"}
{"id": "599426", "url": "https://cs.wikipedia.org/wiki?curid=599426", "title": "Drop kori", "text": "Drop kori\n\nDrop kori (\"Ardeotis kori\") je velký pták z čeledi dropovitých. S délkou až 1,2 m a maximální hmotností 19 kg náleží k největším létajícím ptákům vůbec a je i zároveň nejtěžším letu schopným ptákem v Africe. Samice jsou přitom výrazně menší než samci. Je převážně šedý s černou chocholkou na hlavě a žlutými končetinami. K životu vyhledává suché, travnaté nebo křovinaté oblasti v nadmořské výšce 700–2000 m n. m. na území východní a jižní Afriky.\n\n"}
{"id": "599429", "url": "https://cs.wikipedia.org/wiki?curid=599429", "title": "Hermann Fegelein", "text": "Hermann Fegelein\n\nHermann Otto Fegelein, celým jménem Hans Georg Otto Hermann Fegelein (30. října 1906 Ansbach, Německé císařství – 29. dubna 1945 Berlín, Německo), byl velitel Waffen-SS (\"SS-Gruppenführer\") v nacistickém Německu, člen doprovodu Adolfa Hitlera, švagr jeho ženy Evy Braunové (manžel její sestry Gretl).\n\nNarodil se v Ansbachu v Bavorsku do rodiny penzionovaného katolického poručíka Hanse Fegeleina. Jako malý chlapec pracoval v otcově jezdecké škole v Mnichově. Když byla kvůli celosvětové ekonomické krizi v roce 1920 zavřena, pracoval ve stájích u Christiana Webera, prvotního člena nacistické strany. V roce 1925, po studiu dvou semestrů na mnichovské univerzitě, se připojil k jízdnímu regimentu a 27. dubna 1927 k bavorské státní policii v Mnichově jako důstojnický nováček (kadet). V Mnichově brzy přišel do kontaktu s národním socialismem, stal se členem strany (členské číslo 1.200.158) a členem SA v roce 1930. V roce 1931 přestoupil do Schutzstaffel. Jeho hodnost Obergruppenführera u zbraní SS byla vyšší než obecná SS hodnost Gruppenführera a Generalleutnant zbraní SS.\n\n25. července 1937 říšský vůdce SS Heinrich Himmler vytvořil speciálním nařízením Oberabschnitt (SUD), hlavní jezdeckou školu v Mnichově a ustanovil Fegeleina jejím ředitelem, poté požádal pro svého přítele, kapitána Martena von Barnekowa, povolení vstoupit do jezdecké školy a Heinrich Himmler jeho žádosti vyhověl. Dále postupoval v hodnostech až k hodnosti SS Gruppenführera. Byl prominentním členem jezdecké školy. Také sloužil u Reinharda Heydricha, velitele Sicherheitsdienst.\n\nHermann Fegelein byl zván „zlatým hochem Heinricha Himmlera“. Jeho chlapecká tvář a podlézavé chování mu získalo jeho značnou přízeň. Himmler s ním jednal jako se synem. Uděloval mu i speciální úkoly (nejčastěji související s jezdectvem), nejlepší zaměstnance a velkorysé dotace. Například v létě 1941 pověřil Fegeleina „vyčištěním“ pripjaťské oblasti od Židů, Poláků, Rusů a dalších rasově nežádoucích etnik. Himmler ho přivedl domů, poté co byl raněný na ruské frontě v říjnu 1943, a dosadil ho jako svého adjutanta a představitele SS.\n\nJeho politicky dohodnutá svatba se konala 3. června 1944 v Palace of Mirabell v Salzburgu. Svatební povolení získal v místní městské úřadovně a svědkem byl Heinrich Himmler. Dvoudenní oslava poté proběhla v Hitlerově Orlím hnízdě. Fotografie ze svatební večeře se objevily rok po konci války v britském týdeníku Picture Post Magazine a ukazovaly Hitlera na večírku. Byl znám také jako svůdník a po svatbě s Gretl Braunovou měl mnoho mimomanželských afér. Hitler si byl zřejmě vědom jeho mimomanželských aktivit, a ačkoliv s nimi nesouhlasil, nebral je na vědomí.\n\nOd ledna do dubna 1945 kontroloval Martin Bormann příchody do Hitlerovy kanceláře, s nímž byl také v úzkém vztahu. Jeho šéf Heinrich Himmler zkoušel vyjednávat v dubnu 1945 se spojenci prostřednictvím hraběte Folke Bernadotta (švédský diplomat) kapitulaci. Poté, co Hitler vyloučil Himmlera ze strany a nařídil jeho zatčení, došlo i na Himmlerovy oblíbence. V té době Fegelein opustil bunkr říšského kancléřství a byl dopaden SS - Obersturmbannführerem Peterem Höglem ve svém berlínském apartmánu - byl oblečen v civilním oděvu a zřejmě připravoval útěk do Švédska nebo Švýcarska se svou maďarskou milenkou. Nesl peníze, jak německé, tak i zahraniční, dále šperky, některé z nich patřily Evě Braunové. Podle zpráv byl pod vlivem alkoholu, když byl zatčen a odveden zpět do bunkru. V tomto bodě se historické zprávy velmi liší. Novinář James P. O’Donnell objevil v jeho korespondenci množství tvrzení a teorií stran dalších událostí kolem Fegeleina. Některé teorie se navzájem vyvracejí a další vypadají nesmyslně (např. tvrzení, že Fegeleina zastřelil Hitler). Mnoho z nich říká, že byl odsouzen válečným soudem a zastřelen a tato teorie převládala po mnoho let. Jeho poslední známá akce bylo vystoupení ve filmovém týdeníku 20. dubna 1945 (narozeniny Adolfa Hitlera).\n\n"}
{"id": "599432", "url": "https://cs.wikipedia.org/wiki?curid=599432", "title": "Šenk", "text": "Šenk\n\nŠenk může být:\n\n"}
{"id": "599435", "url": "https://cs.wikipedia.org/wiki?curid=599435", "title": "Slípka takahe", "text": "Slípka takahe\n\nSlípka takahe (\"Porphyrio hochstetteri\") je velký nelétavý pták z čeledi chřástalovitých žijící na vysoko položených pastvinách s trsy horských trav. S délkou až 63 cm se jedná o největšího chřástala světa. Opeření má modro-zelené s červenými končetinami a totožně zbarveným, nápadně velkým zobákem. Jedná se o novozélandského endemita, který byl dlouho (od roku 1898) považován za vyhynulého, ale v roce 1948 byl objevena poslední žijící divoká populace uprostřed novozélandských Alp a následně zahájen záchranný program. Hlavní příčinou populačního propadu slípek takehe byli zavlečení predátoři, největší měrou pak hranostaj, ale i konkurence o potravu ze strany dovezených kopytnaté zvěře. V současné době je v Červeném seznamu IUCN zařazena do kategorie ohrožených druhů a zdá se, že se díky přísným ochranářským opatřením a její populace opět pomalu zvyšuje.\nV roce 2018 byla založena teprve druhá divoká populace (tedy mimo oplocená území) v národním parku Kaharungi na severu Jižního ostrova . Celková populace druhu v současnosti čítá zhruba 300 kusů.\n\n"}
{"id": "599438", "url": "https://cs.wikipedia.org/wiki?curid=599438", "title": "Gryposaurus", "text": "Gryposaurus\n\nGryposaurus („ještěr s hákovitým nosem“) byl rod mohutného kachnozobého dinosaura, žijícího v období pozdní křídy (asi před 83 až 75 miliony let) na území dnešních USA (Montana a Utah) a Kanady (Alberta).\n\nPatřil mezi velké ornitopody, jeho délka se pohybovala kolem 8,5 metru a hmotnost mohla dosáhnout zhruba 3 tun. Byl schopen běhat po dvou nohách, ale mohl zřejmě také chodit po čtyřech. Jako všichni ostatní kachnozobí dinosauři byl býložravý. Jeho zuby byly uzpůsobeny ke žvýkání tuhých větviček a listů. Konec čelistí byl přeměněn v jakýsi rohovinový zobák, charakteristický pro celou skupinu hadrosauridů. Gryposauři měli navíc charakteristicky vyklenutý nasální oblouk. Žili zřejmě v menších stádech.\n\nV současnosti jsou rozeznávány tři platné druhy rodu \"Gryposaurus\": \"G. notabilis\" (Lambe, 1914), \"G. latidens\" (Horner, 1992) a \"G. monumentensis\" (Gates a Sampson, 2007).\n\nV roce 2017 byla publikována vědecká studie s detailním popisem exempláře \"MSNM V345\", částečně zachované kostry, objevené v lokalitě Dinosaur Provincial Park (kanadská provincie Alberta) v roce 1922 a roku 1958 zakoupená Muzeem přírodní historie v Miláně.\n\n"}
{"id": "599440", "url": "https://cs.wikipedia.org/wiki?curid=599440", "title": "Schwartz", "text": "Schwartz\n\nPříjmení Schwartz nosí více různých osobností:\n\n\n"}
{"id": "599442", "url": "https://cs.wikipedia.org/wiki?curid=599442", "title": "Cytokinový receptor", "text": "Cytokinový receptor\n\nCytokinový receptor je membránový receptor, na který se váží cytokiny či další malé proteiny se signalizační funkcí (některé růstové faktory, CSF či dokonce jisté hormony). Signál z vnějšku buňky se pomocí těchto receptorů převádí tzv. JAK/STAT kaskádou dovnitř buňky.\n\nCytokinové receptory se skládají nejméně ze dvou polypeptidových řetězců. Když se naváže cytokin na vnější straně membrány, receptor buď změní prostorovou orientaci nebo dokonce dojde ke shluknutí několika receptorů dohromady. Pod membránou jsou připravené asociované kinázy, které převádí signál dovnitř buňky. Nazývají se Jak kinázy a spouští již tzv. JAK/STAT signalizaci.\n\nCytokinové receptory jsou vymezeny poměrně vágně, ale každopádně spadají do několika rodin. Zde jsou uvedeny nejtypičtější zástupci cytokinových receptorů (v závorce jsou vypsány jejich hlavní ligandy):\n\n"}
{"id": "599443", "url": "https://cs.wikipedia.org/wiki?curid=599443", "title": "Crossfire", "text": "Crossfire\n\nCrossfire je píseň amerického rockového zpěváka Brandona Flowerse, který je členem americké rockové skupiny The Killers. Píseň pochází z jeho debutového studiového alba \"Flamingo\". Produkce se ujal producent Brendan O'Brien.\n"}
{"id": "599445", "url": "https://cs.wikipedia.org/wiki?curid=599445", "title": "Schwarz", "text": "Schwarz\n\nSchwarz nebo Schwarzová může znamenat:\n\n\n\n"}
{"id": "599446", "url": "https://cs.wikipedia.org/wiki?curid=599446", "title": "Rada Ománu", "text": "Rada Ománu\n\nRada Ománu je dvoukomorový sbor rádců, která nemá zákonodárnou moc, ale konzultuje vládní kroky s ománským sultánem, jímž je v současné době Kábús bin Saíd. Rada Ománu byla ustanovena vydáním královského dekretu v roce 1997. Skládá se ze Státní Rady (horní komora, : ') a Poradního shromáždění (dolní komora, : '). Členové Státní Rady jsou vybíráni samotným sultánem, členové Poradního shromáždění jsou voleni lidem každé tři roky.\n"}
{"id": "599447", "url": "https://cs.wikipedia.org/wiki?curid=599447", "title": "Vanilla Twilight", "text": "Vanilla Twilight\n\nVanilla Twilight je píseň americké popové skupiny Owl City. Singl byl vydán 26. ledna 2010. Píseň pochází z druhého alba \"Ocean Eyes\" vydaného 14. července 2009. Produkce se ujal člen a zakladatel skupiny Adam Young.\n\n\"Vanilla Twilight\" je působivá píseň o ztracené lásce Adama k dívce ze střední, která se odstěhovala pryč. \"\"Když jsem chodil na střední, potkal jsem tu nejokouzlující dívku, jakou si je možné představit. Většina mých 'sladkých' písní je o ní. Před pár lety se odstěhovala na kolej a po nějakou dobu jsme se nestýkali. Nedávno jsme se spolu znovu začali bavit a život se někdy znovu obnovuje. Jsem do ní blázen.\"\" řekl Adam 20. srpna 2009 v rozhovoru pro Buzzgrinder. Jinde v únoru 2010 zase vysvětluje: \"\"Tato skladba je asi tou nejstarší z celého alba. Napsal jsem ji na svém začátku roku 2007 a stále ji vylepšoval. Když jsem pro toto album potřeboval baladu, tak jsem jen sem tam přehodil slovo a zapadlo to perfektně.\"\"\n\n\"Vanilla Twilight\" byla vydána ve stejný den, kdy vyšlo \"Ocean Eyes Deluxe Version\".\n\nSingl se umístil na hudebních žebříčcích ještě před datem vydání a následoval tak úspěch předchozího singlu \"Fireflies\".\n\nOficiální videoklip k \"Vanilla Twilight\" měl premiéru 22. března 2010. Je pro něj použita albová verze písně a menší roli v něm získal Shaquille O'Neal. Video bylo režírováno Stevem Hooverem a bylo použito místo v Pittsburghu v Pensylvánii, a u majáku Marblehead Lighthouse v Ohiu.\n\nVideo zachycuje úžas různých lidí, a dokonce i psa, kteří překvapeně hledí na formaci mraků na obloze - vanilkové stmívání. Ke konci videa O'Neil natahuje ruce směrem k mraku a šeptá: \"Take me with you\", což je \"vezmi mne s sebou\".\n"}
{"id": "599448", "url": "https://cs.wikipedia.org/wiki?curid=599448", "title": "Umbrella Beach", "text": "Umbrella Beach\n\nUmbrella Beach je píseň americké synthpopové skupiny Owl City. Singl byl vydán 17. května 2010. Píseň pochází z druhého alba \"Ocean Eyes\". Produkce se ujal člen a zakladatel skupiny Adam Young.\n\n\"\"'Umbrella Beach' je o poustevníkovi, který žije na konci pobřeží v jednom vagónu, který zrezivěl tak strašně, že klesl na dno zátoky. Místo toho, aby si poustevník hledal nový domov, rozhodne se, že se naučí potápět, a dnes žije hluboko pod hladinou ve svém vagónu.\"\"\n\nJinde Adam říká: \"\"Píseň 'Umbrella Beach' je o jedné opravdu super pláži, kde jsou tuny slunečníků, jako všude kolem, nejsou připevněny k žádným stolům nebo tak, jen tam leží a ty, když chceš, tak můžeš přijít se svými přáteli a svou rodinou a svými šortkami na tu pláž a vzít ty slunečníky a pochodovat s němi kolem a je to bláznivé, ale nikdo je neukradne, celou tu dobu tam leží. Jsou opravdu velké a plesnivé a tak, takže to je možná ten důvod, ale je to doopravdy super a já jsem byl inspirován, abych o tom napsal, tak jsem tak učinil. Ve svém sklepě.\"\"\n\nJedná se o třetí singl z druhého alba Owl City \"Ocean Eyes\", ovšem pro Spojené království je to druhý singl, neboť \"Vanilla Twilight\" v Evropě vydána nebyla.\n\nPro obal alba je použita fotografie pláže v Santa Monice, Kalifornie, vyfocená z Santa Monica Pier.\n\n16. dubna 2010 vzniklo k této skladbě britské video režírované Alexandrem Brownem, natočené v Hope Cove v Anglii.\n\nVideoklip vypráví o chlapci, který se snaží postavit letadlo, se kterým by přeletěl moře a dostal se tak na jiný ostrov. Není ale ukázáno, jestli se letadlu podařilo vzlétnout. Sám Adam Young se ve videu neobjevuje, v jedné scéně lze pouze zahlédnout jeho fotky.\n"}
{"id": "599451", "url": "https://cs.wikipedia.org/wiki?curid=599451", "title": "Katalánská hokejová reprezentace", "text": "Katalánská hokejová reprezentace\n\nKatalánská hokejová reprezentace je národní hokejové mužstvo Katalánska. Katalánsko není členem Mezinárodní federace ledního hokeje ani Mezinárodního olympijského výboru a nemůže se proto účastnit mistrovství světa ani zimních olympijských her (katalánští hokejisté mohou na těchto soutěžích startovat pouze za Španělsko).\n\n21.12.1983 HC Lausanne 7:4 Katalánsko \n\n19.04.2003 Katalánsko 2:0 Belgie \n\n27.12.2008 Katalánsko 5:3 Baskicko \n\n26.12.2009 Baskicko 9:1 Katalánsko \n\n23.12.2016 Katalánsko 4:3 Baskicko \n\n\n"}
{"id": "599452", "url": "https://cs.wikipedia.org/wiki?curid=599452", "title": "María Valverde", "text": "María Valverde\n\nMaría Valverde Rodríguez (* 24. března 1987, Madrid, Španělsko) je španělská herečka.\n\nNarodila se ve čtvrti Carabanchel v Madridu. V šestnácti letech si společně s Luisem Tosarem zahrála hlavní roli ve filmu \"La flaqueza del bolchevique\" v režii Manuela Martína Cuency, za kterou obdržela v roce 2003 Goyovu cenu.\n\n\n"}
{"id": "599454", "url": "https://cs.wikipedia.org/wiki?curid=599454", "title": "Solo (skladba)", "text": "Solo (skladba)\n\nSolo je píseň amerického popového zpěváka Iyaze. Píseň pochází z jeho debutového alba \"Replay\". Produkce se ujal producent J. R. Rotem.\n"}
{"id": "599455", "url": "https://cs.wikipedia.org/wiki?curid=599455", "title": "So Big", "text": "So Big\n\nSo Big je píseň amerického popového zpěváka Iyaze. Píseň pochází z jeho debutového alba \"Replay\". Produkce se ujal producent J. R. Rotem.\n"}
{"id": "599457", "url": "https://cs.wikipedia.org/wiki?curid=599457", "title": "Agnózie", "text": "Agnózie\n\nAgnózie či agnozie (z řeckého \"a-gnósis\", tedy „ne-poznání/znalost“, respektive ztráta znalostí) je ztráta schopnosti rozpoznat předměty, osoby, zvuky, tvary či vůně (zjednodušeně smyslové vjemy) a interpretovat je za situace, kdy nejsou porušené funkce smyslových orgánů. Odborně je definována jako „abnormalita v percepci či smyslovém vnímání při neporušených senzorických drahách.“ Rozlišujeme několik druhů agnozie, a to zrakovou (optickou či vizuální), sluchovou (akustickou), hmatovou (taktilní), čichovou a chuťovou.\n\nAgnozie může být důsledkem cévní mozkové příhody, demence, traumatu po poranění mozku nebo jiné neurologické poruchy.\n\n"}
{"id": "599460", "url": "https://cs.wikipedia.org/wiki?curid=599460", "title": "Svätopluk (opera)", "text": "Svätopluk (opera)\n\nSvatopluk (i v českých zemích uváděný pod originálním slovenským názvem Svätopluk) je opera slovenského skladatele Eugena Suchoně na námět ze života historického vládce Velkomoravské říše knížete Svatopluka. Vznikala od roku 1953 a premiéru měla roku 1960.\n\nPo úspěchu přepracované verze \"Krútňavy\" (1952) a orchestrálních \"Metamorfóz\" (1953) se Suchoň obrátil k tématu krále Svatopluka. Věnoval se mu už ve 30. letech, kdy ke hře \"Kráľ Svätopluk\" Ivana Stodoly napsal nejdříve předehru pro velký orchestr (1934, Op. 10 č. 1) a poté i scénickou hudbu (1935-36, Op. 10 č. 2). Po \"Krútňavě\", realistickém příběhu z vesnice připomínajícím opery Janáčka nebo veristů z přelomu 19. a 20. století, sáhl k ještě staršímu typu mytologického hudebního dramatu typu Wagnerova \"Lohengrina\" nebo Smetanovy \"Libuše\".\n\nSuchoň vycházel při práci na opeře v zásadě z dramatu Ivana Stodoly. Dramatik sice práci sledoval se zájmem, odmítl však na ní spolupracovat. Namísto toho skladateli pomáhala s libretem Jela Krčmáryová. Vedle samotného dramatu však Suchoň studoval řadu jiných literárních zpracování velkomoravského tématu, jakož i prameny a historické práce o Velkomoravské říši a o slovanském pohanství.\n\nHudební stránka opery je do značné míry odrazem Suchoňova výzkumu staré slovanské hudby a archaických kořenů lidové písně. Přitom však dodržuje přísný komponický rámec opírající se o útvary absolutní hudby a principy postwagnerovského hudebního dramatu. Oproti písňovější \"Krútňavě\" převažují deklamatorní recitativy, jež jen občas přecházejí v ariosa. Vážnost, se kterou Suchoň téma uchopil, a důraz na obřadní scény vede k tomu, že \"Svatopluk\" má blízko k oratoriu. Přitom je ale propracována psychologie osob, zejména postava samotného Svatopluka, která (podle Jana Trojana) \"spojuje rysy monumentality a démoničnosti\".\n\nSlavnostní premiéra se konala 10. března 1960 v Slovenském národním divadle v Bratislavě v režii Miloše Wasserbauera, dirigoval ji Tibor Frešo. Vzápětí (29. dubna) byla uvedena rovněž v pražském Národním divadle, kde ji uvedl velký Suchoňův příznivce, dirigent Zdeněk Chalabala, v původním slovenském znění. Na základě této inscenace pořídil rovněž následujícího roku první nahrávku \"Svatopluka\". Eugen Suchoň získal za \"Svatopluka\" (stejně jako za \"Krútňavu\") státní cenu I. stupně (1960). Ještě ve stejném roce jej uvedlo i divadlo v Košicích a v létě byl inscenován i v amfiteátru na Děvínském hradě.\n\nOpera \"Svatopluk\", podobně jako Suchoňova první opera \"Krútňava\", i když v menším měřítku, byla předmětem ideologických úprav týkajících se především libreta. Textovými změnami byla zejména otupena idea křesťanství vítězícího nad pohanstvím, rovněž kladná postava Svatoplukova syna Predslava byla zbavena charakterizace jako mnicha. Tyto zásahy se však nedotkly hudební podstaty díla a byly v novodobých inscenacích odstraněny.\n\nSvätopluk je od svého vzniku pravidelně uváděn na jevišti bratislavského Slovenského národního divadla, i když v menší míře a za menšího diváckého ohlasu než \"Krútňava\". Po premiéře rou 1960 byl nastudován znou v letech 1970, 1972, 1985, 1990, 1994 a 1998. Zatím poslední inscenaci připravil režisér Juraj Jakubisko (premiéra 7. listopadu 2008). Mimo Bratislavu ji nastudovaly jen Košice roku 1960. Mimo Slovensko byl \"Svatopluk\" uváděn jen zřídka (např. Saratov 1962), zejména v českých zemích. Inscenaci v Národním divadle (31 představení) následovala nastudování v Olomouci (premiéra 26. 10. 1968) a v Liberci (5. 5. 1970). Naposledy jej čeští diváci mohli vidět v brněnském Janáčkově divadle 15. února 2009 při hostování inscenace režiséra Juraje Jakubiska ze Slovenského národního divadla.\n\nRežisér Jozef Zachar natočil roku 1990 pro Československou televizi Bratislava televizní adaptaci této opery.\n\nFanfáry z opery \"Svatopluk\" se po roce 1992 staly fanfárami prezidenta Slovenské republiky.\n\n\nDěj opery se odehrává okolo roku 894 na Velké Moravě, když kníže (král) Svatopluk, cítě svou blízkou smrt, odevzdává vládu svým dvěma synům Svatoplukovi a Mojmírovi. Fiktivní děj je částečně založen na historických reáliích a historických postavách.\n\nNa Velehradě se chystá velká slavnost, při níž má stárnoucí král Svatopluk předat část vlády v říši svým synům Mojmírovi a Svatoplukovi mladšímu. V dosud prázdné dvoraně je jen igric Záboj, který zamilován do kněžny Ľutomíry. Ta je u Svatopluka hostem, potají se ale usiluje dostat na velkomoravský stolec svého otce, panonského knížete Braslava. Záboj jí prozradí tajnou zprávu o tom, že Svatopluk soustředí vojsko za Dunajem a chystá se napadnout Franky. Ľutomíra pošle tuto důležitou zvěst po holubici do Panonie.\n\nSvatopluk přistupuje k obřadu; špín Dragomír poučuje královy syny o významu obřadu. Mojmír je přívržencem učení Konstantina a Metoděje, chce pozvednout lid z poroby, zbavit říši franských kněží a zrušit otroctví. Mladý Svatopluk je naopak ctižádostivý a rád by se za pomoci Franků zmocnil trůnu sám. Podle tradice přijímá král nyní prosebníky. Otrokyně Blagota prosí o pomoc pro svou dceru Milenu, kterou zajali pohané a chtějí z ní učinit živou oběť svým bohům. Svatopluk dává tuto věc posoudit svým synům – Mojmír chce dívku ihned osvobodit a pohany potrestat, naopak Svatopluk mladší se pohanů zastává, protože v nich vidí především dobré bojovníky a své spojence. Král souhlasí s mladším synem, neboť potřebuje vojáky proti Frankům. Strhne se však hádka, neboť to je proti mysli oběma synům - Svatopluk mladší nechce spory s Franky a Mojmír zase nechce podporu pohanů. Synové přitom zaútočí na krále výčitkami za smrt strýce Rostislava, kterého Svatopluk zradou odstranil při své cestě k moci. Slavnost je přerušena, krále stihne srdeční záchvat. Voják přináší zprávu, kterou našel v zastřelené holubici – byla to zpráva, kterou vyslala Ľutomíra. To krále rozhněvá, rozkáže vojsku nastoupit a sám povede výpad proti Frankům.\n\nPohanské pohřebiště. V duchu dávných rituálů při pohřbu mládence ze vznešeného rodu, který zahynul jako hrdina v boji, musí zahynout mladá dívka jako jeho posmrtná nevěsta. K pohanům přichází Svatopluk mladší, který se uchází o jejich pomoc při dobytí Nitravy. Pohanští žreci (obětníci) mu věští vůli boha Peruna: zabij krále – svého otce a ty sám nám budeš vládnout. Svatopluk se věštbě podrobí a odchází ji provést. V tom na pohřebiště vtrhne pluk Mojmírova vojska, pohany rozpráší, svrhne jejich modly a osvobodí mladičkou Milenu, která se z vděčnosti nabídne do Mojmírových služeb. Vojáci Mojmíra vyzývají, aby dobyl hrad svého otce a ujal se jeho trůnu. Mojmír sice odmítá postupovat takto přímo proti svému otci, chce však za ním jít a vyjednávat o dalším způsobu vlády na Velké Moravě. Ľutomíra, která všechko slyšela, se rozhodne intrikou zničit Mojmíra a touží se sama stát velkomoravskou kněžnou.\n\n(1. obraz) Svatoplukův rádce Dragomír se dozvěděl o Mojmírově činu a dal ho zajmout. Mojmír přiznává, že pobil pohany, ale odmítá obvinění, že chtěl zabít otce. V tom vystoupí Ľutomíra a lstivě prohlásí, že dopis, který napsala a který zachytily královské stráže, viděla psát Mojmíra. Král je tím přesvědčen a dá Mojmíra uvěznit. Milena, která se stala Mojmírovou věrnou společnicí, se vrhá ke královým nohám a prosí za Mojmíra tvrdíc, že slyšela, že ne Mojmír, ale jeho druhý syn má být otcovrahem. Dívce sice nikdo nevěří, ale přece dá Dragomír krále ostřeji hlídat. Při úplňku měsíce přichází Svatopluk mladší a zdvíhá zbraň proti otci, avšak stráže jej zadrží a král nevěří vlastním očím; musí vydat strážím i svého druhého syna.\n\n(2. obraz) Záboj opěvuje nešťastného krále. Když po něm Ľutomíra žádá další informace a hodlá dát signál nepřátelům, zabije ji. Přichází král, aby konal vojenský soud nad svými syny. Prožívá přitom hlubokou osobnostní citovou krizi. V zoufalství vidí zjevení zkrvavených očí, které mu připomínají jeho dávnou zradu na strýci Rostislavovi. V poblouznění ho najde jeho třetí syn Predslav, který je mnichem a přišel otce povzbudit a prosit za své bratry, aby jim král odpustil trest smrti, na který čekají. Svatopluk odpovídá: „Není třeba“. Cítí, že jeho život končí, svolává lid i syny, odpouští jim a rozděluje mezi ně vládu. Tu bere do rukou pruty a varuje syny před nejednotou: \"Po jednom každý z nich poľahky sa skloní, spojte ich vo zväzok, nik ich nerozlomí\". Král umírá a svár mezi syny začíná. Svatopluk mladší není spokojený se svým údělem a zaútočí mečem na Mojmíra, který se stal dědicem královské koruny. Mojmíra zachrání vlastním tělem Milena, která umírá téměř současně s králem. Zatímco Dragomír prohlašuje jediným králem Mojmíra, Svatopluk mladší prchá se slovy: \"Mojmír, na bojisku sa ešte stretneme!\". Jak větší Záboj ve své písni, osud Velkomoravské říše je tím zpečetěn.\n\n\n"}
{"id": "599463", "url": "https://cs.wikipedia.org/wiki?curid=599463", "title": "Pontarlier", "text": "Pontarlier\n\nPontarlier (latinsky: Ariolica) je francouzská obec a sídlo jedné ze dvou podprefektur departementu Doubs v regionu Franche-Comté ve východní Francii.\n\n"}
{"id": "599465", "url": "https://cs.wikipedia.org/wiki?curid=599465", "title": "Josef Fiedler", "text": "Josef Fiedler\n\nJosef Fiedler (20. července 1866 Praha – 8. května 1937 Praha) byl český fotograf. \n\nByl synem pražského fotografa Hynka Fiedlera. Vystudoval obchodní školu a pak pracoval jako praktikant v rodinném ateliéru na Václavském náměstí, který po otcově smrti v roce 1870 vedla jeho matka. Po vyučení pracoval více než rok ve fotografickém ateliéru v Drážďanech. V roce 1893 převzal vedení rodinného podniku a působil zde až do roku 1921.\n\nVedle ateliérové portrétní a rodinné fotografie se věnoval i krajinářské fotografii, reportážní fotografii a stereofotografii.\n\n\n"}
{"id": "599471", "url": "https://cs.wikipedia.org/wiki?curid=599471", "title": "Anton Šťastný", "text": "Anton Šťastný\n\nAnton Šťastný (* 5. srpna 1959 Bratislava) je bývalý československý a slovenský hokejový útočník.\n\nS hokejem začínal ve Slovanu Bratislava, kde působil s bratry Mariánem a Peterem. V Bratislavě odehrál 3 sezony mezi roky 1977 a 1980.\n\nByl draftován v amatérském draftu v roce 1978 ve 12. kole, celkově 198. týmem Philadelphia Flyers.\nPo druhé byl draftován v roce 1979 ve 4. kole, celkově 83. týmem Québec Nordiques.\n\nV Québecu odehrál 9 sezon mezi roky 1980 a 1989. Poslední sezonu v NHL (1988/89) odehrál v Québecu a v AHL v týmu Halifax Citadels. Sezonu 1989/90 hrál ve švýcarské lize v týmu Fribourg-Gottéron, kdy se probojovali do play off, ale skončili hned v 1.kole. Ve švýcarské lize zůstal 2 sezony v týmu EHC Olten. Sezonu 1992/93 se rozhodl vynechat. Jeho poslední sezonu v kariéře (1993/94) strávil v Bratislavě, kde s hokejem začínal.\n\nJe nejmladší z bratrů Šťastných (Peter Šťastný a Marián Šťastný). V roce 1980 s bratrem Peterem emigrovali do Kanady.\n\nByl jako jediný z bratrů draftován v NHL. Byl jediným z rodiny, který byl draftován v amatérském draftu NHL.\n\nHokejovou kariéru ukončil na začátku roku 1994 v přípravném zápase, když srazil krosčekem rozhodčího. Dostal osmiměsíční distanc a poté se rozhodl ukončit kariéru.\n\n\n\n"}
{"id": "599473", "url": "https://cs.wikipedia.org/wiki?curid=599473", "title": "HU", "text": "HU\n\nSpojení písmen H a U může mít různé významy:\n\n\n\n\nHu je také původně čínské příjmení. Do češtiny se většinou přepisuje jako Chu.\n"}
{"id": "599475", "url": "https://cs.wikipedia.org/wiki?curid=599475", "title": "Bijelo dugme", "text": "Bijelo dugme\n\nBijelo dugme (srbskou cyrilicí Бијело дугме) je nejznámější rockovou skupinou bývalé Jugoslávie. Stejně jako řada dalších úspěšných kapel původem ze SFRJ, i \"Bijelo dugme\" vzniklo v Sarajevu, a to v roce 1973. Skupina byla aktivní v zlaté éře jugoslávské populární hudby; byla symbolem svojí doby. Název kapely v překladu znamená Bílý knoflík.\n\nSkupina v letech 1973–1989 vydala celkem devět alb. Původně vystupovala pod názvem \"Jutro\" (Ráno), jméno \"Bijelo dugme\" přijala 1. ledna 1974. Jediným členem, který ve skupině zůstal od začátku do konce byl kytarista Goran Bregović, na postu frontmana se vystřídalo více zpěváků; Željko Bebek, Mladen Vojičić Tifa, nebo Alen Islamović. Do skupiny přišli a zase odešli basisté Zoran Redžić, Jadranko Stanković, Sanin Karić a Ljubiša Racić, bubeníci Goran Ivandić, Milić Vukašinović a Dragan Jankelić a klávesisté Vlado Pravdić a Laza Ristovski.\n\nSkupina se rozpadla kvůli válce při rozpadu Jugoslávie. Její členové společně vystoupili až v roce 2005 v Sarajevu, Záhřebu a Bělehradu.\n\n"}
{"id": "599478", "url": "https://cs.wikipedia.org/wiki?curid=599478", "title": "Podhůří Železných hor", "text": "Podhůří Železných hor\n\nPodhůří Železných hor je dobrovolný svazek obcí v okresu Pardubice, jeho sídlem jsou Choltice a jeho cílem je ochrana a prosazování společných zájmů členských obcí, v jednotlivostech potom zejména spolupráce členských obcí při obnově a rozvoji venkova, při přípravě a realizaci rozvojových programů EU a činnosti podle §50, odst.1 zák.č. 128/2000Sb., o obcích. Předmětem činnosti jsou i takové akce a aktivity, které se z objektivních důvodů týkají jen některých členských obcí, pokud jsou v souladu se zájmy a záměry svazku. Svazek je oprávněn zakládat podle platné právní úpravy samostatně nebo s dalšími osobami podnikatelské a nepodnikatelské subjekty. Sdružuje celkem 21 obcí a byl založen v roce 2002.\n\n"}
{"id": "599484", "url": "https://cs.wikipedia.org/wiki?curid=599484", "title": "Zdravotnická záchranná služba Moravskoslezského kraje", "text": "Zdravotnická záchranná služba Moravskoslezského kraje\n\nZdravotnická záchranná služba Moravskoslezského kraje (ZZS MSK, do 2. února 2005 \"Územní středisko záchranné služby Ostrava, příspěvková organizace\", poté do 10. ledna 2013 \"Územní středisko záchranné služby Moravskoslezského kraje, příspěvková organizace\") je příspěvková organizace a provozovatel zdravotnické záchranné služby v Moravskoslezském kraji. Hlavní náplní činnosti organizace je zajišťování odborné přednemocniční neodkladné péče (PNP) na území Moravskoslezského kraje podle zákona č. 374/2011 Sb., o zdravotnické záchranné službě. Přednemocniční neodkladná péče je zajišťována na území o rozloze 5 427 km² pro více než 1 250 000 obyvatel. V oblasti Moravskoslezského kraje je k dispozici více než 60 výjezdových skupin a jedna skupina letecké záchranné služby rozmístěných na 32 výjezdových základnách.\n\nK 31. prosinci 2003 zanikly okresní úřady a vzniklo Územní středisko záchranné služby Ostrava jako nástupnická organizace všech samostatných záchranných služeb v okresech Ostrava-město, Bruntál, Opava, Karviná, Nový Jičín a Frýdek-Místek. Všechny výjezdové základny i jednotlivé dispečinky byly sloučeny pod jednu organizaci. 2. února 2005 byl změněn název organizace na Územní středisko záchranné služby Moravskoslezského kraje. 10. ledna 2013 se stal nový název organizace Zdravotnická záchranná služba Moravskoslezského kraje. Od svého vzniku je záchranná služba v Moravskoslezském kraji největší územní záchranná služba v České republice.\n\nMoravskoslezský kraj je pro potřeby záchranné služby rozčleněn do šesti územních odborů, které čítají dohromady 32 výjezdových základen. Hranice územních odborů respektují víceméně hranice okresů. Jednotlivé výjezdové skupiny jsou řízeny z Integrovaného bezpečnostního centra (IBC).\n\nOd ledna 2011 funguje v Moravskoslezském kraji Integrované bezpečnostní centrum. Jedná se o jednotné krajské operační středisko, které obsluhuje veškeré složky integrovaného záchranného systému. Kromě samotné záchranné služby koordinuje také hasičský záchranný sbor, policii i městskou policii. V mnoha krajích již fungují samostatná krajská střediska pro záchrannou službu, ale v Moravskoslezském kraji jako v jediném je středisko společné pro všechny složky integrovaného záchranného systému.\n\nPřed spuštěním Integrovaného bezpečnostního centra byla záchranná služba obsluhována v oblasti Ostravy z Centra tísňového volání (CTV), které již fungovalo na principu obsluhy všech tísňových linek. Ostatní územní odbory však disponovaly samostatnými středisky pouze pro záchrannou službu. Celkem tak bylo v kraji šest zdravotnických operačních středisek záchranné služby. Otevřením jednotného krajského operačního střediska došlo ke zkvalitnění vyhodnocování tísňových výzev a efektivnějšímu využití všech posádek.\n\nKromě Integrovaného bezpečnostního centra bylo v lednu 2011 otevřeno Informační centrum záchranné služby, které poskytuje občanům Moravskoslezského kraje informace a rady v případě zdravotních obtíží. Informační centrum vyhodnocuje především výzvy neakutního charakteru.\n\nNa území celého kraje je k dispozici v nepřetržitém 24hodinovém provozu přes 60 výjezdových skupin a vzletová skupina letecké záchranné služby, jejichž počet se mění s pracovní a noční dobou. V mimopracovní dobu a v nočních hodinách je počet skupin snížen. Výjezdové skupiny pracují v režimech rychlá zdravotnická pomoc (RZP) ve složení řidič-záchranář a zdravotnický záchranář, rychlá lékařská pomoc (RLP) ve složení řidič-záchranář, lékař a zdravotnický záchranář a rychlá lékařská pomoc v systému Rendez-Vous s lékařem v osobním automobile.\n\nNa území Moravskoslezského kraje je zřízeno celkem 32 výjezdových základen, jejichž organizace je taková, aby byla přednemocniční neodkladná péče zajištěna do 20 minut od přijetí tísňové výzvy. Nejvíce výjezdových základen je umístěno na území odboru Nový Jičín. Od 1. ledna 2015 je v provozu nová výjezdová základna v Bílovci na Novojičínsku, která vznikla ve společném areálu s hasičským záchranným sborem. Základna je obsazena výjezdovou skupinou rychlé zdravotnické pomoci, která se oddělila od výjezdové základy ve Fulneku. Z Fulneku do konce roku 2014 vyjížděla skupina rychlé lékařské pomoci, která byla nahrazena v roce 2015 výjezdovou skupinou rychlé lékařské pomoci v systému Rendez-Vous. K rozšíření víceúrovňového setkávacího systému Rendez-Vous došlo v roce 2015 také na území Ostravy. Zdravotnická záchranná služba Moravskoslezského kraje zajišťuje v Bruntále chod lékařské pohotovostní služby (LPS). Kromě toho zajišťuje také provoz dvou protialkoholních záchytných stanic (PZS).\n\nProvoz letecké záchranné služby (LZS) byl v Ostravě zahájen 1. srpna 1989. Zdravotnickou část posádky letecké záchranné služby zajišťuje Zdravotnická záchranná služba Moravskoslezského kraje, ostatní provozní pracovníky včetně pilotů zajišťuje společnost DSA. Ta je také provozovatelem samotného vrtulníku, v současnosti moderního stroje Eurocopter EC 135 T2+. Volacím znakem vrtulníku je Kryštof 05. Letecká záchranná služba je k dispozici 24 hodin denně. Heliport je umístěn v areálu integrovaného záchranného systému v místní části Ostrava-Zábřeh. Zde má sídlo také a Hasičský záchranný sbor Moravskoslezského kraje. Vrtulník z Moravskoslezského kraje zasahuje často také ve Zlínském kraji, který leteckou záchrannou službu neprovozuje.\n\n\n"}
{"id": "599485", "url": "https://cs.wikipedia.org/wiki?curid=599485", "title": "Region Moravskotřebovska a Jevíčska", "text": "Region Moravskotřebovska a Jevíčska\n\nRegion Moravskotřebovska a Jevíčska je dobrovolný svazek obcí v okresu Svitavy, jeho sídlem je Moravská Třebová a jeho cílem je hájení oprávněných ekonomických, sociálních, společenských a kulturních zájmů obyvatel regionu, řešení problémů přesahujících rámec a možnosti jednotlivých obcí, zejména se jedná o úkoly v oblasti školství, sociální péče, zdravotnictví, kultury, požární ochrany, veřejného pořádku, ochrany životního prostředí, cestovního ruchu, zabezpečování čistoty obce, správy veřejné zeleně a veřejného osvětlení, shromažďování a odvoz komunálních odpadů a jejich nezávadného zpracovávání, využití nebo zneškodnění, zásobování vodou, odvádění a čištění odpadních vod, zavádění, rozšiřování inženýrských sítí, systémů veřejné osobní dopravy k zajištění dopravní obslužnosti daného území, správy majetku obcí a další. Sdružuje celkem 33 obcí a byl založen v roce 2001.\n\n\n"}
{"id": "599486", "url": "https://cs.wikipedia.org/wiki?curid=599486", "title": "Běh na 4 x 800 metrů", "text": "Běh na 4 x 800 metrů\n\nŠtafetový běh na 4x800 metrů je jednou z nepříliš často vypisovaných atletických tratí, běhaných jako týmová čtyřčlenná štafeta. Každý ze čtyř účastníků běhá vzdálenost 800 metrů (dvou atletických oválů). Jednotlivé mezičasy nelze srovnávat s výkony na individuální trati, protože start každého úseku je letmý a často poněkud hektický.\n\nPrůměrný čas na jednom úseku činí při SR mužů 1:45,6 minuty, u žen 1:57,5 minuty.\n\n\n"}
{"id": "599491", "url": "https://cs.wikipedia.org/wiki?curid=599491", "title": "Region Orlicko-Třebovsko", "text": "Region Orlicko-Třebovsko\n\nRegion Orlicko-Třebovsko je dobrovolný svazek obcí v okresu Svitavy a okresu Ústí nad Orlicí, jeho sídlem je Ústí nad Orlicí a jeho cílem je realizace strategického plánu trvale udržitelného rozvoje regionu svazku obcí a dalších aktivit v˙oblasti ekonomického rozvoje, rozvoje venkova, kvality života, ochrany životního prostředí, rozvoje cestovního ruchu, propagace regionu a vytváření příznivých vnitřních a vnějších vztahů schválených orgány svazku obcí. Svazek obcí může vyvíjet vlastní hospodářskou činnost. Sdružuje celkem 22 obcí a byl založen v roce 2001.\n\n\n"}
{"id": "599494", "url": "https://cs.wikipedia.org/wiki?curid=599494", "title": "Terasy Ještědu", "text": "Terasy Ještědu\n\nTerasy Ještědu je přírodní památka ev. č. 1775, která se nachází v okrese Liberec.\n\nDůvodem ochrany lokality je unikátní nahromadění produktů mrazového zvětrávání na svazích Ještědu.\n\nJednotlivé části památky (např. Kamenná vrata, Červený kámen, vrcholové sutě) návštěvníkům přibližuje vybudovaná Naučná stezka Terasy Ještědu.\n\n"}
{"id": "599495", "url": "https://cs.wikipedia.org/wiki?curid=599495", "title": "Regionální svazek obcí Bohdanečsko", "text": "Regionální svazek obcí Bohdanečsko\n\nRegionální svazek obcí Bohdanečsko je dobrovolný svazek obcí v okresu Pardubice, jeho sídlem jsou Lázně Bohdaneč a jeho cílem je spolupráce členských obcí při zajišťování všech životních potřeb občanů obcí svazku, spolupráce s˙jinými obcemi a svazky i zahraničními, propagace obcí a území svazku, hájení a prosazování společných zájmů obcí svazku, rozvoj území zaujímaného svazkem. Sdružuje celkem 20 obcí a byl založen v roce 2000.\n\n"}
{"id": "599497", "url": "https://cs.wikipedia.org/wiki?curid=599497", "title": "Rozvoj regionu obcí Pod Zemskou branou", "text": "Rozvoj regionu obcí Pod Zemskou branou\n\nRozvoj regionu obcí Pod Zemskou branou je dobrovolný svazek obcí v okresu Ústí nad Orlicí, jeho sídlem je Žamberk a jeho cílem je spolupráce členských obcí v oblasti ochrany životního prostředí, cestovního ruchu, rozvoje infrastruktury, dopravní obslužnosti, sociální politiky a územního plánu. Sdružuje celkem 4 obce a byl založen v roce 2002.\n\n\n"}
{"id": "599499", "url": "https://cs.wikipedia.org/wiki?curid=599499", "title": "Be'er Ora", "text": "Be'er Ora\n\nBe'er Ora ( , v oficiálním přepisu do angličtiny Be'er Ora) je vesnice typu společná osada (\"jišuv kehilati\") v Izraeli, v Jižním distriktu, v Oblastní radě Chevel Ejlot.\n\nLeží v nadmořské výšce 136 metrů v jižní části údolí vádí al-Araba, do kterého zde ústí vádí Nachal Ora, cca 143 kilometrů od jižního břehu Mrtvého moře. Západně od obce se prudce zvedá aridní oblast pouště Negev.\n\nObec se nachází 190 kilometrů od břehu Středozemního moře, cca 262 kilometrů jihovýchodně od centra Tel Avivu, cca 230 kilometrů jihojihozápadně od historického jádra Jeruzalému a 17 kilometrů severoseverovýchodně od města Ejlat. Be'er Ora obývají Židé, přičemž osídlení v tomto regionu je etnicky převážně židovské. Obec je jen 2 kilometry vzdálena od mezinárodní hranice mezi Izraelem a Jordánskem.\n\nBe'er Ora je na dopravní síť napojen pomocí dálnice číslo 90. Východně od obce vyrůstá Ramonovo mezinárodní letiště.\n\nBe'er Ora byl založen v roce 1950. Tehdy ovšem šlo o výcvikový tábor mládežnické organizace Gadna bez trvalého osídlení. Původní arabský místní název této lokality je \"Bir Chindis\". Po roce 1949 zde byla studna, která zpočátku zásobovala město Ejlat vodou.\n\nSoučasná vesnice zde vznikla až počátkem 21. století. Slavnostní položení základního kamene se odehrálo 15. května 2001. Zřízení civilního sídla v této lokalitě umožnilo již rozhodnutí izraelské vlády ze 14. srpna 1989. Výhledově zde je kapacita pro 875 (podle jiného zdroje 600) domů. Předpokládá se tu zbudování sportovních areálů, hotelových kapacit, úpravny na odsolování vody a kanalizace. Obce je jednotně řešena jako kompaktní soubor architektury přizpůsobené pouštnímu klimatu.\n\nPodle údajů z roku 2014 tvořili naprostou většinu obyvatel v Be'er Ora Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu. Podle údajů z internetových stránek z roku 2010 zde bylo uváděno 20 žijících rodin. K 31. prosinci 2013 zde žilo již 525 lidí. Během roku 2013 populace stoupla o 33,2 %. Ještě v roce 2008 oficiální vládní statistické výkazy evidovaly Be'er Ora jako pouhé „místo“ (\"makom\") nikoliv obec.\n\n\n"}
{"id": "599503", "url": "https://cs.wikipedia.org/wiki?curid=599503", "title": "Ivaniny rybníčky", "text": "Ivaniny rybníčky\n\nIvaniny rybníčky je přírodní památka ev. č. 1694, která se nachází 1 km jihovýchodně od Proseče pod Křemešníkem v okrese Pelhřimov, v nadmořské výšce 610 - 618 m. Rybníčky byly vyhlášeny přírodní památkou v roce 1994. Chráněné území je ve správě Krajského úřadu Kraje Vysočina.\n\nCílem ochrany je zachování cenného biotopu soustavy tří rybníčků s výskytem zvláště chráněných živočichů, kteří jsou vázáni na kvalitní vodu. Mezi významné zástupce fauny zde patří vydra říční,\nropucha obecná (\"Bufo bufo\"), ledňáček říční (\"Alcedo atthis\") a čolek horský (\"Triturus alpestris\"). Z rostlinné říše se zde vyskytují škarda bahenní (\"Crepis paludosa\") či řeřišnice (\"Cardamine\").\n\n"}
{"id": "599504", "url": "https://cs.wikipedia.org/wiki?curid=599504", "title": "Huťský potok (přírodní památka)", "text": "Huťský potok (přírodní památka)\n\nHuťský potok je přírodní památka ev. č. 2053, která se nachází v okrese Pelhřimov.\n\nDůvodem ochrany lokality je podhorský potok s výskytem kriticky ohrožených druhů ryb a obojživelníků, především střevle potoční a mihule potoční.\n"}
{"id": "599516", "url": "https://cs.wikipedia.org/wiki?curid=599516", "title": "Alvin és a mókusok", "text": "Alvin és a mókusok\n\nAlvin és a mókusok (česky Alvin a čipmánkové) je maďarská punk rocková skupina z města Nyíregyháza založená v roce 1993.\n\nKapela vznikla roku 1993 po názvem Antigané ve městě Nyíregyháza. Později se přejmenovala na současný název. \n\nPrvní demo vydala roku 1994 pod názvem Kurva élet (\"Kurva život\"). Kapela oslavila 22. října 2003 v Petőfi Csarnok deset let své existence. \n\nV dubnu 2004 kapela získala na Viva TV titul: Az év legjobb punk-rock zenekara (\"Nejlepší punk-rocková kapela roku\").\n\nV prosinci 2011 skupina velkými koncerty ve městech Budapest a Nyíregyháza oslavila své 18. narozeniny.\n\n\n\n\n\n"}
{"id": "599522", "url": "https://cs.wikipedia.org/wiki?curid=599522", "title": "GroenLinks", "text": "GroenLinks\n\nGroenLinks, zkráceně GL (česky \"Zelená levice\") je nizozemská zelená politická strana.\n\nGroenLinks se zrodila v roce 1989 jako federace čtyř, původně samostatných, malých levicových stran: CPN - Komunistické strany Nizozemska, PSP - Pacifistické socialistické strany, PPR - Politické strany radikálů a EVP - Evangelické lidové strany.\n\nV současnosti má v senátu 8 mandátů, ve sněmovně reprezentantů 14 mandátů a v europarlamentu 2 mandáty.\n\nMládežnickou organizací GroenLinks je DWARS.\n\nLevicové strany CPN, PSP, PPR a EVP spolupracovaly v koalici již od roku 1972. Společně měly tyto 4 strany 16 mandátů. Tvořily koalici s nizozemskou Stranou práce - PvdA, která byla tehdy vládní stranou.\n\nV roce 1977 tyto čtyři strany získaly společně pouze 6 mandátů a z PvdA se stala opoziční strana.\n\nV roce 1980 šly tyto čtyři strany společně do komunálních a regionálních voleb. V roce 1984 pak tři z nich, CPN, PSP a PPR, tedy bez EVP, utvořily společný blok, nazvaný Zelená pokroková dohoda – GPA. Společně pak kandidovaly do Evropského parlamentu. Společně protestovaly proti jaderným zbraním a jaderné energetice.\n\nV důsledku ideového posunu CPN od leninsko-stalinského bolševismu k eurokomunismu a demokratickému socialismu se od ní oddělily Svaz komunistů Nizozemska - VCN a Nová komunistická strana Nizozemska - NCPN.\nOd PSP se oddělila Strana pro socialismus a odzbrojení a od PPR politická strana Zelení.\n\nCPN, PSP a PPR se v roce 1989 zúčastnily voleb do Evropského parlamentu jako blok s názvem Duha.\n\nV nizozemských parlamentních volbách v roce 1989 utvořily všechny čtyři strany (CPN, PSP, PPR a EVP) jednotnou kandidátku, na které byli kandidáti jednotlivých stran a nezávislých kandidátů z řad ekologických iniciativ, anarchistických skupin a lidskoprávních organizací.\n\nV průběhu let 1989 až 1991 se GroenLinks formovala do dnešní podoby, kterou tvoří federace (již však ne koalice) čtyřech zakládajících stran (CPN, PSP, PPR, EVP) a nezávislých proudů. Uvnitř fungují s jistou mírou nezávislosti, navenek však vystupují jako jediná strana.\n\nPo volbách v roce 1998 se parlamentní zastoupení GroenLinks zvýšilo na 11 mandátů a strana začala uvažovat i o účasti ve vládě v koalici s PvdA po volbách v roce 2002.\n\nV roce 1999 jako jediná nizozemská parlamentní skupina nesouhlasili poslanci GroenLinks okupaci Kosova armádami NATO. Nicméně okupaci USA Afghánistánu podpořili, což vyvolalo velké pobouření a odpor ve straně. Pod tlakem členů strany museli pak poslanci tento svůj krok přehodnotit. V roce 2003 se proti okupaci USA Iráku postavili zásadně odmítavě a GroenLinks zorganizovala proti ní obrovskou demonstraci na náměstí Dam v Amsterdamu.\n\nDne 22. listopadu 2008 přijal Kongres GroenLinks nový manifest strany.\n\n\n"}
{"id": "599525", "url": "https://cs.wikipedia.org/wiki?curid=599525", "title": "Caesar (divadelní hra)", "text": "Caesar (divadelní hra)\n\nCaesar je společná divadelní hra českých herců a dramatiků Jana Wericha a Jiřího Voskovce z roku 1932.\n\nHra představuje Caesara jako přihlouplého a stárnoucího muže, který touží po válce. V postavě Caesara jsou patrné rysy italského diktátora Benita Mussoliniho. Od této hry je Osvobozené divadlo považováno za politické divadlo.\n"}
{"id": "599526", "url": "https://cs.wikipedia.org/wiki?curid=599526", "title": "Sdružení obcí mikroregionu Hlinecko", "text": "Sdružení obcí mikroregionu Hlinecko\n\nSdružení obcí mikroregionu Hlinecko je dobrovolný svazek obcí v okresu Chrudim, jeho sídlem je Hlinsko a jeho cílem je další rozvoj měst a obcí, které se stanou členy svazku obcí, jejich vyrovnání evropským standardům a vývojovým trendům 21. stol. ve všech oblastech lidského života. Rozhodující problémy, které bude svazek řešit – zjm. snižování nezaměstnanosti, zlepšování životního prostředí, rozvoj ekonomiky, infrastruktury, cestovního ruchu a dalších oblastí, jež korespondují s cíli a posláním svazku.. Sdružuje celkem 28 obcí a byl založen v roce 2001.\n\n"}
{"id": "599528", "url": "https://cs.wikipedia.org/wiki?curid=599528", "title": "Golet v údolí", "text": "Golet v údolí\n\nGolet v údolí je povídkový soubor českého spisovatele Ivana Olbrachta z roku 1937. Sestává ze tří povídek (\"Zázrak s Julčou\", \"Událost v mikve\" a \"O smutných očích Hany Karadžičové\"), které se odehrávají v malé židovské vesnici Polana na Podkarpatské Rusi. Slovo golet (resp. galut, : גלות) znamená v hebrejštině exil a je zde použito coby označení pro zmíněnou vesnici.\n\nV roce 1995 natočil na motivy této knihy stejnojmenný film režisér Zeno Dostál. Hlavní roli v něm sehrál herec Ondřej Vetchý.\n\n\n"}
{"id": "599530", "url": "https://cs.wikipedia.org/wiki?curid=599530", "title": "Sdružení obcí mikroregionu Litomyšlsko - Desinka", "text": "Sdružení obcí mikroregionu Litomyšlsko - Desinka\n\nSdružení obcí mikroregionu Litomyšlsko - Desinka je dobrovolný svazek obcí v okresu Svitavy, jeho sídlem je Dolní Újezd a jeho cílem je realizace strategického plánu trvale udržitelného rozvoje regionu svazku obcí a dalších aktivit v˙oblasti ekonomického rozvoje, rozvoje venkova, kvality života, ochrany životního prostředí, rozvoje cestovního ruchu, propagace regionu a vytváření příznivých vnitřních a vnějších vztahů schválených orgány svazku obcí. Svazek obcí může vyvíjet vlastní hospodářskou činnost. Sdružuje celkem 12 obcí a byl založen v roce 1999.\n\n\n"}
{"id": "599533", "url": "https://cs.wikipedia.org/wiki?curid=599533", "title": "Vetřelec v mém těle", "text": "Vetřelec v mém těle\n\n„Vetřelec v mém těle“ (v originále „Turnabout Intruder“) je čtyřiadvacátý díl třetí řady seriálu \"Star Trek\", později známého jako \"The Original Series\" (česky: \"původní série\"). Premiéra epizody v USA proběhla 3. června 1969, v České republice 12. září 2003.\n\nJde rovněž o poslední epizodu celého seriálu Star Trek: The Original Series. Díl měl být původně vysílán již 28. března 1969, ale minutu před začátkem bylo vysílání odloženo kvůli naléhavým zprávám o smrti exprezidenta Eisenhowera. Poslední epizoda tak byla odvysílána až po dvouměsíční odmlce na začátku června téhož roku.\n\nPíše se hvězdné datum 5928.5 a USS Enterprise NCC-1701, vlajková loď Spojené federace planet, pod vedením kapitána Jamese T. Kirka doráží na planetu \"Camus II\", kde se setkává s \"Dr. Janice Lesterovou\" a \"Dr. Arthurem Colemanem\", kteří jako jediní přežili neznámé ozáření. Kapitán Kirk Dr. Lesterovou zná z dřívějška z dávného vztahu, ze kterého odešli oba ve zlém. Kirk se sice domnívá, že doktorka je po zásahu radiace nemohoucí, ale ta náhle ožívá a znehybní ho na přístroji, který je schopen vyměnit vědomí a osobnost mezi těly.\n\nDr. Lesterová v Kirkově těle se pokusí kapitána zabít, ale nestihne to, než se vrátí ostatní z prohlídky. Dr. McCoy chce doktorku (Kirka) převézt na \"Enterprise\", aby mohli zjistit druh radiace, kterému byla vystavena. Na lodi doktorka, coby kapitán lodi ustanovuje Dr. Colemana za svého lékaře a přebírá tak velení \"Enterprise\". McCoy i pan Spock si všímají dosti podivného chování svého kapitána a proto McCoy nechává kapitána pozvat na kompletní vyšetření, zatímco Spock si jde promluvit s údajnou Dr. Lesterovou. Kirk v těle doktorky Spocka přesvědčuje, že je opravdu James Kirk, ale při úniku jsou přistiženi a kapitán (Lesterová) nechává svolat slyšení proti Spockovi za pokus o vzpouru.\n\nPři slyšení se účastní všichni vyšší důstojníci. Během procesu kapitán působí dosti podivně. Chová se hystericky a občas mu i přeskakuje hlas. O přestávce se Scotty s McCoyem baví o tom, že jestli je to tak, tak budou opravdu muset provést vzpouru. Jejich hovor je však nahráván a když slyšení pokračuje, nechává jej falešný kapitán obviní ze vzpoury a za trest určuje popravu. Sulu a Čechov namítají, že trest smrti je ve flotile nedovolený, ale není jim to nic platné. Když oba na můstku odmítnou uposlechnout další rozkazy, Lesterová je opět nepříčená a na moment se vrací Kirk i ona do svých těl. Lesterová (jako kapitán) běží za Dr. Colemanem a žádá jej, aby s tím něco udělal. Namítá, že jediná cesta pro nezvratnost procesu je smrt druhé strany, ale že pro ni vraždit nebude. Lesterová jej nakonec přesvědčuje. Když ale dojdou k cele a chtějí pravého kapitána odvézt, ten začne s Dr. Colemanem bojovat a při vypětí se proces obou zvrátí zpět. Lesterová, již ve svém těle, je na pokraji psychického zhroucení z toho, jak moc chce zabít Kirka a jak moc chce být kapitánem hvězdné lodi. Dr. Coleman říká, že se o doktorku chce postarat a McCoy je oba odvádí.\n\nKirk dodává, že jí nechtěl zničit a že mohla prožít krásný život, kdyby... ...kdyby...\n\n\n"}
{"id": "599536", "url": "https://cs.wikipedia.org/wiki?curid=599536", "title": "Sdružení obcí Orlicko", "text": "Sdružení obcí Orlicko\n\nSdružení obcí Orlicko je dobrovolný svazek obcí v okresu Ústí nad Orlicí, jeho sídlem je Žamberk a jeho cílem je realizace závěrů Strategického plánu rozvoje Orlicka, podpora rozvoje cestovního ruchu a turistiky, řešení systému veřejné dopravy k˙zajištění dopravní obslužnosti v˙zájmovém území, společný postup při řešení zaměstnanosti, zdravotnictví, v˙oblasti propagace a informatiky a dalších oblastech. Sdružuje celkem 31 obcí a byl založen v roce 2001.\n\n\n"}
{"id": "599539", "url": "https://cs.wikipedia.org/wiki?curid=599539", "title": "Sdružení obcí Toulovcovy Maštale", "text": "Sdružení obcí Toulovcovy Maštale\n\nSdružení obcí Toulovcovy Maštale je dobrovolný svazek obcí v okresu Chrudim, okresu Svitavy a okresu Ústí nad Orlicí. Jeho sídlem je Proseč a jeho cílem je realizace strategického plánu trvale udržitelného rozvoje regionu a k tomu směřujících aktivit v místním hospodářství a v zájmu rozvoje venkovské infrastruktury a cestovního ruchu a dále rozvíjení kulturních a historických hodnot regionu, kvality života, ochrany životního prostředí, propagace regionu a vytváření příznivých vnitřních a vnějších vztahů schválených orgány tohoto svazku. Sdružení obcí může vyvíjet vlastní hospodářskou činnost.\n\nSdružení obcí Toulovcovy Maštale bylo založeno 19. září 2001 jako dobrovolný svazek obcí podle zákona č. 128/2000 Sb. o obcích. Mikroregion se rozkládá na ploše 10 023 ha a na 22 katastrálních územích. Sdružuje 11 obcí s počtem obyvatel do 500 a jedno město s počtem obyvatel nad 2000.\n\nSdružení obcí vlastní a provozuje tři rozhledny v mikroregionu, provozuje Turistické informační centrum Maštale, turistickou ubytovnu Toulovec, zajišťuje provoz Muzea dýmek, spravuje na 150 km značených cyklotras, každoročně pořádá MTB závod Cyklo Maštale a Novohradský sraz veteránů, připravuje a vydává propagační turistické materiály, zpracovává a předkládá žádosti o dotace do evropských i krajských dotačních titulů k zajištění udržitelného rozvoje území.\n\nJeho členy je celkem 12 obcí:\n\n\nToulovcovy maštale jsou přírodní oblastí pískovcových skal a borových lesů. Rozkládají se asi 13 km jihozápadně od města Litomyšle, mezi obcemi Proseč, Budislav a Novými Hrady.\n\n"}
{"id": "599541", "url": "https://cs.wikipedia.org/wiki?curid=599541", "title": "Abú Kurajnát", "text": "Abú Kurajnát\n\nAbú Kurajnát ( אבו קרינאת, , v oficiálním přepisu do angličtiny Abu Qureinat, přepisováno též Abu Qrenat nebo Abu Karinat) je vesnice v Izraeli, v Jižním distriktu, v oblastní radě Neve midbar.\n\nLeží v nadmořské výšce 450 metrů v centrální části pouště Negev\n\nObec se nachází 67 kilometrů od břehu Středozemního moře, cca 108 kilometrů jihovýchodně od centra Tel Avivu, cca 22 kilometrů jihovýchodně od Beerševy a 8 kilometrů severozápadně od města Dimona. Abú Kurajnát obývají Arabové, respektive polokočovní arabští Beduíni, přičemž osídlení v tomto regionu je etnicky smíšené. Ve volné krajině dominují rozptýlená sídla Beduínů, městská centra v centrálním Negevu jsou většinou židovská.\n\nAbú Kurajnát je na dopravní síť napojen pomocí místní komunikace, která severně od vesnice ústí do dálnice číslo 25.\n\nAbú Kurajnát je vesnice stejnojmenného beduínského kmenu Abú Kurajnát, která byla oficiálně uznána izraelskou vládou za samostatnou obec. Kromě vlastní vesnice se zde nachází i kmen Abú Kurajnát. Dohromady mají populaci cca 2700 lidí a plochu 7320 dunamů (7,32 kilometrů čtverečních). Do roku 2020 se odhaduje, že naroste na 7200. Komunitu vede Muhamad Abu Kurejnat.\n\nFungují zde mateřské školy, základní a střední škola, společenské centrum se sídlem samosprávných úřadů a knihovnou.\n\nPodle údajů z roku 2014 tvořili obyvatelstvo v Abú Kurajnát Arabové. Abú Kurajnát sestává ze dvou statistických jednotek: vlastní vesnice Abú Kurajnát, ve které k 31. prosinci 2014 žilo 1150 lidí a jejíž registrovaná populace během roku 2014 stoupla o 1,5 %, a kmene Abú Kurajnát (jeho počet obyvatel k roku 2012 neudáván, k roku 1983 měl 1564 členů, k roku 1961 1584).\n\n\n"}
{"id": "599547", "url": "https://cs.wikipedia.org/wiki?curid=599547", "title": "Svazek obcí – Zelená Energie", "text": "Svazek obcí – Zelená Energie\n\nSvazek obcí – Zelená Energie je dobrovolný svazek obcí v okresu Svitavy, jeho sídlem je Vítějeves a jeho cílem je hájení oprávněných ekonomických, sociálních, společenských a kulturních zájmů obyvatel svazku a řešení problémů, přesahujících rámec a možnosti jednotlivých obcí. V návaznosti na výše uvedené skutečnosti bude svazek realizovat výstavbu a provoz alternativních zdrojů energie. A to zejména v oblasti využití energie větru, slunce, biomasy a systémů palivových článků. Sdružuje celkem 4 obce a byl založen v roce 2006.\n\n\n"}
{"id": "599549", "url": "https://cs.wikipedia.org/wiki?curid=599549", "title": "Svazek obcí Košumberska", "text": "Svazek obcí Košumberska\n\nSvazek obcí Košumberska je dobrovolný svazek obcí v okresu Chrudim a okresu Ústí nad Orlicí, jeho sídlem jsou Luže a jeho cílem je další rozvoj měst a obcí, které se stanou členy svazku obcí a jejich vyrovnání evropským standardům a vývojovým trendům 21. století ve všech oblastech lidského života. Rozhodujícími problémy, které bude svazek řešit, je zejména snižování nezaměstnanosti, zlepšování životního prostředí, rozvoj ekonomiky, infrastruktury, cestovního ruchu a dalších oblastí jež korespondují s˙cíli a posláním svazku. Sdružuje celkem 8 obcí a byl založen v roce 2002.\n\n\n"}
{"id": "599552", "url": "https://cs.wikipedia.org/wiki?curid=599552", "title": "Svazek obcí Loučná", "text": "Svazek obcí Loučná\n\nSvazek obcí Loučná je dobrovolný svazek obcí v okresu Pardubice, jeho sídlem jsou Sezemice a jeho cílem je ochrana a prosazování společných zájmů členských obcí, v˙jednotlivých případech potom zejména spolupráce členských obcí při obnově a rozvoji venkova, při přípravě a realizaci rozvojových programů EU a činnosti dle zákona o obcích. Předmětem činnosti jsou i takové akce a aktivity, které se z˙objektivních důvodů týkají jen některých členských obcí, pokud jsou v˙souladu se zájmy a záměry svazku. Svazek je oprávněn zakládat dle platné právní úpravy samostatně nebo s˙dalšími osobami podnikatelské i nepodnikatelské subjekty. Sdružuje celkem 13 obcí a byl založen v roce 1999.\n\n"}
{"id": "599554", "url": "https://cs.wikipedia.org/wiki?curid=599554", "title": "Svazek obcí pod Kunětickou horou", "text": "Svazek obcí pod Kunětickou horou\n\nSvazek obcí pod Kunětickou horou je dobrovolný svazek obcí v okresu Pardubice, jeho sídlem je Dříteč a jeho cílem je spolupráce členských obcí v oblasti řešení problematiky mikroregionu a strategie rozvoje spravovaného území dle zákona o obcích v platném znění. Byl založen v roce 2002 a sdružuje celkem 15 obcí.\n\n\n"}
{"id": "599556", "url": "https://cs.wikipedia.org/wiki?curid=599556", "title": "Svazek obcí Za Letištěm", "text": "Svazek obcí Za Letištěm\n\nSvazek obcí Za Letištěm je dobrovolný svazek obcí v okresu Pardubice, jeho sídlem jsou Pardubice a jeho cílem je ochrana a prosazování společných zájmů členských obcí, v˙jednotlivých případech potom zejména spolupráce členských obcí při obnově a rozvoji venkova, při přípravě a realizaci rozvojových programů EU a činnosti dle zákona o obcích. Předmětem činnosti jsou i takové akce a aktivity, které se z˙objektivních důvodů týkají jen některých členských obcí, pokud jsou v˙souladu se zájmy a záměry svazku. Sdružuje celkem 9 obcí a byl založen v roce 2001.\n\n\n"}
{"id": "599559", "url": "https://cs.wikipedia.org/wiki?curid=599559", "title": "Esmska", "text": "Esmska\n\nEsmska je program pro posílání SMS přes Internet na české i mezinárodní mobilní operátory. Je psán v programovacím jazyku Java. Jako jeden z mála programů v této kategorii je tak dostupný i pro jiné operační systémy, než je Microsoft Windows. Program je uvolněn pod licencí AGPL v.3, jedná se tedy o svobodný software. Oproti webovým SMS bránám nabízí pohodlnost obsluhy a některé přidané funkce, jako je správa kontaktů, ukládání historie zpráv nebo přizpůsobitelnost vzhledu.\n\nEsmska vyhrála anketu Czech Open Source 2010 v kategorii Software v hodnocení odborné poroty.\n\n"}
{"id": "599565", "url": "https://cs.wikipedia.org/wiki?curid=599565", "title": "Mikroregiony v Pardubickém kraji", "text": "Mikroregiony v Pardubickém kraji\n\nMikroregiony jsou regiony malého geografického měřítka. V Pardubickém kraji byly zakládány od roku 1998 a jejich celkový počet je 30.\n\n"}
{"id": "599578", "url": "https://cs.wikipedia.org/wiki?curid=599578", "title": "PPF", "text": "PPF\n\nZkratka PPF může mít několik významů:\n\n"}
{"id": "599582", "url": "https://cs.wikipedia.org/wiki?curid=599582", "title": "Benz Patent Motorwagen číslo 1", "text": "Benz Patent Motorwagen číslo 1\n\nBenzův patentní motorový vůz číslo 1 (nebo také Benzova tříkolka 1, ), vyrobený v roce 1886 Carlem Benzem, je považován za první automobil poháněný spalovacím motorem.\n\nOd mládí se Benz snažil sestrojit vůz, který by se pohyboval pomocí motoru spojeného s podvozkem (nebylo jednoduché přidat motor na stávající vozidlo). Patent na toto vozidlo získal Benz dne 29. ledna 1886, zapsán byl jako \"Deutsches Reichspatent\" č. 37435. První veřejné představení prototypu se konalo v červnu 1886 v Mannheimu.\n\nTento vůz má mnoho podobností s moderními vozy, jako jsou benzínový motor, elektrické zapalování, karburátor, vodní chladič a podvozek.\n\nPohon vozu představoval jednoválcový čtyřtaktní zážehový motor o objemu 0,954 litru. Řada prvků tohoto motoru se dodnes vyskytuje u spalovacích motorů: kliková hřídel s protizávažím, elektrické zapalování, vodní chlazení.\n\nPodle Benzova měření byl výkon motoru 0,67 HP (0,5 kW) 250 ot./min. (podle pozdějších testů Technické univerzity ve Stuttgartu mohl motor poskytovat 0,9 HP (0,67 kW) při 400 ot./min.) Na svou dobu šlo o extrémně lehký motor o hmotnosti asi 100 kg. Měl otevřenou klikovou skříň a odkapávací olejový systém. Motor stabilizoval velký horizontální setrvačník.\n\nOdpařovací karburátor pro přípravu směsi obsahoval zásobu 1,5 litru paliva a byl řízen šoupátkem pro regulaci výkonu a otáček motoru. Toto šoupátko bylo pod sedadlem řidiče. Zapalování věnoval Benz mnoho času a vývoje, než našel řešení, které odpovídalo nízkému výkonu tehdejších baterií. Pro zvýšení napětí použil indukční cívku. Zapalovací svíčku vyvinul Benz sám, pozdější výzkum ukázal, že materiál jejích elektrod víceméně odpovídal komerčním zapalovacím svíčkám z třicátých let 20. století.\n\nChlazení spalovacího motoru byl zvláštní problém, jelikož nešlo motor připojit k vodovodu jako u stacionárních motorů. Využil tedy jednoduché chlazení odpařováním, které se ukázalo být u malého výkonu motoru účinné a dostatečné. Na 100 kilometrů vůz spotřeboval 10 litrů paliva, kterým byl lehký benzín ligroin, v té době prodávaný v lékárnách jako čistič na skvrny.\n\nRám vozu byl ze svařovaných ohýbaných ocelových trubek. Celé vozidlo bylo postaveno jako tříkolový velocipéd (viz patent). Přední kolo viselo na neodpružené vidlici a bylo řízeno klikou. Benz sám vyráběl všechny tři obruče potažené pevnou gumou. Kola dodávala továrna jízdních kol Adler ve Frankfurtu nad Mohanem. V kolech již bylo kuličkové ložisko. Přenos výkonu motoru od klikové hřídele k zadním kolům byl řešen pomocí dvou plochých řetězů, vlevo a vpravo od předlohy s diferenciálem. Na hřídeli předlohy byl vedle kotouče pro záběr také kotouč pro volnoběh. Plochým řemenem, který zastával také úlohu spojky, se poháněla zadní pevná náprava, přes eliptické péra spojená s rámem vozu. Tento první automobil měl pouze jeden rychlostní stupeň v podobě pevně instalovaného disku a integrovaný diferenciál. Neměl žádné další převodové stupně a ani zpátečku.\n\nMísto spojky zde pracoval mezi motorem a hřídelí plochý pás. Vůz používal k brzdění ruční páku na hřídelní řemenici.\n"}
{"id": "599585", "url": "https://cs.wikipedia.org/wiki?curid=599585", "title": "Chlapec", "text": "Chlapec\n\nChlapec neboli hoch je označení pro nedospělého muže. Věk, ve kterém se chlapec stává mužem, je v různých kulturách odlišný.\nHovorový výraz pro chlapce je kluk.\n\nChlapci jsou od 12-15 let v pubertě. Začínají růst a z chlapců se stávají muži. Začíná jim růst penis a varlata. Později jim začínají růst vousy – nejdříve nad ústy a později po celém obličeji. Rostou jim chlupy na rukách, na nohách na břiše a v rozkroku. Můžou mít na tváři pupínky – akné.\n\n\n"}
{"id": "599590", "url": "https://cs.wikipedia.org/wiki?curid=599590", "title": "Hrad Osu", "text": "Hrad Osu\n\nHrad Osu je hrad, který leží v Osu v Ghaně na pobřeží atlanského oceánu v guinejském zálivu. První tvrz byla postavena Dány v roce 1660. Ačkoliv hrad několikrát změnil majitele, nakonec se stal majetkem Ghany. \n"}
{"id": "599591", "url": "https://cs.wikipedia.org/wiki?curid=599591", "title": "Kostel svatého Antonína Paduánského (Milešov)", "text": "Kostel svatého Antonína Paduánského (Milešov)\n\nKostel svatého Antonína Paduánského se nachází na jihovýchodním okraji vsi Milešov (obec Velemín). Byl vystavěn v letech 1675–1680 z nákladu Kašpara Zdeňka Kaplíře ze Sulevic, podle návrhu architekta Antonia della Porta v barokním slohu. Později několikrát upravováno. Od roku 1945 kostel chátrá. V současnosti je kostel uvnitř opraven a využívá se k občasným bohoslužbám.\n\nKostel je chráněn jako kulturní památka České republiky.\n\n\n"}
{"id": "599592", "url": "https://cs.wikipedia.org/wiki?curid=599592", "title": "NPO 1", "text": "NPO 1\n\nNPO 1 je první národní televizní stanice v Nizozemsku, která zahájila vysílání dne 2. října 1951 jako NTS. Tato stanice je veřejnoprávní, spolu se svými sesterskými stanicemi NPO 2 a NPO 3. Tato stanice je provozována společností Nederlandse Publieke Omroep. Na této stanici je vysíláno široké spektrum pořadů, většinou se pořady zaměřují na většinového diváka. V roce 2008 tento kanál byl nejsledovanějším v Nizozemsku s podílem 22,5 % diváků.\n\nV roce 1964 se v souvislosti se spuštěním Nederlandu 2 kanál přejmenoval na Nederland 1.\n\n16. září 2007 začaly všechny kanály NPO (Nederland 1, Nederland 2 a Nederland 3) v širokoúhlém formátu obrazu, přičemž některé programy již byly vysílány v tomto formátu předtím.\n\n4. července 2009 začaly vysílat všechny 3 kanály ve vysokém rozlišení obrazu (1080i).\n\nJiž před spuštěním HD kanálů však probíhaly testy kanálu Nederland 1 HD. Tento kanál testoval ve dnech 2.6.–14.8 2008 kvůli vysílání Mistrovství Evropy ve fotbale 2008, Tour de France 2008 a Letních olympijských her 2008 v HD.\n\n19. srpna 2014 se Nederland 1 v rámci rebrandingu TV a rozhlasových stanic NPO přejmenoval na NPO 1.\n\n\n"}
{"id": "599594", "url": "https://cs.wikipedia.org/wiki?curid=599594", "title": "Breitingen", "text": "Breitingen\n\nBreitingen je malá obec, která je v zemském okrese Alb-Donau ve německé spolkové zemi Bádensko-Württembersko v Německu.\n\nPrvní písemná zmínka o obci Breitingen je z roku 1225.\n\nObec leží v nadmořské výšce 522 n.m, v pohoří Švábska Jura, asi 15 km severně od města Ulm.\n\nBreitingen sousedí na severu s obcí Holzkirch, na východě s obcí Bernstadt, na jihu s obcí Beimerstetten a na západě s obcí Westerstetten.\n"}
{"id": "599597", "url": "https://cs.wikipedia.org/wiki?curid=599597", "title": "Divadlo E. F. Buriana", "text": "Divadlo E. F. Buriana\n\nDivadlo E. F. Buriana byla divadelní scéna založená roku 1960 v Praze na Novém Městě v ulici Na Poříčí na místě bývalého Burianova divadla D34, uměleckým šéfem se stal režisér K. Novák. Směřovalo ke stylu brechtovského divadla s politicky aktuální dramaturgií. Od roku 1968 zde režíroval Evžen Sokolovský. Za normalizace divadlo umělecky stagnovalo, jeho dlouholetým ředitelem byl český herec Josef Větrovec. V roce 1991 divadlo bylo, přes porevoluční obrodu (ředitelem byl režisér J. Pleskot), zrušeno. <br>\nV současnosti v těchto divadelních prostorách sídlí Divadlo Archa.\n\n\n\n"}
{"id": "599598", "url": "https://cs.wikipedia.org/wiki?curid=599598", "title": "Leonard Patrick Komon", "text": "Leonard Patrick Komon\n\nLeonard Patrick Komon (* 10. ledna 1988, Mt. Elgon) je keňský běžec, soutěžící ve vytrvalostních bězích na dlouhé vzdálenosti (na dráze, na silnici i v krosu). Dne 26. září 2010 se v nizozemském Utrechtu při mítinku \"ABN AMRO Singelloop\" stal světovým rekordmanem v běhu na 10 kilometrů na silnici, když jako první vytrvalec v historii pokořil hranici 27 minut časem 26:44 min.\n\nDalší světový rekord Komon pokořil dne 21. listopadu 2010, když v Nijmegenu zaběhl silničních 15 kilometrů v čase 41:13 minut a překonal tak stávající světový rekord o 16 sekund.\n\n"}
{"id": "599599", "url": "https://cs.wikipedia.org/wiki?curid=599599", "title": "La 1", "text": "La 1\n\nLa 1 (dříve známé jako La Primera a historicky známý jako TVE 1, Televisión Española, či Primera Cadena) je hlavní televizní kanál ve Španělsku. Tento kanál provozuje veřejnoprávní Radiotelevisión Española. Svým spuštěním 28. října 1956 se tento kanál stal prvním vysílaným kanálem ve Španělsku.\n\nProgramming této stanice se zaměřuje na širší spektrum publika a obsahuje zpravodajské pořady, dokumenty, debatní pořady a zábavné pořady. La 1 již dle zákona nesmí od 31. 12. 2009 vysílat reklamy.\n\n"}
{"id": "599600", "url": "https://cs.wikipedia.org/wiki?curid=599600", "title": "Hoch", "text": "Hoch\n\nHoch může označovat:\n\n\n"}
{"id": "599601", "url": "https://cs.wikipedia.org/wiki?curid=599601", "title": "Hořovice (nový zámek)", "text": "Hořovice (nový zámek)\n\nNový zámek se zámeckým parkem ve městě Hořovice je původem raně barokní objekt. Jeho správu v současnosti zajišťuje Národní památkový ústav, tudíž je ve vlastnictví státu. Zámek je přístupný veřejnosti a pořádají se na něm různé společenské akce (např. svatby). Je chráněný jako kulturní památka a národní kulturní památka Česka.\n\nZámek byl budovaný od 3. čtvrtiny 17. století do roku 1709 novými pány panství z Vrbna a Bruntálu v barokním slohu. Proslulá je Sluneční brána do zámeckého parku se sochařskou výzdobou z dílny Matyáše Bernarda Brauna z doby kolem roku 1735. Za Eugena z Vrbna byl zámek v letech 1737–1756 přestavěn a rozšířen. Další přestavba proběhla před rokem 1839. V roce 1852 získala panství hesenská knížecí rodina pánů z Hanau a v letech 1856–1868 jej upravila do současné podoby. Další menší úpravy proběhly na konci 19. století a v roce 1922.\n\nMezi významné majitele zámku patřili hrabě Jan František z Vrbna, zakladatel komárovských železáren Rudolf Jan Bruntálský z Vrbna (1761–1823) nebo kníže Bedřich Vilém z Hanavy, jehož smrtí zanikla hořovická větev rodu a zámek připadl státu. Roku 1922 získal zámek zpět jeho pravnuk Jindřich Schaumburg.\n\nZámek několik měsíců sloužil jako tábor pro zajaté vojáky z italské fronty. Po druhé světové válce byl na základě Benešových dekretů znárodněn. Nyní je zámek ve správě Národního památkového ústavu a je zpřístupněný veřejnosti.\n\nV Hořovicích existuje ještě takzvaný Starý zámek na místě tvrze ze 13. století, přestavěné renesančně, který vznikl ve 2. pol. 17. století a byl několikrát upravovaný.\n\n"}
{"id": "599604", "url": "https://cs.wikipedia.org/wiki?curid=599604", "title": "MikroTik RouterBOARD", "text": "MikroTik RouterBOARD\n\nMikroTik RouterBOARD je v informatice označení pro malé základní desky od firmy MikroTik, které jsou rozšiřitelné pomocí doplňujících prvků (Wi-Fi karty, antény, paměti, …). Lze je využít jako přístupové body nebo klienty, routery, bridge nebo podobné aktivní síťové prvky. RouterBOARDy obsahují procesor, integrovanou operační paměť a dle typu integrovanou síťovou kartu, USB porty, miniPCI-E sloty atp. K RouterBOARDům je dodáván RouterOS, který je založen na Linuxu, umožňuje plně využít schopnosti základní desky, ale je možné použít i jiné linuxové distribuce.\n\n\n"}
{"id": "599605", "url": "https://cs.wikipedia.org/wiki?curid=599605", "title": "Buněčná signalizace", "text": "Buněčná signalizace\n\nBuněčná signalizace je souhrn všech prostředků, jež používají buňky ke vzájemné komunikaci. V typickém případě je jednou buňkou vylučována jistá signální molekula, například na jejím povrchu nebo přímo do volného mimobuněčného prostoru, zatímco druhá buňka přijímá signál, a to zpravidla skrz tzv. receptor. Z receptorů vedou různé signalizační kaskády dovnitř buňky, kde ovlivňují různé buněčné procesy včetně změn v expresi genů.\n\nSignálními molekulami mohu být jak různé bílkoviny na membráně, tak i různé cytokiny, hormony, neurotransmitery, růstové faktory a podobně.\n\nBuňky spolu v mnohobuněčném těle komunikují na různou vzdálenost. Pro popis této vzdálenosti se zažilo několik termínů, které se požívají hlavně v endokrinologii (oboru, který se zabývá hormony), ale i při popisu účinku cytokinů:\n\nJe možné vystopovat určité obecné schéma buněčných signalizací. Nejčastěji je signál přijat na určitý receptor, který je v obvyklém případě umístěn na buněčné membráně. Mimo to však existují i vnitrobuněčné receptory, například různé steroidní receptory v cytosolu. Receptor naváže určitý ligand z okolí a obvykle na druhé straně spustí tzv. signalizační kaskádu. Jedná se vlastně o řadu proteinů, z nichž každý je aktivován tím předcházejícím. Umožňuje to mimo jiné zesílit původně skromný signál na bouři vnitrobuněčných pochodů odehrávající se v celém prostoru buňky. Jen díky tomu je možné například zcela zvnějšku zabít buňku v procesu tzv. apoptózy – signál je znásoben a tisíce enzymů vykonávají svou funkci. \n\nExistuje velké množství různých signálních transdukcí, tedy přenosů signálu buňkou. Odvíjí se to do velké míry podle typu receptoru, který je v signalizaci angažován. Tak například pro receptory spřažené s G-proteinem je typické, že je aktivován G protein a následně často tzv. adenylátcykláza, která začne ve velkém vyrábět cAMP, tedy tzv. druhého posla. Přenosu z tyrosinkinázového receptoru se účastní často protein Ras a MAP kinázy. Pro cytokinový receptor je typická JAK/STAT signalizace. V embryonálním vývoji se mnohdy uplatňuje Wnt signalizace přes určitý typ receptorů spřažených s G proteinem.\n\n"}
{"id": "599609", "url": "https://cs.wikipedia.org/wiki?curid=599609", "title": "Tukan bělolící", "text": "Tukan bělolící\n\nTukan bělolící (\"Ramphastos vitellinus\"), známý též pod názvem tukan vrubozobý, je velký pták z čeledi tukanovitých. Dorůstá délky kolem 48 cm, zobák má dlouhý 9–14 cm. Tvoří několik poddruhů, které se vzájemně liší zbarvením. Žije převážně ve vlhkých nížinatých lesích, ačkoli v některých oblastech vystupuje až po nadmořskou výšku 1700 m n. m. Jeho areál rozšíření se přitom rozprostírá na Trinidadu a na rozsáhlém území Jižní Ameriky, jižně zasahuje až po jih Brazílie a střed Bolívie. Živí se převážně plody, ale požírá též hmyz, malé plazy, ptačí vejce i mláďata a obojživelníky. Hnízdí ve stromových dutinách, na vejcích sedí 15–16 dnů. Mláďata pak hnízdo opouští ve věku 40–50 dnů.\n\n\n"}
{"id": "599611", "url": "https://cs.wikipedia.org/wiki?curid=599611", "title": "Hokejová reprezentace Společenství nezávislých států", "text": "Hokejová reprezentace Společenství nezávislých států\n\nHokejová reprezentace Společenství nezávislých států byla od 19. ledna 1992 do 23. února 1992 národním hokejovým mužstvem Společenství nezávislých států. Její nástupkyní se stala ruská hokejová reprezentace, národní hokejové mužstvo Ruska.\n\nHokejisté Společenství nezávislých států se zúčastnili ZOH 1992 (olympijští vítězové).\n\nPod hlavičkou SNS dokončila sovětská juniorská reprezentace mistrovství světa do 20 let 1992, protože se Sovětský svaz rozpadl v jeho průběhu.\n\n\n"}
{"id": "599614", "url": "https://cs.wikipedia.org/wiki?curid=599614", "title": "Matt Beaumont", "text": "Matt Beaumont\n\nMatt Beaumont je britský spisovatel, dříve pracující v reklamní agentuře. Společně s jeho ženou, spisovatelkou Maria Beaumont, mají 2 děti a žijí v Londýně. \n\n\n"}
{"id": "599617", "url": "https://cs.wikipedia.org/wiki?curid=599617", "title": "Tukan pestrý", "text": "Tukan pestrý\n\nTukan pestrý (\"Ramphastos dicolorus\") je velký pták z čeledi tukanovitých. S délkou 40–50 cm náleží k nejmenším zástupcům rodu \"Ramphastos\". Zobák má dlouhý asi 10 cm. Je převážně černý s rudým břichem, oranžovo-žlutým hrdlem, oranžovými lícemi a světle zeleným zobákem. Žije převážně v atlantských pralesích na území jižní a východní Brazílie, východní Paraguaye a severovýchodní Argentiny.\n\n\n"}
{"id": "599618", "url": "https://cs.wikipedia.org/wiki?curid=599618", "title": "Evita (film, 1996)", "text": "Evita (film, 1996)\n\nEvita je filmová adaptace stejnojmenného muzikálu Tima Rice a Andrew Lloyda Webbera o životě Evy Perón z roku 1996. Film režíroval Alan Parker a hlavní role v něm hrají Madonna, Antonio Banderas a Jonathan Pryce. Vyšel 25. prosince 1996 v distribuci Hollywood Pictures a Cinergi Pictures.\n\nFilm popisuje život Evy Perónové Začíná ve věku jejích 15 let, kdy jí zemřel otec a ona odchází do Buenos Aires. Zde se stává modelkou, postupně se seznamuje s vlivnými lidmi a nakonec i s Juanem Perónem. Po svatbě mu pomáhá v jeho prezidentské kampani a když je v roce 1947 zvolen, stává se první dámou Argentiny. Dále podporuje svého manžela a pomáhá mu zejména v sociální oblasti. Během svého turné po světě onemocní a rychle se vrací domů.\n\nFilm končí, ale i začíná, její smrtí v roce 1952.\n"}
{"id": "599621", "url": "https://cs.wikipedia.org/wiki?curid=599621", "title": "Baskická hokejová reprezentace", "text": "Baskická hokejová reprezentace\n\nBaskická hokejová reprezentace je národní hokejové mužstvo Autonomního společenství Baskicko. Autonomní společenství Baskicko není členem Mezinárodní federace ledního hokeje ani Mezinárodního olympijského výboru a nemůže se proto účastnit mistrovství světa ani zimních olympijských her (Baskičtí hokejisté mohou na těchto soutěžích startovat pouze za Španělsko).\n\n27.12.2008 Katalánsko 5:3 Baskicko \n\n26.12.2009 Baskicko 9:1 Katalánsko \n\n23.12.2016 Katalánsko 4:3 Baskicko \n\n\n"}
{"id": "599626", "url": "https://cs.wikipedia.org/wiki?curid=599626", "title": "Arassari pestrý", "text": "Arassari pestrý\n\nArassari pestrý (\"Pteroglossus torquatus\") je velký pták z čeledi tukanovitých. Dorůstá 43–48 cm, je převážně tmavý s jasně červeným kostřcem, žlutou spodinou těla s výrazným tmavým pruhem a skvrnou, oranžovou neopeřenou kůží kolem očí a černo-žlutým zobákem. Žije ve vlhkých lesích na území Belize, Kolumbie, Kostariky, Ekvádoru, Salvadoru, Guatemaly, Hondurasu, Mexika, Nikaraguy, Panamy a Venezuely. Žije v malých hejnech o 6-15 jedincích. Živí se převážně plody, ale požírá též hmyz či ptačí vejce. Hnízdí v dutinách stromů, kam klade 3 bílá vejce. Na jejich asi 16 denní inkubaci se pak podílí oba rodiče. Mláďata jsou opeřena ve věku asi 6 týdnů.\n\n\n"}
{"id": "599632", "url": "https://cs.wikipedia.org/wiki?curid=599632", "title": "Žebříček IIHF 2010", "text": "Žebříček IIHF 2010\n\nŽebříček IIHF mužů pro rok 2010.\n"}
{"id": "599636", "url": "https://cs.wikipedia.org/wiki?curid=599636", "title": "Weberův aparát", "text": "Weberův aparát\n\nWeberův aparát je kostěný orgán ryb z nadřádu Ostariophysi spojující vnitřní ucho a plynový měchýř. Zajišťuje přenos zvuku plynovým měchýřem, který slouží jako rezonátor, do vnitřního ucha. Weberův aparát se vyvinul modifikací částí předních obratlů. Pojmenován je po německém lékaři Ernstu Heinrichu Weberovi, který jej jako první popsal.\n"}
{"id": "599639", "url": "https://cs.wikipedia.org/wiki?curid=599639", "title": "BioTop (mikroregion)", "text": "BioTop (mikroregion)\n\nBioTop je svazek obcí (dle § 49 zákona č.128/2000 Sb. o obcích) v okresu Rychnov nad Kněžnou, jeho sídlem je Rokytnice v Orlických horách a jeho cílem je zpracování luk, výroba peletek. Sdružuje celkem 2 obce a byl založen v roce 2008.\n\n\n"}
{"id": "599642", "url": "https://cs.wikipedia.org/wiki?curid=599642", "title": "Francis Lederer", "text": "Francis Lederer\n\nFrancis Lederer, rodným jménem František Lederer (6. listopadu 1899, Karlín – 25. května 2000, Palm Springs, Kalifornie, USA) byl americký herec českého původu.\n\nNarodil se v Karlíně v židovské rodině obchodníka Josefa Lederera. Po vojenské službě během první světové války studoval v Praze herectví. Debutoval v Novém německém divadle a hojně cestoval nejen po tehdejším Československu, ale celé Střední Evropě. Nejčastěji vystupoval v divadlech v Rakousku, Německu a Maďarsku. Hrál i u Maxe Reinharta v Shakespearově dramatu \"Romeo a Julie.\n\nVe filmu se poprvé objevil v roce 1929 v německém snímku \"Pandořina skříňka\"\n\nV roce 1931 vystupoval i v Londýně, od roku 1932 pak hrál i v USA na Broadwayi. V roce 1934 začal točit i v Hollywoodu. Vzhledem ke špatným politickým poměrům v Evropě v roce 1939 přijal americké státní občanství.\n\nZemřel ve věku 100 let.\n\n\n\n\n"}
{"id": "599646", "url": "https://cs.wikipedia.org/wiki?curid=599646", "title": "Hedgehog (genetika)", "text": "Hedgehog (genetika)\n\nHedgehog (v překladu „ježek“) je genová rodina zahrnující u obratlovců tři geny, Desert hedgehog (Dhh), Indian hedgehog (Ihh) a Sonic hedgehog (Shh). Geny této rodiny však mají i bezobratlí a nejčastěji se studují na octomilkách. Jejich produkty, signální proteiny, se účastní stejnojmenné signalizační kaskády \"hedgehog\". Tyto bílkoviny obsahují navázaný cholesterol a mastnou kyselinu (jedná se tedy o lipoproteiny).\n\nHedgehog proteiny se vážou na membránový receptor Patched (spřažený s G proteinem). Když to udělají, Patched přestane inhibovat další transmembránový protein, Smoothened (rovněž GPCR), který následně signál převádí dovnitř buňky. Z výzkumů na octomilce je zřejmé, že se po aktivaci Patched přestane protein Cubitus interruptus (Ci) rozkládat v proteazomech. Díky tomu může Ci vstoupit do jádra a aktivovat zde určité geny, které jsou pod jeho kontrolou.\n\nSignalizace pomocí hedgehog proteinů má napříč živočišnou říší řadu funkcí. U octomilky řídí vývoj křídel, u ploštěnek regeneraci a u savců vývoj mozku, trávicí soustavy a prstů.\n\n"}
{"id": "599652", "url": "https://cs.wikipedia.org/wiki?curid=599652", "title": "Dobrovolný svazek obcí Broumovsko", "text": "Dobrovolný svazek obcí Broumovsko\n\nDobrovolný svazek obcí Broumovsko je svazek obcí (dle § 49 zákona č.128/2000 Sb. o obcích) v okresu Náchod, jeho sídlem je Broumov a jeho cílem je koordinování celkového rozvoje území DSO na základě společné strategie, společný postup při prosazování udržitelného života v území a společná propagace mikroregionu v cestovním ruchu. Sdružuje celkem 14 obcí a byl založen v roce 1997.\n\n"}
{"id": "599654", "url": "https://cs.wikipedia.org/wiki?curid=599654", "title": "Anglická hokejová reprezentace", "text": "Anglická hokejová reprezentace\n\nAnglická hokejová reprezentace je národní hokejové mužstvo Anglie. Anglie není členem Mezinárodní federace ledního hokeje ani Mezinárodního olympijského výboru a nemůže se proto účastnit mistrovství světa ani zimních olympijských her (angličtí hokejisté mohou na těchto soutěžích startovat pouze za Velkou Británii), je však vítězem ME 1910.\n\n23.01.1909 Anglie 3:0 Švýcarsko \n\n24.01.1909 Anglie 11:0 Čechy \n\n25.01.1909 Anglie 4:0 Belgie \n\n25.01.1909 Anglie 2:1 Francie \n\n26.03.1909 Anglie 11:1 Skotsko \n\n10.01.1910 Belgie 1:1 Anglie \n\n10.01.1910 Anglie 1:0 Německo \n\n11.01.1910 Anglie 5:1 Švýcarsko \n\n??.02.1910 Skotsko 6:1 Anglie \n\n13.01.1911 Anglie 13:0 Belgie \n\n13.01.1911 Německo 5:4 Anglie \n\n14.01.1911 Anglie 8:1 Švýcarsko \n\n17.01.1911 Německo 9:2 Anglie \n\n18.01.1911 Belgie 8:1 Anglie \n\n18.01.1911 Francie 5:0 Anglie \n\n21.02.1913 Anglie 8:1 Švýcarsko \n\n22.02.1913 Anglie 2:0 Francie \n\n23.02.1913 Německo 2:1 Anglie \n\n23.02.1913 Čechy 3:0 Anglie \n\n16.01.1914 Anglie 16:0 Belgie \n\n18.01.1914 Anglie 12:0 Švýcarsko \n\n18.01.1914 Anglie 5:1 Německo \n\n20.01.1914 Anglie 3:2 Německo \n\n21.01.1914 Anglie 3:0 Francie \n\n22.01.1914 Anglie 9:2 Čechy \n\n13.03.1929 Anglie 8:3 Švýcarsko \n\n31.03.1930 Francie 2:2 Anglie \n\n04.04.1930 Francie 5:0 Anglie \n\n13.11.1930 Německo 3:2 Anglie \n\n16.11.1930 Německo 1:1 Anglie \n\n12.10.1931 Anglie 5:4 Německo \n\n13.10.1931 Německo 13:0 Anglie \n\n10.11.1931 Francie 2:0 Anglie \n\n12.11.1931 Anglie 2:1 Francie \n\n12.12.1931 Anglie 2:0 Skotsko \n\n21.10.1932 Francie 9:4 Anglie \n\n23.10.1932 Francie 3:2 Anglie \n\n06.11.1932 Německo 4:2 Anglie \n\n16.03.1933 Kanada 4:1 Anglie \n\n20.03.1933 USA 5:0 Anglie \n\n22.03.1933 Kanada 5:2 Anglie \n\n29.03.1933 USA 5:2 Anglie \n\n14.04.1933 Anglie 4:0 Skotsko \n\n15.04.1933 USA 4:2 Anglie \n\n11.10.1933 Anglie 1:0 Rakousko \n\n16.03.1935 Anglie 6:3 Skotsko \n\n16.03.1936 Skotsko 1:1 Anglie \n\n14.03.1946 Švédsko 14:2 Anglie \n\n08.12.1947 Anglie 4:2 Skotsko \n\n09.12.1947 Anglie 9:2 Skotsko \n\n10.02.1950 Skotsko 12:1 Anglie \n\n11.02.1950 Skotsko 6:1 Anglie \n\n25.01.1952 Kanada 14:0 Anglie \n\n26.01.1952 Francie 4:3 Anglie \n\n30.01.1953 Skotsko 2:1 Anglie \n\n31.01.1953 Skotsko 6:2 Anglie \n\n04.02.1955 USA 8:2 Anglie \n\n13.01.1960 Anglie 4:3 Skotsko \n\n13.02.1960 Anglie 10:1 Skotsko \n\n14.02.1960 Skotsko 4:0 Anglie \n\n04.02.1961 Skotsko 7:3 Anglie \n\n05.02.1961 Skotsko 3:3 Anglie \n\n11.02.1961 Skotsko 7:1 Anglie \n\n12.02.1961 Skotsko 6:2 Anglie \n\n13.01.1962 Skotsko 8:4 Anglie \n\n20.01.1962 Skotsko 8:6 Anglie \n\n21.01.1962 Skotsko 8:8 Anglie \n\n15.02.1969 Skotsko 11:5 Anglie \n\n16.02.1969 Skotsko 7:3 Anglie \n\n17.05.1970 Anglie 7:5 Skotsko \n\n06.10.1970 Skotsko 7:4 Anglie \n\n21.11.1971 Skotsko 6:4 Anglie \n\n28.01.1973 Skotsko 7:4 Anglie \n\n03.02.1973 Skotsko 5:5 Anglie \n\n15.11.1974 Anglie 5:3 Skotsko \n\n16.11.1974 Anglie 10:3 Skotsko \n\n17.11.1974 Anglie 9:6 Skotsko \n\n23.11.1975 Skotsko 8:6 Anglie \n\n04.12.1976 Anglie 8:6 Skotsko \n\n12.12.1976 Skotsko 7:5 Anglie \n\n17.12.1977 Skotsko 15:4 Anglie \n\n28.01.1978 Anglie 8:6 Skotsko \n\n13.10.1978 Skotsko 6:5 Anglie \n\n14.10.1978 Španělsko 9:5 Anglie \n\n28.09.1979 Anglie 15:2 Belgie \n\n29.09.1979 Španělsko 5:5 Anglie \n\n30.09.1979 Skotsko 6:2 Anglie \n\n02.02.1980 Skotsko 8:1 Anglie \n\n23.02.1980 Skotsko 6:5 Anglie \n\n19.04.1980 Skotsko 14:1 Anglie \n\n20.04.1980 Anglie 6:4 Skotsko \n\n03.05.1980 Skotsko 13:2 Anglie \n\n28.12.1980 Skotsko 7:6 Anglie \n\n02.05.1981 Skotsko 12:3 Anglie \n\n27.02.1983 Anglie 9:3 Skotsko \n\n13.05.1984 Skotsko 7:4 Anglie \n\n28.12.1991 Anglie 7:6 Skotsko \n\n30.01.1993 Skotsko 5:4 Anglie \n\n\n"}
{"id": "599657", "url": "https://cs.wikipedia.org/wiki?curid=599657", "title": "Barokní literatura", "text": "Barokní literatura\n\nBarokní literatura nebo také literatura doby baroka je literatura, která byla napsána v období baroka, tedy v 17. století, popřípadě ještě v první třetině 18. století. Její časové vymezení může lišit podle zemí a podle badatele. Václav Černý dával počátek barokní éry do souvislosti s dobovými náboženskými válkami v jednotlivých oblastech (třicetiletá válka, anglická občanská válka, hugenotské války) a navazujícím pocitem zmaru a nicotnosti člověka a světa. Ve Francii je literatura tohoto období často označována za raný klasicismus, byť zejména v novějších textech se již hovoří i o francouzské barokní literatuře. Někteří moderní badatelé, například Miloš Sládek nebo Jan Malura, také upozornili na značnou kontinuitu mezi obdobím humanismu a barokem, například ve způsobu rozšiřování literárních textů, tématech děl, silném vlivu antiky nebo převládajících žánrech. Malura proto za vhodnější označil pojem literatura raného novověku, do nějž lze zahrnout díla vzniklá zhruba mezi lety 1550 a 1750.\n\nKromě antických a humanistických zdrojů čerpala barokní literatura silně také ze středověkého písemnictví. K nejvýznamnějším žánrům patřila legenda, duchovní píseň a kázání, objevovaly se podrobné historiografické spisy, rozvíjela se duchovní i světská lyrika. Obzvláštní důraz byl kladen na vynalézavost a dokonalost formy. Po celé Evropě vznikal typ poezie vystavěný na rafinovanosti, nepřímém naznačování a složitých metaforách: v Itálii marinismus, ve Španělsku góngorismus, v Anglii metafyzické básnictví, ve Francii preciózní literatura. Rétorická obratnost, důvtip a schopnost nalézání překvapivých vztahů se uplatňovala také v kázáních, v jejichž konceptuální poloze šlo o nalézání nečekaných souvislostí a jiskřivou rozumovou argumentaci.\n\nBarokní literatura navazuje na antické a humanistické písemnictví, což ve spojení s důrazem na náboženství často vede k fantastickým analogiím a mísení motivů nebo postav klasického starověku či pohanství a motivů křesťanských. Jedním z klíčových motivů je vanitas, marnost, vedoucí k časté tematizaci smrtelnosti a smrti jako cíle a smyslu lidského života. Často se objevuje rovněž obraz světa jako divadla, iluze nebo snu. Významnou hodnotou je pro barokní spisovatele vynalézavost, nejčastěji v oblasti jazyka (anagramy, akrostichy, zvukomalebnost textů) a obraznosti (prácemi s metaforami, alegoriemi, podobenstvími, emblematikou a podobně). Miloš Sládek však upozornil, že tato témata, pojímivost a divadelnost světa, jsou spjatá nejen s barokním myšlením, ale přinejmenším ve stejné míře také s pozdním humanismem. Dynamičnost a překvapivost, často uváděné jako typické atributy literárního baroka, jsou podle něj typické až pro pozdější fáze této epochy, v českém prostředí od 80. a 90. let 17. století. Významnou roli má tak spíše postupné rozbití objektivního humanistického ideálu krásy, k němuž spisovatel směřuje: nově se prosadivší pojetí estetiky chápe krásu jako relativní kategorii, odvislou od lidského vkusu, očekávání a vztahu k autoritám.\n\nPovahou a vymezením baroka se v rámci moderní české literární vědy zabývali především Václav Černý a Zdeněk Kalista. Jako vykladači a kritikové barokních textů se uplatnili také František Xaver Šalda, Arne Novák, Herbert Cysarz, Antonín Škarka, Josef Válka, Zdeněk Rotrekl a Alexandr Stich. K důležitým editorům výborů barokních textů lze zařadit především Josefa Vašicu a Viléma Bitnara.\n\nV české literatuře se barokní tendence začínají naplno projevovat po bitvě na Bílé hoře (1620), v souvislosti s rekatolizací a emigrací nekatolické inteligence. Václav Černý české baroko rozdělil na předbarokní generaci (protobaroko), čtyři barokní generace v letech 1620 až 1740 a takzvané baroko po baroku. K předbarokní generaci (před rokem 1620) se řadí renesanční a humanističtí spisovatelé, kteří baroko připravovali (například Karel starší ze Žerotína), jakož i raná tvorba jezuitského řádu v českých zemích. Nejvýznamnějším tvůrcem první barokní generace (1620–1650) byl Adam Michna z Otradovic, autor kancionálů, mezi protestantskými exulanty pak myslitel Jan Amos Komenský a historikové jako Pavel Stránský ze Zap nebo Pavel Skála ze Zhoře. Druhou barokní generaci (1650–1680) reprezentuje jezuitský historiograf Bohuslav Balbín a básníci Bedřich Bridel a Felix Kadlinský. K třetí generaci (1680–1710) se řadí kupříklad historik Jan František Beckovský nebo kazatel Matěj Václav Šteyer. Ze čtvrté barokní generace (1710–1740) je nejznámější jezuitský cenzor a básník Antonín Koniáš. K pobarokní tvorbě (1740–1780) se řadí zejména lidové texty.\n\nV italské literatuře bylo baroko tradičně ohraničováno smrtí Torquata Tassa (1595), znamenající konec manýrismu, a založením literární akademie Arcadia (1690), se kterou začalo rokoko. Literární historikové se této části dějin italské literatury věnovali nejméně, neboť byla dlouho považováno za nejúpadkovější. Italská barokní kultura 17. století byl určována především marinismem. Vychází z díla básníka Giambattisty Marina (1569–1625) a desítek jeho epigonů, píšících složitou a vyumělkovanou poezii. Nejnapodobovanějším dílem se stal Marinův \"Adonis\" (1623), vzor vytříbenosti a preciznosti. Poetické i prozaické texty tohoto období byly proto často spíše řečnickými cvičeními.\n\nJiří Pelán nicméně uvedl, že jako první a klíčovou osobnost italského baroka by měl být z komparatistického pohledu přijímán Torquato Tasso, obvykle chápaný jako reprezentant závěrečné fáze renesance nebo představitel manýrismu. Teprve v kontextu Tassovy tvorby, zejména jeho nábožensko-hrdinské epopoje \"Osvobozený Jeruzalém\" (1580) je pak možné uchopit vnitřní dynamiku italského baroka. Ta je založena na marinistickém přetvoření tassovského odkazu tím, že že byla potlačena síla jeho obsahu (svár pravdy a bludu, mravního kladu a záporu, touhy a povinnosti) a nahrazena vynalézavou hrou s formou. Tassovy mučivě erotické a tělesné důrazy se například proměnily v galantní milostná dobrodružství.\n\nŠpanělské baroko je spojeno především s neobyčejným rozkvětem dramatu. Na hranici renesance a baroka stojí Lope de Vega, autor více než dvou tisíc dramat, oblibu získal především \"Ovčí pramen\" (1619). K Lopeově škole se řadí také Tirso de Molina. Nejproslulejším dobovým španělským dramatikem se však stal Pedro Calderón de la Barca, intelektuálně založený tvůrce milostných komedií, krvavých dramat pohaněné cti a her zkoumajících duchovní a mravní zákonitostí lidských osudů. Napsal dramata jako \"Znamení kříže\" (asi 1625), \"Život je sen\" (1635) nebo \"Lékař své cti\" (1637). Také on dal vzniknout celému dramatickému směru, Calderónově škole.\n\nNejvýznamnějším španělským barokním básníkem je Luis de Góngora y Argote, spojující silnou citovost s neobyčejnou schopností vynalézavé básnické konstrukce pohybující se na hranici srozumitelnosti. Objevení četný napodobitelů jeho poezie vedlo k vzestupu góngorismu. Konkurenčním směrem byl pak konceptismus, založený naopak na rafinovaných poetických hrách s myšlenkou a jejím originálním vypointování. Jeho tvůrcem a čelným představitelem se stal Francisco de Quevedo.\n\nMyšlenky konceptismu ovlivnily též homiletiku. Konceptuální kázání, postavené kolem nové, překvapivě odhalené hluboké myšlenky, ostrovtipně vyjádřené a potvrzené výrokem autority, se rozšířilo po celé Evropě. Teoreticky tento způsob kázání popsali Emanuele Tesauro a Baltasar Gracián.\n\nHans Jakob Christoffel von Grimmelshausen, nejvýznamnější prozaik německé barokní literatury, využil ve svých textech osobní zážitky z třicetileté války. Jeho nejslavnějším dílem je \"Dobrodružný Simplicius Simplicissimus\" (1668), lidově laděný román s pikareskními a nevybíravě satirickými prvky.\n\nNěmecká barokní poezie formálně a metricky stavěla na \"Knížce o německém básnictví\" (1624) Martina Opitze. Zejména na něj navazovala slezská básnická škola, jejímž patrně nejslavnějším představitelem je Angelus Silesius. Pozdní baroko v německé poezii reprezentuje druhá německo-slezská poetická škola, pod niž spadají básníci jako Daniel Casper von Lohenstein nebo Christian Hoffmann von Hoffmannswaldau. Vyznačuje se zjemnělou oduševnělostí a dekorativností. Za největšího z německých básníků a dramatiků 17. století je nicméně považován Andreas Gryphius. V jeho básnickém díle se objevují motivy zániku a rozkladu – pouze prostřednictvím hrůzostrašných obrazů mrtvých se člověk může poučit o životě a věčnosti, jak Gryphius ukázal například v básni \"Myšlenky o krchovu, místě odpočinku zesnulých\" (1657).\n\nBritští badatelé dříve zahrnovali anglickou literaturu první poloviny 17. století do klasicismu nebo užívali označení „pozdní renesance“, s tím, že renesance končila teprve Bunyanovým alegorickým románem \"Poutníkova cesta\" (1678). Ani moderní anglické literární věda však koncept baroka plně nepřijala. Hovoří-li se v anglickém kontextu o baroku, pak téměř vždy jen v souvislosti s takzvanými metafyzickými básníky, k nimž se řadí především John Donne. Za nejbaroknějšího z anglických metafyziků je považován Richard Crashaw. K barokní literatuře bývá ale někdy zařazován také John Milton, známý jako autor duchovního eposu \"Ztracený ráj\" (1667), rozsáhlé skladby tematizující svobodnou vůli, hřích a mravní zápas člověka se zlem. Václav Černý nazývá Miltona představitelem atletického a militantního baroka.\n\nProtiklad k badatelům, kteří vidí barokní literaturu (či umění vůbec) jako v minulosti uzavřenou a zkompletovanou epochu, tvoří myslitelé vnímající baroko jako obecnější jev, který může mít nové projevy v různých dobách. Švýcarský historik umění Heinrich Wölfflin zavedl v roce 1915 myšlenku klasicismu a baroka jako neustále se vracejících podob umění, přičemž klasicismus označuje vrcholnou fázi, zatímco baroko úpadkovou. Tato úvaha není obecně přijímána, silně však úvahy o baroku ovlivnila. Robert Pynsent chápal českou literaturu jakožto určovanou barokním duchem, jako barokní kontinuum od středověku po 20. století. Zdeněk Rotrekl ve studii \"Barokní fenomén v současnosti\" (1995) zdůraznil přítomnost zřetelných stop barokního dědictví dlouho po skončení historického baroka, například u Jakuba Demla, Jana Zahradníčka nebo Františka Halase, a to mimo jiné v jejich zkratkovitých genitivních metaforách („hrad smrti“, „jílec myšlenky“, „rakev stínů“ apod.). Barokní fenomén je podle Rotrekla diskontinuitně rozprostřen po celé české kultuře a v podobě existenciálních a vroucně duchovních pocitů vyšlehává v dílech autorů, kteří o historickém baroku třeba ani nevědí.\n\n"}
{"id": "599659", "url": "https://cs.wikipedia.org/wiki?curid=599659", "title": "Swiss League", "text": "Swiss League\n\nSwiss League (do roku 2017 pod názvem National League B) je druhá nejvyšší plně profesionální liga ledního hokeje ve Švýcarsku.\n\nTéto ligy se účastní 10 týmů. Nejlepších osm po základní části postupuje do playoff, které se hraje na čtyři vítězné zápasy. Vítěz playoff si zahraje s nejhorším týmem z nejvyšší soutěže o místo v nadcházející sezóně v nejvyšší soutěži. Ze soutěže se v současné době nesestupuje, protože nižší soutěž (1. liga) je plně amatérská soutěž.\n\n"}
{"id": "599660", "url": "https://cs.wikipedia.org/wiki?curid=599660", "title": "Paramentář", "text": "Paramentář\n\nParamentář byl středověký výrobce berlí, „ortopedických protéz“ (háky, dřevěné nohy) apod.\n\nMezi nejčastěji používané materiály paramentáře patřily dřevo, kovy a usně. Poprvé se o paramentáři zmiňují husitské kroniky 15. století ve spojitosti s válečnými zraněními vojáků. Řemeslo zaniklo v období 19. století spolu s rozvojem modernějších lékařských metod.\n"}
{"id": "599661", "url": "https://cs.wikipedia.org/wiki?curid=599661", "title": "Dobrovolný svazek obcí Jaroměřsko", "text": "Dobrovolný svazek obcí Jaroměřsko\n\nDobrovolný svazek obcí Jaroměřsko je svazek obcí (dle § 49 zákona č.128/2000 Sb. o obcích) v okresu Náchod, jeho sídlem je Jaroměř a jeho cílem je celkový rozvoj mikroregionu. Sdružuje celkem 10 obcí a byl založen v roce 2006.\n\n\n"}
{"id": "599663", "url": "https://cs.wikipedia.org/wiki?curid=599663", "title": "Fonográf", "text": "Fonográf\n\nFonográf byla maďarská hudební skupina, působící mezi roky 1973 a 1985.\n\nSkupina vznikla na Silvestra roku 1973. Vytvořili ji János Bródy a Levente Szörényi - bývalí členové skupiny Illés, která byla v tom roce nucena ukončit činnost. Název dostala podle časopisu, ve kterém tehdy Bródy pracoval.\n\nSkupina se stylově pohybovala mezi country a rockem, pokoušela se však i o další žánry.\n\nSestava skupiny se po celou dobu její existence nezměnila.\n\n\nHlavními autory hudby byli Levente Szörényi a László Tolcsvay, texty psal především János Bródy.\n\n\nFonográf působil také jako doprovodná skupina několika maďarských zpěvaček (Kati Kovács, Zsuzsa Koncz a Judit Halász), se kterými nahrál některá jejich alba. Během existence skupiny nahráli někteří její členové svá sólová alba (János Bródy, László Tolcsvay, Levente Szörényi), na kterých se zbylí členové rovněž podíleli.\n\n"}
{"id": "599664", "url": "https://cs.wikipedia.org/wiki?curid=599664", "title": "Dobrovolný svazek obcí Křivina", "text": "Dobrovolný svazek obcí Křivina\n\nDobrovolný svazek obcí Křivina je svazek obcí (dle § 49 zákona č.128/2000 Sb. o obcích) v okresu Rychnov nad Kněžnou, jeho sídlem je Týniště nad Orlicí a jeho cílem je provoz skupinového vodovodu pro Týniště nad Orlicí a Albrechtice nad Orlicí a zajištění dalších souvisejících služeb. Sdružuje celkem 2 obce a byl založen v roce 2005.\n\n\n"}
{"id": "599668", "url": "https://cs.wikipedia.org/wiki?curid=599668", "title": "Dobrovolný svazek obcí Lesy Policka", "text": "Dobrovolný svazek obcí Lesy Policka\n\nDobrovolný svazek obcí Lesy Policka je svazek obcí (dle § 49 zákona č.128/2000 Sb. o obcích) v okresu Náchod, jeho sídlem jsou Bukovice a jeho cílem je péče o obecní lesy, spolupráce při činnostech souvisejících s hospodařením a správou lesních majetků ve vlastnictví obcí. Sdružuje celkem 8 obcí a byl založen v roce 2007.\n\n\n"}
{"id": "599672", "url": "https://cs.wikipedia.org/wiki?curid=599672", "title": "As-Sajjid", "text": "As-Sajjid\n\nAs-Sajjid ( א-סייד, , v oficiálním přepisu do angličtiny Al Sayyid přepisováno též al-Sayyid nebo al-Sayed) je vesnice v Izraeli, v Jižním distriktu, v oblastní radě al-Kasum.\n\nLeží v nadmořské výšce cca 400 metrů v severní části pouště Negev\n\nObec se nachází 54 kilometrů od břehu Středozemního moře, cca 88 kilometrů jihovýchodně od centra Tel Avivu, cca 13 kilometrů severovýchodně od Beerševy a 2 kilometry jižně od města Chura. As-Sajjid obývají Arabové, respektive polokočovní arabští Beduíni, přičemž osídlení v tomto regionu je etnicky smíšené. Ve volné krajině dominují rozptýlená sídla Beduínů, městská centra v centrálním Negevu jsou většinou židovská.\n\nAs-Sajjid je na dopravní síť napojen pomocí dálnice číslo 31.\n\nAs-Sajjid je vesnice stejnojmenného beduínského kmene as-Sajjid, která byla oficiálně uznána izraelskou vládou za samostatnou obec. Kromě vlastní vesnice se zde nachází i kmen as-Sajjid. Dohromady mají populaci cca 3500 lidí. Podle tradice se tento kmen přistěhoval do Negevu z Egypta okolo roku 1800.\n\nFungují zde mateřské školy, dvě základní školy, střední škola a společenské centrum.\n\nPodle údajů z roku 2014 tvořili obyvatelstvo v as-Sajjid Arabové. As-Sajjid sestává ze dvou statistických jednotek: vlastní vesnice as-Sajjid, ve které k 31. prosinci 2014 žilo 3345 lidí. a jejíž registrovaná populace během roku 2014 stoupla o 1,9 %), a kmene as-Sajjid (jeho počet obyvatel k roku 2013 neudáván, k roku 1983 měl 790 členů).\n\n\n"}
{"id": "599682", "url": "https://cs.wikipedia.org/wiki?curid=599682", "title": "Vlha núbijská", "text": "Vlha núbijská\n\nVlha núbijská (\"Merops nubicus\") je pták z čeledi vlhovitých.\n\nDorůstá 26 cm, je štíhlá, převážně červeně zbarvená s modrozelenou hlavou a výraznou černou páskou přes oči. Zobák má černý, zašpičatělý a mírně zahnutý. Nápadná jsou také její prodloužená střední rýdovací pera.\n\nZdržuje se zpravidla v blízkosti vody, ale i ve stepích s porosty keřů na území subsaharské Afriky; je tažná.\n\nŽiví se včelami a jiným létajícím hmyzem, jakým jsou např. sarančata nebo kobylky. Na kořist přitom číhá z pozorovatelny a ukořisťuje ji v letu. Hnízdí v koloniích v písčitých březích, kde si sama buduje dlouhé nory. Na jejich konci pak klade 3–5 vajec.\n"}
{"id": "599683", "url": "https://cs.wikipedia.org/wiki?curid=599683", "title": "Dobrovolný svazek obcí Mikroregion Bělá", "text": "Dobrovolný svazek obcí Mikroregion Bělá\n\nDobrovolný svazek obcí Mikroregion Bělá je svazek obcí (dle § 49 zákona č.128/2000 Sb. o obcích) v okresu Rychnov nad Kněžnou, jeho sídlem je Skuhrov nad Bělou a jeho cílem je koordinování celkového rozvoje území DSO na základě společné strategie, společný postup při prosazování udržitelného života v území a společná propagace mikroregionu v cestovním ruchu. Sdružuje celkem 5 obcí a byl založen v roce 1999.\n\n\n"}
{"id": "599688", "url": "https://cs.wikipedia.org/wiki?curid=599688", "title": "František Lederer", "text": "František Lederer\n\nJméno a příjmení František Lederer má více osobností:\n\n"}
{"id": "599689", "url": "https://cs.wikipedia.org/wiki?curid=599689", "title": "Sugilit", "text": "Sugilit\n\nSugilit (také známý jako luvulit) je nerost, který má barvu buď růžovou a nebo fialovou. Hodně vzácná je také modrá, která se moc nenachází. Najdeme ho hlavně ve středohoří.\n"}
{"id": "599691", "url": "https://cs.wikipedia.org/wiki?curid=599691", "title": "Skotská hokejová reprezentace", "text": "Skotská hokejová reprezentace\n\nSkotská hokejová reprezentace je národní hokejové mužstvo Skotska. Skotsko není členem Mezinárodní federace ledního hokeje ani Mezinárodního olympijského výboru a nemůže se proto účastnit mistrovství světa ani zimních olympijských her (skotští hokejisté mohou na těchto soutěžích startovat pouze za Velkou Británii).\n\n26.03.1909 Anglie 11:1 Skotsko \n\n??.02.1910 Skotsko 6:1 Anglie \n\n12.12.1931 Anglie 2:0 Skotsko \n\n14.04.1933 Anglie 4:0 Skotsko \n\n16.03.1935 Anglie 6:3 Skotsko \n\n16.03.1936 Anglie 1:1 Skotsko \n\n08.12.1947 Anglie 4:2 Skotsko \n\n09.12.1947 Anglie 9:2 Skotsko \n\n10.02.1950 Skotsko 12:1 Anglie \n\n11.02.1950 Skotsko 6:1 Anglie \n\n30.01.1953 Skotsko 2:1 Anglie \n\n31.01.1953 Skotsko 6:2 Anglie \n\n13.01.1960 Anglie 4:3 Skotsko \n\n13.02.1960 Anglie 10:1 Skotsko \n\n14.02.1960 Skotsko 4:0 Anglie \n\n04.02.1961 Skotsko 7:3 Anglie \n\n05.02.1961 Anglie 3:3 Skotsko \n\n11.02.1961 Skotsko 7:1 Anglie \n\n12.02.1961 Skotsko 6:2 Anglie \n\n13.01.1962 Skotsko 8:4 Anglie \n\n20.01.1962 Skotsko 8:6 Anglie \n\n21.01.1962 Anglie 8:8 Skotsko \n\n15.02.1969 Skotsko 11:5 Anglie \n\n16.02.1969 Skotsko 7:3 Anglie \n\n17.05.1970 Anglie 7:5 Skotsko \n\n06.12.1970 Skotsko 7:4 Anglie \n\n21.11.1971 Anglie 6:4 Skotsko \n\n28.01.1973 Skotsko 7:4 Anglie \n\n03.02.1973 Anglie 5:5 Skotsko \n\n15.11.1974 Anglie 9:6 Skotsko \n\n16.11.1974 Anglie 5:3 Skotsko \n\n17.11.1974 Anglie 10:3 Skotsko \n\n23.11.1975 Skotsko 8:6 Anglie \n\n04.12.1976 Anglie 8:6 Skotsko \n\n12.12.1976 Skotsko 7:5 Anglie \n\n17.12.1977 Skotsko 15:4 Anglie \n\n28.01.1978 Anglie 8:6 Skotsko \n\n13.10.1978 Skotsko 6:5 Anglie \n\n15.10.1978 Skotsko 4:3 Španělsko \n\n28.09.1979 Skotsko 5:4 Španělsko \n\n29.09.1979 Skotsko 8:0 Belgie \n\n30.09.1979 Skotsko 6:2 Anglie \n\n02.02.1980 Skotsko 8:1 Anglie \n\n23.02.1980 Skotsko 6:5 Anglie \n\n19.04.1980 Skotsko 14:1 Anglie \n\n20.04.1980 Anglie 6:4 Skotsko \n\n03.05.1980 Skotsko 13:2 Anglie \n\n28.12.1980 Skotsko 7:6 Anglie \n\n02.05.1981 Skotsko 12:3 Anglie \n\n27.02.1983 Anglie 9:3 Skotsko \n\n13.05.1984 Skotsko 7:4 Anglie \n\n28.12.1991 Anglie 7:6 Skotsko \n\n30.01.1993 Skotsko 5:4 Anglie \n\n"}
{"id": "599693", "url": "https://cs.wikipedia.org/wiki?curid=599693", "title": "Lederer", "text": "Lederer\n\nPříjmení Lederer nosí více různých osobností:\n\n\nPříjmení bylo obsaženo i v názvu firmy:\n"}
{"id": "599694", "url": "https://cs.wikipedia.org/wiki?curid=599694", "title": "Mistrovství světa juniorů v ledním hokeji 2005", "text": "Mistrovství světa juniorů v ledním hokeji 2005\n\nMistrovství světa juniorů v ledním hokeji 2005 (\"MSJ 2005\") se konalo od 25. prosince 2004 do 4. ledna 2005, v Ralph Engelstad Areně v Grand Forks v Severní Dakotě, a v Ralph Engelstad Areně v Thief River Falls v Minnesotě, USA. Na šampionátu zvítězil kanadský národní tým. Severoamerické a v menší míře i evropské reprezentační týmy těžily z výluky NHL, která umožnila i nominaci hráčů v ní hrajících.\n\n\n\n\"Poznámka: Zápasy\" Švýcarsko 5–0 Bělorusko \"a\" Slovensko 5–0 Německo \"byly započítány ze základních skupin.\"\n\n\n\"Týmy Německo a Bělorusko sestoupily do I. divize následujícího šampionátu (Mistrovství světa juniorů v ledním hokeji 2006).\"\n\n\n Patrice Bergeron\n\n Kanada\n\nBrent Seabrook, Dion Phaneuf, Shawn Belle, Shea Weber, Jeff Carter, Sidney Crosby, Colin Fraser, Anthony Stewart, Stephen Dixon, Ryan Getzlaf,Clarke MacArthur, Mike Richards, Andrew Ladd, Danny Syvret, Jeremy Colliton, Corey Perry, Cam Barker, Nigel Dawes, Braydon Coburn, Jeff Sklo,Réjean Beauchemin, Patrice Bergeron\nTrenér: Brent Sutter\n\nAndrej Kuzněcov, Anton Bělov, Grigorij Panin, Dimitrij Vorobjev, Jakov Rylov, Alexandr Ovečkin, Alexandr Galimov, Dmitrij Pestunov, Dmitrij Megalinskij, Georgij Mišarin, Jevgenij Malkin, Grigorij Šafigulin, Alexej Jemelin, Alexandr Nikulin, Alexandr Radulov,Michail Junkov, Denis Ježov, Roman Vološenko, Enver Lisin, Denis Paršin, Sergej Širokov, Anton Chudobin\nTrenér: Valerij Bragin\n\nMarek Schwarz, Vladislav Koutský, Martin Lojek, Roman Polák, Martin Tůma, Ladislav Šmíd, Bedřich Köhler, Lukáš Bolf, Ondřej Šmach, Zbyněk Hrdel, David Krejčí, Marek Kvapil, Petr Vrána, Michal Gulaši, Lukáš Kašpar, Milan Hluchý, Michal Borovanský,Rostislav Olesz, Michal Polák, Michael Frolík, Jakub Petružálek, Roman Červenka\nTrenér: Alois Hadamczik\n\nDivize I byla hrána od 13. prosince do 19. prosince 2004 v Sheffieldu ve Velké Británii (Skupina A) a v Narvě v Estonsku (Skupina B).\n\nKonečné tabulky\n\nNejproduktivnější hráč: Mathis Olimb, Norsko (4 góly, 5 asistencí; 9 bodů).\n\nNejproduktivnější hráč: Anže Kopitar, Slovinsko (10 gólů, 3 asistencí; 13 bodů).\n\nDivize II byla hrána od 3. ledna do 9. ledna 2005 v Bukurešti v Rumunsku (Skupina A) a od 13. prosince do 19. prosince 2004 v Puigcerdě ve Španělsku (Skupina B).\n\nNejproduktivnější hráč: Park Woo-Sang, Jižní Korea (12 gólů, 8 asistencí; 20 bodů).\n\nDivize III byla hrána od 10. ledna do 16. ledna 2005 v Ciudad de México v Mexiku.\n\n Mexiko a Nový Zéland postoupily do II. divize.\n\n"}
{"id": "599696", "url": "https://cs.wikipedia.org/wiki?curid=599696", "title": "Dridžat", "text": "Dridžat\n\nDridžat ( דריג'את, دريجات, v oficiálním přepisu do angličtiny Derig'at, přepisováno též Drijat, Durayjat nebo Draijat) je vesnice v Izraeli, v Jižním distriktu, v Oblastní radě al-Kasum.\n\nLeží v nadmořské výšce cca 560 metrů v severní části pouště Negev nadaleko jižního okraje svahů Judských hor respektive jejich části, která je nazývána Hebronské hory (\"Har Chevron\") a které zde dominuje masiv Har Amasa. Severně od vesnice leží lesní komplex Jatir.\n\nObec se nachází 64 kilometrů od břehu Středozemního moře, cca 90 kilometrů jihovýchodně od centra Tel Avivu, cca 27 kilometrů severovýchodně od Beerševy a 13 kilometrů severozápadně od města Arad. Dridžat obývají Arabové, přičemž osídlení v tomto regionu je etnicky smíšené. Ve volné krajině dominují rozptýlená sídla arabských Beduínů, městská centra v centrálním Negevu jsou většinou židovská.\n\nDridžat je na dopravní síť napojen pomocí místní komunikace, která jižně od vesnice ústí do dálnice číslo 31.\n\nDridžat je vesnice, která byla teprve počátkem 21. století roku 2004 oficiálně uznána izraelskou vládou za samostatnou obec. Vznikla ale již v polovině 19. století, kdy se sem ze severu, z Hebronských hor přistěhovala skupina arabských zemědělců, jejichž potomci dnes tvoří populaci osady. Nejde tedy o sídlo polokočovných Beduínů jako ostatní členské obce Oblastní rady Abu Basma. Zpočátku osadníci obydleli zdejší jeskyně, později následovala výstavba trvalých zděných domů. Postupně probíhá výstavba inženýrských sítí. Roku 2006 začalo budování solární elektrárny, která má z velké části zajišťovat dodávku elektřiny.\n\nPůvodně měla osada zemědělský ráz (zejména pastevectví), v současnosti se rozvíjí turistický ruch, část obyvatel pracuje v sektoru služeb. V obci fungují mateřské školy, základní a střední škola a společenské centrum.\n\nPodle údajů z roku 2014 tvořili obyvatelstvo v Dridžat Arabové. Jde o menší obec vesnického typu s dlouhodobě silně rostoucí populací. K 31. prosinci 2013 zde žilo 1037 lidí. Během roku 2014 populace stoupla o 2,0 %. Do roku 2020 se předpokládá její nárůst na 1500.\n\n\n"}
{"id": "599703", "url": "https://cs.wikipedia.org/wiki?curid=599703", "title": "Vlha běločelá", "text": "Vlha běločelá\n\nVlha běločelá (\"Merops bullockoides\") je pták z čeledi vlhovitých.\n\nDorůstá 23 cm, svrchu je zelená, spodinu těla má skořicově hnědou, čelo bílé a hrdlo jasně červené. Přes oko se jí táhne výrazný černý pruh.\n\nŽije v savanách na rozsáhlém území subsaharské Afriky.\n\nŽiví se převážně včelami, ale i jiným létajícím hmyzem. Hnízdí i ve více jak 500členných hejnech.\n\n\n"}
{"id": "599707", "url": "https://cs.wikipedia.org/wiki?curid=599707", "title": "Racek (rybník)", "text": "Racek (rybník)\n\nRacek je vodní nádrž v Rumburku o ploše okolo 3,5 ha. Délka břehů rybníku je 227 m a samotná hráz je dlouhá 85 m. Největší hloubka je 3,2 m. Rybník racek byl revitalizován a celkově rekonstruován v letech 2001-2002 a celkové náklady činily zhruba 5 milionů korun. Rybník Racek slouží jako retenční nádrž, rybářský revír a v neposlední řadě i místo rekreace. V blízkosti rybníku Racek se nachází chatová oblast. V roce 2001 byl rybník Racek rozšířen o rybník Tůň.\n\nMezi nejvzácnější ptáky, kteří se vyskytují v blízkosti rybníku Racek je bezesporu ledňáček říční. Dále se tu vyskytují volavky popelavé, čírky obecné a další druhy vrubozobých ptáků. V rybníku jsou vysazené různé druhy chovných ryb určených pro lov a to kapr obecný, amur bílý a štika obecná. Z obojživelníků zde můžeme najít skokana zeleného, ropuchu obecnou a v blízkých mokřadech i čolka obecného, který se hojně vyskytoval na Racku před jeho rekonstrukcí před rokem 2001. Plazy zde zastupuje užovka obojková.\n\nCelá levá část břehů od přehrady je zarostlá úmyslně mokřady.\n"}
{"id": "599708", "url": "https://cs.wikipedia.org/wiki?curid=599708", "title": "Pevnosti al-Džalali a al-Mirani", "text": "Pevnosti al-Džalali a al-Mirani\n\nPevnosti al-Džalali a al-Mirani jsou jedny z nejproslulejších opevnění v jihozápadoasijské zemi Omán. Nachází se nedaleko hlavního města při vstupu do Maskatské zátoky. Obě byly vybudovány v 16. století, ale nikoli současně.\n\nPevnost al-Mirani byla vybudována do tvaru věže ještě před příchodem Portugalců. V roce 1588 ji právě Portugalci přestavili na základech původní budovy a přibudovali sklady, ubytovny pro velitele a náboženskou místnost. O rozšíření do nynější podoby se zasadili imám Ahmed bin Saíd, zakladatel státu al-Busaidi v 18. století, a jeho vnuk Saíd bin Sultán na začátku 19. století.\n\nPevnost al-Džalali byla Portugalci dokončena v roce 1587. Současná podoba pevnosti se datuje do doby panování Saída bin Sultána. Současný sultán Kábús bin Saíd pevnost zrekonstruoval a přeměnil na muzeum.\n\n"}
{"id": "599709", "url": "https://cs.wikipedia.org/wiki?curid=599709", "title": "Makchul", "text": "Makchul\n\nMakchul ( מַכְּחוּל, v oficiálním přepisu do angličtiny Makchul, přepisováno též Makhul nebo Mahul) je arabská vesnice v Izraeli, v Jižním distriktu, v Oblastní radě al-Kasum.\n\nLeží v nadmořské výšce 532 metrů v severní části pouště Negev nadaleko jižního okraje svahů Judských hor respektive jejich části, která je nazývána Hebronské hory (\"Har Chevron\") a které zde dominuje masiv Har Amasa. Severně od vesnice leží lesní komplex Jatir.\n\nObec se nachází 64 kilometrů od břehu Středozemního moře, cca 92 kilometrů jihovýchodně od centra Tel Avivu, cca 27 kilometrů severovýchodně od Beerševy a 13 kilometrů západně od města Arad. Makchul obývají Arabové, respektive polokočovní arabští Beduíni, přičemž osídlení v tomto regionu je etnicky smíšené. Ve volné krajině dominují rozptýlená sídla Beduínů, městská centra v centrálním Negevu jsou většinou židovská. Od počátku 21. století se navíc v lokalitě východně od Makchulu plánuje výstavba nového velkého města Kasif, určeného pro ultraortodoxní Židy. Plány byly schváleny definitivně počátkem roku 2015. Kasif má mít až 100 000 obyvatel.\n\nMakchul je na dopravní síť napojen pomocí místní komunikace, která jižně od vesnice ústí do dálnice číslo 31.\n\nMakchul je vesnice, která byla vytvořena roku 2003 a oficiálně uznána izraelskou vládou za samostatnou obec. Pracovně bývala nazývána Mar'it (מרעית) podle vádí Nachal Mar'it, které protéká západně od vesnice. Správní území vesnice dosahuje 7319 dunamů (7,319 kilometrů čtverečních).\n\nPřesné údaje o počtu obyvatel nebyly dlouho k dispozici. Oficiální vládní statistické výkazy evidovaly Makchul jako pouhé „místo“ (\"makom\") nikoliv obec. Podle neoficiálních zdrojů populace obce dosahovala cca 1500 lidí. Pro rok 2020 se počítalo s nárůstem na 6500. Funguje tu základní škola, probíhá výstavba inženýrských sítí a komunikací.\n\nK 31. prosinci 2014 zde bylo oficiálně registrováno 356 lidí. Během roku 2014 populace stoupla o 10,9 %. Obyvatelstvo tvoří izraelští Arabové.\n\n\n"}
{"id": "599712", "url": "https://cs.wikipedia.org/wiki?curid=599712", "title": "Kyrgyzská hokejová reprezentace", "text": "Kyrgyzská hokejová reprezentace\n\nKyrgyzská hokejová reprezentace je národní hokejové mužstvo Kyrgyzstánu. Hokejová federace sdružuje 501 registrovaných hráčů (z toho 247 seniorů), majících k dispozici tři haly a dvě otevřené stadiony s umělou ledovou plochou. Kyrgyzstán je členem Mezinárodní federace ledního hokeje od 14. května 2011.\n\n02.03.1962 Kyrgyzstán 6:3 Arménie \n\n03.03.1962 Rusko 29:0 Kyrgyzstán \n\n04.03.1962 Ukrajina 14:1 Kyrgyzstán \n\n06.03.1962 Estonsko 17:0 Kyrgyzstán \n\n07.03.1962 Kyrgyzstán 5:0 Arménie \n\n07.03.1962 Lotyšsko 12:0 Kyrgyzstán \n\n10.03.1962 Gruzie 1:0 Kyrgyzstán \n\n11.03.1962 Litva 7:2 Kyrgyzstán \n\n28.01.2011 Kyrgyzstán 15:4 Thajsko \n\n29.01.2011 Kyrgyzstán 14:0 Spojené arabské emiráty \n\n31.01.2011 Kyrgyzstán 13:3 Mongolsko \n\n01.02.2011 Kyrgyzstán 23:2 Malajsie \n\n02.02.2011 Kyrgyzstán 15:10 Bahrajn \n\n04.02.2011 Kyrgyzstán 15:4 Kuvajt \n\n24.02.2014 Kyrgyzstán 6:3 Singapur \n\n26.02.2014 Kyrgyzstán 6:2 Indie \n\n27.02.2014 Kyrgyzstán 3:1 Macao \n\n01.03.2014 Kyrgyzstán 16:2 Indie \n\n02.03.2014 Macao 5:4 Kyrgyzstán \n\n18.04.2015 Kyrgyzstán 6:5 Malajsie \n\n19.04.2015 Singapur 4:2 Kyrgyzstán \n\n21.04.2015 Kyrgyzstán 7:3 Omán \n\n22.04.2015 Kyrgyzstán 9:1 Indie \n\n24.04.2015 Kuvajt 9:3 Kyrgyzstán \n\n09.04.2016 Kyrgyzstán 11:1 Indie \n\n10.04.2016 Kyrgyzstán 9:0 Katar \n\n11.04.2016 Kyrgyzstán 9:5 Malajsie \n\n14.04.2016 Kyrgyzstán 8:1 Macao \n\n"}
{"id": "599715", "url": "https://cs.wikipedia.org/wiki?curid=599715", "title": "Mulada", "text": "Mulada\n\nMulada ( מולדה, v oficiálním přepisu do angličtiny Molada) je arabská beduínská vesnice v Izraeli, v Jižním distriktu, v Oblastní radě al-Kasum.\n\nLeží v nadmořské výšce cca 420 metrů v severní části pouště Negev.\n\nObec se nachází 58 kilometrů od břehu Středozemního moře, cca 92 kilometrů jihovýchodně od centra Tel Avivu, cca 16 kilometrů východně od Beerševy a 23 kilometrů západně od města Arad. Muladu obývají Arabové, respektive polokočovní arabští Beduíni, přičemž osídlení v tomto regionu je etnicky smíšené. Ve volné krajině dominují rozptýlená sídla Beduínů, městská centra v severním Negevu jsou většinou židovská.\n\nMulada je na dopravní síť napojena pomocí dálnice číslo 31.\n\nMulada je vesnice, která byla v červnu 2008 oficiálně uznána izraelskou vládou za samostatnou obec. Jde o shluk rozptýlené beduínské zástavby zahrnující kmeny al-Atraš a al-Havašili. V případě kmene al-Havašili byla do nově utvořené obce zahrnuta jeho část čítající cca 800 osob, zatímco další jeho skupina s cca 200 členy zůstává mimo jurisdikci vesnice.\n\nSprávní území vesnice dosahuje cca 11 000 dunamů (11 kilometrů čtverečních). Mají tu fungovat mateřské školy, dvě základní školy a střední škola. Ve výstavbě jsou inženýrské sítě, plánuje se budování dvou obytných okrsků.\n\nPodle údajů z roku 2014 tvořili obyvatelstvo v Muladě Arabové. Jde o menší obec vesnického typu. K 31. prosinci 2014 zde žilo 260 lidí. Během roku 2014 stoupla populace o 9,2 %.\n\n\n"}
{"id": "599719", "url": "https://cs.wikipedia.org/wiki?curid=599719", "title": "Uzbecká hokejová reprezentace", "text": "Uzbecká hokejová reprezentace\n\nUzbecká hokejová reprezentace je národní hokejové mužstvo Uzbekistánu. Uzbekistán dosud není členem Mezinárodní federace ledního hokeje a nemůže se proto účastnit mistrovství světa ani zimních olympijských her.\n\n07.03.1978 Leningrad 13:0 Uzbekistán \n\n09.03.1978 Tatarstán 8:5 Uzbekistán \n\n11.03.1978 Kujbyševská o. 5:3 Uzbekistán \n\n12.03.1978 Lotyšsko 5:4 Uzbekistán \n\n14.03.1978 Uzbekistán 6:1 Litva \n\n16.03.1978 Baškortostán 7:3 Uzbekistán \n\n16.02.1982 Moskva 26:0 Uzbekistán \n\n18.02.1982 Čeljabinská oblast 17:1 Uzbekistán \n\n20.02.1982 Kujbyševská oblast 11:3 Uzbekistán \n\n22.02.1982 Uzbekistán 6:2 Litva \n\n24.02.1982 Estonsko 4:3 Uzbekistán \n\n26.02.1982 Lotyšsko 9:1 Uzbekistán \n\n18.02.1986 Lipecká oblast 10:1 Uzbekistán \n\n19.02.1986 Lotyšsko 5:2 Uzbekistán \n\n21.02.1986 Ukrajina 9:2 Uzbekistán \n\n"}
{"id": "599720", "url": "https://cs.wikipedia.org/wiki?curid=599720", "title": "Um Batin", "text": "Um Batin\n\nUm Batin ( אום בטין, أمّ باتين, v oficiálním přepisu do angličtiny Umm Batin) je vesnice v Izraeli, v Jižním distriktu, v Oblastní radě al-Kasum.\n\nLeží v nadmořské výšce cca 330 metrů v centrální části pouště Negev. Poblíž obce protéká vádí Nachal Chevron.\n\nObec se nachází 50 kilometrů od břehu Středozemního moře, cca 88 kilometrů jihovýchodně od centra Tel Avivu, cca 8 kilometrů severovýchodně od Beerševy a 30 kilometrů západně od města Arad. Um Batin obývají Arabové, respektive polokočovní arabští Beduíni, přičemž osídlení v tomto regionu je etnicky smíšené. Ve volné krajině dominují rozptýlená sídla Beduínů, městská centra v severním Negevu jsou většinou židovská.\n\nUm Batin je na dopravní síť napojen pomocí dálnice číslo 60.\n\nUm Batin je vesnice, která byla v roce 2003 oficiálně uznána izraelskou vládou za samostatnou obec. Osídlení v této lokalitě je ovšem staršího původu. Jde o shluk rozptýlené beduínské zástavby zahrnující kmeny Abu Kaf a Abu Asa. Původní provizorní příbytky polokočovných Beduínů jsou postupně nahrazovány trvalou zástavbou. Od roku 1961 zde funguje regionální škola s více než 1000 žáky. Funguje tu základní i střední škola, sportovní areály, probíhá výstavba inženýrských sítí a komunikací.\n\nPodle údajů z roku 201č tvořili obyvatelstvo v Um Batin Arabové. Jde o menší obec vesnického typu s dlouhodobě silně rostoucí populací. K 31. prosinci 2014 zde žilo 2929 lidí. Během roku 2014 registrovaná populace stoupla o 3,7 %. Podle jiného neoficiálního zdroje populace obce čítá cca 3500 lidí.\n\n\n"}
{"id": "599726", "url": "https://cs.wikipedia.org/wiki?curid=599726", "title": "Momot černolící", "text": "Momot černolící\n\nMomot černolící (\"Momotus momota\"), známý též pod názvem pilan černolící, je pták z čeledi momotovitých. Dorůstá asi 39 cm, samci jsou přitom o něco větší než samice. Svrchu je zelený s modrým zbarvením spodní poloviny rýdovacích per, spodinu těla má v závislosti na poddruhu zelenou nebo oranžovo-hnědou. S výjimkou poddruhu \"M. m. coeruliceps\" má také modré zbarvení na hlavě a černou skvrnu na temeni (kterou uvedený poddruh postrádá). Tmavého zbavení jsou také líce a zobák. Nejvýraznějším znakem momota černolícího je však jeho ocas, jehož střední pera jsou prodloužená a na konci mají výraznou vlaječku. Žije v lesích Střední Ameriky, severní a střední části Jižní Ameriky a na Trinidadu a Tobagu.\n"}
{"id": "599731", "url": "https://cs.wikipedia.org/wiki?curid=599731", "title": "Seznam ománských pevností", "text": "Seznam ománských pevností\n\nSeznam všech pevností na území státu Omán.\n\n\n"}
{"id": "599733", "url": "https://cs.wikipedia.org/wiki?curid=599733", "title": "Tarabin as-Sani", "text": "Tarabin as-Sani\n\nTarabin as-Sani ( תראבין א-צאנע, ترابين, v oficiálním přepisu do angličtiny Tarabin as-Sani, přepisováno též Tirabin al-Sana nebo jen Tarabin) je vesnice v Izraeli, v Jižním distriktu, v Oblastní radě al-Kasum.\n\nLeží v nadmořské výšce cca 230 metrů v severní části pouště Negev.\n\nObec se nachází 35 kilometrů od břehu Středozemního moře, cca 80 kilometrů jižně od centra Tel Avivu, cca 10 kilometrů severozápadně od Beerševy a 5 kilometrů jižně od města Rahat. Tarabin as-Sani obývají Arabové, respektive polokočovní arabští Beduíni, přičemž osídlení v tomto regionu je etnicky smíšené. Ve volné krajině dominují rozptýlená sídla Beduínů, městská centra v severním Negevu jsou většinou židovská, stejně jako zemědělské vesnice západně odtud. Nedaleké lidnaté město Rahat je ovšem obýváno Beduíny.\n\nTarabin as-Sani je na dopravní síť napojen pomocí lokální silnice 310.\n\nTarabin as-Sani je vesnice, která byla vytvořena v roce 2003 a oficiálně uznána izraelskou vládou za samostatnou obec. Jejím cílem bylo soustředit do trvalého osídlení členy beduínského kmene Tarabin, který do té doby sídlil v provizorních shlucích zástavby na východním okraji židovského města Omer na předměstí Beerševy. Vzniku vesnice předcházely právní spory o vlastnictví půdy a přesnou lokalitu jejího vzniku. Původně totiž měla stát na místě nynější židovské vesnice Giv'ot Bar cca 2 kilometry severovýchodně odtud. Tak to předpokládalo rozhodnutí vlády z roku 1998. V roce 2000 ale vláda nabídla Beduínům nynější místo.\n\nV obci funguje sportovní areál pro míčové hry, mateřské školy a základní škola. Ve výstavbě je společenské středisko a komunikace.\n\nPodle údajů z roku 2014 tvořili obyvatelstvo v Tarabin as-Sani Arabové. Jde o menší obec vesnického typu. K 31. prosinci 2014 zde žilo 428 lidí. Během roku 2014 populace stoupla o 3,4 %. Kromě obce v statistických výkazech figuruje jako samostatná jednotka i kmen Tarabin as-Sani, který měl k roku 1983 535 členů.\n\n\n"}
{"id": "599739", "url": "https://cs.wikipedia.org/wiki?curid=599739", "title": "Bahrajnská hokejová reprezentace", "text": "Bahrajnská hokejová reprezentace\n\nBahrajnská hokejová reprezentace je národní hokejové mužstvo Bahrajnu. Bahrajn dosud není členem Mezinárodní federace ledního hokeje a nemůže se proto účastnit mistrovství světa ani zimních olympijských her.\n\n08.01.2010 Kuvajt 10:3 Bahrajn \n\n28.01.2011 Malajsie 25:0 Bahrajn \n\n29.01.2011 Thajsko 29:0 Bahrajn \n\n31.01.2011 Spojené arabské emiráty 25:0 Bahrajn \n\n01.02.2011 Mongolsko 21:1 Bahrajn \n\n02.02.2011 Kyrgyzstán 15:10 Bahrajn \n\n05.02.2011 Kuvajt 23:0 Bahrajn \n\n28.05.2012 Kuvajt 13:2 Bahrajn \n\n29.05.2012 Spojené arabské emiráty 16:0 Bahrajn \n\n30.05.2012 Omán 10:5 Bahrajn \n\n31.05.2012 Spojené arabské emiráty 12:0 Bahrajn \n\n01.06.2012 Omán 5:1 Bahrajn \n\n27.02.2014 Omán 3:2 Bahrajn \n\n28.02.2014 Katar 3:0 Bahrajn \n\n07.03.2015 Katar 3:0 Bahrajn \n\n12.03.2016 Katar 4:0 Bahrajn \n\n"}
{"id": "599743", "url": "https://cs.wikipedia.org/wiki?curid=599743", "title": "Kasr as-Sirr", "text": "Kasr as-Sirr\n\nKasr al-Sir ( קסר א-סיר, قصر السر, v oficiálním přepisu do angličtiny Qasr a-Sir, přepisováno též Qasr al-Sir) je beduínská, vesnice v Izraeli, v Jižním distriktu, v oblastní radě Neve midbar.\n\nLeží v nadmořské výšce 537 metrů v centrální části pouště Negev.\n\nObec se nachází 70 kilometrů od břehu Středozemního moře, cca 112 kilometrů jihovýchodně od centra Tel Avivu, cca 25 kilometrů jihovýchodně od Beerševy a 5 kilometrů západně od města Dimona. Kasr al-Sir obývají Arabové, respektive polokočovní arabští Beduíni, přičemž osídlení v tomto regionu je etnicky smíšené. Ve volné krajině dominují rozptýlená sídla Beduínů, městská centra v centrálním Negevu jsou většinou židovská.\n\nKasr al-Sir je na dopravní síť napojen pomocí dálnice číslo 25. Podél ní vede i železniční trať. Ta má ale stanici jen v nedaleké Dimoně.\n\nKasr al-Sir je vesnice, která byla v roce 2003 oficiálně uznána izraelskou vládou za samostatnou obec. Osídlení v této lokalitě je ovšem staršího původu. Jde o shluk rozptýlené beduínské zástavby zahrnující kmen al-Havašili. Správní území obce měří 4776 dunamů (4,776 kilometrů čtverečních). V čele obce stojí Amir Havašla.\n\nV obci fungují mateřské školy, dvě základní školy a střední škola. Probíhá výstavba společenského centra a komunikací.\n\nPodle údajů z roku 2014 tvořili obyvatelstvo v Kasr al-Sir Arabové. Jde o menší obec vesnického typu s dlouhodobě silně rostoucí populací. K 31. prosinci 2014 zde žilo 1305 lidí. Během roku 2014 populace stoupla o 5,2 %. Podle neoficiálního zdroje dosahuje populace cca 3000 lidí. Do roku 2020 se očekává její nárůst na 8000.\n\n\n"}
{"id": "599747", "url": "https://cs.wikipedia.org/wiki?curid=599747", "title": "City Business Center I", "text": "City Business Center I\n\nCity Business Center I je výšková budova v Bratislavě. Má 25 nadzemních a 3 podzemní podlaží a její výška je 107 metrů. Stojí na Karadžičově ulici a je součástí komplexu City Business Center. Stavba začala v roce 2005 a definitivně byla dokončena v roce 2008.\n\n"}
{"id": "599748", "url": "https://cs.wikipedia.org/wiki?curid=599748", "title": "Simona Monyová", "text": "Simona Monyová\n\nSimona Monyová, vlastním jménem Simona Ingrová, (17. března 1967 Brno – 3. srpna 2011 Brno) byla česká spisovatelka, zaměřující se především na romány pro ženy, pro které sbírala inspiraci ve vlastním životě. Čerpala ze svých zkušeností, především s mezilidskými vztahy a domácím násilím. Několik jejích románů bylo zfilmováno.\n\nS manželem Borisem Ingrem vlastnili vydavatelství Mony, ve kterém od roku 2002 vycházely její knihy.\n\nV srpnu 2011 ji její manžel zavraždil v jejich domě v Brně-Obřanech. Ingr jí při hádce zasadil šest ran nožem. Po sérii soudních stání Nejvyšší soud v březnu 2013 Ingrovi za vraždu manželky definitivně potvrdil patnáctiletý trest vězení.\nSimona Monyová se narodila v Brně jako prvorozená dcera manželů Jitky a Gustava Urbánkových, o pět let později se narodil bratr Gustav. Před nástupem do školy bydlela Simona i s rodiči u prarodičů z matčiny strany. K dědečkovi, profesionálnímu hudebníkovi, měla velice blízký vztah a právě jím vytvořenou přezdívku „Mony, Monynka“ použila později pro svůj profesionální pseudonym „Monyová“.\n\nByla matkou tří synů.\n\nSpisovatelka zemřela začátkem srpna 2011 ve svém brněnském bytě na následky mnoha bodných ran. Zavraždil ji její manžel – bývalý kameraman České televize Boris Ingr. Muž, který ji údajně léta týral a znásilňoval. Volání o pomoc, které autorka nenápadně zanechávala ve svých románech a posléze i v textovkách přátelům, nebylo dostatečně hlasité. Ingr stále sveřepě tvrdil, že si nevzpomíná, jak jeho žena zemřela. Podle verdiktu soudu se na ni vrhl s nožem v ruce a zasadil jí šest smrtelných ran - většinou do břicha a do hrudníku. Subtilní spisovatelka se chránila rukama, ale zbytečně. Umírala v bolestech několik minut. Ingr pak pobodal ještě sám sebe a vyskočil z okna. Záchranáři, které sám přivolal - paradoxně pro Monyovou, jej našli krvácejícího před domem. Začal hystericky křičet, že záchranáři nemají pomáhat jemu, ale jeho ženě. Právě toto „gesto“ bývalému kameramanovi nakonec ušetřilo tři roky za mřížemi. Původně pro něj státní návladní požadoval osmnáct let, soud ale zohlednil, že ženě přivolal pomoc. \n\nU Simony Monyové bylo už od dětství patrné nejen literární, ale i výtvarné nadání se zaměřením na ruční práce. Z toho důvodu si v posledním ročníku základní školy podala přihlášku na textilní průmyslovou školu v Brně. Talentové zkoušky sice složila úspěšně, ale kvůli velkému počtu uchazečů nebyla přijata. Zvolila tedy v pořadí druhou variantu – textilní průmyslovou školu v Jihlavě, čtyřletý obor pletařství. Po maturitě nastoupila Monyová do svého prvního zaměstnání – vychovatelka na učilišti, později se zde stala i kulturní referentkou. V oblasti vzdělávání dále absolvovala pedagogické studium se zaměřením na psychologii na Univerzitě Jana Evangelisty Purkyně (dnes Masarykova univerzita) a kurz na obchodní akademii – manažer marketingu. Své obchodní ambice realizovala zpočátku sama – navrhovala, pletla a rozdávala vyrobené svetry, které se časem pokusila i prodávat. Za tímto účelem vznikla prosperující firma s charakteristickým názvem S-pleteniny a v závěru 30 zaměstnanci. Nějakou dobu se živila i jako realitní makléřka.\n\nSimona Monyová byla úspěšná už od základní školy, kde se účastnila různých literárních soutěží. Zprvu psala básně a texty k písním. V roce 1997 vydala, přes potíže s nakladateli, svůj první román \"Osud mě má rád\", který však nepřinesl očekávanou odezvu. Cílevědomě pokračovala v honbě za svým snem, až se jí podařilo prorazit a stát se úspěšnou spisovatelkou s 30 tituly na kontě.\n\n\n\n"}
{"id": "599751", "url": "https://cs.wikipedia.org/wiki?curid=599751", "title": "Aupark Tower", "text": "Aupark Tower\n\nAupark Tower je výšková budova v Bratislavě. Stojí v Einsteinově ulici v městské části Petržalka. Má 22 podlaží a její výška je 96 metrů. Stavba začala v roce 2006, budova byla dokončena koncem roku 2007.\n\n"}
{"id": "599753", "url": "https://cs.wikipedia.org/wiki?curid=599753", "title": "Saúdskoarabská hokejová reprezentace", "text": "Saúdskoarabská hokejová reprezentace\n\nHokejová reprezentace Saúdské Arábie je národní hokejové mužstvo Saúdské Arábie. Saúdská Arábie dosud není členem Mezinárodní federace ledního hokeje a nemůže se proto účastnit mistrovství světa ani zimních olympijských her.\n\n25.05.2010 Kuvajt 10:3 S. Arábie \n\n27.05.2010 SAE 14:1 S. Arábie \n\n29.05.2010 S. Arábie 3:1 Omán \n\n"}
{"id": "599756", "url": "https://cs.wikipedia.org/wiki?curid=599756", "title": "Ladislav Stejskal (malíř)", "text": "Ladislav Stejskal (malíř)\n\nLadislav Stejskal (11. května 1910, Nymburk – 21. srpna 1983, tamtéž) byl český malíř a pedagog.\n\nV letech 1929 až 1936 vystudoval ČVUT (O. Blažíček) a UMPRUM (K. Špillar, A. Hofbauer). V roce 1936 složil aprobaci profesury kreslení. Byl středoškolským profesorem kreslení v Levicích a Praze a pedagog učitelského ústavu ve Štubnianských Teplicích.\n\nV letech 1941 až 1943 obesílal výstavy S. V. U. Mánes. V roce 1943 byl na výstavě \"Hosté Mánesa\" zastoupen olejem \"Zátiší s jablky\" a čtyřmi krajinami. Vystavoval od roku 1941, samostatně od roku 1960.\n\n"}
{"id": "599760", "url": "https://cs.wikipedia.org/wiki?curid=599760", "title": "Abd Ar-Razzák", "text": "Abd Ar-Razzák\n\nAbd Ar-Razzák as-Samarkandí (1413, Herát – 1482, Herát) byl perský historik a cestovatel. Původem byl ze Střední Asie, žil u dvora herátského vládce Šáhrucha.\n\nV roce 1442 byl vyslán do Indie. Vydal se přes Kirmán do Hormuzu a poté do Maskatu z něhož doplul do Kalikatu, největšího přístavu na Malabarském pobřeží, dnes součást Kalkaty. Odsud se vydal prozkoumat celou jižní Indii. V březnu 1444 se vydal zpět. V roce 1446 pobýval a procestoval jižní břehy Kaspického moře.\n\nJeho zprávy obsahují množství geografických informací o oblastech, které navštívil, včetně popisu obyvatelstva a hospodářství. Jeho zprávy spolu s údaji ruského kupce Afanasijeva Nikitina, který zde pobýval nedlouho po něm, tvoří pramen poznání jižní Indie. Svou cestu popisuje v jeho díle \"\"Matla´u s-sa´dajn\"\" (Východ dvou šťastných hvězd).\n\n\n"}
{"id": "599761", "url": "https://cs.wikipedia.org/wiki?curid=599761", "title": "Jinzhousaurus", "text": "Jinzhousaurus\n\nJinzhousaurus („ještěr z Jinzhou“) byl rodem středně velkého hadrosauroidního dinosaura, žijícího v období spodní křídy (asi před 122 miliony let) na území dnešní Číny (souvrství Yixian, provincie Liao-ning). Typový druh \"J. yangi\" byl popsán čínskými paleontology v roce 2001.\n\nTento vývojově primitivní hadrosauroid dosahoval délky asi 5 metrů a hmotnosti 600 kg. Délka jeho lebky činila asi 50 cm. Podle Thomase R. Holtze, Jr. však dosahoval tento dinosaurus délky až 10 metrů. Holotyp s označením \"IVPP V12691\" byl objeven jako stlačená kosterní fosilie na desce. \"Jinzhousaurus\" vykazuje směs primitivních i odvozených vývojových znaků.\n\n"}
{"id": "599762", "url": "https://cs.wikipedia.org/wiki?curid=599762", "title": "Zaumný jazyk", "text": "Zaumný jazyk\n\nZaumný jazyk (podle rus. um = rozum; tedy řeč za hranicemi rozumu), též zaum je básnický jazyk vytvářený bizarními kombinacemi hlásek a slabik přirozeného jazyka. \n\nPsali jím v druhém desetiletí 20. stol. ruští básníci spříznění vesměs s futuristickou skupinou (Chlebnikov, Kručonych, Zdaněvič, Gurová, Těrentěv, Rozanová, Kamenskij). Jejich experimentální ověřování nejzazších a pomezních možností jazyka vycházelo z jazykové hry známé již z folklóru a bylo do krajností dovedeným raně futuristickým „slovotvořičstvím“, při němž si ještě křížením vzniklé neologismy uchovávaly zřetelný význam. Podle Chlebnikova, který se pokusil poezii zaumu odůvodnit, je v morfémech a fonémech slov skryt základ jakéhosi univerzálního jazyka, takže „slova“ (kategorie) vzniklá jejich libovolnými kombinacemi sice nepatří žádnému přirozenému jazyku, ale zároveň napovídají „cosi nezachytitelného, přece však existujícího“.\n\nO futuristickou praxi se opíralo též rozlišení poetického a sdělovacího jazyka u ruských formalistů. Zaumný jazyk nebyl ve své době jen křečovitým políčkem veřejnému vkusu, jak jej prezentovali nejednou i jeho tvůrci. Měl obrodit zvětralý jazyk symbolistů o nové smyslové hodnoty; ve své snaze dát základ „univerzálnímu“ jazyku budoucnosti, který by sjednotil lidi, když „rozumné jazyky je už rozeštvaly“ (Chlebnikov), je zaumný jazyk mysticky scestnou, ale umělecky důslednou reakcí na individualismus pozdně buržoazní kultury, kdy se hroutí společenské normy, řeč přestává být nástrojem komunikace a stává se ideologickou maskou vládnoucí třídy. Dnešní anachronické kopie snižují tuto historicky autentickou tvorbu na akademický experiment.\n\nVelemir Vladimirovič Chlebnikov byl ruský básník a dramatik; mluvčí ruského básnického futurismu. Autor experimentální poezie, tvůrce pojmu zaum, neologického básnického obrazu s mytologickým až psychoanalytickým obsahem; vycházel z ruského folklóru, z mytologické, filozofické hierarchie prvobytného umění a z klasických literárních eposů různých kultur. Stylizoval se do role básnického mesiáše a vytvořil teorii o ovládnutí číselných zákonů času a o vzniku jednotného světového jazyka. Česky vyšly výbory \"Zakletí smíchem\", \"Čmáranice po nebi\".\n\n<poem>О, рассмейтесь, смехачи!\nО, засмейтесь, смехачи!\nЧто смеются смехами, что смеянствуют смеяльно,\nО, засмейтесь усмеяльно!\nО, рассмешищ надсмеяльных — смех усмейных смехачей!\nО, иссмейся рассмеяльно, смех надсмейных смеячей!\nСмейево, смейево,\nУсмей, осмей, смешики, смешики,\nСмеюнчики, смеюнчики.\nО, рассмейтесь, смехачи!\nО, засмейтесь, смехачи!</poem>\n\nPřeklad do češtiny Jiří Taufer:\n\nÓ rozesmějte se, smáči!\nÓ zasmějte se, smáči!\n   Co smějí se smíchy, co smávají se smějavě.\nÓ zasmějte se usměvavě!\nÓ těch smáček nadsměvných – smích úsměvných smáčů!\nÓ vysměj se rozesmátě smíchu nadsměvných smáčů!\n   Smějivě, smějivě,\n   usměj, osměj se, smíšku, smíškové,\n   smíšečkové, smíšečkové!\nÓ rozesmějte se, smáči!\nÓ zasmějte se, smáči!\n"}
{"id": "599763", "url": "https://cs.wikipedia.org/wiki?curid=599763", "title": "Ománská hokejová reprezentace", "text": "Ománská hokejová reprezentace\n\nOmánská hokejová reprezentace je národní hokejové mužstvo Ománu. Hokejový svaz sdružuje 60 registrovaných hráčů (z toho 36 seniorů), majících k dispozici 1 halu s umělou ledovou plochou. Omán se dne 24. května 2014 na kongresu Mezinárodní federace ledního hokeje v Minsku oficiálně stal jejím 73. členem. Arabský stát dostal status přidruženého člena a stal se tak čtvrtou zemí z oblasti Perského zálivu, kterou federace přijala.\n\n26.05.2010 Spojené arabské emiráty 11:0 Omán \n\n27.05.2010 Kuvajt 5:0 Omán \n\n29.05.2010 Saúdská Arábie 3:1 Omán \n\n28.05.2012 Spojené arabské emiráty 8:1 Omán \n\n29.05.2012 Kuvajt 11:0 Omán \n\n30.05.2012 Omán 10:5 Bahrajn \n\n31.05.2012 Kuvajt 11:1 Omán \n\n01.06.2012 Omán 5:1 Bahrajn \n\n27.02.2014 Omán 3:2 Bahrajn \n\n\"Hrálo se 3 x 13 minut.\"\n\n28.02.2014 Omán 2:1 Katar \n\n\"Hrálo se 3 x 13 minut.\"\n\n06.06.2014 Kuvajt 6:0 Omán \n\n07.06.2014 Spojené arabské emiráty 8:3 Omán \n\n09.06.2014 Omán 9:3 Katar \n\n10.06.2014 Kuvajt 4:2 Omán \n\n12.06.2014 Katar 7:2 Omán \n\n18.04.2015 Omán 6:5 Indie \n\n19.04.2015 Omán 8:7 Malajsie \n\n21.04.2015 Kyrgyzstán 7:3 Omán \n\n22.04.2015 Kuvajt 5:0 Omán \n\n24.04.2015 Singapur 12:3 Omán \n\n28.01.2016 Kuvajt 17:1 Omán \n\n29.01.2016 Spojené arabské emiráty 8:0 Omán \n\n30.01.2016 Katar 5:3 Omán \n\n01.02.2016 Spojené arabské emiráty 5:0 Omán \n\n02.02.2016 Kuvajt 5:4 Omán \n\n"}
{"id": "599764", "url": "https://cs.wikipedia.org/wiki?curid=599764", "title": "B'ir Hadádž", "text": "B'ir Hadádž\n\nB'ir Hadádž ( ביר הדאג׳, , v oficiálním přepisu do angličtiny Bir Hadage, přepisováno též Bir Hadaj) je vesnice v Izraeli, v Jižním distriktu, v oblastní radě Neve midbar.\n\nLeží v nadmořské výšce cca 280 metrů v centrální části pouště Negev. Poblíž osady protéká vádí Nachal Besor. Západně odtud začíná zcela aridní oblast písečných dun Cholot Chaluca.\n\nObec se nachází 55 kilometrů od břehu Středozemního moře, cca 115 kilometrů jižně od centra Tel Avivu a cca 27 kilometrů jihojihozápadně od Beerševy.\n\nB'ir Hadádž obývají Arabové, respektive polokočovní arabští Beduíni, přičemž osídlení v tomto regionu je etnicky smíšené. Ve okolní řídce osídlené krajině se rozkládají židovské zemědělské vesnice jako Revivim, Retamim a Ašalim.\n\nB'ir Hadádž je na dopravní síť napojen pomocí lokální silnice 222. Východně od osady probíhá dálnice číslo  40.\n\nB'ir Hadádž je vesnice, která byla v roce 2003 oficiálně uznána izraelskou vládou za samostatnou obec. Osídlení v této lokalitě je ovšem staršího původu. Jde o shluk rozptýlené beduínské zástavby zahrnující kmen al-Azazama. V roce 1996 se jeho členové přestěhovali z prostoru poblíž průmyslového areálu Ramat Chovav, kde již nebylo z ekologických a hygienických důvodů možné pokračovat v osídlení, do nynější lokality. O výběru náhradního bydliště vyjednávali členové kmene s tehdejším ministrem Benjaminem Ben Eliezerem. Zpočátku šlo o provizorní lokalitu, ale postupně se změnila v trvalé osídlení.\n\nO oficiální uznání obce usilovali její obyvatelé i úřady oblastní rady Ramat ha-Negev, jejíž členské obce toto beduínské sídlo obklopují.\n\nSprávní území obce měří 6500 dunamů (6,5 kilometrů čtverečních). Funguje zde základní a střední škola, sportovní areál, ve výstavbě je společenské středisko, probíhá budování inženýrských sítí.\n\nObyvatelstvo v B'ir Hadádž tvoří Arabové. Jde o lidnatou obec vesnického typu s dlouhodobě rostoucí populací. K 31. prosinci 2017 zde žilo 5300 lidí.\n\n\n"}
{"id": "599768", "url": "https://cs.wikipedia.org/wiki?curid=599768", "title": "Věrnostní program", "text": "Věrnostní program\n\nVěrnostní program (anglicky \"loyalty program\") je marketingový nástroj, který má odměnit stávající zákazníky (uživatele služeb) a zajistit jejich věrnost a zároveň získat důvěru budoucích zákazníků. Cílem věrnostního programu je přimět zákazníka, který jednou nakoupil nebo využil služby společnosti, aby se stal trvalým a věrným zákazníkem či zůstal u určitého produktu delší dobu. Věrnostní program patří mezi klasické nástroje podpory prodeje.\n\nV praxi věrnostní program spočívá v tom, že za užívání služeb jsou udělovány body a za určitý počet bodů získá zákazník dárek nebo slevu. Věrnostního programu často využívají firmy, které se obávají (nebo již zaznamenávají) přesun zákazníků ke konkurenci.Věrnostní programy slouží také k získávání údajů o zákaznících, na jejichž základě může společnost efektivně budovat databázi zákaznických kontaktů. Ve většině případů ovšem nebývá označení věrností program zcela na místě. Zákazníci se tyto poskytované dárky, slevy a výhody naučili považovat u podobných věrnostních programů za samozřejmost a přistupují k nim zcela utilitárně. Věrnostní programy mají totiž málokdy dostatečný osobní charakter, aby skutečně zajišťovaly a posilovaly loajalitu zákazníků k dané značce. Je to doloženo i faktem, že řada lidí je členem několika konkurenčních věrnostních programů zároveň. I přesto věrnostní programy mohou představovat velmi efektivní způsob, jak stimulovat a podporovat zákazníky k pravidelnému nákupu.\n\n\nVěrnostní programy jsou zaměřeny na dva základní směry:\n\nZákaznické věrnostní programy (\"consumer loyality programs\") řadíme mezi marketingové nástroje, zaměřené na dlouhodobou podporu prodeje a motivaci cílové skupiny. Zapojením do těchto programů zákazník získá možnost čerpat určité výhody ve formě dárku, slevy, snížené ceny apod. Vše za předpokladu dlouhodobé spotřeby daného výrobku či služby. Ty dělíme je do dvou základních skupin:\n\nJedná se o distributorské věrnostní programy (\"trade loyality programs\"). Cílem těchto věrnostních programů je kromě zvýšení prestiže a hodnoty značky, nebo popularity výrobku ze strany obchodníků, vybudovat také jejich věrnost ke značce a položit tak základy jejich zájmu o práci s výrobky. Zaměřuje se na aktivní přístup velkoobchodníků a maloobchodníků k participaci (účasti) na obchodních a marketingových aktivitách dané obchodní společnosti.\n\n\nČtyři důležité zásady mohou zajistit, že věrnostní program dosáhne svých cílů a nestane se jen dalším nákladem firmy: \n\nProtože smyslem věrnostních programů je posílit loajalitu zákazníků, musí se firmy zaměřit na ty, kteří pravděpodobně budou loajálními nebo velkými spotřebiteli jejich produktů.\nVýchodiskem dobrého plánu je snaha odměnit zákazníky za lpění na značce. Skladba odměny by měla být navržena tak, aby platilo, že čím déle zůstane zákazník u programu, tím vyšší bude jeho výnos. Tento přístup se vyplácí zvláště dlouhodobě, protože loajální zákazníky je jednodušší si udržet a jsou ochotnější platit vyšší cenu.\nVěrnostní program by měl vytvořit hodnotu, kterou si spotřebitel nemůže jen tak koupit nebo získat na trhu. Příkladem jsou věrnostní programy leteckých společností.\nVěrnostní program by měl být strukturován tak, aby se dlouhodobě stal ziskovým centrem. Programy leteckých společností, zaměřené na časté pasažéry, mohou být klasifikovány buď jako zisková nebo ztrátová centra. Zpočátku když letecké společnosti poskytovaly letenky zdarma za nalétané míle, se musely vzdát tržeb ze sedadel, která by se za jiných okolností prodala. Letecké spol. však minimalizovaly tyto ztráty zvýšením počtu mílí pro získání odměny, účtováním poplatků za vydání a další vydání prémie a omezením počtu sedadel a termínů pro nárokování prémií. Přiznáváním prémií pouze na nevyprodané lety mohou společnosti omezit náklady na prémie tak, že dosahují mezních nákladů na každého dodatečného pasažéra, a ty mohou být velice nízké.\n"}
{"id": "599771", "url": "https://cs.wikipedia.org/wiki?curid=599771", "title": "Siemens EuroSprinter", "text": "Siemens EuroSprinter\n\nSiemens ES64 EuroSprinter je označení typové rodiny elektrických lokomotiv z produkce firmy Siemens, dříve konsorcium Siemens Transportation Systems a Krauss-Maffei. Tyto lokomotivy jezdí v několika evropských zemích.\n\nOznačení „ES64“ v sobě obsahuje zkratku „EuroSprinter“ a jmenovitý výkon ve stovkách kW. Následující písmeno označuje určení lokomotivy – U pro univerzální, F pro nákladní a P pro osobní stroje. Následuje číslice, která určuje napájecí systémy – 2 pro 15 a 25 kV střídavých nebo 4 pro oba střídavé systémy a 3 a 1,5 kV stejnosměrných. Význam poslední číslice není, že jsou všechny uvedené systémy osazené, ale že stroj je pro ně koncipován.\n\nV roce 1988 si RENFE (španělské železnice) objednaly u konsorcia firem Siemens a Krauss-Maffei 75 výkonných universálních lokomotiv řady RENFE řady 252. Lokomotivy měly mít atraktivní vzhled a výkonné třífázové asynchronní motory napájené polovodičovými měniči. Dodávky započaly v roce 1991. Teprve o rok později byl představen ukázkový stroj Siemens ES64P 127 001 odvozený ze španělských lokomotiv. Nový stroj byl pojmenován EuroSprinter a byl předváděn v mnoha evropských zemích. Očekávaná objednávka od DB však nepřišla, byla doba velkých změn, sjednocení obou částí Německa i jejich národních železnic a nebylo jasné, jaké prostředky budou pro obnovu vozidlového parku k dispozici. Stroj byl DB pronajímán, od roku 2000 patří MRCE/Dispolok a v roce 2001 byl přeznačen na ES 64 P-001.\n\nV roce 1993 se objednávka přece jen objevila – opět z Pyrenejského poloostrova. Portugalské dráhy CP objednaly 30 strojů řady Le 5600 odvozených ze španělské řady 252. Tyto stroje byly dodány v letech 1993 – 1995. Další objednávka na 6 strojů přišla v roce 1997 z Řecka – Řecko tou dobou mělo jedinou elektrizovanou trať ze Soluně na hranice s bývalou Jugoslávií. Objednávka byla později rozšířena na 30 strojů a dodávky se uskutečnily v letech 1997 a 2004 – 2005. Jelikož elektrizace trati Soluň – Atény pokračuje velmi zvolna, dodané stroje nejsou dosud (2010) příliš využívány.\n\nFirma Daewoo dodala jihokorejským železnicím Korail v roce 1998 dva stroje řady 8100 vyrobené na základě typu ES64 ve spolupráci s firmou Siemens. V letech 2003 – 2008 pak dodala dalších 83 lokomotiv řady 8200 firma Rotem, taktéž na bázi ES64.\n\nNěmecké dráhy nakonec v roce 1993 objednaly jednodušší stroje s tlapovými motory. Cílem bylo především nahradit šestinápravové lokomotivy řady 150. Nové lokomotivy nesly typové označení ES64F a řadové 152. Celkem bylo objednáno 195 těchto lokomotiv. V letech 1995 – 2001 jich bylo dodáno 170, objednávku na posledních 25 kusů změnily DB ve prospěch typu ES64U2, protože řada 152 nebyla z důvodu vyššího namáhání traťového svršku schválena pro provoz v Rakousku.\n\nPro přímou vozbu vlaků po nově otevřeném železničním spojení mezi Dánskem a Švédskem si objednaly dánské dráhy v předstihu v roce 1997 třináct dvoufrekvenčních lokomotiv typu EuroSprinter. Tyto lokomotivy jsou jediné šestinápravové lokomotivy v rodině EuroSprinter, a to z důvodu stoupání na uvedené trati, které dosahuje až 15,6 %o. Lokomotivy jsou určeny pro nákladní vlaky, nemají ani zásuvku vlakového topení. Byly dodány v letech 1999 – 2000 přímo divizi DSB Gods. Ta byla převzata v roce 2001 německým koncernem Railion, dnes patří lokomotivy DB Schenker.\n\nV roce 1997 po výběrovém řízení objednaly Rakouské spolkové dráhy (ÖBB) 50 lokomotiv typu ES64U2 s opcí na dalších 350. Konstrukce lokomotiv vycházela z německých řad 152 a 120 a vznikala ve spolupráci s SGP Graz. ÖBB označily prvních 50 strojů pro napájení 15 kV řadou 1016 a dvoufrekvenční řadou 1116. Lokomotivy si objednali i jiní dopravci, takže celkem jich bylo v letech 1999 – 2006 vyrobeno 437 kusů.\n\nDB AG objednaly v roce 1995 195 lokomotiv řady 152 s opcí na dalších 100 ks. V roce 1999 byla objednávka potvrzena, avšak na vylepšenou, čtyřsystémovou verzi s použitím IGBT tranzistorů v regulaci pohonu. Vývoj polovodičové techniky umožnil postavit výkonnou lokomotivu při dodržení maximální hmotnosti 88 t, kterou obvykle vyžadují evropští správci infrastruktury. V září 2002 byla dokončena první lokomotiva označená jako typ ES64F4 a v dubnu 2003 byly první tři stroje řady 189 předány DB. Dodávky zbylých 97 strojů pokračovaly od května 2003 do prosince 2005, zatímco první tři stroje byly v říjnu – listopadu 2003 vráceny výrobci.\n\nZatímco probíhaly dodávky lokomotiv 1116, ÖBB zjistily, že pro plánovanou expanzi na evropských železnicích by potřebovaly lokomotivu schopnou provozu i s napájením 3 kV ss. Po domluvě s výrobcem se podařilo změnit původní objednávku a posledních 50 strojů bylo vyrobeno jako typ ES64U4. Tyto lokomotivy byly ÖBB dodávány od července 2006 do května 2008. Lokomotiva odpovídá po mechanické stránce řadě 1116, elektrická část již vychází z typu ES64F4.\n\nZ typu ES64U4 vycházejí i lokomotivy platformy EuroSprinter 2007 – ES64U4-H pro Belgii a ES46B1 pro Portugalsko. Na první pohled se liší kabinou strojvedoucího, která splňuje podmínky TSI pro bezpečnost při střetu a postrádá tak eleganci taurusů (jak se v Rakousku řady 1016, 1116 a 1216 označují). Tato generace EuroSprinterů má kabina strojvedoucího designově velmi podobnou další vývojové fázi lokomotiv a to generaci nazývané Vectron.\n\nPřenos tažných sil se děje prostřednictvím otočných čepů. Skříň lokomotivy je na každém podvozku podepřena dvěma páry vinutých flexi-coil pružin. Pružiny jsou na obou koncích opatřené pryžokovovými prvky, spodní (na straně podvozku) jsou válcové.\n\nVedení dvojkolí zajišťují trojúhelníkovité ojničky s odlišnou tuhostí v příčném a podélném směru. K pohonu lokomotivy slouží 4-pólové asynchronní trakční motory s kotvou na krátko. Provedení F má motory tlapové s valivými ložisky, pastorkem jako součástí převodovky a s membránovou spojkou mezi hřídelem rotoru a pastorkem. Verze U mají plně odpružený trakční motor, přenos kroutícího momentu na nápravu dutým hřídelem a oddělený brzdící hřídel na opačné straně příslušné nápravy (u čelníku podvozku).\n\nOlejový transformátor je umístěn pod podlahou, což umožnilo zvolit uspořádání strojovny s uličkou uprostřed. Ve strojovně se pak nacházejí další součásti trakční výzbroje a pomocných pohonů, vlakových zabezpečovačů a brzdové odporníky, jsou-li potřeba.\n\nTrakční motory jsou regulovány jednotlivě, každý má vlastní měnič. Měniče jsou zesynchronizovány, aby byl optimalizován odběr z napájecí sítě. Elektrodynamická brzda pracuje přednostně jako rekuperační, lokomotivy pouze na střídavé napájení obvykle nejsou vybaveny brzdovým odporníkem.\n\nVýrobce zahrnuje do skupiny EuroSprinter následující řady a typy vozidel vozidel:\n\nES64P je univerzální lokomotiva pro těžkou nákladní i rychlou osobní dopravu. Je prototypem rodiny EuroSprinter a zároveň zkušebním strojem pro ověřování nových komponent a materiálů. U DB AG byla označena řadou 127.\nRychlostí 310 km/h dosaženou 6. srpna 1993 mezi Würzburgem a Fuldou ustanovila svého času rychlostní rekord vozidel s třífázovým pohonem. \n\nES64F (DBAG řada 152) je lokomotiva určená především pro nákladní dopravu, použitelná i v osobní dopravě, především ve vozbě těžkých osobních vlaků z patrových vozů. \nŘadu EG 3100 si objednaly Dánské státní dráhy (DSB) jako šestinápravovou verzi typu ES64F pro provoz na dánské síti 25 kV-50 Hz i švédské a německé 15 kV-16,7 Hz. Lokomotiva je vybavena i příslušnými vlakovými zabezpečovači.\n\nTažná síla lokomotivy při rozjezdu tak díky šestinápravovému provedení stoupla z obvyklých 300 na 400 kN. Tato tažná síla je nezbytná pro dopravu 2000 t těžkých vlaků na rampě ve sklonu 15,6 promile u tunelu pod Velkým Beltem. \n\nES64U2 byla původně vyvinuta jako univerzální lokomotiva pro ÖBB. Lokomotivy jsou označeny řadou 1016 (pouze 15 kV) a 1116 (15/25 kV). U ÖBB nesou tyto lokomotivy spolu s řadou 1216 chráněný název Taurus.\n\nLokomotivy vlastní i DB AG (řada 182 – 25 kusů), MÁV (řada 1047 – 10 kusů), GySEV a další privátní dopravci. \n\nČtyřsystémový typ ES64U4 vzniknul kombinací mechanické části typu ES64U2 a elektrické části ES64F4 jako odpověď na požadavek na univerzální čtyřsystémové lokomotivy. První zkušební jízdy se uskutečnily v roce 2005, dodávky pro ÖBB (řada 1216) započaly v následujícím roce. ÖBB si objednaly 50 lokomotiv, SŽ 32 kusů (řada 541) a další si pořídili privátní dopravci. \n\nLokomotiva typu ES64U4 (později dodaná ÖBB jako 1216 050, nyní 1216 025) ustanovila 2. září 2006 na vysokorychlostní trati Norimberk – Ingolstadt – Mnichov mezi stanicemi Kinding a Allersberg nový rychlostní rekord lokomotiv – 357 km/h. Jednalo se o lokomotivu v sériovém provedení s minimálními úpravami – odstranění stěračů pro nebezpečí utržení a p. \n\nES64F4 je nákladní verze čtyřsystémové lokomotivy použitelné prakticky na celé evropské síti železnic s rozchodem 1435 mm (s výjimkou Velké Británie). V Německu je tento typ označen řadou 189. \n\nZ platformy ES64 vychází nová rodina lokomotiv Siemens pojmenovaná Vectron. Nový typ se vyznačuje především dotaženou modularitou konstrukce – agregáty mají svá pevně daná místa i rozhraní, takže lze snadno změnit typ lokomotivy dle potřeby. Podvozky vycházejí z typu ES64U4, avšak zmizel oddělený brzdící hřídel – pohon odpovídá koncepci dieselových lokomotiv typu EuroRunner. Skříň lokomotivy splňuje pevnostní požadavky TSI HS RST a EN 15227:2008. Maximální rychlost lokomotiv činí 200 km/h.\n\n\n"}
{"id": "599772", "url": "https://cs.wikipedia.org/wiki?curid=599772", "title": "Kagor", "text": "Kagor\n\nFortifikované dezertní moldavské víno Kagor se získává z přezrálých hroznů révy Cabernet-Sauvignon. Hrozny této révy jsou ponechány dlouho na keřích, aby dobře vyzrály a získaly vyšší množství hroznového cukru a vyšší intenzitu chuťových a aromatických látek. Zjednodušeně řečeno Kagor obsahuje fyziologicky získanou vodu, minerální a organické látky.\n\nVíno Kagor pochází původně z Francie. Jeho název je odvozen od jihofrancouzského města Cahors, kde se podobná vína pěstovala už od 13. století.\nDo Ruska bylo přivezeno za cara Petra Velikého kolem roku 1700 a v současnosti se pěstuje ve více zemích bývalého Sovětského svazu, kromě Ruska a Moldavska také např. na Ukrajině. V současnosti se moldavský Kagor dodává i pro britský královský dvůr.\n"}
{"id": "599773", "url": "https://cs.wikipedia.org/wiki?curid=599773", "title": "Kaja (zřícenina hradu)", "text": "Kaja (zřícenina hradu)\n\nZřícenina hradu Kaja, Chýje, leží severně od osady Merkersdorf, jež je nyní součástí malého historického hraničního města Hardegg (česky Hardek) v okrese Hollabrunn v rakouské spolkové zemi Dolní Rakousy. Hrad se nachází na rakouské straně Národního parku Podyjí – přibližně 3,5 km jihovýchodně od zmíněného Hardeku a 3 km severně od vsi Niederfladnitz (česky Dolní Fládnice).\n\nZřícenina hradu Chýje (Ruine Kaja) se tyčí vedle rakousko-moravské hraniční řeky Dyje v oblasti tzv. Lesní čtvrti. Hrad stojí na skalnatém ostrohu při pravém břehu Dyje, do níž z Rakouska přitéká potok Chýjský potok. Návštěvu lze vhodně skloubit s prohlídkou blízkého moravského hradu Nový Hrádek u Lukova, který je vzdušnou čarou vzdálen pouhé 2 km, po turistické cestě kvůli absenci mostu pak 17 km.\n\n\nSousedící hrady a zámky Hardek, Karlslust, Dolní Fládnice, stejně jako na Moravě Nový Hrádek u Lukova patří pod rakouský a moravský Národní park Podyjí.\n\nHradní zřícenina a muzeum je v soukromém vlastnictví rodu Waldstein-Wartenbergů. Objekt je však zpřístupněn veřejnosti a to mezi květnem a říjnem. Otvírací dobou je: sobota, neděle a svátky mezi 10-17 hodinou. Jindy lze hrad navštívit pouze po předchozí domluvě. Velké parkoviště se nachází v lesním údolí, v blízkosti zříceniny. Pohodlnou cestou se od parkoviště dostanete na hrad za pět minut chůze.\n\n \"Dalšími zdroji jsou (mj.) výše nastíněná literatura a externí internetové odkazy.\"\n\n"}
{"id": "599774", "url": "https://cs.wikipedia.org/wiki?curid=599774", "title": "Siemens ES64U2", "text": "Siemens ES64U2\n\nLokomotiva typu Siemens ES64U2 je univerzální střídavá elektrická lokomotiva s asynchronními motory konstruovaná na bázi EuroSprinter, nasazená z počátku jako řada 1016 a 1116 Rakouskými spolkovými drahami (ÖBB) pod ochrannou známkou (Taurus). Mechanická část této lokomotivy se stala základem typu ES64U4.\n\nV polovině 90. let 20. století byl vozidlový park ÖBB již silně zastaralý – některé řady vozidel, jmenovitě 1010, 1110, 1040 i další odpovídaly stavu techniky 40. a 50. let. ÖBB sice až do roku 1995 pořizovaly nové elektrické lokomotivy řady 1044, ale tato vozidla s kompaudními motory již také neodpovídala tehdejšímu stavu techniky. Již v roce 1987 nastal v oboru elektrické trakce zlom dodáním série lokomotiv řady 120 DB s asynchronními trakčními motory.\n\nToho všeho si byli představitelé ÖBB vědomi, proto zadali vývoj lokomotiv řad 1012, 1014 a 1822 a asynchronními pohony. Z různých důvodů vznikly tehdy tři různé typy lokomotiv namísto jednoho univerzálního. V případě 1012 hrála roli příliš vysoká cena - 70 mil. ATS (asi 5,1 mil. EUR), u řady 1822 technické komplikace a nejasná koncepce využití a u ř. 1014 příliš nízký výkon - pouhé 3 MW.\n\nZ uvedených důvodů ustanovily ÖBB v červnu 1996 projektovou skupinu, která měla vytvořit koncepci nových elektrických hnacích vozidel. V prosinci byla zveřejněna zadávací dokumentace a do února 1997 měly být předloženy nabídky. Tou dobou již bylo zřejmé, že kontrakt bude rozdělen na dvě části – na jedno- a dvoufrekvenční lokomotivy. Přihlásilo se šest zájemců:\n\n\nPo vícerých diskusích a jednáních byly z cenových důvodů zamítnuty nabídky SLM, Ansaldo a pracovní skupiny 1012. Např. nabídka SLM se tehdy pohybovala kolem 60 mil. ATS (cca 4,38 mil. EUR).\n\nZbylé nabídky byly porovnány bodovým systémem, přičemž v prvním kole vítězila nabídka GEC-Alsthom pro dvoufrekvenční lokomotivy a Adtranz pro jednofrekvenční lokomotivy. Obě nabídky v tomto kole předčily nabídku Siemens. V červenci 1997 byli tito tři potenciální dodavatelé vyzváni ÖBB k předložení konečných nabídek. Zakázka byla zadaná ještě týž měsíc, a to firmě Siemens, jejíž nabídka byla o 0,8 % levnější, než nabídka Adtranz a mnohem levnější, než Alsthom. ÖBB tak objednaly 50 jednofrekvenčních a 25 dvoufrekvenčních lokomotiv s opcí na dalších 325 dvoufrekvenčních. Cena jedné lokomotivy tak vyšla na 2,63 mil. EUR, celková hodnota kontraktu činila 2,7 mld. ATS.\n\nPrvní Taurus byl ÖBB oficiálně představen 12. července 1999 u firmy Krauss-Maffei v Mnichově - Allachu. Od ledna 2000 bylo postupně nasazeno do zkušebního provozu po šesti strojích od obou typů. 18. ledna 2001 vydal rakouský drážní úřad typové schválení pro řady 1016 a 1116.\n\nV Německu byly lokomotivy schváleny EBA již v červnu 2000. . Přesto se nasazení v Německu neobešlo bez problémů. 19. července 2000 pozoroval strojvůdce nákladního vlaku na lokomotivě ř. 1016, že se před vlakem neuzavřel přejezd. Tato událost nezůstala ojedinělá, došlo k dalším nepravidelnostem. Proto byl 3. 8. provoz řady 1016 na síti DB Netz zakázán. Příčiny se podařilo objevit a odstranit, takže již 5. září mohl být zákaz zrušen. \n\nVe dnech 11. - 17. března 2001 bylo uskutečněno s řadou 1116 celkem 903 zkušebních jízd pro schválení na švýcarské železniční síti. \n\nLokomotiva typu ES64U2 je univerzální lokomotiva pro napájecí systém 15 kV (pouze 50 kusů ÖBB řady 1016). Patří do skupiny lokomotiv prezentovaných firmou Siemens pod označením EuroSprinter. Jejími předchůdci byly lokomotivy řad 152 a 120 DB, resp. DB AG.\n\nStřecha lokomotivy je osazena dvěma polopantografovými sběrači. Skříň lokomotivy je provedena s hladkými bočnicemi, bez oken v oblasti strojovny. Strojovna je přístupná z vnějšku jednokřídlými dveřmi v každé bočnici. Přístup na stanoviště strojvedoucího je umožněn pouze skrz strojovnu (na rozdíl od ES64U4). Pojezd lokomotivy je charakteristický dvounápravovými podvozky s oddělenými rychloběžnými hřídeli s brzdícími kotouči – tzv. Hohlwellen-Antrieb mit Bremswelle (HAB), česky pohon dutým hřídelem s brzdícím hřídelem. Dále je pro tento typ podvozku typické vedení dvojkolí trojúhelníkovitými ojničkami.\n\nAsynchronní trakční motory jsou napájeny z měničů osazených vodou chlazenými GTO tyristory.\n\nLokomotiva je specifická typickými zvuky při rozjezdu.\n\nZ hlediska hudební vědy se zvuk dá popsat takto:\n\nZvuková frekvence se mění po tónových a půltónových krocích, v rozsahu jedné oktávy a sexty. Je to vzestupná lydická stupnice vycházející od tónu F. Kdyby se vzal za výchozí konečný (vrchní) tón, jednalo by se o dórskou stupnici se základním tónem D.\n\nNovější typ ES64U4 (ÖBB 1216) má již odlišnou regulaci trakce s IGBT tranzistory, takže se hudebně neprojevuje.\n\nLokomotivy ÖBB nesou název Taurus (latinsky býk – mytologický symbol síly). Tento název je ochrannou známkou ÖBB, nazývat takto lokomotivy jiných vlastníků, jak se obvykle děje, není zcela správné. ÖBB si pořídily celkem 50 lokomotiv řady 1016 a 282 strojů řady 1116. Díky dodávkám těchto lokomotiv mohly být do roku 2003 zcela vyřazeny z provozu lokomotivy řad 1110, 1010, 1040, 1041 a 1141.\n\nV létě 2008 byly mnohé z těchto lokomotiv opatřeny reklamními potisky při příležitosti Mistrovství Evropy ve fotbale 2008 s motivy fotbalistů a vlajek zúčastněných zemí.\n\nNěkteré lokomotivy ř. 1116 byly upraveny pro provoz s vysokorychlostními taženými soupravami Railjet, se kterými poprvé využily svoji konstrukční rychlost 230 km/h. Úpravy spočívaly především v částečném zakrytí spodku a v přizpůsobení nátěru těmto soupravám.\n\nLokomotivy ř. 1116 jsou také pronajímány dceřiným firmám DB AG pro provoz IC-vlaků, autovlaků i nákladních vlaků.\n\nLokomotivy jsou od prosince 2009 schváleny Drážním úřadem pro provoz na tratích Břeclav st. hr. – Břeclav, H. Dvořiště – Č. Budějovice a Šatov – Znojmo. V osobní dopravě zajíždějí tyto lokomotivy na území ČR na všech jmenovaných tratích převážně s vratnými soupravami osobních vlaků ÖBB.\n\nV roce 2001 odmítly rakouské úřady schválení lokomotiv řady DBAG řada 152 v Rakousku kvůli vysokým příčným silám. Z toho důvodu změnily DB AG objednávku posledních 25 kusů řady 152 na 25 kusů typu ES64U2 – ř. 182, která odpovídá rakouské řadě 1116.\n\nV červenci 2001 byla první lokomotiva předána DB Cargo.\n\nU DB AG byly lokomotivy spolu s řadou 152 přiděleny skupině Railion (dnes DB Schenker Rail). Tak se nejrychlejší lokomotivy DB AG ocitly v oblasti, kde nebyly využité. V letech 2009 – 2010 vzniknul dočasný nedostatek lokomotiv ve vozbě IC vlaků, takže byla využita řada 182. Nejednalo se však o vlastní lokomotivy, ale o pronajaté od MRCE Dispolok.\n\nJako následek krize v roce 2009 vzniknul přebytek lokomotiv v nákladní dopravě. Navíc byla v Rakousku schválena řada 185, takže původní důvod pořízení lokomotiv ř. 182 pominul. DB Regio proto zvážilo a vyzkoušelo použití těchto lokomotiv v osobní dopravě. Od prosince 2010 má jezdit 22 lokomotiv na lince S1 drážďanské S-Bahn a na trase Eisenach – Erfurt – Halle (Saale). \n\nMaďarské státní dráhy (MÁV) vlastní 10 dvoufrekvenčních lokomotiv označených řadou 1047. Dalších 5 stejných strojů vlastní společnost GySEV. Pro odlišení jsou označeny řadou 1047.5\n\n60 lokomotiv patří Dispolok-poolu (dříve Siemens, nyní MRCE) a jsou pronajímány různým dopravcům – např. NetLog/boXXpress, Hupac AG, R4C, RAG Bahn und Hafen a TX Logistik. Také DB Fernverkehr si pronajímá tyto stroje u MRCE (řada 117). Další dvě lokomotivy vlastní Mittelweserbahn.\n\nMechanická část lokomotivy ES64U2 se stala spolu s elektrickou částí typu ES64F4 základem nové lokomotivy označené ES64U4.\n\n\n"}
{"id": "599775", "url": "https://cs.wikipedia.org/wiki?curid=599775", "title": "Siemens ES64U4", "text": "Siemens ES64U4\n\nLokomotiva typu Siemens ES64U4 je univerzální vícesystémová elektrická lokomotiva s asynchronními motory konstruovaná na bázi EuroSprinter, nasazená z počátku jako řada 1216 (Taurus III) ÖBB, v dalších letech i ALEX (řada 183), SŽ (řada 541), PKP (řada EU44) a dalších dopravců. Poprvé byla lokomotiva představena veřejnosti 31. března 2005 v Mnichově.\n\nLokomotiva je svojí elektrickou částí velmi podobná typu ES64F4, tvar a konstrukce skříně a pojezdu však vychází z typu ES64U2 s následujícími hlavními odlišnostmi:\n\nPro dodržení hmotnosti lokomotivy byla snížena hmotnost transformátoru o 2,5 t. Tím se poněkud omezil i maximální výkon lokomotivy – trvalý 6 MW, hodinový 6,4 MW.\n\nV říjnu 2003 změnily ÖBB objednávku na posledních 68 lokomotiv řady 1116 (typ ES64U2) na 50 lokomotiv zdokonalené verze, které budou moci být provozovány i na systému 3 kV ss.. ÖBB plánovaly jejich nasazení zejména v Itálii a ve Slovinsku. Lokomotivy byly podle specifikací vybaveny příslušnými typy sběračů, vlakových zabezpečovačů a rádií, tzv. národními balíčky:\n\n\nKvůli zpoždění ve schvalovacím procesu pro připuštění na českou a slovenskou železniční síť byly stroje 1216 227–231 přestavěny na variantu B a v dubnu 2007 přeznačeny na 1216 127–131. Ve stejném měsíci byl stroj 1216 232 přestavěn na variantu A a přeznačen na 1216 032. Tento stroj byl použit pro schvalovací proces – pro jízdy rychlostí do 200 km/h v Itálii.\n\nOd GVD 2007 začaly tyto stroje v rámci zkušebního provozu zajíždět do Českých Budějovic a do Brna. V červnu 2008 byla varianta C schválena s určitými omezeními pro provoz na síti SŽDC. Dne 27. října 2008 dojel poprvé stroj této řady vlastní silou až do Prahy, byl to 1216 239 v čele vlaku 573. Jeho nasazení pak pokračovalo na vlacích Ex 573 / 572 / 579 / 578 do 18. listopadu, od 11. listopadu přešel na trať Praha – Děčín. Od GVD 2009 pak byly lokomotivy řady 1216 nasazeny v běžném provozu na vlacích EC mezi Prahou a Vídní. Přímé vozbě dále do Německa však bránily problémy s přejezdem česko-německé hranice, které se podařilo vyřešit až o rok později. Vzhledem k úvraťovým jízdám mezinárodních vlaků přes pražské hlavní nádraží není momentálně potřeba jejich nasazení směrem do Německa.\n\nOd konce května 2010 byla řada 1216 nasazena na vedení přímých EC vlaků mezi Mnichovem a severní Itálií – Veronou, Boloní a Milánem.\n\nOd prosince 2014 se plánuje nasazení s railjety na lince Praha – Brno – Vídeň – Štýrský Hradec (něm. \"Graz\").\n\nOd prosince 2017 se plánuje nasazení s railjety na lince Vídeň – Villach – Udine – Benátky.\n\nSlovinský dopravce Slovenske železnice (SŽ) si objednaly 12 lokomotiv za celkovou cenu 48 milionů €. Posléze objednaly dalších 8 strojů. Celkově 20 lokomotiv tohoto typu, které jsou označeny řadou 541. 1. Lokomotiva byla dodána v dubnu 2009..\n\n\nV červnu 2008 objednaly polské železnice 10 lokomotiv typu ES64U4. Lokomotivám byla přidělena řada EU44 a byly pojmenovány \"Husarz\" (husar). První lokomotivu dodal Siemens v září téhož roku, a to s německým označením 183 601. Tato lokomotiva absolvovala nejprve sérii zkušebních jízd pro schválení tohoto typu v Polsku. V lednu 2009 k ní přibyla 183 602. Do června 2010 bylo dodáno všech 10 objednaných strojů. Od sedmého stroje byly dodávány již s polským označením řady 5 370, předchozí stroje s německým označením byly přeznačeny na tuto řadu počátkem července 2010. Od června 2010 zajíždí řada EU44 do Bohumína. Pro provozování v Česku schválena jako varianta D.\n\nDne 30. července 2010 podepsaly PKP Intercity a Siemens smlouvu na dodávku dalších 10 lokomotiv ES64U4 v ceně 44,5 milionů €.\n\nV roce 2019 odkoupily České dráhy dva starší stroje této řady od rakouského dopravce RTS Rail Transport Service. Konkrétně se jedná o stroje 1216.902 a 1216.903. ČD plánují nasadit tyto lokomotiv na rameni Bohumín – Vídeň, kde mají nahradit stroje řady 380.\n\nMezi další provozovatele těchto lokomotiv patří například PKP Cargo International, RTS Rail Transport Service, LTE, Adria Transport, CargoServ, SLB, WLB a další. Arriva vlastní 5 lokomotiv typu ES64U4-G, které jsou vybaveny pouze pro napájecí soustavy 15 a 25 kV. Jedná se o stroje 183.001–005.\n\nDne 2. září 2006 ustanovila lokomotiva 1216 050 (tehdy ještě ve stavu Siemens, dnes ÖBB 1216 025) nový rychlostní rekord elektrických lokomotiv.). Na vysokorychlostní trati Norimberk – Ingolstadt mezi stanicemi Kinding a Allersberg dosáhla rychlosti 357 km/h a překonala tak rekord lokomotivy BB 9004 SNCF z roku 1955.\n\nAž do roku 2008 byla tato lokomotiva používána při zkušebních jízdách v různých zemích, včetně ČR. 25. května 2008 byla předána ÖBB a od 23. června 2008 je nasazena v provozu jako 1216 025.\n\n\n"}
{"id": "599782", "url": "https://cs.wikipedia.org/wiki?curid=599782", "title": "Alžírská hokejová reprezentace", "text": "Alžírská hokejová reprezentace\n\nAlžírská hokejová reprezentace je národní hokejové mužstvo Alžírska. Poprvé se sešlo v roce 2006, kdy bylo složené z hráčů alžírského původu, většinou narozených ve Francii a působících v Evropě. Prvním turnajem, kterého se aktivně účastnila, byl Arab Cup v roce 2008. V konkurenci Maroka, Kuvajtu a SAE skončilo poslední. Alžírský reprezentant Harond Litim hrající ve Francii byl vyhlášen nejužitečnějším hráčem turnaje. \nAlžírsko dosud není členem Mezinárodní federace ledního hokeje (IIHF), i když o členství usiluje. Nemůže se proto účastnit mistrovství světa ani zimních olympijských her. V posledních letech bylo učiněno několik kroků k vzestupu alžírského hokeje – byla založena Asociace ledního a in-line hokeje (\"Association Algérienne de Ice et Inline Hockey\") a v roce 2010 ve městě Tizi Ouzou otevřen první zimní stadion v zemi. Svými rozměry sice nesplňuje kritéria IIHF, jde ale o důležitý krok jak otevřít přístup mládeže k hokeji. Dalším krokem má být vybudování stadiónu oficiálních rozměrů a založení společné ligy s Marokem a Tuniskem. Jednou z postav, která podporuje růst alžírského hokeje je bývalý hráč týmů National Hockey League Tampa Bay Lightning, New Jersey Devils a Washington Capitals Josef Boumedienne, který je alžírského původu.\n\n16.06.2008 Kuvajt 8:2 Alžírsko \n\n17.06.2008 SAE 6:2 Alžírsko \n\n18.06.2008 Maroko 9:6 Alžírsko \n\n19.06.2008 SAE 10:4 Alžírsko \n\n20.06.2008 Maroko 7:5 Alžírsko \n\n"}
{"id": "599784", "url": "https://cs.wikipedia.org/wiki?curid=599784", "title": "Abú Hámid al-Gharnátí", "text": "Abú Hámid al-Gharnátí\n\nAbu Hamid al-Gharnati (arabsky \"أبو حامد الغرناطي\", narozen 1080 Al-Andalus, Andalusie, Španělsko – 1170 Damašek, Sýrie) byl arabský cestovatel a zeměpisec, původem z Granady. Procestoval velkou část Ruska a Střední Asie.\n\nV roce 1114 se vydal na cesty, nejprve cestoval po arabském a islámském světě. V roce 1131 se vydal na sever postupoval přes Kavkaz podél Kaspického moře k řece Volze. Po ní postupoval k soutoku s Kamou do Bulgaru, kde shromáždil zprávy o místním obyvatelstvu jako byli Udmurtové, Vepsové, Jugrechtové. Podnikal cesty k Aralskému jezeru a do Chorezmu. Roku 1150 cestoval po Volze do Kyjeva a přes Karpaty dospěl do Uher. Zde pobýval a také se zde oženil. V roce 1153 se vrátil do Iráku a konec života strávil v Damašku.\n\nJe autorem kosmografie \"„Dar srdcím“ (Tuhfat al-albáb)\", v níž jsou údaje z cest a také cestopisu \"„Jasný výklad o některých podivuhodnostech Západu“\", který popisuje cesty ve východní a střední Evropě. Další zprávy jsou zejména o Kavkaze, Povolží a Uhrách.\n\n"}
{"id": "599786", "url": "https://cs.wikipedia.org/wiki?curid=599786", "title": "Terej modronohý", "text": "Terej modronohý\n\nTerej modronohý (\"Sula nebouxii\") je mořský pták z čeledi terejovitých. Dorůstá 76–84 cm a váží 1,3-1,8 kg, má hnědá křídla, hlavu a krk, bílou spodinu těla, žluté oči a modré končetiny, díky kterým získal i svůj název. Obě pohlaví jsou si velmi podobná, samci jsou pouze o něco menší a mají tmavší oči a světlejší končetiny. Hnízdí na skalnatých pobřežích Severní a Jižní Ameriky a na tropických a subtropických ostrovech, převážně pak na Galapágách. Živí se rybami, které loví nejčastěji střemhlavým útokem z výšky. Při námluvách samci široce roztahují křídla, vztyčují ocas a hlavu se zobákem namířeným vzhůru, „tančí“ kolem samice a představují jí své modré končetiny. Samci s tmavšími končetinami jsou pro ně totiž atraktivnější. Je monogamní a hnízdí na zemi. Každá snůška čítá 1-3 světle modrá nebo zelená vejce, na kterých sedí asi 41 dnů.\n\n"}
{"id": "599788", "url": "https://cs.wikipedia.org/wiki?curid=599788", "title": "Fakultní nemocnice Brno", "text": "Fakultní nemocnice Brno\n\nFakultní nemocnice Brno (FN Brno) je zdravotnické zařízení Brně, sídlící ve čtvrti Bohunice. FN Brno je komplex skládající se z několika pracovišť, která dohromady zajišťují zdravotní péči pro obyvatele Brna a Jihomoravského kraje a pro pacienty z části krajů Vysočina, Zlínského a Olomouckého. Jako fakultní pracoviště spolupracující s Masarykovou univerzitou se krom poskytování specializované péče podílí na výuce studentů Lékařské fakulty a dalších odborných pracovníků ve zdravotnictví, postgraduálním vzdělávání a výzkumu. Lůžkovou kapacitou (2090 lůžek) a objemem poskytované zdravotní péče patří k největším zdravotnickým zařízením v České republice. V roce 2014 bylo v nemocnici ošetřeno 1 036 358 osob a bylo zde hospitalizováno 71 736 nemocných.\n\nFakultní nemocnice Brno byla oficiálně zřízena 1. ledna 1998 spojením tří, do té doby samostatných brněnských nemocnic: Fakultní nemocnice Brno-Bohunice, Fakultní dětské nemocnice a Fakultní porodnice.\n\nPracoviště medicíny dospělého věku sídlí hlavním areálu v městské části Bohunice, který zasahuje i na území sousední čtvrti Starý Lískovec. \nZákladem nemocnice byl Chorobinec města Brna otevřený roku 1934. Stavba centrální části začala v roce 1969 podle projektu architekta Spurného. Dokončena však byla až o dvacet let později. Sedmnáctipatrový lůžkový objekt, který se stal dominantou bohunické nemocnice, byl slavnostně otevřen na konci roku 1989, kdy začala pracovat většina klinik. V roce 1992 zde byl otevřen komplex centrálních operačních sálů, největší na Moravě. Další výraznější rozvoj začal po roce 2000. V roce 2001 byl dokončen Patologicko-anatomický ústav, o rok později stavba Transfuzního oddělení, v tomto roce začala i stavba ambulantního traktu a v roce 2006 byl otevřen pavilon X-Diagnosticko-terapeutické centrum. V posledním desetiletí nastal také výrazný rozvoj na pozemcích obklopujících nemocnici, vyrostl zde univerzitní kampus, kde je i zázemí teoretických ústavů Lékařské fakulty.\n\nK největším klinikám patří Chirurgická klinika, Interní hematoonkologická klinika, Interní hepato-gastroenterologická klinika, Interní kardiologická klinika, Klinika anesteziologie, resuscitace a intenzivní medicíny, Klinika nemocí plicních a TBC, Klinika infekčních chorob, Neurologická klinika, Neurochirurgická klinika, Ortopedická klinika, Urologická klinika, Psychiatrická klinika. Působí zde však řada dalších menších lůžkových oddělení a ústavů.\n\nPracoviště dětské medicíny sídlí v městské části Černá Pole se vstupem z Černopolní ulice. Starší název byl Fakultní dětská nemocnice J. G. Mendela. Její historie sahá do roku 1899, kdy byla otevřena dětská nemocnice Františka Josefa I. V roce 1953 byla pro část oddělení postavena nová budova podle návrhu Bedřicha Rozehnala. V roce 1957 se nemocnice stala Fakultní dětskou nemocnicí. Další fáze dostavby byla realizována v devadesátých letech dvacátého století.\n\nVzniklo spojením gynekologicko-porodnické kliniky, která sídlí na Obilním trhu, a kliniky stejné odbornosti, která pracuje v areálu v Bohunicích.\n\nDo komplexu Fakultní nemocnice Brno patřila také Léčebna pro dlouhodobě nemocné v Bílovicích nad Svitavou, která ovšem byla pro špatný technický stav budovy zrušena a oblast Brna tímto krokem přišla o významnou kapacitu lůžek následné péče, a Odběrové středisko v Třebíči.\n\n\n"}
{"id": "599789", "url": "https://cs.wikipedia.org/wiki?curid=599789", "title": "Pákistánská hokejová reprezentace", "text": "Pákistánská hokejová reprezentace\n\nPákistánská hokejová reprezentace je národní hokejové mužstvo Pákistánu. Pákistán dosud není členem Mezinárodní federace ledního hokeje a nemůže se proto účastnit mistrovství světa ani zimních olympijských her. Mezinárodně Pákistán dosud nehrál.\n\n"}
{"id": "599790", "url": "https://cs.wikipedia.org/wiki?curid=599790", "title": "Henri Landru", "text": "Henri Landru\n\nHenri Désiré Landru (12. dubna 1869, Paříž, Druhé Francouzské císařství – 25. února 1922, Versailles, Třetí Francouzská republika), známý též jako „Pařížský Modrovous“, byl francouzský sériový vrah, který vraždil vdovy, od kterých předtím vybíral peníze.\n\nHenri Landru se narodil v Paříži. Po dokončení školy roku 1887 působil čtyři roky ve francouzské armádě. Nakonec z ní byl propuštěn, protože sexuálně obtěžoval svého bratrance. Poté se oženil a v manželství vzešly čtyři děti. \n\nStal se obchodníkem s použitým nábytkem. Práce to však byla špatně placená, a tak začal Landru krást, nejčastěji okrádal staré a důvěřivé lidi. V roce 1900 byl zatčen a odsouzen ke dvěma letům vězení. Roku 1914 se s manželkou rozvedl.\n\nHenri Landru začal vraždit v lednu roku 1915. Do novin pod dával pod různými pseudonymy inzeráty, které často zněly takto: \"\"Vdovec se dvěma dětmi, stár 43 let, se slušným příjmem, seriózní a pohybující se v dobré společnosti, si přeje potkat vdovu s vyhlídkou na uzavření sňatku.\"\" Do „karet“ Landruovi hrála první světová válka, kde bylo zabito mnoho vojáků, jejichž vdovy si proto často nacházely jiné partnery.\n\nLandru lákal ženy do své vily, a poté co získal jejich peníze, zabil je a spálil jejich těla v kuchyňských kamnech. V letech 1915 – 1919 zabil Landru 11 lidí: 10 žen a 1 dospívajícího syna jedné z obětí. Policie nebyla schopna dlouho vraha vypátrat, protože Landru užíval v inzerátech širokou škálu jmen.\n\nV roce 1919 se pokusila sestra jedné z Landruových obětí, madame Buissonové, svou sestru vypátrat. Neznala Landruovo skutečné jméno, ale znala jeho tvář a adresu, a brzy tak byl zatčen. \n\nPůvodně byl Landru obviněn jen ze zpronevěry. Policisté mezitím prohledávali jeho vilu, ale žádná těla nebyla nalezena. Nakonec se podívali do kamen, kde byly ohořelé kosti a zuby. \n\nSoud zasedl v listopadu 1921. Přestože se Landru nepřiznal, byl lékařem uznán za příčetného a že zločiny páchal při plném vědomí, nikoli při pomatení smyslů, jak tvrdil obhájce. Landru využil lékařův verdikt a prohlásil: \"„Je to jasný důkaz mé neviny, protože takové vraždy by mohl spáchat jedině šílenec“\". Přesto však byl odsouzen k smrti a 25. února 1922 sťat ve Versailles, kde je také pohřben na místním hřbitově.\n\nDlouho se spekulovalo, jestli byl odsouzen pravý zločinec, protože kromě toho, že se Landru nikdy nepřiznal, pracoval soud s nedostatkem důkazů. Roku 1962, 40 let po Landruově popravě, však našla dcera Landruova právníka obrázek, plán Landruovy vily a vzadu vzkaz, kde se ke svým vraždám přiznává.\n\n\n"}
{"id": "599791", "url": "https://cs.wikipedia.org/wiki?curid=599791", "title": "Kochlija", "text": "Kochlija\n\nKochlija ( כוחלה, كحله, v oficiálním přepisu do angličtiny Kochlea, přepisováno též Kuhlih) je vesnice v Izraeli, v Jižním distriktu, v Oblastní radě al-Kasum.\n\nLeží v nadmořské výšce 531 metrů v severní části pouště Negev nadaleko jižního okraje svahů Judských hor respektive jejich části, která je nazývána Hebronské hory (\"Har Chevron\") a které zde dominuje masiv Har Amasa. Severně od vesnice leží lesní komplex Jatir.\n\nObec se nachází 63 kilometrů od břehu Středozemního moře, cca 90 kilometrů jihovýchodně od centra Tel Avivu, cca 25 kilometrů severovýchodně od Beerševy a 14 kilometrů západně od města Arad. Kochliji obývají izraelští Arabové, respektive polokočovní arabští Beduíni, přičemž osídlení v tomto regionu je etnicky smíšené. Ve volné krajině dominují rozptýlená sídla Beduínů, městská centra v centrálním Negevu jsou většinou židovská.\n\nKochlija je na dopravní síť napojena pomocí místní komunikace, která jižně od vesnice ústí do dálnice číslo 31.\n\nKochlija je vesnice, která byla vytvořena roku 2000 a postupně oficiálně uznána izraelskou vládou za samostatné sídlo. Správní území měří 300 dunamů (0,3 kilometrů čtverečních). Obývají jí členové beduínského kmene Abu Rubaja. Vznik osady byl součástí dohody o kompenzaci za zábor pozemků kmene zabraných leteckou základnou Nevatim. V červnu 2008 získala statut samostatné členské obce Oblastní rady Abu Basma. Výstavba inženýrských sítí a veřejných budov zatím nezačala. Od roku 2012 je součástí nově utvořené Oblastní rady al-Kasum.\n\nPřesné údaje o počtu obyvatel dlouho nebyly k dispozici. Oficiální vládní statistické výkazy evidovaly až do roku 2012 Kochliji jako pouhé „místo“ (\"makom\") nikoliv obec. V roce 2002 se zde neoficiálně uvádělo 500 obyvatel. Poprvé byla populace oficiálně evidována v roce 2012. K 31. prosinci 2014 zde žilo 134 obyvatel. Během roku 2014 populace stoupla o 42,6 %.\n\n\n"}
{"id": "599792", "url": "https://cs.wikipedia.org/wiki?curid=599792", "title": "Kochlea", "text": "Kochlea\n\nKochlea může být:\n"}
{"id": "599794", "url": "https://cs.wikipedia.org/wiki?curid=599794", "title": "Tuniská hokejová reprezentace", "text": "Tuniská hokejová reprezentace\n\nTuniská hokejová reprezentace je národní hokejové mužstvo Tuniska. Tunisko dosud není členem Mezinárodní federace ledního hokeje a nemůže se proto účastnit mistrovství světa ani zimních olympijských her.\n\n14.06.2014 Coqs de Courbevoie 6:5 Tunisko \n\n"}
{"id": "599796", "url": "https://cs.wikipedia.org/wiki?curid=599796", "title": "Limours", "text": "Limours\n\nLimours je francouzské město v jihozápadní části metropolitní oblasti Paříže ve Francii v departmentu Essonne a regionu Île-de-France, asi 31 kilometrů od centra Paříže. Jméno obce je odvozeno z galského slova \"limo\" nebo \"lemo\", které znamená jilm.\n\nLimours hraničí s Les Molières, Gometz-la-Ville, Pecqueuse, Briis-sous-Forges, Forges-les-Bains a Bonnelles.\n\"Počet obyvatel\"\n\n"}
{"id": "599802", "url": "https://cs.wikipedia.org/wiki?curid=599802", "title": "Orlík tmavoprsý", "text": "Orlík tmavoprsý\n\nOrlík tmavoprsý (\"Circaetus pectoralis\") je velký dravec z čeledi jestřábovitých. Dorůstá 63–71 cm, je převážně černý s bílou spodinou těla a spodní stranou křídel a žlutýma očima. Obě pohlaví jsou si velmi podobná, samice jsou pouze o něco větší. Mladí ptáci jsou pak celkově hnědší. Vyskytuje se v celé řadě biotopů, obecně však vyhledává otevřené krajiny s řídkým porostem stromů. Jeho areál rozšíření přitom sahá od Etiopie a Súdánu jižně až po Jihoafrickou republiku a jihozápadně po Angolu. Loví převážně hady, ale také ještěrky, malé savce a žáby. V každé snůšce je jediné vejce, na kterém sedí zhruba 50 dnů. Mládě pak hnízdo opouští po 3 měsících.\n\n"}
{"id": "599808", "url": "https://cs.wikipedia.org/wiki?curid=599808", "title": "Film1", "text": "Film1\n\nFilm1 je nizozemský placený televizní kanál provozovaný společností Chellomedia, evropskou pobočkou Liberty Global. Film1 zahájil vysílání spolu se svým sesterským kanálem Sport1 1. února 2006, kdy nahradil kanály Canal+. Tato služba nabízí několik filmových kanálů s nizozemskou či mezinárodní produkcí, ze kterých je mnoho vysíláno v premiéře.\n\nTato služba zahájila vysílání se třemi kanály, časově posunutou verzí prvního kanálu a verzí ve vysokém rozlišení obrazu. 1. října 2008 spustil vysílání i kanál \"Film1 Action\".\n\nKanály jsou dostupné v digitálních kabelových nabídkách většiny nizozemských operátorů. Satelitní služba CanalDigitaal nenabízí kanál se zpožděnou verzí a kanál v HD.\n\n25. února 2011 byla celá síť reorganizována:\n\n\n"}
{"id": "599821", "url": "https://cs.wikipedia.org/wiki?curid=599821", "title": "Louise Michelová", "text": "Louise Michelová\n\nLouise Michelová (29. květen 1830, Haute-Marne – 10. leden 1905, Marseille) byla francouzská anarchistka, učitelka a zdravotní sestra. Často používala pseudonym \"Clémence\". \n\nBěhem Pařížské komuny ošetřovala raněné komunardy. Po porážce Pařížské komuny byla deportována na Novou Kaledonii. Tam se poznala s anarchofeministkou Nathalií Lemel, která byla taktéž aktivní v Pařížské komuně. Setkání s Nathalií ji ovlivnilo natolik, že se stala anarchistkou. Do Francie se vrátila v roce 1880 po amnestii udělené vzbouřencům z komuny. V Evropě začala s revolučními aktivitami. V roce 1881 se zúčastnila anarchistického kongresu v Londýně, kde se zúčastnila mnohých demonstrací a měla na nich i projevy.\n\nV roce 1883 v Paříži během anarchistické demonstrace nesla nad sebou černou zástavu, ze které se díky tomu stal tradiční anarchistický symbol. Podle ní je černá vlajka „vlajkou stávkujících a vlajkou těch, kteří jsou hladoví“. V tom samém roce vedla rozvášněný dav, který vyraboval pekařský obchod, a byla kvůli tomu odsouzena na šest let do vězení. Propuštěna byla už v roce 1886, avšak po krátkém čase byla opět zatčena kvůli politické činnosti. Roku 1890 odešla do Anglie, odkud se vrátila až o pět let později. Kvůli své činnosti opět čelila mnohým zatknutím. Na sklonku života začala cestovat po Francii a přednášet o anarchismu. Zemřela 10. ledna 1905 v hotelu Oasis v Marseille. Je po ní pojmenována stanice pařížského metra. Ve španělské občanské válce bojovali také francouzští interbrigadisté v Batalionech Louisy Michelové.\n\n"}
{"id": "599825", "url": "https://cs.wikipedia.org/wiki?curid=599825", "title": "Jaroslav Zavadil", "text": "Jaroslav Zavadil\n\nJaroslav Zavadil (* 12. dubna 1944 Praha) je bývalý český odborový předák a v letech 2013 až 2017 poslanec Poslanecké sněmovny PČR, nestraník za ČSSD.\n\nJe absolventem elektrotechnické průmyslové školy v Dobrušce, pracoval jako elektrotechnik v ČKD a ve Stavostroji Nové Město nad Metují. V letech 1994–1997 byl místopředsedou Odborového svazu KOVO, poté působil jako místopředseda Českomoravské konfederace odborových svazů a v dubnu 2010 byl zvolen jejím předsedou.\n\nMimo to byl v letech 1994–1997 členem dozorčí rady společnosti Stavostroj a.s. a v letech 1995–1999 členem dozorčí rady společnosti TOS Holice a.s. (v lednu až květnu 1996 Brousící stroje Holice, a.s. a od května téhož roku BSH Holice a.s.).\n\nVe volbách do Poslanecké sněmovny PČR v roce 2013 kandidoval v Hlavním městě Praze jako lídr ČSSD a byl zvolen. Dne 19. listopadu 2013 oznámil rezignaci na post předsedy ČMKOS, ta nabyla účinnosti 22. listopadu 2013. Ve volbách do Poslanecké sněmovny PČR v roce 2017 obhajoval svůj poslanecký mandát jako nestraník za ČSSD v Praze, ale neuspěl.\n\n"}
{"id": "599826", "url": "https://cs.wikipedia.org/wiki?curid=599826", "title": "Jestřáb volavý", "text": "Jestřáb volavý\n\nJestřáb volavý (\"Melierax metabates\") je dravec z čeledi jestřábovitých. Dorůstá 45 cm, je převážně břidlicově šedý se světlou, tmavě pruhovanou spodinou těla, černobílým ocasem a tmavým zbarvením na koncích křídel viditelným v letu. Žije v otevřených listnatých lesích a zalesněných savanách na rozsáhlém území subsaharské Afriky. Izolované populace se vyskytují též v Maroku, Saúdské Arábii a Jemenu. Loví různé obratlovce, včetně hlodavců, malých ptáků nebo plazů, a velký hmyz. Hnízdí na stromech, v jedné snůšce je pak 1 nebo 2 vejce.\n\n"}
{"id": "599830", "url": "https://cs.wikipedia.org/wiki?curid=599830", "title": "Železniční trať Kuřim – Veverská Bítýška", "text": "Železniční trať Kuřim – Veverská Bítýška\n\nŽelezniční trať Kuřim – Veverská Bítýška byla místní železniční trať o délce 8,4 km (vzdálenost byla tarifně upravena na 10 km) spojující Veverskou Bítýšku severozápadně od Brna s Kuřimí na trati Brno – Tišnov. Provoz na této soukromé dráze byl zahájen 16. února 1911, k jeho ukončení došlo vzhledem k hospodářské krizi dne 3. října 1936, poté byla trať rozebrána.\n\nPrvní úvahy o zřízení železnice přes Veverskou Bítýšku spadají do roku 1868, kdy vznikaly plány na železniční spojení mezi Brnem a Havlíčkovým (tehdy Německým) Brodem. Jeden z návrhů počítal s výstavbou tratě údolím Svratky, realizace se však dočkal projekt prodloužení tratě ze Zastávky u Brna (tehdy Božího Požehnání) přes Třebíč a Jihlavu.\n\nV roce 1908 bylo mezi obcemi Lažánky a Maršov (západně od Veverské Bítýšky) objeveno naleziště kaolinu. O rok později podal majitel dolů návrh na stavbu železniční trati, která by Veverskou Bítýšku spojila s tratí vedoucí přes poměrně blízkou Kuřim. Z městečka by potom pokračovala vlečka k úpravně kaolínu. Projekt dráhy vypracoval inženýr Dr. Alois Samohrd, samotná koncese byla vydána 12. září 1910 a získal ji Dr. Cyril Seifert, který stál za výstavbou několika místních tratí na Moravě. Ten také založil akciovou společnost Lokalbahn Gurein – Bittischka-Eichhorn (česky \"Místní dráha Kuřim – Bitýška Veverská\"), jež se stala vlastníkem dráhy. Výstavba tratě byla zahájena ještě před vydáním koncese 15. července 1910 a trvala sedm měsíců, neboť již 16. února 1911 byl mezi Kuřimí a Veverskou Bítýškou zahájen provoz, který na náklady majitele zajišťovala Brněnská společnost místních drah. Výstavba dráhy byla podpořena moravskou zemí, která poskytla subvenci 160 000 K a půjčku ve výši 517 000 K. Základní kapitál společnosti Lokalbahn Gurein – Bittischka-Eichhorn činil 518 000 K ve formě 1295 kusů akcií po 400 K.\n\nPrvní slavnostní jízda na trati vyjela za přítomnosti oficiálních hostů a zástupců obcí 16. února 1911 ve 12:45 hod. Počáteční provoz zajišťovaly čtyři páry smíšených vlaků denně, které v Kuřimi navazovaly na vlaky mířící z Brna nebo do Brna. Jízdní doba činila 22 minut. V pozdějších letech klesl počet spojů na dva až tři páry smíšených vlaků denně, neboť těžba hlavní přepravní komodity, kaolinu (kromě něj bylo také přepravováno dřevo či cukrová řepa), nijak nevzrůstala.\n\nRovněž ani předpokládaný rozvoj průmyslu ve Veverské Bítýšce nenastal. V roce 1918 byla trať označena číslem 228a, nejpozději od roku 1927 měla číslo 221a. Ačkoliv se společnost provozující dráhu snažila (např. na žádost vypravila přímé vlaky do Brna), začínající rozmach automobilismu, přímá autobusová linka mezi Brnem a Veverskou Bítýškou, velká hospodářská krize a zastavení těžby kaolinu v první polovině 30. let 20. století způsobily, že provoz na dráze již nebyl finančně udržitelný a musel být ukončen. Protože o trať neměly zájem ani Československé státní dráhy (ČSD), byl železniční provoz mezi Kuřimí a Veverskou Bítýškou zastaven 9. května 1936. 16. května téhož roku se usnesla správní rada akciové společnosti Místní dráha Kuřim – Bitýška Veverská o likvidaci firmy. Toto usnesení bylo československou vládou schváleno 3. července 1936, která vyhláškou 204/1936 Sb. zrušila koncesi pro provoz dráhy. Úplně poslední vlak vyjel na trať 3. října 1936, na jaře 1937 odkoupila jednu lokomotivu a vozy Otrokovicko-zlínsko-vizovická dráha. K definitivnímu odpojení tratě došlo 22. prosince 1937 odstraněním odbočné výměny na kuřimském nádraží. Později byla trať snesena, pozemky rozparcelovány a společně s budovami a kolejnicemi odprodány.\n\nV roce 1940 byl obnoven úsek z Kuřimi do Moravských Knínic, který sloužil jako vlečka pro dovoz materiálu na stavbu dálnice A88 (tzv. Hitlerova dálnice). V roce 1943 byla tato vlečka zkrácena a s délkou přibližně 700 m končila v tzv. hale G u kuřimského hřbitova, kam vlaky dopravovaly vojenský materiál do jednoho z objektů tajné továrny Diana na stavbu stíhacích letadel. Ještě za druhé světové války byla tato kolej využívána i pro odstavování dělnických vlaků pro zaměstnance kuřimské zbrojovky a později podniku TOS Kuřim. Zrušena byla při stavbě nové trati Brno – Havlíčkův Brod a kompletní přestavbě kuřimského nádraží v 50. letech 20. století.\n\nSpolečnost Lokalbahn Gurein – Bittischka-Eichhorn od počátku provozu disponovala dvěma lokomotivami, které byly označeny čísly 1 a 2. Shodné stroje byly tehdy označeny řadou kkStB 178 a u pozdějších ČSD řadou 422.0. Je ovšem prokázané, že na trati se objevily i lokomotivy pozdější řady 400.1.\n\nDne 31. srpna 1933 došlo kvůli snahám o úspory k výměně lokomotivy č. 2 (nově označena jako 422.0106, zrušena 1963) za stroj ČSD, zřejmě jednu z lokomotiv řady 400.1. Lokomotivu č. 1 odkoupila v roce 1936 Otrokovicko-zlínsko-vizovická dráha, kde byla označena jako 422.901. Po zestátnění dráhy v roce 1948 přešla do majetku ČSD jako 422.0112, zrušena byla roku 1961.\n\nTrať vycházela v Kuřimi ze společného nádraží se starou tratí Brno – Tišnov. Tato stanice se nacházela na místě současného nádraží z 50. let 20. století, pouze její niveleta ležela níže. Po krátkém společném úseku se od „tišnovky“ odpojovala a kamenným mostem přecházela polní cestu a Luční potok. Jedna z opěr jinak již zbořeného mostu je dochovaná dodnes. Trať dále stoupala ke kuřimskému hřbitovu, kde na místě původního zářezu byla postavena za druhé světové války hala G. Nacházel se zde také nadjezd okresní silnice, dnes silnice II/385. Mezi Kuřimí a Moravskými Knínicemi (tehdy Moravskými Kynicemi) vedla dráha přes pole, kde již nejsou patrné žádné zbytky. V km 2,5 (tarifně km 3) se nacházela zastávka Moravské Knínice s jednoduchým dřevěným přístřeškem, který se dodnes dochoval v podobě přestavěného zahradního domku.\n\nZa vesnicí vstoupila trať do údolí Kuřimky, kterou dvakrát překročila. Oba betonové mostky stále existují, po trase železnice zde vede polní cesta. Následoval přejezd přes dnešní silnici II/386 a kolem obce Chudčice dráha vedla ke stejnojmenné zastávce (km 6,4, tarifně km 9). Trasa je v terénu stále patrná, kvůli přejezdu přes trať musela být vytvořena na dnešní silnici II/386 pravoúhlá zatáčka. Za Chudčicemi pokračuje násep, na který navazuje až 15 m hluboký a 150 m dlouhý zářez, kterým dráha překonala hřbet táhnoucí se k Svratce. Za ním následovalo postupné klesání k nádraží ve Veverské Bítýšce. Stanice byla tříkolejná, nacházela se zde zděná výpravní budova, záchod pro cestující a dřevěné skladiště. Prostor stanice i koncový úsek trati je dnes zastavěn zástavbou rodinných domků. I ze samotné výpravní budovy se stal rodinný dům č. p. 29 v Nádražní ulici, který ale byl v prvním desetiletí 21. století zčásti zbořen. Ze stanice dále vedla vlečka po mostě přes Svratku (zachovaly se z něj pilíře v řečišti, po kterých vede potrubí teplovodu) do areálu kaolinky (dnes areál firmy Hartmann-Rico).\n\nKaolin byl z dolů mezi Lažánkami a Maršovem přepravován do Veverské Bítýšky nákladní lanovkou. Ta byla v provozu od roku 1911 do zastavení těžby, k čemuž došlo pravděpodobně v roce 1931.\n\nO zrušené trati existuje trampská písnička \"Vláček\" od Zdeňka Vorlíčka, ve svém repertoáru ji má skupina Kati.\n\n\n"}
{"id": "599836", "url": "https://cs.wikipedia.org/wiki?curid=599836", "title": "Káně páskovaná", "text": "Káně páskovaná\n\nKáně páskovaná (\"Buteo lineatus\") je středně velká káně hnízdící v lesích na východě Severní Ameriky, v Kalifornii a v Mexiku. Je částečně tažná. Dorůstá 43–61 cm, v rozpětí křídel měří 94–111 cm a váží 486–774 g. Svrchu je převážně hnědo-bílá, spodinu těla má oranžovou s bílými pruhy a končetiny žluté. Ocas má tmavý, s množstvím světlých, v letu dobře viditelných pruhů. Loví malé obratlovce, převážně savce, ale také ptáky, plazy a obojživelníky. Je monogamní a hnízdí na stromech, v jedné snůšce je pak 2–5 světlých, hnědě skvrnitých vajec, na kterých sedí zhruba 33 dnů.\n\n"}
{"id": "599838", "url": "https://cs.wikipedia.org/wiki?curid=599838", "title": "Molitor", "text": "Molitor\n\nMolitor (lat. mlynář), také užíváno jako příjmení (viz příjmení Müller a Miller) a název pro několik míst\n\n\n\n"}
{"id": "599839", "url": "https://cs.wikipedia.org/wiki?curid=599839", "title": "Kladinský potok (přírodní rezervace)", "text": "Kladinský potok (přírodní rezervace)\n\nKladinský potok je přírodní památka ev. č. 1647, která se nachází v okrese Pelhřimov.\n\nDůvodem ochrany lokality jsou břehové porosty a výskyt perlorodky říční.\n"}
{"id": "599840", "url": "https://cs.wikipedia.org/wiki?curid=599840", "title": "Ernst Bernheim", "text": "Ernst Bernheim\n\nErnst Bernheim (19. února 1850 Hamburg – 3. března 1942 Greifswald) byl německý historik. V letech 1883 – 1921 působil jako profesor na Univerzitě E. M. Arndta v Greifswaldu.\n\nPo studiích a maturitě v Hamburku studoval Bernheim na Humboldtově univerzitě v Berlíně a na Ruprecht-Karls-Universität v Heidelbergu. V roce 1873 promoval na univerzitě v Štrasburku u Georga Weitze. O dva roky později se habilitoval na univerzitě v Göttingenu u Julia Weizsäckera. V roce 1883 se stal profesorem pro dějiny středověku a pomocných věd historických na univerzitě v Greifswaldu, kde učil až do svého penzionování v roce 1921. Během svého působení na této univerzitě zastával v r. 1899 také funkci rektora.\nBernheim se stal slavný svým dílem \"Lehrbuch der historischen Methode und der Geschichtsphilosophie\", které poprvé vyšlo v roce 1889 a ve kterém se zabývá různými způsoby historického bádání.\n\nV roce 1886 přestoupil od judaismu k protestantismu.\n\n\n"}
{"id": "599842", "url": "https://cs.wikipedia.org/wiki?curid=599842", "title": "Dobrovolný svazek obcí Mikroregion Stráně", "text": "Dobrovolný svazek obcí Mikroregion Stráně\n\nDobrovolný svazek obcí Mikroregion Stráně je svazek obcí (dle § 49 zákona č.128/2000 Sb. o obcích) v okresu Náchod, jeho sídlem jsou Hořičky a jeho cílem je koordinování celkového rozvoje území mikroregionu na základě společné strategie, přímé provádění společných investičních akcí, společná propagace mikroregionu v cestovním ruchu. Sdružuje celkem 7 obcí a byl založen v roce 2000.\n\n\n"}
{"id": "599844", "url": "https://cs.wikipedia.org/wiki?curid=599844", "title": "Dobrovolný svazek obcí Obecní voda", "text": "Dobrovolný svazek obcí Obecní voda\n\nDobrovolný svazek obcí Obecní voda je svazek obcí (dle § 49 zákona č.128/2000 Sb. o obcích) v okresu Rychnov nad Kněžnou, jeho sídlem jsou Častolovice a jeho cílem je správa vodovodu a kanalizace. Sdružuje celkem 4 obce a byl založen v roce 2006.\n\n\n"}
{"id": "599849", "url": "https://cs.wikipedia.org/wiki?curid=599849", "title": "Dobrovolný svazek obcí Orlice", "text": "Dobrovolný svazek obcí Orlice\n\nDobrovolný svazek obcí Orlice je svazek obcí (dle § 49 zákona č.128/2000 Sb. o obcích) v okresu Rychnov nad Kněžnou, jeho sídlem je Kostelec nad Orlicí a jeho cílem je koordinování celkového rozvoje území mikroregionu na základě společné strategie, přímé provádění společných investičních akcí, společná propagace mikroregionu v cestovním ruchu. Sdružuje celkem 17 obcí a byl založen v roce 2003.\n\n\n"}
{"id": "599850", "url": "https://cs.wikipedia.org/wiki?curid=599850", "title": "Martin Štrbák", "text": "Martin Štrbák\n\nMartin Štrbák (* 15. ledna 1975 v Prešově, v Československu) je bývalý slovenský hokejový obránce.\n\nS hokejem začínal v Prešově, kde také debutoval ve slovenské nejvyšší lize v sezoně 1994/95. Po 10 odehraných zápasech přestoupil do Slovanu Bratislava, kde odehrál 3 sezony mezi roky 1995 a 1997. Sezonu 1997/1998 hrál v týmu HK Spišská Nová Ves, kdy pomohl týmu dostat se do play-off. Tam skončili v 1. kole po prohře s týmem HC Slovan Bratislava. Do nové sezony 1998/99 se vrátil zpět do Slovanu, kde se mu ale nedařilo a po 18 zápasech, kdy nezískal ani jeden bod dohrál sezonu v nižší lize v týmu HK Trnava.\n\nSezonu 1999/00 odehrál v české extralize v týmu HC Chemopetrol Litvínov, který obsadil 4 místo.\nDalší sezonu přestoupil do HC Vsetín kde pomohl vybojovat titul mistra extraligy. Ve Vsetíně zůstal ještě 1 sezonu.\n\nSezonu 2001/2002 přestoupil do ruské Superligy do týmu Lokomotiv Jaroslavl, kde pomohl vybojovat titul mistra Superligy. V Jaroslavli začínal i další sezonu a po 27 zápasech přestoupil do SM-liigy do týmu Hämeenlinnan Pallokerho, kde dohrál sezonu.\n\nPřed sezonou 2003/04 přešel do zámořské ligy NHL a podepsal smlouvu s týmem Los Angeles Kings. V týmu odehrál 5 zápasů a na farmě Kings odehrál 12 zápasů. Poté byl vyměněn do týmu Pittsburgh Penguins, kde dohrál sezonu.\n\nPři výluce NHL se vrátil na Slovensko a podepsal smlouvu s týmem HC Košice, kdy po 14 odehraných zápasech přestoupil do ruské ligy do týmu HC CSKA Moskva. V Moskvě zůstal 2 sezony. Sezonu 2007/2008 hrál v Metallurgu Magnitogorsk.\n\nSezonu 2008/09 se vrátil zpět do České republiky a podepsal smlouvu s týmem HC Moeller Pardubice ale po 20 odehraných zápasech přestoupil do švédské ligy Elitserien do týmu Rögle BK, kde dohrál sezonu.\n\nSezonu 2009/10 podepsal smlouvu na 1 rok s týmem HC MVD Balašicha který působí v KHL. Od sezony 2010/11 působil v OHK Dynamo Moskva.\n\n\n\n\n"}
{"id": "599853", "url": "https://cs.wikipedia.org/wiki?curid=599853", "title": "Dobrovolný svazek obcí Podborsko", "text": "Dobrovolný svazek obcí Podborsko\n\nDobrovolný svazek obcí Podborsko je svazek obcí (dle § 49 zákona č.128/2000 Sb. o obcích) v okresu Náchod, jeho sídlem jsou Žďárky a jeho cílem je všestranná spolupráce a ochrana společných zájmů členských obcí a plynofikace obcí. Sdružuje celkem 2 obce a byl založen v roce 2002.\n\n\n"}
{"id": "599856", "url": "https://cs.wikipedia.org/wiki?curid=599856", "title": "Dobrovolný svazek obcí Policka", "text": "Dobrovolný svazek obcí Policka\n\nDobrovolný svazek obcí Policka je svazek obcí (dle § 49 zákona č.128/2000 Sb. o obcích) v okresu Náchod, jeho sídlem je Police nad Metují a jeho cílem je koordinování celkového rozvoje území mikroregionu na základě společné strategie, koordinování územních plánů a územního plánování, přímé provádění společných investičních akcí, společná propagace mikroregionu v cestovním ruchu, přeshraniční spolupráce, aktivity vedoucí k postupnému vyrovnávání rozvojového potenciálu všech členů svazku. Sdružuje celkem 8 obcí a byl založen v roce 2002.\n\n\n"}
{"id": "599858", "url": "https://cs.wikipedia.org/wiki?curid=599858", "title": "First Canadian Place", "text": "First Canadian Place\n\nFirst Canadian Place je mrakodrap v kanadském Torontu. Má 72 podlaží a výšku je 298 metrů (s anténou 355 m), je tak nejvyšší mrakodrap ve městě, ale i v Kanadě. Byl dokončen v roce 1975 a stal se nejvyšší budovou světa postavenou mimo USA. Tvůrcem budovy byla architektonická firma Bregman + Hamann Architects a Edward Durell Stone a developerem byly Olympia & York Properties a Bank of Montreal. Budova disponuje 248 699 m převážně kancelářských ploch, které obsluhuje celkem 42 výtahů. V pracovní dny pracuje v budově přibližně 10 000 zaměstnanců a celková roční návštěvnost budovy je 16 000 000 lidí.\n"}
{"id": "599859", "url": "https://cs.wikipedia.org/wiki?curid=599859", "title": "Dobrovolný svazek obcí Poorlicko", "text": "Dobrovolný svazek obcí Poorlicko\n\nDobrovolný svazek obcí Poorlicko je svazek obcí (dle § 49 zákona č.128/2000 Sb. o obcích) v okresu Pardubice a okresu Rychnov nad Kněžnou, jeho sídlem jsou Albrechtice nad Orlicí a jeho cílem je koordinování celkového rozvoje území mikroregionu na základě společné strategie, přímé provádění společných investičních akcí a společná propagace mikroregionu v cestovním ruchu. Sdružuje celkem 10 obcí a byl založen v roce 1993.\n\n\n"}
{"id": "599862", "url": "https://cs.wikipedia.org/wiki?curid=599862", "title": "Socha Bavarie", "text": "Socha Bavarie\n\nSocha Bavarie (někdy Bavaria) je 30 metrů vysoká socha z bronzu nacházející se na Terezinské louce v německém Mnichově. Jde o sochu ženy se lvem, která představuje personifikaci Bavorska. Jejím autorem je bavorský sochař Ludwig Schwanthaler.\n\nZa sochou se nachází půlkruhová zeď, v jejíž výklencích jsou umístěny sochy osobností německé historie. Do sochy samotné lze vystoupat po schodech do její hlavy, ze které je z oken ukrytých v kadeřích Bavarie výhled na Mnichov.\n\nUskupení Naaptal Duo o soše zpívá v písni \"Patrona Bavaria\".\n\n"}
{"id": "599864", "url": "https://cs.wikipedia.org/wiki?curid=599864", "title": "Manulife Place", "text": "Manulife Place\n\nManulife Place je mrakodrap v kanadském Edmontonu. Má 39 podlaží a výšku je 146 metrů, je tak nejvyšší mrakodrap ve městě. Výstavba probíhala v letech 1981 – 1983. Tvůrcem budovy byla architektonická firma Clifford Lawrie Bolton Ritchie Architects. V budově se nachází kancelářské prostory a v nižších patrech je obchodní centrum.\n"}
{"id": "599867", "url": "https://cs.wikipedia.org/wiki?curid=599867", "title": "Cytochrom P450", "text": "Cytochrom P450\n\nCytochrom P450 (zkratka CYP) označuje rozsáhlou skupinu hemoproteinových enzymů, které nesou hemovou prosthetickou skupinu. Název cytochrom P450 vychází z faktu, že redukovaná forma enzymu v komplexu s oxidem uhelnatým vykazuje silné absorpční maximum v UV-VIS spektru při 450 nm (tzv. Soretův pík).\n\nTyto enzymy byly nalezeny ve všech říších životních forem tj. u archeí, bakterií, hub, rostlin a živočichů.\n\nCytochromy P450 (CYP 450) zastávají klíčovou roli v metabolizmu xenobiotik. Podílejí se také na odbourávání endogenních látek, např. melatonin. Katalyzují oxidační, peroxidační a redukční reakce v I. fázi biotransformace látek. Aktivitou CYP 450 může docházet k detoxikaci cizorodých látek, tzn. že dojde ke ztrátě biologické aktivity dané látky nebo může docházet k tzv. bioaktivaci. (aktivní formy léčiv, aktivace prokarcinogenů). Nachází se především v játrech, ale nezanedbatelný obsah tvoří také v jiných tkáních. Z pohledu lidského zdraví patří mezi nejvýznamnější formy CYP 1A1, 1A2, 2A6, 2B6, 2D6, 2C, 2E1 a 3A4\n\nCytochromy P450 tvoří velkou superrodinu hemových proteinů. Podle homologie v sekvenci aminokyselin je můžeme řadit do rodin a podrodin. Do jedné rodiny patří CYP450 se shodou ve více než 40 % a značíme ji arabskou číslicí (CYP1). Do stejné podrodiny patří CYP450 shodné ve více než 60 % a značíme je velkým písmenem (CYP1A)\n\nse nachází především v extrahepatálních tkáních. Podílí se na aktivaci polycyklických aromatických uhlovodíků (PAHs), dále se podílí na odbourávání xenobiotik theofylinu, kofeinu nebo endogenních látek (estrone) Je jedním z hlavních enzymů podílejících se na aktivaci enviromentálních polutantů. \n\nExprese CYP 1A2 je výrazná hlavně v játrech. Podílí se na metabolizaci arylaminů a heterocyklických arylaminů na mutagenní a karcinogenní sloučeniny. Snížení aktivity CYP 1A2 může mít využití v prevenci rakoviny.\n\nse stejně jako 1A1 nachází především v extrahepatálních tkání. Taktéž se účastní aktivace prokarcinogenů.\n\nInhibice rodiny CYP1A může mít potenciální využití v prevenci rakoviny.\nMezi inhibitory rodiny CYP1 patří některé PAHs (mohou být substráty i inhibitory zároveň), resveratrol, flavonoidy, kumariny, alkaloidy, léčiva a další syntetické látky.\n"}
{"id": "599868", "url": "https://cs.wikipedia.org/wiki?curid=599868", "title": "1,2-diacylglycerol", "text": "1,2-diacylglycerol\n\n1,2-diacylglycerol (DAG) je ester glycerolu a určité (obvykle vyšší mastné kyseliny). Obvykle se tím myslí diglycerid na buněčné membráně vznikající odstraněním inositoltrifosfátu (IP) z fosfolipidové molekuly. Tato enzymatická reakce probíhá v těle činností fosfolipázy C. Z rozloženého fosfolipidu vznikne IP a DAG, obě molekuly mohou sloužit jako druzí poslové v buněčné signalizaci.\n\nDiacylglycerol však, jako málokterý jiný druhý posel, zůstává ukotven na membráně. Zde může plnit několik funkcí. Někdy může sloužit jako zdroj arachidonové kyseliny, která z DAG může být enzymaticky vyrobena a použita na výrobu eikosanoidů. Důležitější je to, že DAG je spolu s IP (který zvyšuje Ca v cytosolu) aktivátorem proteinkinázy C. Tato proteinkináza dále přenáší signál tím, že fosforyluje cílové proteiny. DAG tak nepřímo spouští takové zásadní jevy, jako je buněčný růst, apoptóza nebo regulace metabolismu.\n\nDAG je často součástí signalizačních drah, které začínají na receptoru spřaženém s G proteinem a pokračují přes G protein a fosfolipázu C. Konkrétně se signál přes DAG dostává například z acetylcholinového receptoru nebo z α1-adrenergního receptoru.\n"}
{"id": "599870", "url": "https://cs.wikipedia.org/wiki?curid=599870", "title": "Dobrovolný svazek obcí Region Novoměstsko", "text": "Dobrovolný svazek obcí Region Novoměstsko\n\nDobrovolný svazek obcí Region Novoměstsko je svazek obcí (dle § 49 zákona č.128/2000 Sb. o obcích) v okresu Náchod a okresu Rychnov nad Kněžnou, jeho sídlem je Nové Město nad Metují a jeho cílem je podpora vzájemné spolupráce v oblastech hospodářského, sociálního a kulturního rozvoje s cílem dosažení celkové prosperity zakládajících obcí a jejich obyvatel. Sdružuje celkem 30 obcí a byl založen v roce 2004.\n\n\n"}
{"id": "599874", "url": "https://cs.wikipedia.org/wiki?curid=599874", "title": "Dobrovolný svazek obcí Region Orlické hory", "text": "Dobrovolný svazek obcí Region Orlické hory\n\nDobrovolný svazek obcí Region Orlické hory je svazek obcí (dle § 49 zákona č.128/2000 Sb. o obcích) v okresu Náchod a okresu Rychnov nad Kněžnou, jeho sídlem je Deštné v Orlických horách a jeho cílem je podpora hospodářsko-sociálního a kulturního rozvoje a obnovy venkova, rozvoj členských obcí svazku s cílem napomoci celkovému rozvoji a prosperitě mikroregionu a jeho obyvatel. Sdružuje celkem 23 obcí a byl založen v roce 1994.\n\n\n"}
{"id": "599877", "url": "https://cs.wikipedia.org/wiki?curid=599877", "title": "Dobrovolný svazek obcí Štědrá", "text": "Dobrovolný svazek obcí Štědrá\n\nDobrovolný svazek obcí Štědrá je svazek obcí (dle § 49 zákona č.128/2000 Sb. o obcích) v okresu Rychnov nad Kněžnou, jeho sídlem jsou Tutleky a jeho cílem je celkový rozvoj území mikroregionu a plynofikace obcí. Sdružuje celkem 2 obce a byl založen v roce 2001.\n\n\n"}
{"id": "599879", "url": "https://cs.wikipedia.org/wiki?curid=599879", "title": "Dobrovolný svazek obcí Tichá Orlice", "text": "Dobrovolný svazek obcí Tichá Orlice\n\nDobrovolný svazek obcí Tichá Orlice je svazek obcí (dle § 49 zákona č.128/2000 Sb. o obcích) v okresu Rychnov nad Kněžnou a okresu Ústí nad Orlicí, jeho sídlem je Borohrádek a jeho cílem je správa sdružených vodovodů a kanalizací a spolupráce členských obcí ve všech odvětvích. Sdružuje celkem 5 obcí a byl založen v roce 1994.\n\n\n"}
{"id": "599881", "url": "https://cs.wikipedia.org/wiki?curid=599881", "title": "Dobrovolný svazek obcí Vrchy", "text": "Dobrovolný svazek obcí Vrchy\n\nDobrovolný svazek obcí Vrchy je svazek obcí (dle § 49 zákona č.128/2000 Sb. o obcích) v okresu Rychnov nad Kněžnou, jeho sídlem je Trnov. Jeho cílem je celkový rozvoj území mikroregionu. Sdružuje celkem 6 obcí a byl založen v roce 2001.\n\n\n"}
{"id": "599884", "url": "https://cs.wikipedia.org/wiki?curid=599884", "title": "Národní památka Hanford Reach", "text": "Národní památka Hanford Reach\n\nNárodní památka Hanford Reach (\"angl. Hanford Reach National Monument\") je americká národní památka ve státě Washington. V roce 2000 byla vytvořena z toho, co bylo ochranným pásem okolo nukleárního komplexu Hanford. Oblast byla nezasažená zemědělstvím, ani jinými lidskými aktivitami od roku 1943.\n\nPamátka je pojmenovaná po Hanford Reach, což je poslední sekce volného proudu řeky Columbie. Bývalý prezident Bill Clinton památku vytvořil na základě svého prezidentského dekretu. Mnohé kmeny původních obyvatel využívaly v minulosti tuto oblast k lovu a sběru surovin.\n\nGeograficky je součástí Columbijské náhorní plošiny, vytvořené tokem čedičové lávy a erozí vody. Zdejší křovinatá krajina je drsná a suchá, naprší zde pouze okolo 250 mm srážek za rok. Žije zde široká škála rostlin a zvířat, Hanford Reach nabízí jedno z nejlepších míst pro tření lososů. 48 neobvyklých či ohrožených druhů zde našlo své působiště, stejně jako několik druhů hmyzu, které nikde jinde na Zemi nenajdeme.\n\nV národní památce se nachází dva typy prostředí: poušť a řeka. Ostrovy, peřeje a štěrkové lavice nabízejí podporu pro čtyřicet tři druhů ryb. Tře se zde velké množství lososů čavyča. Ohrožené druhy těchto lososů a také pstruhů duhových využívá místo k migraci.\n\nVe \"Fitzner-Eberhardt Arid Lands Ecology Reserve\", rezervaci, která je součástí památky, žije velké množství jelenů wapiti. Počet jedinců ve stádech se liší podle ročního období. Na jaře a v létě zde žije průměrně 150 jedinců, na podzim 350 a v zimě až 670. Archeologové věří, že wapitiové se v oblasti nachází již 10 tisíc let. V polovině devatenáctého století ale mnoho druhů v oblasti vymřelo. Wapiti Nelsonův byl přinesen zpátky ve třicátých letech dvacátého století.\n\nSuchá pouštní část památky je domovem dvaačtyřiceti druhů savců. Nejvíce se zde vyskytují myšovití, konkrétně křečci američtí, reithrodontomys megalotis a křeček hmyzožravý. Velcí savci jako rysové červení, pumy americké a jezevci se zde vyskytují v menších počtech.\n\nHanford Reach je domovem devíti nukleárních reaktorů, z nichž je nejznámějším reaktor B. Byl zkonstruován ve třinácti měsících druhé světové války jako první reaktor plného rozsahu na světě. Plutonium z reaktoru bylo poprvé použito při zkouškách bomb v Novém Mexiku a o měsíc později jako součást bomby Fat Man, která byla shozena na Nagasaki. Důležitost reaktoru vedla k mnoha vyznamenáním, je Národní historickou mechanickou památkou, Nukleární historickou památkou, Národní historickou památkou a patří do Národního registru historických míst.\n\nPamátka je otevřena od dvou hodin před svítáním do dvou hodin po setmění. Některé části jsou přístupné veřejnosti, jiné ne:\n"}
{"id": "599885", "url": "https://cs.wikipedia.org/wiki?curid=599885", "title": "Mezulán", "text": "Mezulán\n\nMezulán vlnařská tkanina s vysokým podílem bavlny, případně lnu či konopí s plným omakem a zastřeným povrchem, podobná suknu. Typicky se používala na pracovní oděvy a dámské sukně tzv. mezulánka. Tkanina se vyráběla ještě koncem 19. stol. na pláště. Název je odvozen z ital. mezzolana - polovlna.\n\n"}
{"id": "599889", "url": "https://cs.wikipedia.org/wiki?curid=599889", "title": "Krkonoše – svazek měst a obcí", "text": "Krkonoše – svazek měst a obcí\n\nKrkonoše – svazek měst a obcí je svazek obcí (dle § 49 zákona č.128/2000 Sb. o obcích) v okresu Jablonec nad Nisou, okresu Semily a okresu Trutnov, jeho sídlem je Vrchlabí a jeho cílem je koordinování celkového rozvoje území turistického regionu Krkonoše na základě společné strategie, koordinování územních plánů a územního plánování, společný postup při prosazování ekologické stability území, společná propagace a rozvoj cestovního ruchu. Sdružuje celkem 40 obcí a byl založen v roce 2000.\n\n\n"}
{"id": "599894", "url": "https://cs.wikipedia.org/wiki?curid=599894", "title": "Gruzínská hokejová reprezentace", "text": "Gruzínská hokejová reprezentace\n\nGruzínská hokejová reprezentace je národní hokejové mužstvo Gruzie. Gruzínská hokejová federace sdružuje 450 registrovaných hráčů (z toho 64 seniorů), majících k dispozici 4 haly a 1 otevřený stadion s umělou ledovou plochou. Gruzie je členem Mezinárodní federace ledního hokeje od 8. května 2009. Hokejisté Gruzie jsou účastníci divize III MS 2014, 2015, 2016 a 2017.\n\n3. 3. 1962 Litva 10:2 Gruzie \n\n4. 3. 1962 Kazachstán 11:3 Gruzie \n\n6. 3. 1962 Gruzie 11:2 Arménie \n\n7. 3. 1962 Litva 7:2 Gruzie \n\n10. 3. 1962 Gruzie 1:0 Kyrgyzstán \n\n11. 3. 1962 Estonsko 11:1 Gruzie \n\n11. 3. 1962 Lotyšsko 13:0 Gruzie \n\n11. 4. 2010 JAR 8:1 Gruzie \n\n12. 4. 2010 Arménie 22:1 Gruzie \n\n14. 10. 2012 Mongolsko 6:0 Gruzie \n\n15. 10. 2012 Řecko 13:0 Gruzie \n\n17. 10. 2012 Spojené arabské emiráty 9:1 Gruzie \n\n6. 4. 2014 KLDR 22:1 Gruzie \n\n7. 4. 2014 Hongkong 12:0 Gruzie \n\n9. 4. 2014 Bulharsko 19:1 Gruzie \n\n11. 4. 2014 Lucembursko 19:0 Gruzie \n\n12. 4. 2014 Spojené arabské emiráty 6:1 Gruzie \n\n3. 4. 2015 Lucembursko 15:3 Gruzie \n\n4. 4. 2015 KLDR 12:4 Gruzie \n\n6. 4. 2015 Turecko 13:1 Gruzie \n\n7. 4. 2015 Hongkong 11:3 Gruzie \n\n9. 4. 2015 Gruzie 4:1 Bosna a Hercegovina \n\n12. 4. 2015 Gruzie 5:4 Spojené arabské emiráty \n\n1. 10. 2015 Bulharsko 9:1 Gruzie \n\n31. 3. 2016 Turecko 5:4 Gruzie \n\n\"Gruzie prohrála kontumačně 0:5.\"\n\n1. 4. 2016 Gruzie 8:0 Bosna a Hercegovina \n\n\"Gruzie prohrála kontumačně 0:5.\"\n\n3. 4. 2016 Gruzie 6:5 JAR \n\n\"Gruzie prohrála kontumačně 0:5.\"\n\n4. 4. 2016 Gruzie 5:0 Lucembursko \n\n\"Gruzie prohrála kontumačně 0:5.\"\n\n6. 4. 2016 Gruzie 14:3 Hongkong \n\n\"Gruzie prohrála kontumačně 0:5.\"\n\n26. 6. 2016 Gruzie 14:2 Bosna a Hercegovina \n\n27. 6. 2016 Gruzie 8:1 Turecko \n\n10. 4. 2017 Gruzie 6:5 JAR \n\n11. 4. 2017 Lucembursko 6:4 Gruzie \n\n13. 4. 2017 Gruzie 19:0 Spojené arabské emiráty \n\n15. 4. 2017 Bulharsko 9:3 Gruzie \n\n16. 4. 2017 Gruzie 14:3 Hongkong \n\n\n"}
{"id": "599895", "url": "https://cs.wikipedia.org/wiki?curid=599895", "title": "Marie Henrietta Stuartovna", "text": "Marie Henrietta Stuartovna\n\nMarie Henrietta Stuartovna (4. listopadu 1631, St James's Palace, Londýn - 24. prosince 1660, Londýn), Princess Royal byla dcera anglického krále Karla I., princezna Oranžsko-Nassavská, manželka Viléma II. Oranžského, matka a spoluregentka za nezletilého Viléma III. Oranžského.\n\nMarie se narodila jako nejstarší dcera (třetí z devíti dětí) anglického krále Karla I. a jeho manželky, původem francouzské princezny Henrietty Marie. Na svět přišla v St James's Palace v Londýně. V roce 1642 jí otec udělil titul \"Princess Royal\" a založil tak tradici, že nejstarší dcera anglického krále vždy nosí tento titul. Stalo se tak, protože Mariina matka, dcera francouzského krále Jindřicha IV., chtěla, aby její nejstarší dcera nosila stejný titul, jaký by nosila ve Francii (\"Madame Royale\").\n\nMariin otec s ní měl ambiciózní plány: chtěl, aby se provdala za syna španělského krále Filipa IV., asturského prince Baltazara Karla, dalším možným kandidátem byl její bratranec, falcký kurfiřt Karel I. Ludvík Falcký. Žádný z těchto plánů však nevyšel a volba padla na dědice nizozemského místodržitele Frederika Hendrika Oranžského Viléma. Sňatek byl uzavřen 2. května 1641 v královské kapli whitehallského palce v Londýně, pro nízký věk nevěsty (Marii nebylo ještě ani deset let) ovšem nebylo ještě několik let naplněno. V roce 1642 však Marie se svou matkou přesídlila do Holandska a od roku 1644 se začala jako snacha místodržitele účastnit společenského života.\n\nPo smrti jejího tchána Frederika Hendrika Oranžského v roce 1647 se její manžel Vilém (1626–1650) stal místodržitelem Nizozemska jako Vilém II. Oranžský, vévoda Oranje-Nassau. Tři roky nato, 8. listopadu 1650, však zemřel na neštovice; šest dní po jeho smrti, 14. listopadu, se narodil jejich jediný syn - Vilém (1650–1702), pozdější král Anglie, Irska a Skotska Vilém III.\n\nMarie jako vdova se musela o péči o syna dělit s jeho babičkou - Amálií zu Solms-Braunfels, vdovou po Frederiku Hendriku Oranžském, a s Fridrichem Vilémem I. Braniborským, braniborským markrabětem. U Holanďanů nebyla Marie populární, neboť sympatizovala se svou rodinou - Stuartovci; později, když byli její dva bratři (Karel a Jakub) po smrti jejich otce Karla I. vyhnáni z Anglie, bylo jí bráněno se s nimi stýkat pro nepřátelství, jež k nim Holanďané chovali.\n\nV letech 1654-1657 Marie pobývala mimo Nizozemsko. V roce 1657 se stala regentkou Oranžska ve jménu svého syna, ale její obtížná pozice způsobila, že byla nucena požádat o pomoc francouzského krále Ludvíka XIV., ten toho ovšem využil a sám vládl celému Oranžsku.\n\nRestaurace Karla II. v Anglii v květnu roku 1660 pozici princezny-vdovy a jejího syna v celém Nizozemsku výrazně zlepšila. V září roku 1660 se Marie vrátila do Anglie navštívit oba svoje bratry, Karla a Jakuba, v průběhu návštěvy však onemocněla neštovicemi a 24. prosince ve Whitehallském paláci v Londýně zemřela v 29 letech věku. Pochována byla ve Westminsterském opatství.\n\n"}
{"id": "599896", "url": "https://cs.wikipedia.org/wiki?curid=599896", "title": "Lázeňský mikroregion", "text": "Lázeňský mikroregion\n\nLázeňský mikroregion je svazek obcí (dle § 49 zákona č.128/2000 Sb. o obcích) v okresu Jičín, okresu Hradec Králové a okresu Trutnov, jeho sídlem jsou Lázně Bělohrad a jeho cílem je koordinování celkového rozvoje území mikroregionu na základě společné strategie a společná propagace mikroregionu v cestovním ruchu. Sdružuje celkem 23 obcí a byl založen v roce 2000.\n\n\n"}
{"id": "599902", "url": "https://cs.wikipedia.org/wiki?curid=599902", "title": "Andělé Slunce", "text": "Andělé Slunce\n\nAndělé Slunce je brazilský dramatický film z roku 2006 režiséra Rudiho Lagemanna. Pojednává o vysoké kriminalitě v Brazílii a dětské prostituci. Film je založen na skutečných událostech.\n\nHlavní hrdinkou je dvanáctiletá, negramotná Brazilka Maria, která je vlastními rodiči prodaná bohaté madame Nazaré, kde má získat práci a lepší život. Madame Nazaré však pod záminkou lepší práce shání chudé dívky z celé Brazílie za účelem obchodu s bílým masem. Marie je s další dívkou prodaná bohatému statkáři, který ji využije, aby s ní jeho patnáctiletý syn přišel o panictví. Poté ji prodá za velké peníze do nevěstince někde uprostřed Amazonie. Pasák Saraiva tam drží nespočet dívek bez ohledu na jejich vůli, zdraví či věk a prodává je tamním dělníkům ve zlatých dolech. Útěk je prakticky nemožný, protože všude kolem je jenom neprostupný prales a zdejší obyvatelé se Saraivem znají a uprchlé dívky by mu bez problémů vydali. Při pokusu o útěk je Mariina kamarádka dokonce i zaživa usmýčená. Marie se přesto znovu pokusí o útěk a požádá o pomoc dívku Celeste, která mimochodem se Saraivem čeká miminko. Ta ji poradí, co a jak. Marie se dostane z pralesa ven na silnici, odkud ji odveze řidič, který zrovna jede kolem. Marie se dostává na čerpací stanici, kde se spojí s Verou, Celestinou známou, ta ji odveze do Ria de Janeira. Tam má Marie pocit, že se konečně dostala do bezpečí. Po chvíli si však uvědomuje, že jí Vera pomohla jen proto, aby jí díky prostituci vydělala peníze. Marie se má stát luxusní prostitutkou prodávanou Němcům a Francouzům, kteří tam jezdí. Marie proto znovu utíká a skrývá se pod jménem Isabele. Její osud není ovšem znát, neboť na konci ji vidíme pouze nastupovat do automobilu k neznámému řidiči.\n\n"}
{"id": "599903", "url": "https://cs.wikipedia.org/wiki?curid=599903", "title": "Žitvatorocký mír", "text": "Žitvatorocký mír\n\nŽitvatorocký mír nebo též Žitavský mír byla mírová smlouva uzavřená v roce 1606 mezi Osmanskou říší a Habsburskou monarchií. Mír se nazývá buď podle místa Žitvatorog nebo podle řeky Žitavy, u jejíhož ústí byla smlouva podepsána (v místě dnešní Radvaně nad Dunajom).\n"}
{"id": "599906", "url": "https://cs.wikipedia.org/wiki?curid=599906", "title": "Carole Lombard", "text": "Carole Lombard\n\nCarole Lombard, rodným jménem Jane Alice Peters, (6. října 1908, Fort Wayne, Indiana, USA - 16. ledna 1942, pohoří Table Rock, Nevada, USA) byla americká herečka, manželka Clarka Gablea.\n\nS filmovým herectvím začínala ještě hluboko v éře němého filmu v dětském věku v roce 1921. Od svých 15 let vystupovala v divadle. Svoji první \"dospělou\" roli ale získala až v roce 1925. Od té doby hrála v mnoha dalších filmech pravidelně.\n\nV roce 1939 se provdala za svého filmového kolegu Clarka Gablea.\n\nZemřela tragicky ve svých 33 letech při leteckém neštěstí.\n\nMá svoji hvězdu na hollywoodském chodníku slávy.\n\n"}
{"id": "599907", "url": "https://cs.wikipedia.org/wiki?curid=599907", "title": "Indická hokejová reprezentace", "text": "Indická hokejová reprezentace\n\nIndická hokejová reprezentace je národní hokejové mužstvo Indie. Hokejový svaz sdružuje 856 registrovaných hráčů (z toho 315 seniorů), majících k dispozici 10 hal a 4 otevřené stadiony s umělou ledovou plochou. Indie je členem Mezinárodní federace ledního hokeje od 27. dubna 1989.\n\n15.03.2009 Thajsko 14:0 Indie \n\n16.03.2009 Mongolsko 10:0 Indie \n\n17.03.2009 Malajsie 10:1 Indie \n\n19.03.2009 Singapur 5:0 Indie \n\n20.03.2009 Macao 8:0 Indie \n\n25.04.2011 Thajsko 29:0 Indie \n\n26.04.2011 Kuvajt 39:2 Indie \n\n27.04.2011 Hongkong 15:0 Indie \n\n29.04.2011 Spojené arabské emiráty 10:0 Indie \n\n30.04.2011 Macao 8:0 Indie \n\n18.03.2012 Macao 5:3 Indie \n\n20.03.2012 Malajsie 13:2 Indie \n\n21.03.2012 Indie 5:1 Macao \n\n21.03.2012 Malajsie 18:2 Indie \n\n23.03.2012 Kuvajt 13:2 Indie \n\n16.03.2013 Mongolsko 20:0 Indie \n\n18.03.2013 Hongkong 21:0 Indie \n\n19.03.2013 Singapur 13:4 Indie \n\n21.03.2013 Macao 9:1 Indie \n\n24.02.2014 Macao 12:0 Indie \n\n26.02.2014 Kyrgyzstán 6:2 Indie \n\n27.02.2014 Singapur 6:2 Indie \n\n01.03.2014 Kyrgyzstán 16:2 Indie \n\n02.03.2014 Singapur 5:3 Indie \n\n18.04.2015 Omán 6:5 Indie \n\n19.04.2015 Kuvajt 10:2 Indie \n\n21.04.2015 Singapur 13:0 Indie \n\n22.04.2015 Kyrgyzstán 9:1 Indie \n\n24.04.2015 Malajsie 16:4 Indie \n\n09.04.2016 Kyrgyzstán 11:1 Indie \n\n10.04.2016 Macao 7:6 Indie \n\n13.04.2016 Katar 5:2 Indie \n\n14.04.2016 Malajsie 11:5 Indie \n\n"}
{"id": "599908", "url": "https://cs.wikipedia.org/wiki?curid=599908", "title": "Mikroregion Černilovsko", "text": "Mikroregion Černilovsko\n\nMikroregion Černilovsko je svazek obcí (dle § 49 zákona č.128/2000 Sb. o obcích) v okresu Hradec Králové, jeho sídlem je Černilov a jeho cílem je koordinování celkového rozvoje území mikroregionu na základě společné strategie, přímé provádění společných investičních akcí a společná propagace mikroregionu v cestovním ruchu. Sdružuje celkem 8 obcí a byl založen v roce 2002.\n\n\n"}
{"id": "599912", "url": "https://cs.wikipedia.org/wiki?curid=599912", "title": "Mikroregion Hustířanka", "text": "Mikroregion Hustířanka\n\nMikroregion Hustířanka je svazek obcí (dle § 49 zákona č.128/2000 Sb. o obcích) v okresu Hradec Králové, okresu Náchod a okresu Trutnov, jeho sídlem jsou Velichovky a jeho cílem je koordinování celkového rozvoje území mikroregionu na základě společné strategie, koordinování územních plánů a územního plánování, přímé provádění společných investičních akcí, společný postup při prosazování ekologické stability území a společná propagace mikroregionu v cestovním ruchu. Sdružuje celkem 15 obcí a byl založen v roce 2001.\n\n\n"}
{"id": "599913", "url": "https://cs.wikipedia.org/wiki?curid=599913", "title": "Princess Royal", "text": "Princess Royal\n\nPrincess Royal (\"Královská princezna\") je titul příležitostně udělovaný ve Spojeném království nejstarší dceři panujícího monarchy. Nenáleží jí automaticky, je pokaždé udělován panujícím monarchou a tak ne každá nejstarší dcera (od roku 1642) tento titul nosila. Titul je doživotní a nelze jej pozbýt ani změnou stavu (např. sňatkem). Titul nemohou nosit dvě princezny současně.\n\nTitul vznikl v 17. století na popud manželky krále Karla I., Henrietty Marie Bourbonské, která si přála, aby její nejstarší dcera nosila stejný titul, jaký by nosila ve Francii (\"Madame Royale\"). V roce 1642 tak Karel I. udělil titul poprvé své nejstarší dceři (třetímu dítěti), Marii. Titul se však přestal užívat až do panování Jiřího II., kdy byl udělen jeho nejstarší dceři Anně Hannoverské.\n\n\nNásledujícím nejstarším dcerám nebyl titul udělen: \n"}
{"id": "599915", "url": "https://cs.wikipedia.org/wiki?curid=599915", "title": "Mikroregion Nechanicko", "text": "Mikroregion Nechanicko\n\nMikroregion Nechanicko je svazek obcí (dle § 49 zákona č.128/2000 Sb. o obcích) v okresu Hradec Králové, jeho sídlem je Mokrovousy a jeho cílem je koordinování celkového rozvoje území mikroregionu na základě společné strategie. Sdružuje celkem 20 obcí a byl založen v roce 2001.\n\n\n"}
{"id": "599918", "url": "https://cs.wikipedia.org/wiki?curid=599918", "title": "Mikroregion Novobydžovsko", "text": "Mikroregion Novobydžovsko\n\nMikroregion Novobydžovsko je svazek obcí (dle § 49 zákona č.128/2000 Sb. o obcích) v okresu Hradec Králové, jeho sídlem je Nový Bydžov a jeho cílem je koordinování celkového rozvoje území mikroregionu na základě společné strategie, přímé provádění společných investičních akcí, společný postup při prosazování ekologické stability území a společná propagace mikroregionu v cestovním ruchu. Sdružuje celkem 19 obcí a byl založen v roce 2001.\n\n\n"}
{"id": "599920", "url": "https://cs.wikipedia.org/wiki?curid=599920", "title": "Mikroregion obcí Památkové zóny 1866", "text": "Mikroregion obcí Památkové zóny 1866\n\nMikroregion obcí Památkové zóny byl založen v roce 2001 a v nynější době sdružuje celkem 10 obcí. Jedná se o obce, které byly v rozhodující bitvě války roku 1866 nejvíce zasaženy: Benátky, Čistěves, Hořiněves, Máslojedy, Neděliště, Sendražice, Střezetice, Světí, Vrchovnice a Všestary. Na rozloze 5 857 ha zde žije celkem cca 7 200 obyvatel. Mezi základní priority pro vytvoření dobrovolného svazku obcí, patřila mimo jiné realizace Strategického plánu, spolupráce v oblasti ekonomického rozvoje, rozvoje venkova, spolupráce při územním plánování, rozvoj cestovního ruchu a propagace regionu, udržování památek, řešení společných zájmů v oblasti dopravy, komunikaci spojů, zabezpečení čistoty obcí, správy veřejné zeleně a veřejné osvětlení a mnoho dalších. \n\nStrategický plán rozvoje Mikroregionu byl vypracován v roce 2004, aktualizace v roce 2015. Od svého vzniku se Svazku obcí za pomoci grantů z Královéhradeckého kraje, Programu obnovy venkova a programu SROP podařilo realizovat nemálo projektů. Mezi nejvýznamnější lze zcela jistě zařadit výstavbu cyklostezek, veřejnou internetizaci a rozhlas obcí, zakoupení techniky pro celoroční údržbu veřejně přístupných prostranství a pořízení měřičů rychlosti do všech obcí, mobiliáře, atd.    \n\nV roce 2009 se uskutečnil I. ročník soutěže v požárním sportu o putovní pohár Mikroregionu obcí Památkové zóny 1866.\n\nV roce 2004 byly uzavřeny smlouvy o partnerství a vzájemné spolupráci se sousedními svazky obcí Mikroregionem Urbanická brázda a Nechanicko. V rámci této spolupráce byla v roce 2007 založena o.p.s. Hradecký venkov, a její územní pracoviště Místní akční skupina Hradecký venkov, která v současné době působí jak na území výše zmiňovaných svazků obcí, tak i na území Mikroregionu Hustířanka. Strategický plán Místní akční skupiny Hradecký venkov byl schválen k financování. To znamená, že do roku 2015 podpořil a pomohl s realizací projektů na území 4 svazků v oblasti např. občanské vybavenosti, kulturního dědictví, cestovního ruchu, ale i podnikání.   Pro programové období 2014 – 2020 programový výbor schválil Strategii komunitně vedeného místního rozvoje, na jejímž základě budou mít možnost subjekty z území realizovat své projekty dle vyhlášených výzev od r. 2017. \n\nOd počátku roku 2006 vychází čtvrtletní periodikum „Zpravodaj Mikroregionu obcí Památkové zóny“, který občany seznamuje s činností mikroregionu, akcemi v jednotlivých obcích, které jsou v přípravě, nebo již uskutečněné. Tento výtisk je dodáván do poštovních schránek do každé domácnosti zdarma.\n\nMikroregionem procházejí naučné stezky: „Josefov – Smiřice - Chlum 1866“ a „Bitva u Hradce Králové 3. července 1866 – jižní křídlo“, bojištěm na Chlumu vede naučná stezka „Centrální bojiště Chlum“. Stezky byly vybudovány a jsou provozovány Komitétem pro udržování památek z války roku 1866. \n\n\n"}
{"id": "599923", "url": "https://cs.wikipedia.org/wiki?curid=599923", "title": "Lichtenštejnská hokejová reprezentace", "text": "Lichtenštejnská hokejová reprezentace\n\nLichtenštejnská hokejová reprezentace je národní hokejové mužstvo Lichtenštejnska. Hokejový svaz sdružuje 80 registrovaných hráčů (z toho 70 seniorů). Lichtenštejnsko je členem Mezinárodní federace ledního hokeje od 4. října 2001.\n\nV roce 2007 mužstvo vedl Miroslav Berek.\n\n26.04.2003 Lucembursko 7:1 Lichtenštejnsko \n\n10.03.2007 Lichtenštejnsko 2:4 Lucembursko (hráno ve švýcarském Widnau)\n\n"}
{"id": "599924", "url": "https://cs.wikipedia.org/wiki?curid=599924", "title": "Mikroregion Podchlumí", "text": "Mikroregion Podchlumí\n\nMikroregion Podchlumí je svazek obcí (dle § 49 zákona č.128/2000 Sb. o obcích) v okresu Jičín, jeho sídlem je Ostroměř a jeho cílem je koordinování celkového rozvoje území mikroregionu na základě společné strategie, přímé provádění společných investičních akcí, společný postup při prosazování ekologické stability území a společná propagace mikroregionu v cestovním ruchu. Sdružuje celkem 27 obcí a byl založen v roce 1999.\n\n\n"}
{"id": "599926", "url": "https://cs.wikipedia.org/wiki?curid=599926", "title": "Mikroregion Rodný kraj Františka Kupky", "text": "Mikroregion Rodný kraj Františka Kupky\n\nMikroregion Rodný kraj Františka Kupky je svazek obcí (dle § 49 zákona č.128/2000 Sb. o obcích) v okresu Rychnov nad Kněžnou, jeho sídlem je Dobruška a jeho cílem je další rozvoj měst a obcí, které se stanou členy tohoto svazku, jejich vyrovnání evropským standardům a vývojovým trendům 21. století ve všech oblastech lidského života. Rozhodujícími problémy, které bude svazek řešit budou snižování nezaměstnanosti, zlepšování životního prostředí, rozvoj ekonomiky, infrastruktury, cestovního ruchu a dalších oblastí vymezených § 50 zákona č. 128/2000 Sb., v platném znění, jež korespondují s cíli a posláním svazku. Sdružuje celkem 2 obce a byl založen v roce 2007.\n\n\n\n"}
{"id": "599928", "url": "https://cs.wikipedia.org/wiki?curid=599928", "title": "Mikroregion Rychnovsko", "text": "Mikroregion Rychnovsko\n\nMikroregion Rychnovsko je svazek obcí (dle § 49 zákona č.128/2000 Sb. o obcích) v okresu Rychnov nad Kněžnou, jeho sídlem je Rychnov nad Kněžnou a jeho cílem je koordinování celkového rozvoje území mikroregionu na základě společné strategie, koordinování územních plánů a územního plánování, přímé provádění společných investičních akcí a společná propagace mikroregionu v cestovním ruchu. Sdružuje celkem 30 obcí a byl založen v roce 2004.\n\n"}
