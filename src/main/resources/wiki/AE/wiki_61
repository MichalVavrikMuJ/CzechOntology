{"id": "680854", "url": "https://cs.wikipedia.org/wiki?curid=680854", "title": "Clementina Hawarden", "text": "Clementina Hawarden\n\nVikomtesa Clementina Elphinstone Maude, rozená Fleeming (1. června 1822 - 19. ledna 1865), známá jako Lady Clementina Hawarden byla významná portrétní fotografka v 60. letech 19. století.\n\nByla dcerou admirála britského námořnictva Charlese Elphinstona Fleeminga, která se provdala Cornwallise Maudeho, 1. hraběte de Montalta a 4. vikomta Hawardenského v roce 1845, se kterým měla deset dětí (z nichž přežilo osm - sedm dcer a jeden syn). Fotografii se začala věnovat asi na konci roku 1857 nebo začátku 1858 (ve svých čtyřiceti letech), zatímco žila na panství svého manžela v Dundrumu u Tipperary v Irsku. Po přestěhování do Londýna v roce 1859 dostala možnost založit studio ve svém domě v South Kensingtonu. Tam pořídila mnoho pro svou tvorbu charakteristických portrétů, z nichž mnohé jsou její děti.\n\nPoprvé vystavovala na výroční výstavě Fotografické společnosti v Londýně v lednu 1863 a členkou Společnosti byla zvolena v březnu následujícího roku. Její práce byly široce uznávané pro svou \"uměleckou dokonalost\", na výstavách získala řadu medailí za kompozici.\n\nJejí fotografie z tohoto období ukazují většinou osamělé ženy v melancholii. Jsou umístěny v jasně osvětlených situacích, často u okna, obklopené tkaninami, drapéremi, záclonami a zrcadly. Fotografie jsou bohaté na světlo a bohatou škálu stínů, plný romantické a sentimentální atmosféry. Spisovatel a fotograf Lewis Carroll její práce velmi obdivoval a také se jimi inspiroval. V roce 1864 několik fotografií od ní zakoupil. Jejím dalším současníkem byla Julia Margaret Cameronová, která začala fotografovat ve svých padesáti letech.\n\nZemřela náhle na zápal plic 19. ledna 1865. Nekrolog, zveřejněný 27. ledna 1865 v časopise British Journal of Photography, napsal Oscar Gustave Rejlander.\n\nFotografie Hawardenové byly posmrtně vystaveny na Dublinské mezinárodní výstavě v roce 1865. Její tvorba ovlivnila celou řadu umělců, kromě Lewise Carrolla, také řadu současných fotografů, jako je například Sally Mann.\n\nKolekce asi 90 procent jejích portrétů se nachází ve sbírkách Victoria and Albert Museum v Londýně.\n\n\n"}
{"id": "680855", "url": "https://cs.wikipedia.org/wiki?curid=680855", "title": "Flaming (píseň)", "text": "Flaming (píseň)\n\n„Flaming“ je skladba britské rockové skupiny Pink Floyd, která byla poprvé vydána v roce 1967 na jejich debutovém albu \"The Piper at the Gates of Dawn\" (v pořadí na desce čtvrtá). Téhož roku také vyšla v USA jako singl. Jedná se o píseň řazenou do psychedelického rocku či popu, napsal ji kytarista a zpěvák Syd Barrett, který ji také zpívá.\n\nÚvod písně je charakteristický zvukem pístové píšťaly, na kterou hraje baskytarista Roger Waters. Text pojednává o hře o dětských kamarádů, jejich lenošení na loukách s blatouchy a pampeliškami u řeky. Syd Barrett se zde inspiroval zážitky ze svého dětství, kdy právě takto utíkal společně se svou sestrou Rosemary odpočinout si od moderního světa na Grantchesterské louky v okolí Cambridge.\n\nPrvní doložený koncert, kde píseň „Flaming“ zazněla, odehráli Pink Floyd 12. května 1967 v londýnské Queen Elizabeth Hall v rámci svého speciálního vystoupení Games for May. Poté, co v první polovině roku 1968 odešel ze skupiny Syd Barrett, kterého nahradil David Gilmour, již kapela tuto skladbu hrála méně často. Poslední zaznamenaný koncert, v jehož setlistu se nacházela, se konal 27. listopadu 1968 v anglickém Newcastlu-under-Lyme. Živé verze dosahovaly i pěti minut a uprostřed obsahovaly delší instrumentální pasáž.\n\nOriginální verze nahraná pro album \"The Piper at the Gates of Dawn\" (vydáno 4. srpna 1967) měla délku 2 minuty a 46 sekund. Lehce odlišný mono mix skladby byl 6. listopadu téhož roku vydán jako třetí singl (katalogové číslo: Tower 378) skupiny v USA a zároveň první, který nevyšel ve Spojeném království. Nepočítaje box sety s celou deskou \"The Piper at the Gates of Dawn\" nebyla píseň „Flaming“ vydána na žádném kompilačním albu.\n\n"}
{"id": "680864", "url": "https://cs.wikipedia.org/wiki?curid=680864", "title": "Coming Back to Life", "text": "Coming Back to Life\n\n„Coming Back to Life“ je osmá skladba z posledního studiového alba anglické progresivně rockové skupiny Pink Floyd The Division Bell z roku 1994. Autorem skladby je frontman skupiny David Gilmour.\n\n"}
{"id": "680873", "url": "https://cs.wikipedia.org/wiki?curid=680873", "title": "Pow R. Toc H.", "text": "Pow R. Toc H.\n\n„Pow R. Toc H.“ je skladba britské rockové skupiny Pink Floyd, která byla v srpnu 1967 vydána na jejich debutovém albu \"The Piper at the Gates of Dawn\". Tato instrumentální skladba s vokálními efekty, na jejíž tvorbě se podíleli všichni tehdejší členové skupiny, je řazena do žánrů psychedelického, experimentálního, instrumentálního a space rocku.\n\nJedná se o experimentální skladbu, v jejíž větší části je dominantním nástrojem klavír, kterému ve velké míře sekundují nejrůznější vokální efekty. Výraz „Toc H.“ označoval v kódu armádních signalistů zkratku „TH“, což bylo označení pro Talbot House, klub, kde důstojníci i mužstvo si byli rovni. Ten se později stal mezidenominační křesťanskou společenskou organizací.\n\nPodle bubeníka Nicka Masona sledovali členové Pink Floyd ve vedlejším studiu skupinu The Beatles, která nahrávala píseň „Lovely Rita“ z alba \"Sgt. Pepper's Lonely Hearts Club Band\". Právě ve skladbě „Pow R. Toc H.“, která byla nahrávána ve stejné době, jsou použity podobně znějící efekty a zvuky.\n\nPrvní doložený koncert, v jehož setlistu se nacházela „Pow R. Toc H.“, odehráli Pink Floyd 14. října 1966 ve londýnském kostele Všech svatých, jednalo se o benefiční koncert pro London Free School. Délka živého provedení přesahovala i 11 minut, neboť doprostřed skladby byla vložena dlouhá improvizovaná instrumentální pasáž. V roce 1969 byla píseň přejmenována na „The Pink Jungle“ a stala se součástí suity „The Journey“ z tematických koncertů The Man and the Journey. Zřejmě naposledy zazněla „Pow R. Toc H.“ na vystoupení 1. listopadu 1969 v Manchesteru.\n\nPůvodní verze nahraná pro album \"The Piper at the Gates of Dawn\" má délku 4 minuty a 26 sekund. Nepočítaje zařazení tohoto alba do různých box setů, nebyla skladba „Pow R. Toc H.“ vydána na žádném kompilačním albu.\n\n"}
{"id": "680878", "url": "https://cs.wikipedia.org/wiki?curid=680878", "title": "Take Up Thy Stethoscope and Walk", "text": "Take Up Thy Stethoscope and Walk\n\n„Take Up Thy Stethoscope and Walk“ je skladba britské rockové skupiny Pink Floyd, poprvé byla vydána v srpnu 1967 na jejich debutovém albu \"The Piper at the Gates of Dawn\" jako šestá v pořadí. Napsal ji baskytarista a zpěvák Roger Waters, pro kterého to byla premiéra v roli autora.\n\nNa této skladbě v rychlém tempu se jako na jediné na albu \"The Piper at the Gates of Dawn\" nepodílel Syd Barrett, neboť je výhradním dílem Rogera Waterse, který ji také zazpíval. Dal však prostor „zběsilé“ Barrettově kytaře a „maniakální“ klávesové hře Rick Wrighta. Poměrně morbidní text je výjimkou na celém albu, jehož hlavním autorem je Barrett, a je první známkou pozdějších Watersových oblíbených témat. Název „Take Up Thy Stethoscope and Walk“ (\"Vezmi svůj stetoskop a choď\") odkazuje na verš 8 z páté kapitoly Evangelia podle Jana: „Ježíš mu řekl: Vstaň, vezmi lože své a choď!“ (anglicky \"Jesus saith unto him, Rise, take up thy bed, and walk\").\n\nZřejmě jediný doložený koncert, kde Pink Floyd hráli skladbu „Take Up Thy Stethoscope and Walk“, se konal 25. listopadu 1967 v anglickém Blackpoolu. Setlisty vystoupení z těchto raných dob skupiny ale většinou nejsou zachované, tudíž ji kapela mohla hrát i častěji.\n\nPůvodní verze nahraná pro album \"The Piper at the Gates of Dawn\" má délku 3 minuty a 5 sekund. Na žádném dalším kompilačním albu nebyla vydána, pokud se nepočítají box sety se zařazenou celou deskou \"The Piper at the Gates of Dawn\".\n\n"}
{"id": "680890", "url": "https://cs.wikipedia.org/wiki?curid=680890", "title": "Alcázar", "text": "Alcázar\n\nAlcázar ([-kasar], z arabského القصر \"al-kasr\", pevnost, hrad, palác) je typ pevnostní budovy stavěné ve městech na Pyrenejském poloostrově Maury. Alcázary se vyvinuly z alcazab ve 13.–14. století a poté, co je opustili maurští obyvatelé, často sloužily za sídlo křesťanských vládců, tímto názvem byla označována i některá sídla budovaná později. Mezi známé patří alcázar v Seville, Alcázar de los Reyes Cristianos v Córdobě, či alcázar v Toledu. V Portugalsku se nazývají tyto stavby alcácer a portugalské město Alcácer do Sal přejalo toto označení do názvu.\n\n"}
{"id": "680893", "url": "https://cs.wikipedia.org/wiki?curid=680893", "title": "Jugband Blues", "text": "Jugband Blues\n\n„Jugband Blues“ je skladba britské rockové skupiny Pink Floyd, poprvé vyšla na albu \"A Saucerful of Secrets\" v červnu 1968, kde byla zařazena jako poslední sedmá v pořadí. Jejím autorem je kytarista Syd Barrett, pro něhož to je jeho poslední píseň nahraná a vydaná Pink Floyd, neboť ze skupiny na jaře 1968 odešel.\n\n„Smutně prorocký“ text písně „připomíná rekviem“, „jako by [její autor] věděl, co se s ním děje, a přesto s tím nemohl nic udělat“. Ve druhé polovině roku 1967 se totiž u Barretta projevily silné psychické problémy, pravděpodobně částečně způsobené nadměrným užíváním LSD. Vymýšlel podivné skladby, nebyl schopen koncertovat, takže jej na začátku roku 1968 nahradil David Gilmour. Podle Barryho Milese je „Jugband Blues“ jednou z Barrettových nejlepších a zároveň nejexperimentálnějších písní. Skladba byla z větší části nahrána v říjnu 1967, pro natáčení si Barrett pozval členy dechového orchestru Armády spásy a chtěl po nich, aby hráli, co se jim zlíbí. Po hádce s producentem Normanem Smithem, který s jeho způsoben nahrávání nebyl spokojen, naštvaně ze studia odešel. Smith poté orchestru povolil lehké odchýlení od pevné formy.\n\nJediným doloženým vystoupením, kde Pink Floyd hráli píseň „Jugband Blues“, je živé nahrávání v londýnských studiích BBC ze dne 20. prosince 1967. Záznam se skladbami „Vegetable Man“, „Scream Thy Last Scream“, „Jugband Blues“ a „Pow R. Toc H.“ byl odvysílán 31. prosince 1967 na stanici BBC Radio One v pořadu \"Top Gear\" Johna Peela. Studiová verze skladby o délce 3 minut a 1 sekundy vyšla na albu \"A Saucerful of Secrets\" (1968), byla též zařazena na kompilaci \"\" (2001).\n\n"}
{"id": "680931", "url": "https://cs.wikipedia.org/wiki?curid=680931", "title": "Matra Bagheera", "text": "Matra Bagheera\n\nMatra Bagheera je třímístný sportovní automobil vyráběný v letech 1973–1980 francouzskou společností Matra. \n\nAutomobil vznikl ve spolupráci s firmou Simca, prodávala se proto také pod názvem Matra-Simca Bagheera. Název automobilu byl odvozen od jména černého levharta z Knihy džunglí a měl podrhnout sportovní charakter vozu. Vozidlo se vyznačovalo nezvyklým uspořádáním interiéru se třemi sedadly v jedné řadě, přičemž sedadlo řidiče bylo samostatné a sedadla spolujezdců po pravé straně byla spojena. Automobil využíval řadu agregátů osobních vozů Simca (motor, rychlostní skříň a prvky zavěšení nápravy) ale na rozdíl od Simcy měl motor umístěný uprostřed napříč před zadní osou a poháněná zadní kola. Vlevo od motoru za sedadlem řidiče byla umístěna palivová nádrž o objemu 56 l.\n\nAutomobil se už v současnosti vyskytuje zřídka, především z důvodu nízké výrobní kvality a náchylností ke korozi (v roce 1975 byl v Německu označen Stříbrným citrónem udělovaným autoklubem ADAC jako tehdy nejméně kvalitní vůz). Nástupce Bagheery Matra Murena byla proto vyráběna už s plně pozinkovanou karoserií.\n"}
{"id": "680954", "url": "https://cs.wikipedia.org/wiki?curid=680954", "title": "Caligula (film)", "text": "Caligula (film)\n\nCaligula je italsko-americké historicko-erotické filmové drama z roku 1979 režiséra Tinto Brasse s Malcolmem McDowellem v hlavní roli. Film pojednává o vzestupu a pádu římského císaře Caliguly.\n\nJde o jeden z nejkontroverznějších a nejotevřenějších historických hraných filmů v celé historii kinematografie 20. století, který byl některými herci i diváky považován za snímek otevřeně pornografický pro své otevřeně znázorněné sexuální scény. Původní scénář napsal Gore Vidal a doplňkové sexuální scény pak natáčel Giancarlo Lui a zakladatel časopisu \"Penthouse\" Bob Guccione.\n\nZ důvodů otevřeně znázorněného sexu byl původní film několikrát sestříhán a existuje v několika různých kratších verzích. Také někteří významní herci posléze odmítli být s tímto filmem spojováni a jejich jméno nebylo uvedeno ani ve filmových titulcích.\n\nFilm nicméně velice dobře vystihl dusivou náladu neustálého strachu, neomezené krutosti, incestního i jiného sexu, bezprecedentního násilí, která v té době panovala nejen na Caligulově panovnickém dvoře ale v celém tehdejším Římě.\n\n\n"}
{"id": "680958", "url": "https://cs.wikipedia.org/wiki?curid=680958", "title": "Rozkošný jed", "text": "Rozkošný jed\n\nRozkošný jed je čtvrtou epizodou první řady seriálu Prison Break, ve které se hlavní protagonista Michael Scofield musí zbavit svého nového spoluvězně, Chralese Haywira Patoshika. Režíroval ji Matt Earl Beesley a napsal ji Matt Olmstead. \n\nEpizoda začíná divokým snem Lincolna Burrowse, kterému se zdá, že ho dozorci jdou popravit o měsíc dříve, než bylo v plánu, a po probuzení si uvědomuje, jak moc nechce zemřít. Michael zatím zjišťuje, že jeho spoluvězeň Haywire nechce utéct z vězení, zatímco bláznivého Haywira začíná zajímat jeho tetování, které podle něj něco znamená. Michael mu ho ale neukáže a tak je Haywire tetováním doslova posedlý a jeho nepříčetný pohled pronásleduje Michaela snad pořád. Toho si všímá i John Abruzzi, který po Michaelovi chce, aby své problémy co nejrychleji vyřešil. \n\nMichael jde opět pomoci s dřevěným modelem Tádž Mahalu ředitelovi věznice Popovi, který mu nabízí protislužbu. Michael se chce zbavit Haywira, ale Pope mu říká, že tyto záležitosti má na starost dozorce Brad Bellick. Popa překvapuje jeho manželka Judy, která nemá stavbu vidět před výročím a když už směřuje ke dveřím ředitelovi pracovny, vyjde Michael a chytře ji od dalšího postupu odradí. Licolna navštěvuje Veronica Donovan, která díky zmizení Leticie Barris začíná věřit, že je Lincoln nevinný. Ten ji pošle za právníkem Benem Forsikem z Projektu Justice, který se zabývá případy neprávem odsouzených vězňů. Fernando Sucre se opět snaží dovolat své snoubence Maricruz, ale ta mu telefon opět nebere.\n\nHaywire přichází na to, že Michaelovo tetování je vzorem čehosi, což je pravda, ale Michael to přiznat nemůže. Ředitel Pope si k sobě pozve Bellicka, po kterém chce, aby Haywira dal do jiné cely, jelikož mu jde především o nápravu než o potrestání vězňů. Pope se také svěřuje, že Bellicka chce při odchodu do důchodu navrhnout na nového ředitele, což ho má motivovat ke správnému rozhodnutí. Sucreho přichází navštívit místo Maricruz její nový přítel Hector Avilla, Fernandův bratranec, který mu vzkáže, že je Maricruz s ním a že nemůže čekat, než se dostane z vězení. \n\nScofield si jde do skladu s chemikáliemi pro suroviny, které potřebuje na výrobu rozkošného jedu (HSO + Ca(PO) + 6 HO ↔ 2 HPO + 3 CaSO.2HO), který je částí plánu na útěk. Tam ho zachytí dozorce Bellick, který mu dupne na nemocnou nohu s tím, aby ho už nikdy neobcházel k Popovi. Michael sebere Haywirovi zubní pastu, jejíž tubu potřebuje k jedu. Sucre volá své přítelkyni Maricruz a zjišťuje, že ji Hector nalhal, že se schází s jinou a že má sama obavy, že když se něco stane, tak si může Fernando odsedět celý desetiletý trest.\n\nVeronica tedy navštěvuje advokáta Forsika a jeho asistenta Nicka Savrinna, ale zkušenější Forsik ji odmítne s tím, že má jeho společnost příliš mnoho práce a myslí, že by s Burrowsovým trestem moc nenadělal. Při návštěvě Forsika se agent Paul Kellerman vloupal do Veroničina bytu, kde odhaluje její přátelství s Lincolnem. Veronica se dále snaží pomoci a tak se schází s policistou Westonem, který zadržel Burrowse, ale říká ji pouze, že to bylo tak, jak napsal do hlášení. Když se chce vrátit, překvapuje ji Nick Savrinn z Projektu Justice, který ji chce s případem pomoci.\n\nMichael ve vězení získává přes Abruzziho jakousi chemikálii, která mu pomůže zbavit se Haywira, zatímco mafián mu nabízí také nůž, který je podle něj rychlejší cestou, jak se vypořádat s problémem. Pak potká Sucreho, který po posledním rozhovoru s Maricruz přehodnotil svůj názor a opět chce utéci. Agentiům zatím dochází, že Scofieldovo odsouzení za náhlý trestný čin, který přišel doslova znenadání uprostřed jeho spořádaného života, není náhodou, ale že se něco děje. Haywirovi došlo, že tetování je cestou, ale myslí, že se jedná o cestu do pekla. Michael musí tedy ze své cely Haywira dostat a rozbíjí si o mříže hlavu, takže přichází dozorci, kteří Haywira odvádí. Zanedlouho k Michaelovi přivádí Sucreho, který se už nemůže dočkat, až se začne pracovat na plánu.\n\nLincolna si pozve k výslechu Veronica s Nickem, kteří se ho ptají na údajnou vraždu. Lincoln říká, že zbraň zahodil do kanálu na ulici a že nepral kalhoty Steadmana ve vaně, jak policista uvedl ve hlášení, ale že měl mokré ruce, protože si je umýval v umyvadle. Na vražedné zbrani byly ale Lincolnovy otisky, které se tam dostaly při službě jakémusi Boovi, pro kterého měl zbraně vyzkoušet, jinak mu prý zabije syna, L. J.. Michael odhaluje, že ordinace je pro plán důležitá kvůli tomu, že je nejblíže k hradbám věznice. S pomocí Sucreho se už prokopává první zdí, která odděluje jejich celu od potrubí. Agent Kellerman se na konci dílu staví za kolegou Halem, kterému říká, že věc s přesunem Scofielda do jiné věznice vyřídil. \n"}
{"id": "680962", "url": "https://cs.wikipedia.org/wiki?curid=680962", "title": "Bajkalské pohoří", "text": "Bajkalské pohoří\n\nBajkalské pohoří (rusky \"Байкальский хребет, Bajkal'skij hrebet)\" je asi 300 km dlouhé horské pásmo, které se táhne z jihozápadu na severovýchod podél západního pobřeží jezera Bajkal v Rusku. Běžná nadmořská výška hřebene se pohybuje mezi 1900 a 2200 m, kulminuje Čerského horou na 2572 m. Na severovýchodě na něj navazuje hřeben Synnyr, který představuje jižní okraj Severobajkalské vysočiny \"(Северо-Байкальское нагорье).\" Na severu je prodloužením Bajkalského pohoří hřeben Akitkan, který ohraničuje vysočinu ze západu.\n\nZhruba do 1000 m jsou svahy porostlé lesostepí a borovými lesy, výše roste tajga. Ve střední a severní části převažuje listnatá tajga. Nad 1400 m les řídne.\n\nPod průsmykem Davan prochází tunelem Bajkalsko-amurská magistrála. V jižní části pohoří byla vyhlášena rezervace Bajkalsko-Lenskij zapovednik.\n\n"}
{"id": "680963", "url": "https://cs.wikipedia.org/wiki?curid=680963", "title": "Arborista", "text": "Arborista\n\nArborista je odborník v oboru péče o dřeviny rostoucí mimo les, vyhledávaný zejména pro speciální zásahy na dřevinách. Pro práci arboristy jsou vzhledem k rozmanitosti zásahů nezbytné znalosti z dendrologie, fytopatologie, fyziologie, mechaniky a pedologie. Dále je nutná znalost příslušné legislativy, bezpečnosti práce a správního řádu. Typickou náplní práce je provádění pěstebních a stabilizačních opatření (odborný řez, instalace vázání korun apod.), rizikové kácení, ale také výsadba dřevin, ochrana stromů při stavební činnosti nebo hodnocení stavu jednotlivých stromů.\n\nArboristika ( ) je věda na pomezí lesnictví a okrasného zahradnictví. Zabývá se komplexní péčí o dřeviny a jejich porosty zejména v urbanizovaném prostředí, příp. speciálními sanačními zásahy na solitérních stromech a ve speciálně založených okrasných výsadbách zvláštního významu v krajině (památné stromy, významné aleje, zámecké parky apod.). Vzhledem ke svému přesahu od péče o jednotlivé stromy až na úroveň komplexního pohledu na celkovou péči o městskou zeleň (se zvláštním důrazem na dřevinné vegetační prvky) je tento obor v anglicky mluvících zemích často označován jako \"městské lesnictví\".\nOdborné znalosti a zkušenosti může arborista prokázat složením certifikační zkoušky.\n\nV ČR v současnosti probíhá certifikace ETW – Evropský certifikovaný arborista (stromolezec), probíhající pod záštitou mezinárodní organizace EAC (European Arboricultural Council), certifikace ČCA – Český certifikovaný arborista (ve třech úrovních – technik, stromolezec a konzultant) a mezinárodní certifikace ABA INTERNATIONAL - Arborista level 1 (A1-Tree Climbing, Handsaw Use & Aerial Rescue), Arborista level 2 (A2-Tree Climbing & Aerial Chainsaw Techniques), Arborista level 3 (A3-Aerial Tree Rigging Techniques), které v České republice zaštiťuje Mendelova univerzita v Brně, SZKT (Sekce péče o dřeviny – ISA pod záštitou Společnosti pro zahradní a krajinářskou tvorbu) a jiné organizace.\n\nKaždá z těchto certifikací deklaruje odlišnou oblast i úroveň znalostí a zkušenostíː zatímco držitelé certifikátu ETW a ČCA stromolezec při zkoušce prokazují kromě základních znalostí především schopnost bezpečného pohybu a práce v koruně stromu za použití lanových technik, ČCA konzultant se zaměřuje především na vyhodnocování stavu stromů. ČCA technik garantuje základní znalosti v oblasti péče o dřeviny a obecné zahradnické dovednosti spojené s jejich výsadbou a prováděním pěstebních opatření bez použití lanových technik. \n\nABA A1 praktická zkouška dovedností je zaměřena na stromolezení, užití ruční pilky a záchranu zraněného ve stupačkách i bez, A2 je stromolezení a užití motorové pily při stromolezení, A3 je kácení stromu po částech bez a s lanem. Mezinárodní zkoušky ABA kladou důraz na kvalitu dovednosti, bezpečnost a ochranu zdraví pracovníků. \n\nOjediněle je možné se v ČR setkat také s certifikáty americké organizace ISA (International Society of Arboriculture).\n\nV současné době se pracuje na standardizaci postupů užívaných v oblasti péče o stromy rostoucí mimo les, aktuální verze standardu jsou dostupné ze stránek Agentury ochrany přírody a krajiny ČR.\n"}
{"id": "680967", "url": "https://cs.wikipedia.org/wiki?curid=680967", "title": "Malcolm McDowell", "text": "Malcolm McDowell\n\nMalcolm McDowell (* 13. června 1943 Leeds, Yorkshire, Anglie, Spojené království), rodným jménem Malcolm John Taylor, je anglický herec a příležitostný scenárista. Mezi jeho nejznámější filmové role patří snímky \"Kdyby...\" z roku 1968, \"Mechanický pomeranč\" z roku 1971, \"Šťastný to muž\" z roku 1973 nebo \"Caligula\" z roku 1979. Ve filmu se objevil poprvé v polovině 60. let 20. století, první hlavní roli si zahrál ve snímku \"Kdyby...\". Během své herecké kariéry posléze vystupoval v několika desítkách hraných filmů a televizních seriálů, ve kterých velmi často najdeme různé záporné role lidí na okraji společnosti – zločinců, vrahů, šílenců, podivínů či psychopatů.\n\nJde o významného a všestranného divadelního herce. Pracuje také jako dabér a voiceover.\n\nByl celkem třikrát ženatý, poprvé s Margot Bennettovou v letech 1975–1980, podruhé s americkou herečkou Mary Steenburgenovou v letech 1980–1990, od roku 1991 má za manželku Kelley Kuhrovou. Jeho dlouholetým přítelem byl český kameraman Miroslav Ondříček.\n\n\n"}
{"id": "680976", "url": "https://cs.wikipedia.org/wiki?curid=680976", "title": "Gauštvinis", "text": "Gauštvinis\n\nJezero Gauštvinis je průtočné jezero ledovcového původu v okrese Kelmė (největší v okrese), asi 6 km severně od městečka Tytuvėnai, na jižním okraji rozsáhlého rašeliniště Didysis Tyrulis a na východním okraji ChKO Tytuvėnų regioninis parkas, je součástí botanicko-zoologocké rezervace Užpelkių botaninis-zoologinis draustinis. Jezerem protéká řeka Gryžuva, v horním toku nazývaná Šimša (někdy je Šimša považována za samostatnou řeku). Jezero je protáhlé severo-jižním směrem (délka je 3,1 km). Pánev dna jezera je rinového původu. Největší hloubka je 5 m. Břehy jsou nízké, převážně lesnaté, jinde bažinaté louky a křoviny. Pobřežní osídlení je poměrně řídké, převážně malé vesničky nebo samoty (největší ves na západním břehu se jmenuje Pagauštvinis - podle názvu jezera.\n\n"}
{"id": "680979", "url": "https://cs.wikipedia.org/wiki?curid=680979", "title": "Hnědý tuk", "text": "Hnědý tuk\n\nTukové buňky neboli adipocyty jsou buňky tvořící tukovou tkáň (která je obecně pojivem). Rozlišujeme dva typy této tkáně – \"hnědou (multilokulární)\" a \"bílou (unilokulární)\", přičemž hnědá tvoří jen malé procento našeho těla. Tuková tkáň má mnoho důležitých funkcí – kromě zásobárny energie a tepelné izolace i tvarování povrchu těla, tlumení nárazů, produkce některých hormonů (např. leptin) a v případě hnědé tukové tkáně i tvorba tepla. Tuková tkáň je jedním z největších orgánů v těle člověka, u dospělého jedince tvoří přibližně 20 % váhy.\n\nHnědý adipocyt je buňka obsahující v cytoplazmě mnoho drobných tukových kapének (na rozdíl od běžného bílého adipocytu s jednou velkou kapénkou). Soubor těchto buněk pak tvoří hnědou neboli multilokulární tukovou tkáň. Za hnědou barvu je zodpovědný cytochrom, který je ve velkém množství obsažen v mitochondriích těchto buněk. Jádro každé hnědé tukové buňky je v její cytoplazmě náhodně umístěno, na rozdíl od bílého tuku je však mohutnější a okolo něj se hromadí silně eozinofilní cytoplazmatická hmota.\n\nHistologicky hnědá tuková tkáň připomíná endokrinní žlázu. Inervována je na rozdíl od bílé tukové tkáně přímo (sympatikem) a je také bohatě cévně zásobena. Cévy a nervy jsou pouze v přepážkách, oddělujících od sebe ostrůvky hnědých adipocytů.\n\nFunkcí hnědého tuku je především produkce tepla. Proto se vyskytuje především v těle novorozených savců a hibernujících živočichů. U řady osob přetrvává do dospělosti. Existují výzkumy zaměřené na efekt hnědého tuku na snižování hladiny krevního cukru, což by bylo možné využít v léčbě cukrovky 2. typu.\n\nSavčí mláďata ještě nemají vyvinutou svalovou termogenezi (čili tvorbu tepla prostřednictvím svalového třesu). Hnědý tuk bychom u nich našli například na krku okolo cév vedoucích do mozku, mezi lopatkami nebo blízko ledvin a ostatních důležitých vnitřních orgánů – celkově tvoří přibližně 5 % jejich tělesné váhy. S věkem savců pak tato tkáň rychle mizí, a i když nezaniká na některých místech zcela (záda, krk), její funkce už není esenciální. I tak se však podle nejnovějších výzkumů může podílet na produkci tepla a spalování nadbytečné energie (což by mohlo být užitečné pro prevenci obezity). Rovněž se může za života savců jeho zásoba začít opět poněkud zvětšovat v souvislosti s aklimací na chlad.\n\nLidé však, oproti ostatním primátům, ztratili jisté schopnosti přeměny tuků.\n\nVýznamnou úlohu v regulaci tělesné teploty má hnědý tuk také u hibernujících živočichů, a to v jejich případě i v dospělosti – pomáhá jim udržet stálou teplotu těla při podchlazení v období zimního spánku.\n\nV poslední době se zdá, že (alespoň embryologicky) mají hnědé adipocyty mnohem blíže k buňkám kosterních svalů než k bílým adipocytům.\n\nTvorba tepla hnědou tukovou tkání se také jinak nazývá netřesová termogeneze. Podstatou tohoto děje je zkratování protonového gradientu, který za normálních okolností bývá využíván k syntéze adenosintrifosfátu jakožto zdroje energie pro buňku. Ke zkratu dojde tak, že protony projdou namísto ATP syntázou zcela jiným specifickým kanálem ve vnitřní mitochondriální membráně hnědého adipocytu. Tento kanál je tvořen tzv. uncoupling (rozpřahujícím) proteinem UCP1, jinak zvaným též thermogenin.\n\nDojde tedy k rozpřažení elektron transportního dýchacího řetězce (tím se hromadí protony v mezimembránovém prostoru mitochondrie) s oxidační fosforylací a energie vytvořená ve formě proton motilní síly je uvolněna jako teplo. To je pak rychle rozvedeno po celém těle díky bohatému cévnímu zásobení hnědé tukové tkáně.\n\nV určitém smyslu vytváří každá buňka našeho těla teplo, ale hnědý adipocyt je k produkci tepla plně uzpůsoben - ve srovnání s běžnou buňkou má mnohem více mitochondrií a ty navíc obsahují mnohem více thermogeninu.\n\nOjediněle může namísto postupného ubývání hnědé tukové tkáně docházet naopak k jejímu nárůstu – jde o zhoubné bujení, jehož výsledkem může být nádor s bouřlivou produkcí tepla, tzv. hibernom.\n\n"}
{"id": "680980", "url": "https://cs.wikipedia.org/wiki?curid=680980", "title": "In the Flesh?", "text": "In the Flesh?\n\n„In the Flesh?“ je první skladba z rockové opery The Wall od anglické progresivně rockové skupiny Pink Floyd, vydaného v roce 1979.\n\n"}
{"id": "680983", "url": "https://cs.wikipedia.org/wiki?curid=680983", "title": "In the Flesh (píseň, Pink Floyd)", "text": "In the Flesh (píseň, Pink Floyd)\n\n„In the Flesh“ (pracovní název The Show) je jedenadvacátá skladba z rockové opery The Wall od anglické progresivně rockové skupiny Pink Floyd, vydané v roce 1979.\n\n"}
{"id": "680987", "url": "https://cs.wikipedia.org/wiki?curid=680987", "title": "Signs of Life", "text": "Signs of Life\n\n„Signs of Life“ je první skladba ze studiového alba anglické progresivně rockové skupiny Pink Floyd \"A Momentary Lapse of Reason\" z roku 1987.\n\n"}
{"id": "681006", "url": "https://cs.wikipedia.org/wiki?curid=681006", "title": "Lou Reed Live", "text": "Lou Reed Live\n\nLou Reed Live je druhé sólové koncertní album amerického rockového kytaristy a zpěváka Lou Reeda, nahrané v prosinci roku 1973 a vydané v březnu roku 1975.\n\n\n"}
{"id": "681010", "url": "https://cs.wikipedia.org/wiki?curid=681010", "title": "Fernão Suares", "text": "Fernão Suares\n\nFernão Suares, také Fernando Suarez (15. století – 16. století) byl portugalský mořeplavec a objevitel. V roce 1506 byl prvním Evropanem, který se se svou posádkou vylodil na ostrově Madagaskar, který krátce před ním objevil portugalský mořeplavec Diogo Dias. Pokračoval dále na sever, kde objevil Seychelské ostrovy. Jeho cesta v průběhu staletí upadla v zapomnění. Ostrovy Seychely pro Evropu znovuobjevili a pojmenovali Francouzi.\n"}
{"id": "681013", "url": "https://cs.wikipedia.org/wiki?curid=681013", "title": "Karel Hrdlička", "text": "Karel Hrdlička\n\nIng. Karel Hrdlička (1. března 1888 Poděbrady – 7. prosince 1979 Praha) byl významnou osobností československého automobilového průmyslu v období před II. světovou válkou. Dokázal z průměrné továrny vybudovat moderní, progresivní a velmi úspěšnou automobilku ASAP, pozdější Škoda Auto v Mladé Boleslavi.\n\nKarel Hrdlička pocházel z poměrně chudých poměrů poté, co na jeho prvním roce věku jeho matka ovdověla. Protože však byl velmi pilným a nadaným studentem, mohl již v době školní docházky dávat \"kondice\" jiným žákům a získal chudinské stipendium, díky kterému vystudoval sedmileté \"Reálné gymnasium v Mladé Boleslavi\". Studium dokončil maturitou z němčiny, francouzštiny, matematiky a deskriptivní geometrie, prospěl s vyznamenáním.\n\nNásledně začal studovat \"Fakultu strojní a elektrotechnickou C.a K. české vysoké školy technické v Praze\", kde opět získal chudinské stipendium z Nadání Josefa, Marie a Zdenky Hlávkových. Podmínkou bylo mj. perfektní zvládnutí dalšího cizího jazyka (proto se Hrdlička věnoval studiu angličtiny) a absolvování šermu (ve kterém byl Hrdlička tak bravurní, že ho italský mistr šermu Orazio Santelli angažoval jako cvičitele). Ve studiích ho finančně podporovala i sestra Marie, vedle toho Hrdlička pracoval např. v dílnách a své první peníze za odbornou činnost si vydělal roku 1908 ve Strossově strojírně v Bělé pod Bezdězem a byl i asistentem výborného českého elektrotechnika prof. Karla Domalípa. Studium dokončil roku 1911.\n\nBěhem následujícího roku stihl být asistentem na katedře textilních strojů, pracovat u Bartoně v Náchodě i u Dobson&Barlow v britském Boltonu, absolvovat vojenskou službu u námořnictva na Istrii a na krátký čas zakotvit v barvírně Rotkosteletzer Erlacher v Červeném Kostelci.\n\nK 1. lednu 1913 nastoupil Hrdlička jako konstruktér do vagonky Ringhofferových závodů na Smíchově, kde mu byl vyměřen roční plat 1800 K. Pracoval mj. na salonním vagonu pro císařský dvůr a řešil tajnou zasouvací stěnu mezi kupé pro panovníka Františka Josefa I. a jeho milenku Kateřinu Schrattovou. Postupně se vypracoval na úředníka správy provozu vagónky (1918) a zástupce správce provozu (1919 – 1920), kdy řídil 3200 podřízených dělníků. Souběžně s tím zastupoval profesora při přednáškách mechanické technologie vláknin na ČVUT.\n\nOd 1. ledna 1921 se Hrdlička stal tajemníkem generálního tajemníka Svazu zaměstnavatelů při \"Sdružení kovodělného průmyslu československého\" a byl mu vyměřen více než solidní roční plat 60 000 Kč. Díky bezchybné práci a odbornému rozhledu se od 1. 1. 1923 sám stal generálním tajemníkem Sdružení s ročním platem 90.000 Kč. V této funkci se dostal do společnosti nejvyšších politických, průmyslových a bankovních představitelů Republiky československé. Seznámil se i s průmyslníkem JUDr. Karlem Loevensteinem, který se v té době stal generálním ředitelem plzeňské Škody a Hrdlička se mu zamlouval jako spolupracovník. 26. 11. 1923 spolu sepsali oficiální služební smlouvu a jmenovací dekret na ředitelský post.\n\nOd 1. března 1924 tedy Hrdlička odešel do koncernu Akciová společnost, dříve ŠKODOVY ZÁVODY v Plzni jako viceředitel a šéf zaměstnaneckého oddělení s ročním platem 120 000 Kč. Po vypršení původní služební smlouvy (uzavřené s platností do 31. 12. 1926) Hrdlička povýšil do funkce ředitele. V té době generální ředitel Loevenstein řešil, jak naložit s automobilkou v Mladé Boleslavi, kterou koncern krátce předtím zakoupil a která se zmítala v organizačních, koncepčních a finančních problémech. Protože se mu Hrdlička osvědčil jako výborný vedoucí pracovník, nadto s odbornými znalostmi z oblasti mechaniky, elektrotechniky, lakování atd., přesvědčil ho, aby šel do automobilky.\n\nOd 1. ledna 1929 tak přešel Ing. Karel Hrdlička do Mladé Boleslavi do tehdy nesamostatné automobilky ve funkci náměstka závodního ředitele. Dostal za úkol zmodernizovat továrnu, zvýšit počty prodaných vozů, dotáhnout Škodu na první příčku v prodeji aut v RČS, zvýšit export i zvýšit rentabilitu výroby.\n\nOd 1. ledna 1930 vznikla samostatná Akciová společnost pro automobilový průmysl se sídlem v Praze a o vlastním jmění 20 milionů Kč, čímž se automobilka organizačně a správně osamostatnila vůči plzeňskému koncernu. Ing. Hrdlička byl jmenován závodním ředitelem v Mladé Boleslavi a díky úvěru 220 milionů Kč (s úrokem 8 %) mohl začít s výraznou reorganizací automobilky. Dosud roztříštěnou malosériovou produkci začala nahrazovat velkosériová pásová výroba, v areálu automobilky (o ploše 215.700 m2) vznikl mj. nový čtyřpatrový objekt karosárny a sedlárny nebo nová uhelná elektrárna o elektrickém výkonu 3,7 MW. V automobilce v té době pracovalo 3750 dělníků a 500 úředníků, mohlo se začít s výrobou nových typů, na kterých se podílela italská firma Pellegati. Bohužel šlo o zpackaný kontrakt plzeňské konstrukce, neboť Pellegati dodala výkresy bez tolerancí, bez určení materiálů atd. – šlo totiž jen o obkreslené díly z Fiatu.\n\nPo tomto nezaviněném fiasku si Hrdlička uvědomil dvě věci: jednak nemá cenu zvyšovat náklady mnohdy zbytečnou snahou o konkurenci, jednak výrazné úspory začínají v konstrukci výrobku, a proto jsou nutné zcela nové typové řady, kde bude požadavek na jednoduchost a láci již v zadání.\n\nPrvní ideu měla při vleklé hospodářské krizi realizovat fúze největších československých automobilek Praga, Tatra a Škoda. Tu začal Hrdlička spolu s protějšky z koncernů ČKD (Praga) a Ringhoffer (Tatra) připravovat v roce 1931. Ukázalo se však, že jde o velký manažerský omyl: Tatra z projektu vycouvala velmi brzy, protože by musela výhledově opustit svou koncepci vzduchem chlazených motorů a páteřových rámů. Nová a.s. Motor byla ustavena k 1. 1. 1932, ale pro nepřekonatelné finanční problémy (např. Praga vykazovala dvojnásobné prodeje oproti Škodě, ale zisk se měl dělit 9:8) tiše zanikla koncem února téhož roku. Společná konstrukce nového osobního vozu byla zastavena, ale pro budoucnost se zachovala společná technická normalizace a dobré vzájemné vztahy mnohých konstruktérů – což se velmi hodilo později, po válce.\n\nPro trvající krizi bylo nutné představit vlastní lehký, úsporný a hlavně levný automobil. Hrdlička měl zalíbení v motoru vzadu a pohonu zadních kol, inicioval tedy vznik prototypu Škoda 932, ležérně zvaného \"Kadlomobil\". Jeho řešení se tehdy neprosadilo (o pár let později však téměř totožný Volkswagen Brouk dobyl celý svět), naopak tehdejší šéfkonstruktér osobních vozů Ing. Vladimír Matouš přišel s nápadem opustit původní žebřinový rám a při zachování klasické koncepce pohonu posadit výrazně odlehčenou karosérii na centrální páteřový nosník (obdobně jako o deset let dříve dokázal Hans Ledwinka u konkurenčního automobilu Tatra 11). Takové vozy měly oproti původním modelům lepší jízdní vlastnosti i nižší spotřebu a zejména byly mnohem levnější ve výrobě i při prodeji. Pod Matoušovým vedením tak vznikla malá Škoda 420, jež vážila pouhých 650 kg (o 350 kg méně než předchůdce Škoda 422).\n\nPočet zaměstnanců ASAP klesl v roce 1933 na pouhých 1550 (třetinový stav oproti roku 1930) a vyrobilo se 1607 vozidel, prodalo se 1233 osobních automobilů a ASAP tak byla na třetím místě v tuzemských prodejích. Nová Škoda 420 však v roce 1933 znamenala pro automobilku obrovskou vzpruhu – její koncepce se osvědčila a veřejnost i automobilka ji brzy zaslouženě přejmenovaly na Popular. Následovala stejně řešená limuzína Škoda Superb (1934), mezeru mezi nimi vyplnily typy Škoda Rapid (1935) a Škoda Favorit (1936) – díky těmto čtyřem modelům už v roce 1936 obsadila Škoda v prodejích první místo se 4990 vozy (39 % trhu) a exportovala dalších 2180 vozů (30 % produkce). Investice se tak automobilce začaly vracet, a to i přesto, že cena nového vozu byla v roce 1936 zhruba poloviční oproti srovnatelnému typu v roce 1930 – nejlevnější dvoumístný Popular roadster stál 17 500 Kč, čtyřmístný Popular kabriolet 18 800 Kč.\n\nHrdlička navíc pomohl v roce 1936 přestěhovat konstrukci osobních i nákladních automobilů z Plzně zpět do Mladé Boleslavi. O Ing. Matoušovi byla již řeč, jemu na roveň nutno postavit šéfkonstruktéra nových nákladních vozů Ing. Oldřicha Medunu. Jeho tým zkonstruoval například výrobně i provozně levnější nákladní vůz Škoda 706 a později i trolejbusy Škoda 1Tr a Škoda 2Tr.\n\nPod Hrdličkovým vedením tak vznikla progresivní a moderní automobilka, která v Mladé Boleslavi konstruovala, vyvíjela a vyráběla osobní automobily, nákladní automobily, autobusy a trolejbusy.\n\nV roce 1938 byl Ing. Karel Hrdlička potvrzen ve funkci vrchního ředitele ASAP s platem 240.000 Kč ročně. Po okupaci byl celý koncern Škodových závodů včetně ASAP začleněn do německé skupiny Hermann Göring Werke, pojmenované po říšském veliteli gestapa Hermannu Göringovi, a Hrdličkova ředitelská rozhodnutí začala podléhat schválení Albertem Göringem, což byl Hermannův nevlastní bratr a podle vzpomínek Hrdličky i jiných to nebyl žádný fanatický nacista. Nařízenou germanizaci továrny tak mohl Hrdlička nechat plynout spíše zvolna, tím se ale na sebe nepřímo upozornil – a protože byl před válkou v (nyní zakázaném) Sokole a navíc členem zednářské lóže, mohl být označen za osobu takřka nepřátelskou pro Říši. V červenci 1941 u něj doma provedlo gestapo domovní prohlídku, při které mu příslušníci mj. zabavili rádio, a jen taktak Hrdlička unikl zatčení a pravděpodobné popravě: při gestapáckém převracení bytu naruby totiž vypadla z nějaké složky fotografie, momentka z berlínského autosalonu v únoru 1939, kde byl zachycen Hrdlička v rozhovoru s Adolfem Hitlerem nad šasi Škody Popular (nešlo o Hrdličkův záměr – Vůdce tehdy obcházel všechny stánky a u Škodovky si prohlížel, co vlastně při okupaci za pár týdnů získá). To, že Hrdlička se osobně setkal s Hitlerem, gestapáky zarazilo, s prohlídkou krátce nato skončili a Hrdličku nechali na svobodě.\n\nBylo však jasné, že Hrdličkova pozice je déle neudržitelná. 15. října 1941 ho generální ředitel Škody Plzeň a předseda správní rady ASAP JUDr. Adolf Vamberský vyzval, aby své místo vrchního ředitele automobilky opustil a agendu přenechal obchodnímu řediteli majoru Blecker-Kohlsatovi. Jako oficiální důvod byla uvedena pomalá germanizace továrny. O den později Hrdlička vyklidil osobní věci ze své pracovny. Za nějaký čas ho ve funkci nahradil jeho bývalý náměstek Ing. Alois Hrdlička, který příkazy okupační moci plnil lépe a údajně i vstřícně. S Karlem Hrdličkou jej pojí jen stejné příjmení, příbuzenské vztahy zde nejsou.\n\nPo válce byl Karlu Hrdličkovi nabídnut návrat do ředitelské funkce pod podmínkou, že vstoupí do KSČ – to odmítl a zůstal důchodcem (naopak Alois Hrdlička do KSČ vstoupil a dokázal tak ve funkci ředitele AZNP udržet ještě několik let po válce).\n\nProtože si Hrdlička již od roku 1929 připlácel na podnikový penzijní fond, pobíral kromě státního důchodu i podnikovou výsluhu 4000 Kčs měsíčně. V roce 1948 mu byla snížena na 400 Kčs a později úplně zrušena, po měnové reformě mu byl vyměřen měsíční důchod 600 Kčs.\n\nPřivydělával si technickými překlady a drobnými konstrukčními pracemi pro různé strojírenské podniky. V roce 1960 to rekapituloval takto: \"\"Přeložil jsem z angličtiny, francouzštiny a němčiny do češtiny jen pro AZNP asi 4000 stran textu, který jsem doprovázel více než 500 tabulkami rozměru A4, a asi 2000 stran pro různé zájemce, z nichž nejserióznějším byl Ústav pro výzkum motorových vozidel.\"\"\n\nHrdlička odmítal mít rodinu, dokud pro ni nebude moci zajistit důstojnou existenci. Oženil se proto až v listopadu 1932, kdy již měl \"jistotu\", že i v případě jeho smrti budou manželka i děti zabezpečeni. V srpnu 1933 se jim narodil syn Jiří, v září 1934 syn Petr.\n\nMladší syn Karla Hrdličky šel ve stopách otce a stal se z něj uznávaný odborník na převody a později šéfkonstruktér Škody Favorit.\n\nVnukem Karla Hrdličky je Martin Hrdlička, t.č. (2010) vedoucí vývoje agregátů automobilky Škoda Auto Mladá Boleslav.\n\n"}
{"id": "681016", "url": "https://cs.wikipedia.org/wiki?curid=681016", "title": "Hraniční buk (Teslíny)", "text": "Hraniční buk (Teslíny)\n\nHraniční buk na Teslínech je starý památný strom, poslední živý hraniční strom v Brdech. Byl zachycen již v nejstarších lesnických mapách a značil hranice majetku benediktínů na Kolvíně. Stojí u lesa vlevo od silnice z Věšína za historickou stodolou (dnes již značně poškozenou).\n\n\nStrom, původně bohatě rozvětvený dvoják, je těžce poškozen dřevokaznými houbami. Boční kmen poškodil zásah blesku a zbytek vylomila vichřice. Tím se otevřela další velká rána do již narušeného kmene. Roku 2010 ho proto \"ZO ČSOP Střední Brdy\" přihlásili do projektu \"Zdravé stromy pro zítřek\", který zaštiťuje Nadace partnerství. Teslínskému buku bylo následně uděleno bezplatné ošetření realizované arboristy Jiřím Kořínkem a Janem Svárovským dne 14. dubna 2011. Zajímavostí je větev, která se vrací do kmene a vytváří okno.\n\nTeslínskému buku byl věnován prostor v televizním pořadu Paměť stromů, konkrétně v dílu č. 15. Stromy s NEJ. Patří nejen k posledním hraničním stromů v naší zemi (poslední v Brdech), ale je i nejmohutnějším bukem Středočeského kraje a pravděpodobně se už řadí i do pětice nejmohutnějších buků České republiky.\n\n"}
{"id": "681028", "url": "https://cs.wikipedia.org/wiki?curid=681028", "title": "Geoffroy II. Bretaňský", "text": "Geoffroy II. Bretaňský\n\nGeoffroy II. Bretaňský ( \"Geoffrey II, Duke of Brittany\", \"Geoffroy Plantagenêt\", \"Jafrez II Plantagenet\", 23. září 1158 – 19. srpna 1186 Paříž) byl bretaňský vévoda, hrabě z Richmondu a vzpurný královský syn. Podílel se na rebeliích mladých Plantagenetů proti královskému otci, se svými bratry uzavíral proměnlivé koalice směrované proti otci i proti sobě navzájem.\n\nByl čtvrtým synem z manželství anglického krále Jindřicha II. Plantageneta a Eleonory Akvitánské. Zdá se, že prudký temperament podědil po předcích z obou stran, a jeho bratři nebyli jiní.\nRoku 1170 král Jindřich vážně ochořel a v předtuše blízkého konce hodlal uspořádat své pozemské záležitosti. Již korunovaný spoluvládce, nejstarší syn Jindřich měl zdědit kromě ostrovního království také Normandii a původní panství rodu Anjou. Richard dostal bohatou Akvitánii a Geoffroyovi byla dána Bretaň, s jejíž právoplatnou dědičkou byl od roku 1166 zasnouben. Na nejmladšího syna Jana Bezzemka, pozdějšího anglického krále, při tomto dělení rodových držav žádná země nezbyla.\n\nKrál se však po svém uzdravení nechtěl vzdát vlády nad svými zeměmi, ba ani nad jejich částí. Po velikonocích roku 1173 proti němu povstal nejstarší syn a spoluvládce Jindřich a Richard s Geoffreyem se ve sporu přiklonili na bratrovu stranu. Dokonce společně odešli hledat podporu do Paříže, na dvůr otcova dlouholetého soka a matčina bývalého manžela krále Ludvíka VII.\n\nVzbouřené potomky podpořila i kontinentální šlechta. Anglický král však naverboval brabantské žolnéře a po mnoha násilnostech na obou stranách, kterými trpěly všechny državy, byl v září roku 1174 v Montlouis uzavřen mír, při kterém Jindřich předal synům jejich podíl na vládě v určených zemích.\n\nK dalšímu rodinnému nedorozumění došlo roku 1180, kdy mladší Jindřich odešel opět na francouzský dvůr. Po jeho náhlé smrti roku 1183 král navrhl Richardovi, aby předal Akvitánii nejmladšímu Janovi. Richard neoplýval ochotou se vzdát úrodné země, v níž strávil mládí, a tehdy se Jan společně s podporou Geoffroye pokusil získat Akvitánii silou. Spor skončil uzavřením smíru na konci roku 1184.\nV létě roku 1186 se Geoffrey zdržoval na pařížském královském dvoře. Zde také nečekaně zemřel, byl pravděpodobně udupán koněm při rytířském klání. Byl pohřben v chóru pařížské katedrály Notre-Dame. Filip II. zarmoucen ztrátou přítele údajně musel být zadržen, aby se nevrhl do otevřené rakve a Marie ze Champagne, sestra zemřelého, věnovala velkou sumu na spásu bratrovy duše. Geoffroy po sobě zanechal těhotnou choť se dvěma dětmi. Vdova Konstancie se později znovu provdala. Jeho syn Artur, narozený jako pohrobek, zemřel pravděpodobně rukou krále Jana Bezzemka. Dcera Eleonora strávila velkou část svého života v zajetí krále Jana a jeho syna Jindřicha III. na hradech v Anglii.\n\nGeoffroy se po staletích stal jednou z postav divadelní hry Jamese Goldmana \"Lev v zimě\". Hra popisuje vztahy mezi králem Jindřichem, Eleonorou Akvitánskou a jejich třemi žijícími syny v roce 1183, krátce před Jindřichovou smrtí. Byla již dvakrát adaptována, a to pro film z roku 1968, podruhé pro televizní film z roku 2003. Geoffroy je také jedním z hrdinů historické ságy od Sharon Kay Penmanové.\n\n"}
{"id": "681035", "url": "https://cs.wikipedia.org/wiki?curid=681035", "title": "Several Species of Small Furry Animals Gathered Together in a Cave and Grooving with a Pict", "text": "Several Species of Small Furry Animals Gathered Together in a Cave and Grooving with a Pict\n\n„Several Species of Small Furry Animals Gathered Together in a Cave and Grooving with a Pict“ je šestá skladba z alba Ummagumma od anglické rockové hudební skupiny Pink Floyd, vydaného v roce 1969. Skladbu složil Roger Waters.\n"}
{"id": "681040", "url": "https://cs.wikipedia.org/wiki?curid=681040", "title": "580 př. n. l.", "text": "580 př. n. l.\n\nStoletí: 7. století př. n. l. – 6. století př. n. l. – 5. století př. n. l.\n\nRoky: 585 584 583 582 581 – 580 př. n. l. – 579 578 577 576 575 \n\n\nMédská říše:\n\nPersis:\n\nEgypt:\n\nNovobabylonská říše:\nKýros I. - perský král\n"}
{"id": "681043", "url": "https://cs.wikipedia.org/wiki?curid=681043", "title": "Třída Uzušio", "text": "Třída Uzušio\n\nTřída Uzušio byla třída diesel-elektrických ponorek Japonských námořních sil sebeobrany. Byly to první japonské ponorky s kapkovitým trupem, využívající poznatků získaných díky americké experimentální ponorce USS \"Albacore\". Celkem bylo postaveno 7 jednotek. Dnes jsou již vyřazeny.\n\nLoděnice Mitsubishi Heavy Industries a Kawasaki Shipbuilding Corporation postavily v letech 1968–1978 celkem 7 jednotek této třídy.\n\nPonorky měly, jako první japonská třída, hydrodynamicky výhodně tvarovaný kapkovitý trup a dosahovaly tak lepších výkonů při plavbě pod hladinou. Jejich trup byl vyroben z vysokotažné oceli NS 63 a mohly se ponořit až do hloubky 200 metrů. Výzbroj tvořilo šest 533 mm torpédometů. Torpédový oddíl byl posunutý do středu trupu, díky čemuž byl získán prostor pro umístění velkého příďového sonaru. Pohonný systém byl diesel-elektrické koncepce. Tvořily ho dva diesely a jeden elektromotor. Lodní šroub byl jeden. Ponorky dosahují rychlosti 12 uzlů při plavbě na hladině a 20 uzlů pod hladinou.\n"}
{"id": "681046", "url": "https://cs.wikipedia.org/wiki?curid=681046", "title": "Třída Óšio", "text": "Třída Óšio\n\nTřída Óšio byla třída diesel-elektrických ponorek Japonských námořních sil sebeobrany. Byly to první japonské oceánské ponorky postavené od konce druhé světové války. Celkem bylo postaveno 5 jednotek. Dnes jsou již vyřazeny.\n\nLoděnice Mitsubishi Heavy Industries a Kawasaki Shipbuilding Corporation postavily v letech 1963–1969 celkem 5 jednotek této třídy.\n\nNa první jednotku \"Óšio\" navázaly čtyři pozměněné kusy v mírně větším výtlakem, ponorek a pozměněnou přídi ukrývající výkonnější sonar. Výzbroj tvořilo šest 533 mm torpédometů a dva 324mm torpédomety. Pohonný systém byl diesel-elektrické koncepce. Tvořily ho dva diesely a dva elektromotory. Ponorky dosahují rychlosti 14 uzlů při plavbě na hladině a 18 uzlů pod hladinou.\n"}
{"id": "681051", "url": "https://cs.wikipedia.org/wiki?curid=681051", "title": "GNOME Videos", "text": "GNOME Videos\n\nGNOME Videos (dříve Totem) je multimediální přehrávač, který je vyvíjen jako součást projektu GNOME. Od verze 2.10 (březen 2005) je součástí pracovního prostředí GNOME. Totem je výchozím přehrávačem pro některé linuxové distribuce jako Ubuntu nebo Mandriva Linux.\n\nTotem je napsán nad frameworkem GStreamer, ale od verze 2.27.1 bylo možno přehrávat i pomocí multimediální knihovny xine, která měla lepší podporu DVD. V nových verzích přehrávače již tato možnost není podporována, protože GStreamer dosáhl stejných schopností jako xine.\n\nJedná se o svobodný software, je uvolněn pod licencí LGPL.\n"}
{"id": "681086", "url": "https://cs.wikipedia.org/wiki?curid=681086", "title": "Linie následnictví lucemburského trůnu", "text": "Linie následnictví lucemburského trůnu\n\nNáslednictví lucemburského trůnu užívá od roku 2011 jako systém pro stanovení následníka trůnu absolutní primogenituru, platící pro potomky současného velkovévody Henriho I.\n\nDo té doby byl v platnosti výhradně systém polosalického práva s menšími úpravami v případě vymření mužského potomstva v celém rodu. Sytém, kdy zdědit trůn může jen mužský potomek velkovévody, v případě že by nebyli žádní mužští potomci velkovévodkyně Šarloty, nenastoupili by nejbližší mužští potomci posledního velkovévody v ženské linii, ale mužští potomci mladších sester velkovévodkyně Šarloty.\n20. června 2011 bylo toto polo-salické právo zrušeno a jako následnický systém byla ustanovena tzv. rovná primogenitura.\n\nI když je po smrti velkovévody Viléma IV. v mužské linii dynastie Nassau(-weilburg) vymřelá je stále podle lucemburské ústavy označována jako vládnoucí.\n\nLinie následnictví lucemburského trůnu je následující:\n\nAdolf → Vilém IV. → Šarlota → Jan I. → velkovévoda Henri I.\n\n\nPrinc Louis, třetí syn velkovévody Henriho se vzdal práva na trůnu pro sebe a své potomky v roce 2006, kdy si vzal za ženu Tessy Antony, taktéž bratr velkovévody Henriho Jean se v roce 1986, před svým sňatkem vzdal svých práv na trůn.\n\nBez ohledu na to zda se oba předchozí vzdali práva na trůn, zůstávají jako všichni princové z rodu Bourbon-Parma možnými kandidáty na francouzský trůn a to včetně bývalého velkovévody Jeana. Ten taky zaujímá z lucemburské větve rodu nejbližší pozici a to 42.\n\n"}
{"id": "681087", "url": "https://cs.wikipedia.org/wiki?curid=681087", "title": "Východní Washington", "text": "Východní Washington\n\nVýchodní Washington je východní část amerického státu Washington, která leží východně od Kaskádového pohoří. Nachází se zde Spokane, což je druhé největší město státu, velká metropolitní oblast Tri-Cities, protéká tudy řeka Columbia, na které leží přehrada Grand Coulee a také zde leží Hanfordská nukleární rezervace a úrodná zemědělská půda údolí řeky Yakima a zemědělské oblasti Palouse.\n\nV minulosti se objevily pokusy o odtržení regionu od státu Washington a vytvoření 51. státu Spojených států, které ale po navržení státní legislatuře neprošly moc daleko. Nedávné návrhy proběhly v letech 1996, 1999 a 2005. Navrhovaná jména státu byla \"Lincoln\", \"Columbia\" nebo jednoduše \"Východní Washington\" a stát měl většinou zahrnovat také region Idažský pás. \n\n\n\nV porovnání se západním Washingtonem má východní Washington dvojnásobnou rozlohu, ale pouze třetinu počtu obyvatel. Odhadovaný počet obyvatel v roce 2004 byl 1 371 802. \n\n\n"}
{"id": "681108", "url": "https://cs.wikipedia.org/wiki?curid=681108", "title": "Národní rada osvobození Jugoslávie", "text": "Národní rada osvobození Jugoslávie\n\nNárodní rada osvobození Jugoslávie (srbochorvatsky \"Nacionalni komitet oslobođenja Jugoslavije\", slovinsky \"Nacionalni komite osvoboditve Jugoslavije\", makedonsky \"Национален комитет за ослободување на Југославија,\" NKOJ) byl v dobách druhé světové války nejvyšší orgán moci komunistických partyzánů pod vedením Josipa Broze Tita.\n\nOrgán byl zřízen na druhém zasedání Protifašistické rady osvobození Jugoslávie (AVNOJ) v Bihaći na podzim 1943, a to s cílem vytvořit zárodek budoucí vlády rodícího se socialistického státu. NKOJ měla svého předsedu, tři místopředsedy a sbor pověřenců. Odpovědný byl předsednictvu AVNOJ. Předsedou a pověřencem pro národní obranu byl Josip Broz Tito. Rada sídlila nejprve v Drvaru (1943), později na ostrově Vis a nakonec se po osvobození přestěhovala do Bělehradu. Na základě dohody mezi Titem a Šubašićem byla poté 7. března 1945 rozpuštěna a nahrazena prozatímní jugoslávskou vládou, kterou tvořili jak komunisté, tak i někteří předváleční politici.\n\nSložení Národní rady osvobození Jugoslávie pod druhém zasedání AVNOJ v listopadu 1943:\n"}
{"id": "681115", "url": "https://cs.wikipedia.org/wiki?curid=681115", "title": "Pojišťovna", "text": "Pojišťovna\n\nPojišťovna je finanční instituce, která pojišťuje, tj. na základě smlouvy o pojištění (pojistné smlouvy) s pojišťujícím subjektem (pojistníkem) a placení pojistného finančně kryje pojištěná rizika pojištěného subjektu (pojištěnce), tj. proplácí v případě škodní události (pojistné události) pojištěnému subjektu (pojištěnci) náhradu škody nebo její určenou část.\n\nPojištění některých rizik může být povinné ze zákona. V České republice je povinné ze zákona například zdravotní pojištění osob a některá pojištění odpovědnosti, zejména pojištění odpovědnosti z provozu vozidla (povinné ručení) nebo pojištění podnikatelů pro případ pracovních úrazů.\n\nOstatní pojištění jsou dobrovolná na základě smlouvy uzavřené s pojišťovnou. Její zákonnou součástí bývají všeobecné pojistné podmínky, které v České republice vydává Ministerstvo financí a pojišťovny je musí dodržovat.\n\nJednotlivé pojišťovny mohou krýt rizika plynoucí ze smluv s klienty z podnikatelské sféry z vlastních prostředků jen z určité části. Zbývající část rizik, zejména pro velké a také méně běžné případy pojištění podniků, běžně sjednávají u jiné pojišťovny buď společné pojištění (tzv. soupojištění) anebo je mohou smluvně přenést na specializovanou instituci, zajišťovnu.\n\nPojišťovnictví v Česku upravuje zákon č. 277/2009 Sb., o pojišťovnictví. Jsou zřizovány na základě koncese, tzn. předpokladem pro výkon pojišťovací činnosti je získání patřičného povolení. Toto povolení uděluje Česká národní banka na základě žádosti podnikatelů. Pojišťovna musí mít základní kapitál alespoň ve výši 65-200 mil. Kč v závislosti na zvolených odvětvích (pojištění neživotní či životní/rezervotvorné), protože každá nově vznikající pojišťovna musí být dostatečně kapitálově vybavena, aby hned od počátku mohla vyplácet pojistné plnění.\n\nPojišťovny průměrně dosahují čistého zisku okolo 25 % z obratu, což je mnohem více ve srovnání s automobilkami, které mnohdy dosahují zisku z obratu jen okolo 2 %. Ziskovost pojišťoven překonává všechny jiné velké podniky, jako jsou dopravní podniky, automobilky, ale třeba i obchodní řetězce.\n\nPojišťovny působící v České republice mohou mít formu akciové společnosti, družstva nebo i státního podniku. Kromě tuzemských mohou mít v České republice zastoupení i zahraniční pojišťovny. Některé druhy pojištění mohou poskytovat i banky, spořitelny, případně cestovní kanceláře.\n\nV České republice působí v červenci 2017 51 pojišťoven a poboček zahraničních pojišťoven.\nČeská asociace pojišťoven má 27 řádných členů a 2 členy se zvláštním statutem (stav ke dni 23.11.2018).\n\n\n\n\n"}
{"id": "681116", "url": "https://cs.wikipedia.org/wiki?curid=681116", "title": "Andrew Carnegie", "text": "Andrew Carnegie\n\nAndrew Carnegie [\"endrjú khárnegí\"] (25. listopadu 1835 – 11. srpna 1919) byl americký průmyslník, obchodník, podnikatel a filantrop skotského původu.\n\nNarodil se v Dunfermline ve Skotsku a do Spojených států se přestěhoval s rodiči ještě jako dítě. V USA zkraje pracoval jako dělník v továrně na cívky. Později se stal zapisovatelem a poslíčkem. Nakonec stoupal v řadě pozic v rámci telegrafní společnosti. Za občanské války byl povolán ke službě v armádě, ale využil možnosti vykoupit se a zaplatit za sebe náhradu. V 70. letech 19. století založil v Pittsburghu společnost Carnegieho ocelárny (\"Carnegie Steel Company\"). V 90. letech 19. století byla jeho společnost největším a nejziskovějším průmyslovým podnikem na světě. Carnegie ji v roce 1901 prodal J. P. Morganovi za 400 milionů dolarů (do té doby největší finanční transakce), který následně společnost spojil s Federal Steel Company Elberta H. Garyho a řadou menších oceláren v koncern U.S. Steel.\n\nSe získanými penězi se začal věnovat filantropii a zvláštní důraz kladl na vzdělání, světový mír a vědecký výzkum. V roce 1891 nechal mimo jiné postavit slavnou newyorskou koncertní síň Carnegie Hall. Většinu svých peněz věnoval na zakládání knihoven, škol a univerzit ve Spojených státech, Spojeném království, Kanadě a dalších zemí, ale i na důchodový fond pro své bývalé zaměstnance. Založil též například Carnegie Corporation of New York, Carnegie Endowment for International Peace, Carnegie Institution of Washington, Carnegie Mellon University a Carnegie Museums of Pittsburgh. Často je pokládán za druhého nejbohatšího muže v historii po Johnu D. Rockefellerovi. Jeho život je často zmiňován jako skutečný příklad \"rags to riches\".\n\nV roce 2005 se v soutěži Největší Američan umístil ve stovce největších osobností Spojených států. Na jeho počest byl pojmenován nejvyšší kaktus \"Carnegia gigantea\", známá též jako saguaro. Je po něm pojmenován také sauropodní dinosaurus \"Diplodocus carnegii\" (1901).\n\nCarnegie proslul také jako štědrý donátor odlitků kostry velkého sauropodního dinosaura druhu \"Diplodocus carnegii\", pojmenovaného právě po něm. V letech 1905 - 1913 daroval několika evropským panovníkům odlitky obří kostry tohoto dinosaura pro jejich přírodovědecká muzea. Diplodokus \"Dippy\" se tak díky jeho štědrosti objevil například v Londýně, Paříži, Berlíně, Vídni, Madridu a Sankt Petěrburgu.\n\n"}
{"id": "681121", "url": "https://cs.wikipedia.org/wiki?curid=681121", "title": "Nechorvatské obyvatelstvo v NDH", "text": "Nechorvatské obyvatelstvo v NDH\n\nNezávislý stát Chorvatsko (NDH) jako jeden ze států stojících na fašistické ideologii tvrdě potíral obyvatelstvo, které se nehlásilo k dominantnímu národu (s výjimkou německého, které mělo zvláštní postavení). V duchu nacistické ideologie byl také na území NDH prohlášen za jediný árijský národ národ chorvatský, odvozující svůj původ údajně již od dávných Gótů; Chorvaté byli nyní popisováni jako východní Góti, nikoliv jako jižní Slované. \n\nChorvatský národ však tvořil sotva polovinu všech obyvatel Chorvatska, které nyní tvořilo kromě chorvatské bánoviny také i Bosna a Hercegovina a celý Srem. Fašistická vláda velmi rychle vydala opatření namířená proti Srbům a Židům. Židé byli buď odvezeni do koncentračních táborů v Německu, nebo v Chorvatsku, některým se podařilo uprchnout do italského prostoru, kde protižidovská opatření neplatila, část se přidala k partyzánům. Tisk, který se dostal rovněž pod kontrolu vládní moci, zahájil očerňovací kampaně proti oběma dvěma početným skupinám obyvatelstva. \n\nNaproti tomu bosenští Muslimové byli považováni za nejčistší složku chorvatského národa. NDH byla prohlášena za zemi dvou náboženství, katolického a islámského. V Záhřebu vznikla úpravou Meštrovićova pavilonu mešita. Hlavním důvodem pro podporu bosenských muslimů byla hlavně snaha rozklížit vztahy se Srby v Bosně a naklonit si toto obyvatelstvo na stranu tehdejšího režimu. Tato myšlenka, ač může znít značně překvapivě, nebyla v chorvatském prostředí nová; již nějakou dobu si s ní pohrávala řada chorvatských politických proudů, které se objevovaly již v druhé polovině 19. století. Cílem bylo nejen jakoukoliv spolupráci mezi národnostmi znemožnit, ale také vzájemné vztahy natolik vyostřit, aby nebyla možná ani kdykoliv v budoucnu.\n\nSrbové tvořili asi 30 % obyvatel státu, ovšem podle vyjádření ministra Milovana Žaniće pro ně nebylo v Chorvatsku místo. Nedlouho poté, jakmile se dostali ustašovci k moci byly vyhlášeny zákony na ochranu chorvatského národa proti nepřátelům. A za nepřátele byl označen právě srbský národ, který byl obviněn za všechna příkoří, která se nyní chorvatskému národu činí. Byli proto masově vyháněni, zabíjeni a nuceni ke konverzi ke katolictví. Do konce války bylo do Srbska vyhnáno 300 000 Srbů, asi 200 000 dalších bylo násilně pokatoličtěno. V NDH vzniklo několik koncentračních táborů, největším z nich tábor Jasenovac, dalšími byly např. Kerestinec, Stara Gradiška nebo Koprivnica. Počet obětí koncentračního tábora Jasenovac se odhaduje asi na 90 000. Na mnoha místech byly ustašovskými jednotkami vyvražděny celé srbské vesnice. Teror se projevil už v květnu 1941 při nájezdech tzv. divokých ustašů. Již v srpnu Němci a Italové proti této brutalitě protestovali; jeden z německých generálů v Záhřebu prohlásil že \"se ustašovci dočista zbláznili\". Toto období bylo později v dobách zhoršených srbsko-chorvatských vztahů 80. a hlavně 90. let 20. století popisováno jako \"srbská genocida\".\n\nŘada Srbů se přidala k partyzánům, jejichž vliv byl silný zvlášť v Bosně. Vojska NDH (Domobrana) partyzány (a také srabské nacionalisty, tzv. četniky) na místě popravovala. Zvlášť po kapitulaci Itálie se bezpečnostní situace v Chorvatsku neustále zhoršovala a útoků partyzánů přibývalo. Německá armáda byla po bitvě u Stalingradu ve velmi problematické situaci a nemohla si již dovolit zajišťovat kontrolu v Chorvatsku, tím spíš ještě v oblastech, ze kterých se narychlo stáhla poražená Itálie. Ostrá represivní politika proti Srbům tak byla zmírněna, avšak jen slabě. Byla zřízena chorvatská pravoslavná církev a Srbové prohlášeni za Chorvaty pravoslavného vyznání. Řada z nich byla propuštěna z vězení. Podobně jako v okupovaném Srbsku, kde řada četniků spolupracovala s Němci, i Ustašovci začali do jisté míry spolupracovat se srbskými četniky, ve víře že jim pomohou v boji proti komunistům, kteří kontrolovali stále více území. Během války bylo na území Nezávislého státu Chorvatsko zabito mezi 15,9 % – 20 % tamního srbského obyvatelstva.\n\n10. května 1945 vstoupily partyzánská vojska do Záhřebu, což byl konec Nezávislého státu Chorvatsko. Byla obnovena Jugoslávie, a to na základech multietnických. Chorvatsko bylo prohlášeno za svazovou republiku se dvěma konstitutivními národy – Chorvaty a Srby.\n"}
{"id": "681124", "url": "https://cs.wikipedia.org/wiki?curid=681124", "title": "Náčelník", "text": "Náčelník\n\nNáčelník (náčelnice, náčelní) je jmenovaný nebo volený vrchní představitel úzce spolupracující ozbrojené či organizované skupiny lidí, často s vojenskou či polovojenskou pravomocí.\n\nMůže to být například:\n\n"}
{"id": "681132", "url": "https://cs.wikipedia.org/wiki?curid=681132", "title": "Victoria Justice", "text": "Victoria Justice\n\nVictoria Dawn Justice (* 19. února 1993, Hollywood, Florida, USA) je americká zpěvačka a herečka. Proslavila se díky seriálům \"Zoey 101\" (2005–2008) a \"V jako Victoria\" (2010–2013), které vysílala stanice Nickelodeon. Také si zahrála ve filmech \"Wolfsbergská bestie\" (2010), \"Kde je Albert?\" (2012), \"The First Time\" (2012) a \"Naomi and Ely's No Kiss List\" (2015). V roce 2015 hrála hlavní roli v seriálu stanice MTV \"Nebezpečný flirt.\"\n\nNarodila se v roce 1993 na Floridě, její matka Serena pochází z Portorika, její otec Zack je irského, německého a anglického původu. Má mladší sestru Madison. V dětství hrála v reklamách, roku 2003 se rodina přestěhovala do Los Angeles.\n\nV 10 letech začala svojí hereckou kariéru ser seriálem \"Gilmorova děvčata. \"Následující rok se objevila v epizodě seriálu stanice Disney Channel \"Sladký život Zacka a Codyho\". V roce 2005 získala roli ve filmu \"Marie. \"Film měl premiéru na Filmovém festivalu ve Venice. Během roku získala angažmá v seriálu \"Zoey 101. \"Menší role získala ve filmech \"When do We Eat?\" a \"Silver Bells\". V roce 2006 se objevila v jedné epizodě seriálu \"Everwood\".\n\nV roce 2009 získala roli v muzikálovém filmu stanice Nickelodeon \"Spectacular!\", po boku Nolana Geralda Funka. Film měl premiéru 16. února 2009 a stal se nejpopulárnějším filmem stanice, se sledovaností 3.7 milionů diváků. Objevila se v seriálech \"The Naked Brothers Band, iCarly, True Jacksonová \"a\" Rota.\"\n\nV roce 2010 získala hlavní roli v muzikálovém seriálu \"V jako Victoria\". Pilotní epizoda měla premiéru 27. března 2010 a sledovalo ji 5,7 milionů diváků. Pro seriál nazpívala titulní píseň s názvem \"Make It Shine\". Svůj hlas propůjčila animovanému seriálu \"Tučnáci z Madagaskaru\". V roce 2010 si zahrála v televizním filmu \"Wolfsbergská bestie. \"Na iTunes umístila 18. února 2012 písničku \"Countdown\" ze seriálu. Následoval další singl \"Take a Hint\". V říjnu 2012 oznámila, že plánuje v roce 2013 vydat své album. 26. října 2012 měl premiéru film \"Kde je Albert?\", ve kterém získala hlavní roli.\n\nJejí debutový singl nazvaný \"Gold\" byl zveřejněn 18. června 2014. 11. října 2013 bylo oznámeno, že získala hlavní roli Lindy Sampson v připravovaném seriálu stanice MTV \"Nebezpečný flirt\"\".\" V srpnu 2014 bylo oznámeno, že opouští Columbia Records. V roce 2016 si zahrála hlavní roli v televizním filmu stanice Fox \"\". V roce 2017 měl premiéru film \"The Outcast\", ve kterém si zahrála roli Jodie.\n\n\n\n\n"}
{"id": "681139", "url": "https://cs.wikipedia.org/wiki?curid=681139", "title": "Leo Wyatt", "text": "Leo Wyatt\n\nLeo Wyatt je jedna z hlavních postav amerického seriálu \"Čarodějky\" (\"Charmed\"). Je to Pipeřin manžel a mají 3 děti – Chris Perry Halliwell, Wyatt Matwes Halliwell, Melinda Halliwell.\n\nObjeví se na začátky 1.série, jako opravář najatý Prue. Piper se do něho ihned zamiluje, ale má konkurenci - i Phoebe se zalíbil. Ta se však chce jen podobat své sestře, sama přizná, že ho má ráda jen proto že se ho má ráda Piper a přenechá jí ho. Mezi nimi přeskočila jiskra, ale nejdřív se báli udělat první krok. Později je odhalen nejmladší sestrou - je jejich anděl strážný. Ta to samozřejmě oznámí svým sestrám, ty jí však nevěří a mají za blázna. Po nějaké době je Leo napaden temnonošským šípem a hledá pomoc u Halliwellů, kde se mu dostane ta nejvyšší. Tím je však odhalen celou trojicí. Leo skoro umírá a v tu chvíli mu Piper řekne, že ho miluje. Prohodí si s ním schopnosti a vyléčí ho. Od 2.série spolu začnou chodit. Jenomže do vedlejšího domu se nastěhuje nový soused, Dan Gordon, který Leov přebere přítelkyni. Po pár měsících je však jejich aférka ukončena, když si Piper po těžkém rozhodování vybere svého Lea. Ve třetí sérii je čeká obtížná zkouška - mají před svatbou. To je ale nelíbí Leovým nadřazeným, starším. Neustále je od sebe oddělují a způsobují jim tím utrpení. Nakonec se přece jen vezmou (3x15 Just harried). Čeká je dlouhá cesta - v páté sérii se jim narodí první syn, Wyatt Matthew. Leo se však stane starším a musí svou rodinu opustit. Tím se definitivně rozchází.\n\nV šesté sérii vidíme Lea vystupovat jako staršího. Už není Pipeřin manžel, přesto chodí navštěvovat svého synka. V té době přišel z budoucnosti ještě jeden jeho syn - Chris Perry. Leo ho však nemá rád, nevěří mu a nejraději by se ho zbavil. Neví totiž, že je to jeho potomek, nikdo to neví. Brzy to ale zjistí a neví co si má myslet. Celou tu dobu se k němu choval strašně a podle jeho popisu budoucnosti se ani nediví, že nebyl oblíbeným otcem, snaží se to tedy napravit, ale úplně propadne pomstě. Po Chrisově smrti a znovunarození se dá Leo s Piper zase dohromady a společně vychovávají své syny a přitom bojují se zlem a opovržením starších. Ti tvrdí, že si musí Leo vybrat. Nemůže prý balancovat mezi světy své rodiny a práce. Z Lea se stane avatar a později člověk. Konečně může žít normální život.\n\nV osmé sérii je vše ideální, ale až do té doby co po něm jde smrt. Anděl smrti nabídne sestrám obchod - zachrání Lea před spáry anděla smrti. Zmrazí ho, tím nemůže Leo umřít. Může se i vrátit, ale až po závěrečné bitvě mezi dobrem a zlem, které se on nemá účastit. Po smrti Paige, Phoebe a Christy Jenkinsové se skutečně vrátí. Po druhé bitvě se opět vrací, ale už navěky...\n\nLeo Wyatt je světlonoš co se stane starším. Poté se ale stane avatarem. Avatary opustí, kvůli jejich zradě a stane smrtelníkem. Měl dokonce babičku čarodějek za svěřenkyni. Dříve než se stal světlonošem byl ve světové válce vyučený doktor.\n\n"}
{"id": "681143", "url": "https://cs.wikipedia.org/wiki?curid=681143", "title": "Vidiek", "text": "Vidiek\n\nVidiek je slovenská hudební skupina, která vznikla v roce 1987 v Rovince při Bratislavě z některých bývalých členů skupiny Ventil RG.\n\nSkupinu stále pod názvem Ventil RG založil Jano Kuric a Oňo Tomčala (bicí), později se k nim připojil Kamil Grebeň (baskytara), Richard Jajcay (kytara), Peter Dobrota a Peter Sojka (oba klávesy). V roce 1988 skupina již pod názvem Vidiek vydala své debutové album \"Nechajte si ju\". Na albu se mimo jiných skladeb nacházel někdejší hit ventilu RG „Fajčenie škodí zdraviu“, ale také první hit kapely s názvem „Vidiečan“.\n\nDalší, tentokrát eponymní, album skupině vyšlo v roce 1994 (skladby: „Rudy & Hilda“, „Anglická“, „Všetko bezhlavé sa rozmnožuje“ ...). Po něm následovaly ještě alba \"Štyry\"(1997),\" Výber\"(2000), který byl oceněn zlatou deskou a v ​​roce 2003 další s názvem \"Nové časy \". Po vydání alba \"Nechajte si ju \"ze skupiny Vidiek odešel Peter Sojka, ostatní členové hrávají spolu dodnes.\n\nKromě hudby je skupina Vidiek charakteristická i svými pódiovým vystoupeními, které jsou stylizovanou parodií karikatury chování, oblékání a vystupování venkovských hudebních uskupení. Některé skladby z jejich repertoáru také parodují způsob projevu venkovských hudebních skupin, příkladem je píseň s názvem „Anglická“, jejíž v angličtině zpívané fráze a refrén zní jako fonetická napodobenina od interpreta, který nezná jazyk. Tento styl zpěvu anglických hitů je u venkovských zábavových kapel běžný dodnes.\n\n\n\n"}
{"id": "681151", "url": "https://cs.wikipedia.org/wiki?curid=681151", "title": "Pařížská akademie", "text": "Pařížská akademie\n\nPařížská akademie (francouzsky \"Académie de Paris\") je univerzitní a školský správní orgán (rektorát) na území města Paříže. Zahrnuje prestižní lycea Louis-le-Grand, Jindřicha IV. a Saint-Louis a univerzity Paříž I, Paříž II, Paříž III, Paříž IV, Paříž V, Paříž VI, Paříž VII a Paříž IX. Další vysoké školy v Paříži jako École normale supérieure, École nationale des chartes, École des hautes études en sciences sociales apod. jsou na akademii zcela nezávislé.\n\nV roce 1808 akademie zahrnovala území departementů Aube, Eure-et-Loir, Marne, Seine (město Paříž), Seine-et-Marne, Seine-et-Oise (později zrušený) a Yonne. V roce 1850 vznikly akademie v každém departementu, ale již v roce 1854 byla obnovena a zahrnovala departementy Cher, Eure-et-Loir, Loir-et-Cher, Loiret, Marne, Oise, Seine (město Paříž), Seine-et-Marne a Seine-et-Oise. V roce 1964 byl odloučen departement Oise, který byl připojen k akademii v Amiens. V roce 1971 byla působnost Pařížské akademie omezena výhradně na území města Paříže, které je zároveň departementem.\n\nV čele akademie stojí rektor, kterého jmenuje prezident republiky na návrh premiéra a ministra školství. Rektor má rovněž titul kancléř pařížských univerzit. Jeho zástupci jsou vicekancléř univerzit v záležitostech týkajících se vysokoškolského vzdělávání a ředitel akademie pro otázky vzdělávání (lycea, koleje, školy). Rektor v rámci akademii prosazuje univerzitní vzdělávací politiku definovanou vládou. Sleduje vyučující a administrativní personál. Jmenuje zkušební komise a podepisuje diplomy. Dohlíží na rozpočty institucí. Informuje ministra školství o výsledcích, potřebách a problémech institucí pod akademií. Pařížská akademie má generálního tajemníka kancléřství pro dohled a generálního tajemníka školního vzdělávání pro školy a vzdělávání dospělých. Inspektoři akademie jsou poradním orgánem rektora pro výuku jednotlivých oborů a posuzují profesory na lyceích a kolejích. Akademie sídlí jednak na Sorbonně (rektor, vicekancléř) a na \"Avenue Gambetta\" ve 20. obvodu.\n\n"}
{"id": "681152", "url": "https://cs.wikipedia.org/wiki?curid=681152", "title": "Kancléřství pařížských univerzit", "text": "Kancléřství pařížských univerzit\n\nKancléřství pařížských univerzit (francouzsky \"Chancellerie des universités de Paris\") je správní orgán v rámci Pařížské akademie v oblasti vysokoškolského vzdělávání v Paříži. Jedná se o veřejnou instituci s právní subjektivitou a finanční samostatností, která je pod dohledem ministerstva školství. V jeho čele stojí vicekancléř a generální sekretář. Vzniklo 30. prosince 1971.\n\nKancléřství pařížských univerzit slouží rektorovi-kancléři při správě jednotlivých vysokých škol, které spadají pod tzv. Pařížskou akademii. Hlavním posláním je každodenní správa majetku vysokých škol a meziuniverzitních knihoven a kontrola finančních prostředků státu. Zajišťuje rovněž správu objektů, které přešly z bývalé Pařížské univerzity - Sorbonna, Vila Finaly ve Florencii, zámek Ferrières, Bibliothèque littéraire Jacques Doucet a další majetek. Vzhledem ke specifickému postavení regionu Île-de-France je kancléřství v některých otázkách příslušné zabývat se i 17 univerzitami, které leží mimo hranice města Paříž na území tohoto regionu. Proto je jeho organizace mírně odlišná od jiných podobných univerzitních úřadů ve Francii. Jeho správní radu tvoří osm osob jmenovaných ministrem místo obvyklých čtyř. Když rada projednává záležitosti majetku svěřeného kancléřství na základě výjimky Pařížské akademie, účastní se jednání i ředitelé dotyčných institucí.\n\nPodle královského výnosu ze dne 16. května 1821 bylo sídlo rektorátu Pařížské akademie umístěno na dobu neurčitou v prostorách Sorbonny. Po rekonstrukci Sorbonny na konci 19. století získal rektor-kancléř prostory v severní části budovy. Od svého vzniku po rozdělení Pařížské univerzity má kancléřství místnosti na Sorbonně i v jiných dalších stavbách v Paříži.\n\n"}
{"id": "681156", "url": "https://cs.wikipedia.org/wiki?curid=681156", "title": "Charles David Winter", "text": "Charles David Winter\n\nCharles David Winter (1821-1904) byl alsaský fotograf tvořící ve Štrasburku.\n\nJeho tématem kromě města a architektury své doby byla portrétní fotografie - zpodobnil mnoho významných osobností Alsaska jako byli například Émile Kuss nebo Auguste Stoeber, ale pořídil také řadu reportáží \"Rozvodnění Rýna 16. června 1876\" nebo \"Výstavbu železničního mostu na Rýnu\" a městský mobiliář. Je autorem několika autoportrétů.\n\nMnohé z jeho děl jsou ve vlastnictví Muzea moderního a současného umění ve Štrasburku, které instituci darovala jeho dcera v roce 1920..\n\n"}
{"id": "681158", "url": "https://cs.wikipedia.org/wiki?curid=681158", "title": "Knížectví Hutt River", "text": "Knížectví Hutt River\n\nKnížectví Huttovy řeky () je mezinárodně neuznávaný stát v Západní Austrálii o rozloze 75 kilometrů čtverečních.\n\nV roce 1970 rozhodla australská vláda o snížení kvót pro výkup pšenice. Leonard George Casley, majitel farmy na Huttově řece severně od města Geraldton, označil toto opatření za likvidační a vyhlásil 21. dubna 1970 nezávislost svého pozemku na Austrálii. Argumentoval jak porušením slova ze strany úřadů, tak tím, že objevitel Západní Austrálie James Stirling území vlastně nikdy oficiálně neprohlásil za majetek britské koruny. Protože australské úřady na vznik státu do dvou let nijak nezareagovaly, prohlásil 21. dubna 1972 Casley podle zákona samostatnost státu Provincie Huttova řeka za platnou. Oficiálně sice jeho stát nikdo neuznal, Casley však navázal kontakty s mnoha světovými státníky včetně papeže, vydává vlastní měnu (dolar Huttovy řeky) a diplomatické pasy. V roce 2006 byl stát přejmenován na Knížectví Huttovy řeky. Na jeho území trvale žije asi dvacet lidí, občany je však také okolo třinácti tisíc zahraničních sympatizantů. Hlavním městem je osada Nain.\n\n16. června 2017 byl Leonard George Casley západoaustralským soudem usvědčen z krácení daní a byla mu vyměřena pokuta ve výši 3 milionů australských dolarů.\n\nHlavou státu byl kníže Leonard I., vlastním jménem Leonard George Casley (1925–2019), který vládnul 45 let. Kněžnou byla jeho manželka Shirley. Korunní princ je nejstarší z jejich sedmi dětí Ian Casley (* 1947), regentem je Kevin Gale z Queenslandu, největší propagátor knížectví, který se stal v lednu 2017 hlavou státu po abdikaci Leonarda I. pod jménem Graeme I.\n\nPříklad Huttovy řeky vyvolal v sedmdesátých letech vlnu vyhlašování samostatných mikronárodů po celé Austrálii (Bumbunga, Rainbow Creek, Avram). Bylo to zdůvodňováno jak tradičním individualismem Australanů, tak i jejich historicky slabými vazbami na britskou vládu. Nejdelší životnost z těchto samozvaných státečků však má nejstarší z nich, Huttova řeka.\n\nV roce 1984 pomohl československému občanovi Vladimíru Křížovi diplomatický pas Huttovy řeky k emigraci na Západ. V roce 2000 byl na ruzyňském letišti zatčen dobrodruh Petr Suchý poté, co se prokázal doklady Huttovy řeky.\n\n\n"}
{"id": "681172", "url": "https://cs.wikipedia.org/wiki?curid=681172", "title": "Pedro Mascarenhas", "text": "Pedro Mascarenhas\n\nPedro Mascarenhas (1484, Mértola, Portugalsko – 23. června 1555, Goa, Portugalská Indie) byl portugalský mořeplavec, koloniální správce a místokrál v Goa. V roce 1512 byl prvním Evropanem, který spatřil ostrov Diego García v Indickém oceánu. V roce 1512 připlul k ostrovu Mauricius. O tom zda byl prvním kdo spatřil tento ostrov se nedochovaly žádné zprávy. Ostrov mohl být objeven již výpravami, které vedl Diogo Dias a Afonso de Albuquerque. V témže roce připlul i k ostrovu Réunion a Maskarény. V roce 1528 mořeplavec Diogo Rodrigues, po němž nese jméno ostrov Rodrigues pojmenoval souostroví, které tvoří ostrovy Réunion a Mauricius na počest po jeho objeviteli Pedru Mascarenhasovi Maskarény.\n\nV letech 1525–1526 sloužil jako kapitán portugalské kolonie ve městě Malacca. Od roku 1554 až do své smrti v roce 1555 byl místokrál v Goa, hlavním městě portugalského území v Asii. Jeho následníkem v úřadu místokrále byl Francisco Barreto.\n\n"}
{"id": "681174", "url": "https://cs.wikipedia.org/wiki?curid=681174", "title": "Koňský rybník (Stvolínky)", "text": "Koňský rybník (Stvolínky)\n\nKoňský rybník je jedním z desítek rybníků tvořících soustavu známou jako Holanské rybníky v jižní části okresu Česká Lípa, na katastru nedaleké obce Stvolínky.\nCelá středověká soustava původně 23 Holanských rybníků je napájena hlavně od západu tekoucím Bobřím potokem, který poté končí v Novozámeckém rybníce. V soustavě Holanských rybníků je Koňský rybník na severozápadní straně, na katastru obce Stvolínky, u silnice I/15 z Úštěku do Zahrádek.\n\nRybník má plochu 9 ha, je průtočný a využitý pro rybolov. Má dvě zátoky, břehy jsou zarostlé lesem, u jižního břehu je skála Smrtka..Blízko byly další rybníky – Nebeský a vypuštěný Miřejovský. Koňský rybník je napájen několika potoky ze severu a potokem Dolina od východu, s rybniční soustavou a Bobřím potokem na jihu je spojen vytékajícími potoky Dolina a Kolenským potokem\nVýrazná skála z pískovce s vytesanými a vymletými schody získala jméno podle zdejšího lidového zvyku shazování figuríny Smrti do rybníka na počátku jara.\n\nObec Stvolínky je necelé 2 km západním směrem. Rybník je přístupný jak po silnici, tak po červeně značené turistické cestě vedoucí kolem řady Holanských rybníků, mezi městysem Holany a obcí Stvolínky. Z této trasy k skále Smrtka nad rybníkem vede vyznačená odbočka. Za rybníkem se na červenou značku napojuje cesta značené žlutě, vedoucí přes vrchol Kozel do České Lípy.\nŽelezniční stanice ve Stvolínkách je 2 km jižně, je na trati 087 z České Lípy do Lovosic Zhruba 1,5 km severně na přítoku k rybníku je přírodní památka Kaňon potoka Kolné, k níž odtud vede pouze neznačená lesní cesta.\n\n"}
{"id": "681176", "url": "https://cs.wikipedia.org/wiki?curid=681176", "title": "Marcela Skuherská", "text": "Marcela Skuherská\n\nMarcela Skuherská (* 14. února 1961, Přerov) je bývalá československá profesionální tenistka. Během své kariéry na okruhu WTA vyhrála 1 turnaj ve čtyřhře. Na žebříčku WTA pro dvouhru figurovala nejvýše na 215. místě (prosinec 1986) a pro čtyřhru pak na 45. místě (březen 1986). Byla členkou československého družstva, které zvítězilo v Poháru federace 1983, když ve finále porazilo Spolkovou republiku Německo.\n\nV roce 1979 se stala dorosteneckou mistryní Československa ve dvouhře, v letech 1981 a 1982 pak finalistkou mezinárodního šampionátu Československa v kategorii žen a spolu se Šavrdou roku 1981 vítězkou smíšené čtyřhry. Ve stejné sezóně si připsala titul amatérské mistryně Evropy.\n\nNa I. hrách dobré vůle v Moskvě získala s Ivou Budařovou stříbrnou medaili ve čtyřhře žen.\n\nJejím manželem je český zpěvák Michal David.\n\n\n"}
{"id": "681198", "url": "https://cs.wikipedia.org/wiki?curid=681198", "title": "Seznam přehradních nádrží v Libereckém kraji", "text": "Seznam přehradních nádrží v Libereckém kraji\n\nPřehradní nádrže v Libereckém kraji jsou součástí krajiny, životního prostředí severních Čech. Jedná o lidmi vytvořené přehradní nádrže, využívané jako zásobárny vody, k rekreaci, výrobě elektrické energie, zadržování vod při větších deštích. V České republice jsou zdejší přehradní nádrže řazeny k menším. \n\nPřevážná část tohoto druhu vodních děl byla vybudována během 20. století v okresech Jablonec a Liberec na horních tocích potoků a říček. Povodním v srpnu 2010 zabránit nedokázaly. \n\n\nStála zde i tzv. Přehrada Desná – též nazývaná Protržená přehrada na Bílé Desné\n\n\n"}
{"id": "681200", "url": "https://cs.wikipedia.org/wiki?curid=681200", "title": "Le Thor", "text": "Le Thor\n\nLe Thor je francouzská obec v departementu Vaucluse, v regionu Provence-Alpes-Côte d'Azur.\n\nMěsto leží 20 kilometrů od Avignonu a protéká jím řeka Sorgue.\n\n\n\"Počet obyvatel\"\nKromě produkce ovoce a zeleniny je významná výroba osiv. Oblast spadá pod vinařskou apelaci Côtes-du-Rhône.\n"}
{"id": "681213", "url": "https://cs.wikipedia.org/wiki?curid=681213", "title": "Fakulta elektrotechniky a informatiky Univerzity Pardubice", "text": "Fakulta elektrotechniky a informatiky Univerzity Pardubice\n\nFakulta elektrotechniky a informatiky (FEI) je nejmladší ze sedmi fakult Univerzity Pardubice.\n\nV roce 2015 poskytla vzdělání 896 aktivním studentům v bakalářských (Bc.), navazujících magisterských (Ing.) a doktorských (Ph.D.) studijních programech.\n\nStudijní program a obor Informační technologie byl na Univerzitě Pardubice akreditován v roce 2001. Pro zabezpečení výuky vznikl v roce 2002 Ústav informatiky Univerzity Pardubice. Ústav se v roce 2003 rozšířil o druhý bakalářský studijní program Elektrotechnika a informatika s oborem Komunikační a mikroprocesorová technika a díky zavedení nového programu došlo také k přejmenování Ústavu informatiky na Ústav elektrotechniky a informatiky. V roce 2007 byly akreditovány navazující magisterské studijní programy Elektrotechnika a informatika se studijním oborem Komunikační a řídicí technologie a Informační technologie se studijním oborem Informační technologie. V závěru téhož roku bylo schváleno rozšíření akreditace bakalářského studijního programu Informační technologie o další studijní obor Řízení procesů a v lednu 2008 vzniká nová fakulta Univerzity Pardubice, a to Fakulta elektrotechniky a informatiky. V únoru 2009 byl Fakultě elektrotechniky a informatiky akreditován první doktorský studijní program Elektrotechnika a informatika s oborem Informační, komunikační a řídící technologie. Svého navazujícího magisterského oboru se roku 2011 dočkal také obor Řízení procesů.\n\nStudijní programy zaměřené na elektrotechniku připravují vysokoškolsky vzdělané odborníky s uplatněním v elektrotechnickém\nprůmyslu, ale i v dalších odvětvích se zaměřením na komunikační systémy a na aplikaci mikroprocesorů a počítačů při řízení, ovládání nebo v diagnostice elektronických systémů a zařízení.\n\nStudijní programy zaměřené na informační technologie jsou určeny pro přípravu odborníků schopných navrhovat a projektovat,\nrealizovat a provozovat informační systémy a jejich moduly. Důraz je kladen na oblast informačních technologií z hlediska metod zpracování informací, programovacích jazyků, výstavby a správy databází, aplikací systémové analýzy, správy a obsluhy počítačových sítí. Obor Řízení procesů připravuje absolventy pro uplatnění v nejrůznějších odvětvích průmyslu v oblasti měření a automatického\nřízení.\n\n\nFakulta zahájila od akademického roku 2009/10 výuku v nově akreditovaném čtyřletém doktorském studijním programu\nForma výuky je prezenční i kombinovaná. Výuka může probíhat v jazyce českém i anglickém.\n\n"}
{"id": "681225", "url": "https://cs.wikipedia.org/wiki?curid=681225", "title": "Paakt", "text": "Paakt\n\nPaakt je zdánlivý, nicotný (nulitní) právní akt, z něhož nevyplývají následky, které jsou s ním jinak spojované, protože vůbec není rozhodnutím orgánu veřejné moci, nebo sice ano, ale mimo zákonem mu svěřenou pravomoc. Proto je neplatný od samého počátku \"()\", z právního hlediska neexistuje a nikoho nezavazuje.\n\nV České republice je legální definice nicotného rozhodnutí obsažena v § 77 správního řádu: „\"Nicotné je rozhodnutí, k jehož vydání nebyl správní orgán vůbec věcně příslušný; to neplatí, pokud je vydal správní orgán nadřízený věcně příslušnému správnímu orgánu. Nicotné je dále rozhodnutí, které trpí vadami, jež je činí zjevně vnitřně rozporným nebo právně či fakticky neuskutečnitelným, anebo jinými vadami, pro něž je nelze vůbec považovat za rozhodnutí správního orgánu.\"“\n\nPokud se důvod nicotnosti týká jen některého výroku rozhodnutí nebo vedlejšího ustanovení výroku, je nicotná jen tato část, ledaže ji nelze oddělit od ostatního obsahu. Nicotnost rozhodnutí zjišťuje a prohlašuje nadřízený správní orgán, a to z moci úřední, tedy třeba i bez vnějšího podnětu, který jinak mohou dát účastníci řízení nebo osoby, kterých se rozhodnutí týká, příp. i jiný správní orgán.\n"}
{"id": "681228", "url": "https://cs.wikipedia.org/wiki?curid=681228", "title": "Fakulta ekonomicko-správní Univerzity Pardubice", "text": "Fakulta ekonomicko-správní Univerzity Pardubice\n\nFakulta ekonomicko-správní (FES) je druhou nejstarší ze sedmi fakult Univerzity Pardubice. Vznikla roku 1991 a jejím sídlem jsou Pardubice. Děkanem fakulty je od 1. ledna 2020 doc. Ing. Jan Stejskal, Ph.D.\n\nFakulta byla zřízena 17. ledna 1991 jako zdroj pracovníků pro systém veřejné správy. V akademickém roce 1991/1992 bylo přijato prvních 53 studentů. Zaměstnanci fakulty nejprve pracovali v již neexistující budově Unichemu na náměstí T. G. Masaryka, výuka přitom od počátku probíhala v budově na adrese Studentská 84.\n\nV prvních letech fakulta fungovala pod názvem Fakulta územní správy. Fakulta byla (v souvislosti vypracováním nových studijních plánů) v roce 1993 přejmenována na Fakultu ekonomicko-správní. Do doku 1995 fakulta nabízela pouze bakalářské studijní programy. V akademickém roce 1994/1995 se na fakultě začal používat kreditní systém ECTS. V roce 1995 získala fakulta rovněž akreditaci pro magisterské studium.\n\nZa dobu existence fakulty ji opustilo přes 8 000 kvalifikovaných absolventů s bakalářským, inženýrským nebo doktorským (Ph.D.) titulem.\n\nVedení fakulty tvoří děkan, který je volen akademickým senátem. Děkan pak jmenuje další členy vedení – proděkany. Stálým členem vedení fakulty je také tajemník fakulty.\n\nVe funkci děkanky fakulty je od roku 2020 doc. Ing. Jan Stejskal, Ph. D. Za dobu její existence se ve funkci děkana vystřídalo celkem 9 osobností:\n\n\nDo roku 2007 byli děkani voleni na tříleté období. Od roku 2009 je funkční období děkanů čtyřleté. \n\nFakulta sídlí téměř od svého založení ve výškové budově Studentská 84, která je v kampusu Univerzity Pardubice označována jako budova EA. V této budově jsou umístěny veškeré pracoviště fakulty a rovněž zde probíhá většina výuky. Fakulta také využívá výukové prostory v sousedícím modernizovaném areálu (budovy EB a DB) a také v prostorách Univerzitní auly.\n\nÚstav ekonomických věd zabezpečuje na fakultě výuku obecných a aplikovaných ekonomických předmětů ve studijních programech Hospodářská politika a správa, Ekonomika a management a Systémové inženýrství a informatika v prezenční a kombinované formě studia. Nabídka zajišťovaných předmětů představuje široké portfolio, které zahrnuje předměty zaměřující se na samotnou podstatu ekonomických věd. Jde o výuku obecné ekonomie představující nezbytný teoretický základ pro aplikované obory, které směřují do různých oblastí od veřejného sektoru, přes sektor finanční, bankovní až do oblasti pojišťovnictví. Vedoucí ústavu je doc. Ing. Jolana Volejníková, Ph. D.\n\nÚstav podnikové ekonomiky a managementu zabezpečuje na fakultě výuku ekonomických a manažerských předmětů ve studijním programu Ekonomika a management, Hospodářská politika a správa a částečně i na výuce ekonomických a manažerských předmětů v programu Systémové inženýrství a informatika. Nabídka zajišťovaných předmětů zajišťuje široké portfolio předmětů od základů i pokročilého účetnictví přes marketingové předměty po předměty týkající stuktury podniků či managementu. Vedoucí ústavu je doc. Ing. Marcela Kožená, Ph. D.\n\nÚstav matematiky a kvantitativních metod zajišťuje na fakultě výuku matematiky a dalších předmětů, založených na statistických metodách a metodách operačního výzkumu. V oblasti vědeckovýzkumné a konzultační se dále ústav zaměřuje především na statistické a numerické metody v různých oblastech užití, na tvorbu programů při matematickém modelování ekonomických a technologických procesů, na optimalizaci dopravních systémů a na pedagogický výzkum. Vedoucím ústavu je doc. RNDr. Bohdan Linda, CSc.\n\nÚstav zabezpečuje výuku ve studijních programech Hospodářská politika a správa, Ekonomika a management a Systémové inženýrství a informatika vyučovaných na fakultě. V oblasti vědeckovýzkumné se ústav věnuje mnoha oblastem. Jedna z nich je soft computing a jeho využití v data miningu, klasifikace dat, modelování a analýza reálných systémů. Výzkum je zaměřen na využití nástrojů teorie rough množin v oblasti machine learning, pro zpracování neurčitých dat a pro tvorbu hybridních modelů. Vedoucím ústavu je doc. Ing. Pavel Petr, Ph. D.\n\nÚstav správních a sociálních věd zabezpečuje výuku společenskovědních oborů, které souvisí s výkonem veřejné správy a řešením dalších společenských otázek v České republice, a to pro všechny studijní programy a obory bakalářského i magisterského studia. Ve výuce se ústav zaměřuje na objasnění hlavních etap vývoje české veřejné správy a na základní charakteristiku správních činností vykonávaných na celostátní, regionální i místní úrovni. Vedoucím ústavu je Ing. Jan Fuka, Ph. D.\n\nÚstav regionálních a bezpečnostních věd je nejmladším ústavem fakulty. Byl ustanoven k 1. lednu 2012 a odborně je zaměřen na oblast regionálních ekonomických disciplín v širším interdisciplinárním kontextu, v němž akcentuje dva specializační směry: urbanismus a bezpečnost regionů. Vedoucím ústavu je Ing. Zdeněk Matěja, Ph. D.\n\nInformační a poradenské centrum nabízí uchazečům o studium, studentům, budoucím absolventům i absolventům bezplatné služby v oblastech studijně-informačního poradenství, podpory a pomoci studentům se speciálními vzdělávacími potřebami, poradenství pro středoškolskou mládež a profesního poradenství. Vedoucí centra je Ivana Veselá.\n\nFakulta realizuje své studijní programy ve všech stupních studia - bakalářském, magisterském i doktorském. Mnohé studijní programy nabízí možnost studia v anglickém jazyce. Od roku 2014 byl akreditován společný studijní program typu Joint Degree, na kterém fakulta spolupracuje s Litevskou univerzitou Šiaulių universitetas.\n\n\nMezi tradiční akce fakulty se řadí vědecká konference Veřejná správa, cyklus odborných přednášek pořádaný pod názvem Týden teorie a praxe, osvětově-informační GIS DAY nebo veletrh pracovních příležitostí Kontakt.\n\n\n"}
{"id": "681250", "url": "https://cs.wikipedia.org/wiki?curid=681250", "title": "Filadelfský experiment", "text": "Filadelfský experiment\n\nFiladelfský experiment (též Project Rainbow) je označení pro údajný vojenský experiment, který měl proběhnout na Filadelfské námořní základně ve Filadelfii v americké Pensylvánii v roce 1943. Podstatou experimentu mělo být „skrytí“ či „zneviditelnění“ torpédoborce USS \"Eldridge\" tak, aby nebyl zjistitelný nepřátelskými pozorovacími zařízeními.\n\nKolem údajného experimentu existuje mnoho dohadů a konspiračních teorií. Námořnictvo Spojených států amerických tvrdí, že k experimentu nikdy nedošlo a populární popisy události většinou odporují jak zjištěným faktům o torpédoborci, tak fyzikálním zákonům.\n\n\"Poznámka: O průběhu údajného experimentu bylo napsáno mnoho článků, které jsou někdy vzájemně protichůdné. Následující přehled podává jejich klíčové a společné body.\"\n\nExperiment měl být založen na principu jednotné teorie pole, jejímž cílem je jednotně popsat povahu sil, které zahrnují elektromagnetické záření a gravitaci.\n\nTeorie měla být aplikována tak, aby silné elektromagnetické pole způsobilo ohnutí světelných paprsků kolem objektu. Tím by se objekt stal neviditelným.\n\nZkoušky měly být provedeny na Filadelfské námořní základně s plně vyzbrojeným torpédoborcem USS \"Eldridge\". Při testu 22. července 1943 s posádkou se prý podařilo dosáhnout téměř úplné neviditelnosti, někteří svědci toto zmizení popsali jako zahalení objektu „nazelenalou mlhou“.\n\nExperiment byl údajně opakován 28. října 1943. Tentokrát se prý \"Eldridge\" nejen stal neviditelným, ale fyzicky zmizel z oblasti v záblesku modrého světla a teleportoval se do 320 km vzdáleného Norfolku ve Virginii. Zde byl prý pozorován námořníky z lodě SS \"Andrew Furuseth\", načež opět zmizel z jejich dohledu a pak se objevil zpět ve Filadelfii na původním místě. Podle odhadů loď cestovala zpět v čase asi 10 sekund. Přeživší Alfred Bielek potvrzuje, že se jim podařilo cestovat v čase.\n\nUdává se, že někteří námořníci, kteří byli na lodi, si po pokusu stěžovali na nevolnost, v horších případech došlo k interakci mezi materiálem a osobami, kdy části jejich těl byly „zataveny“ do trupu lodě, a byli mrtví nebo zmizeli úplně. \n\nPůvod legendy lze vystopovat do roku 1955, kdy pisatel podepisující se jako „Carlos Allende“ nebo „Carl Allen“ zaslal několik dopisů ufologovi Morrisi Jessupovi (1900–1959). Allende tvrdil, že pozoroval zjevení a opětné zmizení torpédoborce, když sloužil na obchodní lodi SS \"Andrew Furuseth\". Nepředložil ale žádné důkazy pro svá další tvrzení, ve kterých spojoval experiment s jednotnou teorií pole a s údajným Einsteinovým řešením této teorie.\n\nPřípadem byly inspirovány americké filmy \"Tajemná záře nad Pacifikem\" (1980, režie Don Taylor), \"Experiment Philadelphia\" (1984, režie Stewart Raffill) a \"Experiment Philadelphia 2\" (1993, režie Stephen Cornwell) a Neviditelná loď (2012, režie Paul Ziller).\n\n"}
{"id": "681273", "url": "https://cs.wikipedia.org/wiki?curid=681273", "title": "Kostel svaté Kateřiny Alexandrijské (Volary)", "text": "Kostel svaté Kateřiny Alexandrijské (Volary)\n\nŘímskokatolický kostel svaté Kateřiny Alexandrijské ve Volarech postavil stavitel Jan Canevalle v barokním slohu nedaleko náměstí na základech v roce 1688 zbořené starší gotické stavby, o níž jsou první zmínky z roku 1496. Svěcení kostela se uskutečnilo 8. října 1690. Chrám je chráněn jako kulturní památka České republiky.\n\nZ původního kostela, který byl menší, se zachovala spodní část (přízemí) věže o čtvercovém půdorysu. Ta je přistavěna na severní straně k jediné lodi tvaru obdélníka o rozměrech 16 × 11 metrů se zaoblenými rohy u kněžiště. K lodi přiléhající trojboce uzavřený presbytář o délce necelých 9 metrů a šířce téměř 7 metrů. Sakristie je přistavěna k presbytáři na jeho severní straně. V roce 1724 byla věž kvůli lepší slyšitelnosti zvonů zvýšena o necelých sedm metrů.\n\nV letech 1715, 1754 a 1863 kostel vyhořel, vždy však byl vzápětí obnoven, popřípadě i rozšířen. V roce 1756 byla k lodi kostela na jižní straně přistavěna Tusetská kaple stejného tvaru jako presbytář, avšak o něco menší (délka 6 metrů, šířka přes 5 metrů); název pochází z německého názvu nedaleké obce Stožec (\"Tusset\"), neboť do této kaple byl přenesen obraz z lesní kaple Panny Marie pod Stožeckou skálou.\n\nV roce 1903 byla zdejší farnost povýšena na děkanství. V roce 1973 byl původní hodinový stroj věžních hodin přenesen do městského muzea a nahrazen novým s elektrickým zvoněním. Poslední velká oprava kostela byla provedena v roce 2000, v září 2006 byla věž poprvé mimořádně zpřístupněna veřejnosti.\n\n"}
{"id": "681275", "url": "https://cs.wikipedia.org/wiki?curid=681275", "title": "Jiří Sobotka (fotbalista)", "text": "Jiří Sobotka (fotbalista)\n\nJiří Sobotka (6. července 1911 — 20. května 1994) byl český fotbalista, československý reprezentant, držitel stříbrné medaile z mistrovství světa 1934 v Itálii. Členem prestižního Klubu ligových kanonýrů se stal po změně pravidel klubu v listopadu 2016.\n\nHrál zpravidla jako střední útočník, inteligentní, dirigent spoluhráčů, vynikající technik.\nV letech 1931–1939 a roku 1942 hrál za Slavii Praha a získal s ní čtyři mistrovské tituly (1933, 1934, 1935, 1937). V letech 1939–1941 hrál v chorvatském klubu Hajduk Split. Sezóny 1943–1946 strávil v SK Baťa Zlín, načež odešel do Švýcarska, do klubu FC La Chaux-de-Fonds.\n\nV československé reprezentaci odehrál v období let 1934 až 1937 celkem 23 zápasů a vstřelil 8 gólů. Dostal se do týmu, který vybojoval na MS 1934 v Itálii stříbrné medaile.\n\nJiž na sklonku hráčské kariéry byl hrajícím trenérem mnoha špičkových zahraničních mužstev a také se začal věnovat manažerské činnosti, největších úspěchů dosáhl během svého působení u týmu Chaux-de-Fonds, se kterým vyhrál 5 švýcarských pohárů a 2 mistrovství, a FC Basel 1893.\n\n"}
{"id": "681287", "url": "https://cs.wikipedia.org/wiki?curid=681287", "title": "Seznam rybníků v Libereckém kraji", "text": "Seznam rybníků v Libereckém kraji\n\nRybníky v Libereckém kraji jsou od středověku součástí krajiny, životního prostředí severních Čech. \nHlavním účelem jejich zřizování byl chov ryb. Později byly využity i k rekreaci, sportu, regulaci povodňových srážek, mnohé z nich jsou přírodní rezervace. Mnohé z rybníků získaly dva i více českých a německých jmen.\n\nK rozmachu rybníkářství došlo na území severních Čech, především na Českolipsku v 15. století. Jihovýchodně od České Lípy založili tehdejší feudálové v čele s králem Karlem IV. celé rybniční soustavy navzájem propojené potoky a kanály, např. dodnes existující Holanské rybníky. Největším vodním dílem tohoto druhu byl Velký rybník, přejmenovaný později na Máchovo jezero. Řada menších rybníků časem z různých důvodů zanikla, další byly či jsou využity nejen pro hospodářský chov ryb, k sportovnímu rybaření, vodním sportům, koupání, převedeny do systému chráněných území přírodních rezervací. Jeden z větších rybníků (Sedlištský) byl založen v druhé polovině 20. století jako odkaliště tekutých odpadů vzniklých těžbou uranových rud. \nSeznam největších rybníků v kraji (uvedeny s dnešní plochou 7 a více ha):\n\n\"První údaj je podle knižního zdroje (viz dole – literatura), druhý v závorce podle webu Libereckého kraje (viz externí zdroje).\"\n\n\n\n"}
{"id": "681299", "url": "https://cs.wikipedia.org/wiki?curid=681299", "title": "Viktor Michajlovič Vasněcov", "text": "Viktor Michajlovič Vasněcov\n\nViktor Michajlovič Vasněcov (rusky \"Ви́ктор Миха́йлович Васнецо́в\", 15. května 1848, selo Lopjal ve Vjatské gubernii, Carské Rusko – 23. července 1926, Moskva) byl ruský malíř. \n\nByl vychován ve Vjatském duchovním semináři. V roce 1868 přestoupil na carskou uměleckou akademii, kde setrval do roku 1875. Za kresby a studie získal dvě malé a jednu velkou stříbrnou medaili. Účastnil se uměleckých výstav, hlavně svými obrazy ze života ruské země a s obrazy z pohádkového světa.\n\n\n"}
{"id": "681302", "url": "https://cs.wikipedia.org/wiki?curid=681302", "title": "Adolf Šimperský", "text": "Adolf Šimperský\n\nAdolf Šimperský (5. srpna 1909, Břevnov — 15. února 1964) byl český fotbalista, československý reprezentant.\n\nByl držitel stříbrné medaile z mistrovství světa v Itálii roku 1934, byť do bojů šampionátu přímo nezasáhl. Nastoupil k deseti reprezentačním utkáním v letech 1930 až 1933, žádný gól nevstřelil.\n\nV letech 1927 – 1936 hrál za Slavii Praha, kam přišel z Březnice. Odtud přestoupil do SK Slezská Ostrava. Hrál převážně v záloze, uměl udržet míč a přesně přihrávat. Brzy přibral na váze a ztratil špičkovou výkonnost.\n\n"}
{"id": "681303", "url": "https://cs.wikipedia.org/wiki?curid=681303", "title": "František Šterc", "text": "František Šterc\n\nFrantišek Šterc (27. ledna 1912, Šlapanice — 31. října 1978, Brno) byl český fotbalista, levá spojka, československý reprezentant. Byl přezdíván Šlapanické starosta.\n\nOdchovanec Šlapanic, kde hrál do roku 1932, prožil vrchol kariéry v brněnském klubu SK Židenice (1932–1938). Sehrál za něj 62 prvoligová utkání, v nichž vstřelil 32 branky, ve druhé lize v sezoně 1932/33 přidal 16 branek. Od roku 1938 nastupoval 2 roky za SK Šlapanice v Moravsko-Slezské divizi (2. lize), tamtéž pokračoval dále v nižší soutěži.\n\nZískal stříbrnou medaili z mistrovství světa v Itálii roku 1934, byť do bojů šampionátu přímo nezasáhl. V letech 1934 až 1935 nastoupil ke dvěma reprezentačním utkáním.\n\n"}
{"id": "681313", "url": "https://cs.wikipedia.org/wiki?curid=681313", "title": "Rudebox", "text": "Rudebox\n\nRudebox je sedmé studiové album britského zpěváka Robbie Williamse, vydané 23. října 2006. Album získalo záporné hodnocení kritiků (od NME Awards získalo roku 2007 označení \"nejhorší album\"). Naproti tomu vládlo žebříčkům hitparád ve 14 zemích, včetně Spojeného království, Austrálie, Švýcarska, Německa, Mexika, Argentiny, Španělska, Itálie a Finska.\n\n\n"}
{"id": "681322", "url": "https://cs.wikipedia.org/wiki?curid=681322", "title": "Koncentrační tábor Jasenovac", "text": "Koncentrační tábor Jasenovac\n\nKoncentrační tábor Jasenovac (v chorvatském originále \"\") byl jedním z největších koncentračních táborů na území Evropy během druhé světové války. Nacházel se na území Nezávislého chorvatského státu na území obcí Jasenovac a Stara Gradiška (nedaleko současných chorvatsko-bosenských hranic) a k jeho zřízení došlo v srpnu 1941. Tábor nebyl spravován jednotkami nacistického Německa a podléhal přímo správě chorvatského fašistického hnutí Ustašovců. Správcem tábora byl po celou dobu jeho existence Vjekoslav Luburić a jeho pobočníkem Dinko Šakić. Tábor osvobodily v dubnu 1945 partyzánské jednotky Josipa Broze Tita.\n\nTábor byl vystavěn podle vzoru nacistických koncentračních táborů.\nTábor tvořilo pět samostatných lágrů, včetně dětského koncentračního tábora Sisak.\nByl založen v srpnu roku 1941 na podmáčeném území obehnaném vodním kanálem, jižně od řeky Veliki Strug. Byl v provozu pouze několik měsíců do podzimu 1941, než byl zničen záplavami. Počet obětí se odhaduje na 10 000.\n\nByl založen 2 km severně od Jasenovace u stejnojmenné vesnice jižně od řeky Veliki Strug. Fungoval krátce, jen do konce září 1941.\n\nByl největší součástí této soustavy a nacházel se na statku Ozrena Bačiće, jehož rodina emigrovala roku 1941 z NDH, neboť byla pravoslavného vyznání. Nacházel se zde pracovní tábor s cihelnou (odtud jméno) a elektrárnou. V cihelně také zaživa upalovali vězně.\n\nV tomto táboře bylo soustředěno nejvíce Židů a také komunisté. Zde se také nacházel dětský koncentrační tábor, v němž je za dobu jeho existence doloženo kolem 5000 obětí.\n\nV blízkosti tábora bylo zřízeno pohřebiště Limani, kde na ploše 1175 m² byly zřízeny masové hroby.\n\nV táboře se nacházely tyto pracovní úseky a pracovní skupiny \"(radne grupe)\": I provaznictví, II pila, III cihelna, IV koželužna, V zednické práce, VI elektrocentrála. Pracovní tábor byl zpočátku obehnán ostnatým drátem a ze tří stran také vysokou zdí. Ze čtvrté strany tvořila hranici řeka Sava. V opevnění bylo deset strážních věží a zeď zajištěna ostnatým drátem pod vysokým napětím.\n\nSoučástí Tábora III byl i samostatný úsek, kde byli vězněni Romové. Byli využíváni na nejtěžší práce. \n\nTábor měl také vlastní krematorium.\n\nTábor III byl v provozu od poloviny září 1941 do 23 dubna 1945.\n\nV listopadu 1944 byl bombardován spojeneckými letouny.\n\nByl založen roku 1942 jako menší pracovní tábor. Převážně zde pracovali Židé. Ustašovci se je však postupně snažili likvidovat, neboť se řídili podle nepsaného pravidla „Ani jeden Žid z tábora nesmí zůstat živ, protože Židé by byli jedněmi z nejvíce nelítostných svědků proti ustašovcům“.\n\nNacházel se ve vesnici Uštice mezi řekami Sávou a Unou, byli zde nejčastěji soustředěni Romové. V rámci rasistického přístupu k těmto vězňům bylo raženo heslo \"Cigani se privodi konstruktivnom radu\" (Cikáni budou přinuceni ke smysluplné práci).\n\nTento tábor byl v provozu od roku 1942 do května 1945. Na konci války byli někteří vězni zabiti a někteří byli deportováni do Německa. Na kraji vesnice Uštice se nalézá statek Srba Ostoje Krnjajića, který byl znám jako „dům kvílení“ – byli zde týráni a zabíjeni vězni. Jsou zde odkrývány doposud neznámé masové hroby obětí. Doposud je evidováno 21 masových hrobů (stav 2016).\n\nNacházel se ve vesnici Mlaka na řece Sávě 10 km od Jasenovce u Staré Gradišky. Obsahoval i ženský pracovní tábor ve vesnicích Mlaka i Jablanac, které byly čistě srbské. Na srbských statcích byly zřízeny táborové hospodářské provozy. Počet obětí se odhaduje na 45 000. V těchto srbských vesnicích bylo před válkou asi 150 srbských domů. Pravoslavný kostel ve vesnici byl ustašovskými vojsky zbořen. Roku 1967 zde byl odhalen památník obětem, jehož autorem je Petar Vovk.\nNacházel se ve Staré Gradišce na břehu Sávy ve staré tvrzi z dob Rakouska-Uherska, přebudované na vězení. Byl rozdělen na mužskou, ženskou a dětskou část. Tímto táborem prošli mnozí vězni umístění později do samotného tábora Jasenovac či určení na pochod smrti. Likvidaci tábora začali sami ustašovci koncem roku 1944, trvala do 23. dubna 1945. Blízko tohoto tábora bylo zřízeno velké táborové pohřebiště s asi 6000 hroby. Některé oběti byly hozeny do řeky Sávy.\n\nNacházel se ve vesnici Donja Gradina na bosenské straně řeky Sávy u ústí Uny na prostoru asi 125 hektarů. V blízkém lese bylo zřízeno místo pro likvidaci vězňů. Nejčastějšími oběťmi zde byli Srbové. Byly zde také zřízeny masové hroby. Na pohřebišti jich bylo identifikováno celkem 105. Na devíti pohřebištích se zde nalézá 105 masových hrobů na celkové ploše 10 130 m².\n\nPodle očitých svědků se popravy děly chladnými zbraněmi, aby nebylo slyšet střelbu. O život zde přišlo až 200 lidí denně. V roce 1945 ustašovci přeorali toto území traktory, aby nebylo možno identifikovat místa masových hrobů.\n\nPočet obětí a jejich rozložení dle etnických skupin se u různých autorů liší. Většinu jich tvoří etničtí Srbové, Židé, antifašističtí Chorvaté nebo disidenti a Romové. Podle odhadů Muzea holocaustu ve Washingtonu zavraždili ustašovci v táboře 77 a 99 tisíc osob. Podrobné statistiky uvádí Památník Jasenovac (vycházející z evidence obětí správy koncentračního tábora) a Ivo a Slavko Goldsteinovi.\n\nPodle památníku Jasenovac v táboře zahynulo 83 145 osob, z toho 47 627 Srbů, 16 173 Romů, 16 173 Židů, 4 255 Chorvatů, 1 128 Bosňáků, 266 Slovinců, 114 Čechů, 106 Slováků, 64 Ukrajinců, 44 Černohorců, 27 Maďarů, 19 Italů, 18 Rusů, 10 Rusínů, 10 Němců, 9 Poláků, 1 Albánec, 1 Rakušan, 1 Gruzínec, 1 Rumun a 166 osob neznámé národnosti.\n\nIvo a Slavko Goldsteinovi uvádí, že v táboře zemřelo 82 073 osob, z toho 46 740 Srbů, 16 131 Romů, 2 999 Židů, 4 208 Chorvatů (většinou komunistů), 1116 Muslimů (Bosňáků, kteří byli podle dokumentace Památníku Jasenovac vězněni zejména z politických důvodů), 263 Slovinců a 616 osob ostatních a neznámých národností.\n\nMezi oběťmi bylo také mnoho občanů pravoslavného vyznání, ať již z řad Srbů nebo Chorvatů (ti byli většinou nuceni, aby přestoupili na katolickou víru). Byli mezi nimi také homosexuálové a svobodní zednáři.\n\nMezi srbskými vězni bylo mnoho pravoslavných kněží. Pravoslavné obyvatelstvo bylo nezřídka překřtíváno. Po bitvě na Kozaře v létě 1942 byla většina Srbů zavražděna. Vztah k Srbům v NDH byl dán otázkou národnostní i náboženskou, kdy v NDH hrála roli katolická církev i ve jménu národních chorvatských zájmů, a to také v propagandě a postoji proti převážně pravoslavným Srbům jakožto údajným utlačovatelům chorvatského národa v období Království Srbů, Chorvatů a Slovinců.\nMezi vězněnými Chorvaty byli představitelé inteligence a také příslušníci (ilegální) komunistické strany. V ideologii NDH byli Chorvaté pokládán za součást árijské rasy a jako státotvorný národ.\n\nMezi vězni byli také Slovinci. Byla plánována jejich asimilace s chorvatským obyvatelstvem. Mezi Slovinci bylo také 349 kněží. Ti byli umístěni ve farnostech a klášterech ve Slavonské Požeze, Đakovu a Zagorje.\n\nŽidé byli mezi prvními, kteří byli internování v táboře Jasenovac. Byli umístěni zejména v pracovních táborech. Na záchraně Židů v NDH se podílel záhřebský arcibiskup, blahoslavený Alojzije Stepinac. Na Heinrichu Himmlerovi vymohl, aby do koncentračních táborů nebyli posíláni Židé ze smíšených manželství.\n\nMuslimové z řad vězňů byli většinou komunisté nebo účastníci bosenského odboje proti NDH. (Muslimové-Bosňáci byli totiž podle rasových zákonů NDH vnímáni dokonce jako nejčistší složka chorvatského národa.)\n\nOd června 1941 do 20. dubna 1942 byla organizována na území NDH systematická deportace Romů. Žádný z romských vězňů nepřežil. Podle některých zdrojů nebyli romští vězni ani evidováni, ale přímo po deportaci rovnou zabíjeni.\n\nMezi „politické“ vězně patřili členové ilegální komunistické strany, členové Chorvatské agrární strany (Hrvatska seljačka stranka) a také zednáři.\n\nV letech 1942–43 zemřel větší počet vězňů na tyfus. Za jeden měsíc je evidováno asi 1800 obětí tyfu.\n\nVězni umírali i v táborové nemocnici v Sisaku.\n\nKe konci existence tábora vybrali dozorci staré a nemocné vězně a zabili je. Mrtvá těla pak naházeli do řeky Sávy.\nDne 21. dubna 1945 začala ustašovská vojska tábor likvidovat a vězni museli nastoupit na svého druhu pochod smrti. Pro tento pochod se vžil název \"Křížová cesta (Križni put)\". Sama ustašovská armáda šla stejným směrem (také před postupujícími partyzánskými jednotkami) až k pohraničnímu městu Bleiburg, kde svedla poslední bitvu v rámci 2. světové války v Chorvatsku. Tato bitva, i když poslední a s účastí již jen zbytků ustašovského vojska, z nichž zde někteří padli, stala se nástrojem propagandy chorvatských nacionalistů v 90. letech.\n\nO den později, 22. dubna, asi 600 vězňů podniklo pokus o útěk. Úhrnem 84 z nich útěk přežilo. Ve stejný den došlo k útěku 147 vězňů z tábora IV Kožara.\n\nDne 2. května těsně před příchodem Jugoslávské lidové armády prchající ustašovská vojska tábor zapálila.\n\nIhned po válce začalo vyšetřování, to však tehdy nebylo dokončeno. Dinko Šakić uprchl, okolnosti jeho úniku jsou však nejasné.\nPo zániku NDH a vzniku Federativní republiky Jugoslávie fungoval tábor dále pod správou Jugoslávské lidové armády (JNA). Byli zde například vězni německé národnosti. Dne 2. května byly některé budovy samotného jasenovského tábora úmyslně zapáleny. Od června 1945 na (částečné) likvidaci tábora pracovali němečtí vězni. V letech 1945–1947 zde byli (v období nejsilnějšího stalinistického režimu ve FNRJ) soustředěni nepohodlní občané kvůli své náboženské, politické či jiné názorové orientaci. V tomto období je (podle různých zdrojů) evidováno od 5000 do 8000 vězňů.\n\nRoku 1963 byl založen Památník obětem. 4. července 1966 byla odhalena socha „Květ v Jasenovci“ (\"Cvijet u Jasenovcu\") sochaře Bogdana Bogdanoviće. 4. července 1968 bylo založeno Pamětní muzeum. Po chorvatské válce za nezávislost zde byla otevřena roku 1999 stálá expozice o historii památníku.\n\nUž v období NDH byla natáčena propagandistická videa ukazující \"prospěšnost pro hospodářský život NDH\".\n\nHistorie koncentračního tábora Jasenovac se stala v 90. letech nástrojem propagandy nacionalistických skupin v Chorvatsku, nezřídka se odvolávajících na období NDH. Tato propaganda byla a je namířena zejména proti Srbům.\n\nUž koncem 80. let se stal prostředkem protichorvatské a protikatolické propagandy v Srbsku, při které autoři záměrně zveličovali počty obětí.\n\nRajko Doleček často uvádí statistiky a historii Jasenovce ze srbských pozic.\n\nPři vzpomínkové akci 17. dubna 2011 chorvatský prezident Ivo Josipović prohlásil, že „\"Zločin, jaký se stal v jasenovském táboře, se nikdy nesmí opakovat\"“.\n\nObjevila se dokonce srovnání se srbským napadením města Vukovar během bojů na Balkáně v 90. letech.\n\nDne 4. 2. 2016 chorvatský parlament jednal o odškodnění obětí zločinů v Jasenovci i na Bleiburgu. \n\nV současnosti je na místě tábora zřízeno Pamětní muzeum. Vstup je zdarma. Mezi jednotlivými lokalitami památníku vozí turisty původní vlak.\n\nNa památku obětí je v Jasenovci umístěna skulptura Květ v Jasenovci \"(Cvijet u Jasenovcu)\", jehož autorem je akademický sochař prof. Bogdan Bogdanović.\n\nDalším památníkem je Reliéf obětem fašismu.\n\n"}
{"id": "681324", "url": "https://cs.wikipedia.org/wiki?curid=681324", "title": "Korunovace ruských panovníků", "text": "Korunovace ruských panovníků\n\nKorunovace ruských panovníků je někdejší církevní obřad Ruské pravoslavné církve, státní církve Ruského impéria, při kterém byl ruský panovník (obvykle car) korunován, byly mu svěřeny panovnické symboly a poté byl pomazán chrismatem, čímž byl formálně stvrzen a duchovně požehnán počátek jeho vlády. K praktickému výkonu vlády nebyla korunovace nutná a nový panovník nastoupil na trůn po smrti předchozího panovníka.\n\nAčkoli je pravděpodobné, že již starší panovníci Moskevského knížectví byli korunováni před dobou vlády Ivana III., známý korunovační rituál zjevně vycházel z byzantských zvyklostí, což bylo výsledkem vlivu manželky Ivana III. Sofie Paleologovny a také imperiálních ambic jeho vnuka, Ivana IV. Tyto byzantské prvky přetrvaly od doby, kdy se Moskevské knížectví transformovalo nejprve na Ruské carství,  poté na Ruské impérium až do konce monarchie v roce 1917. Protože si carské Rusko dělalo nároky na titul „Třetí Řím“ a na nástupnictví Byzance jako pravého křesťanského státu, byl ruský obřad koncipován jako spojení panovníků a pravoslavného duchovenstva s tradicemi tzv. „Druhého Říma“ včetně imperiální poslání ochrany pravoslaví.\n\nNa začátku liturgie car snímá korunu a nasazuje si ji opět teprve na jejím konci. Znovu jsou předčítány pasáže z evangelia, po jeho skončení car Evangelium políbí.\n\nBěhem zpěvu kinonikonu, přijímají nejprve kněží svaté přijímání u oltáře. Po dokončení kinonikonu a svatého přijímání začíná obřad pomazání cara. Carský pár se odebere k ikonostasu, kde mezitím carští dignitáři přichystali korunovační regálie. Zatímco se car postaví na předem připravený zlatý koberec, panovnice zůstává v pozadí. Metropolita dává pomazání carovi. Poté je pomazána na čelo také carevna. Znovu se rozezvučí zvony a salvy z děl oznamující právě dovršený děj.\n\nMetropolita pak vede cara carskými vraty v ikonostasu do oltáře ke svatému přijímání. Car se před oltářem ukloní a přijímá svaté přijímání, neboli kněžskou eucharistii. Archiepiskop pak panovníkovi podává antidoron a víno, poté, co mu předtím jiný duchovní podal vodu k omytí. Poté se car s insigniemi odebere zpět na trůn. Dle tradičního postupu obdrží carevna eucharistii u carských vrat, poté následuje cara na trůn. Zpovědník cara pak vysloví díkuvzdání a nakonec protodiákon udělí závěrečné požehnání.\n\nZnovu zpívají sbory provolání holdu v trojnásobném „Mnogaja lěta“ a přítomní světští i duchovní stavové vzdávají hold korunovanému páru trojnásobnou úklonou. Panovnický pár políbí žehnající kříž. Liturgie je dovršena a průvod vychází z chrámu.\n\nTradičním místem korunovace byl uspenský chrám, který se nachází v Moskevském Kreml. První korunovace zde proběhla v roce 1548, kdy velkokníže moskevský Ivan III. nechal korunovat tzv. čapkou Monomachovou svého vnuka Dmitrije na velikého knížete „\"Moskvy a Vladimiru a vší Rusi\"“. Roku 1547 následovala první carská korunovace Ivana IV. Od té doby až do svržení monarchie se zde konaly panovnické korunovace. Korunovace posledního cara Mikuláše II. a jeho manželky carevny Alexandry Fjodorovny proběhla 26. května 1896.\n\nPo slovech korunovační modlitby dal panovník pokyn metropolitovi a přijal korunu z jeho rukou. Ten mu ji nasadil na hlavu a přitom vzýval jméno Nejsvětější Trojice.\n\nTato část byla zachována jako připomínka volby byzantských císařů, což byl symbol toho, že moc, jež byla carovi svěřena, byla chápána také jako pokračování křesťanského Římského impéria (nebo Byzance), a že pocházela přímo od Boha. Modlitba metropolity nebo patriarchy, podobně jako u patriarchy cařihradského při korunovaci byzantských panovníků, stvrzovala jeho vládu.\n\nCarevna Marie Fjodorovna korunována v roce 1797 byla teprve třetí korunovanou manželkou cara. Před ní to byly Marina Mniszková (žena Lžidimitrije I.) v roce 1606 a Kateřina v roce 1724 (žena Petra I.). Před reformami cara Petra I. se ruská pravoslavná církev bránila korunování manželek panovníků. Petr Veliký se zavedením korunovace carevny snažil přiblížit západním monarchiím.\n\n\n\nAčkoli pořizování fotografických snímků nebylo v chrámu Zesnutí přesvaté Bohorodice během korunovace Mikuláš II. ani jiných ruských carů povoleno, několik uměleckých ztvárnění obřadu bylo pořízeno (z nichž některé byly reprodukovány v tomto článku), existuje množství fotografií a dokonce jeden němý film z korunovačního procesí, korunovačních oslav a dalších událostí, které se konaly před chrámem a přilehlých místech Moskvy.\n\n\n"}
{"id": "681338", "url": "https://cs.wikipedia.org/wiki?curid=681338", "title": "Garrincha", "text": "Garrincha\n\nManuel Francisco dos Santos, známý pod přezdívkou Garrincha (* 28. října 1933 - 20. ledna 1983) byl brazilský fotbalista, útočník. Jeden z nejslavnějších fotbalistů brazilské historie. Roku 1999 byl zvolen v anketě FIFA sedmým nejlepším fotbalistou 20. století, v anketě IFFHS byl osmý. Byl také zařazen do nejlepší jedenáctky všech dob, kterou sestavila FIFA v roce 1994.\n\nJe dvojnásobným mistrem světa z let 1958 a 1962. Na šampionátu 1962 v Chile se stal se čtyřmi góly i nejlepším střelcem turnaje (spolu s dalšími pěti fotbalisty). Účastnil se i světového šampionátu roku 1966. V brazilské reprezentaci sehrál 50 zápasů a vstřelil 12 gólů. Brazilský národní tým nikdy neprohrál, pokud byli na hřišti pospolu Garrincha a Pelé.\n\nPocházel z chudé venkovské rodiny a k profesionálnímu fotbalu se dostal až jako dvacetiletý. Prosadil se navzdory vážnému zdravotnímu postižení: jeho pravá noha byla o osm centimetrů kratší než levá. Jeho silnou zbraní byl driblink: dokázal protihráče obejít i z klidové pozice, zkušení obránci od něho běžně dostávali „jesle“. Je také prvním fotbalistou, o kterém je známo, že kvůli zranění soupeřova hráče přerušil útočnou akci a kopl míč do zázemí — toto dnes už tradiční gesto fair play předvedl v roce 1960 v ligovém utkání proti Fluminense FC a bývá označováno jeho jménem.\n\nVětšinu své kariéry prožil v brazilském klubu Botafogo de Futebol e Regatas. Sehrál v něm 581 ligových zápasů, ve kterých vstřelil 232 branek. V roce 1966 přestoupil do SC Corinthians Paulista, později působil v klubech Atlético Junior de Barranquilla (Kolumbie), Clube de Regatas do Flamengo a Olaria AC.\n\nPo zranění v roce 1965 se už nikdy nedostal do vrcholné formy. Na MS 1966 zaznamenal v zápase s Maďarskem svoji jedinou reprezentační porážku a už se do národního týmu nevrátil. Kariéru ukončil v roce 1973.\n\nJeho přezdívka Garrincha znamená v překladu \"střízlík\" či \"malý ptáček\" (\"Troglodytes musculus\" neboli střízlík zahradní), získal ji pro svou drobnou postavu. V Brazílii je znám také jako Mané Garrincha (Mané od Manuel), v hlavním městě Brasílii je dokonce takto pojmenován stadion: Estádio Nacional Mané Garrincha.\n\nByl znám svým bouřlivým soukromým životem: měl čtrnáct dětí, mediální ohlas vzbudilo jeho manželství s přední zpěvačkou samby Elzou Soaresovou. Závislost na alkoholu, která byla v jeho rodině dědičná, vedla k jeho předčasnému úmrtí na cirhózu.\n\nO jeho popularitě v Brazílii svědčí fakt, že na mezinárodním stadiónu Estádio do Maracanã je šatna domácích pojmenována po Garrinchovi a šatna hostů po Pelém.\n\n"}
{"id": "681339", "url": "https://cs.wikipedia.org/wiki?curid=681339", "title": "Strabag Prague Open 2011 - muži", "text": "Strabag Prague Open 2011 - muži\n\nTenisový turnaj ATP Strabag Prague Open 2011 se konal ve dnech 2. – 8. května v českém hlavním městě Praze venku na antukových dvorcích. Turnaj patřil do kategorie ATP Challenger Tour 2011.\n\n\n\n"}
{"id": "681347", "url": "https://cs.wikipedia.org/wiki?curid=681347", "title": "Pomazání", "text": "Pomazání\n\nPomazání je akt potření těla nebo některé z jeho částí mastí, krémem, či olejem, obvykle ze zdravotních nebo náboženských důvodů.\n\nPomazání podle biblické tradice spočívala v nalití na hlavu vybranými éterickými posvěcenými oleji.Ten byl vyhrazen pro panovníky a kněze a z nich zejména pro velekněze.\nKupříkladu prorok Samuel pomazal první dva krále Izraele: prvním z nich byl Saul a po něm král David. Takto je popsán akt pomazání Saula, jak je zaznamenán v první knize Samuelově: \na o Davidovi: \nObřad pomazání dával králi povahu posvátného a učinil jej přímým služebníkem Božím, pomazaným od Něho.\n\nVe skutečnosti hebrejský výraz pro označení krále je \"mesiáš\", což doslova přeložena znamená pomazaný.\n\nPomazání provádí duchovní, kněz.\nPomazání se předpokládalo také pro kněží. Zpočátku bylo vyhrazeno spíše jen veleknězi, následně se rozšířilo také na ostatní.\nNapříklad, pokud jde o Áron, prvního kněze, Mojžíš dostal následující příkaz v knize Exodus: \n\nV pravoslavné a katolické liturgii, se během výkonu některých svátostí, provádí pomazání čela anebo dalších částí těla osoby přijímající svátost k prohloubení zasvěcení, k získání požehnání, odpuštění, apod.\n\nCírkev používá tři druhy olejů: olej katechumenů, olej pomazání nemocných a křižmo.\n\nV klášterech na řeckém ostrově Athos se svátost pomazání udílí v době zpěvu oslavných žalmů. V některých klášterech se dochoval prastarý zvyk pomazání pomocí dvou prstů.\nPomazání se také uděluje podle přání věřících olejem z „věčných světel“ od ctěných ikon a ostatků.\n\n"}
{"id": "681348", "url": "https://cs.wikipedia.org/wiki?curid=681348", "title": "Prvotěleso", "text": "Prvotěleso\n\nPrvotěleso je v algebře označení pro nejmenší podtěleso tělesa vzhledem k inkluzi.\n\nPodoba prvotělesa je dána charakteristikou zkoumaného tělesa. Pokud má těleso charakteristiku 0, pak je jeho prvotěleso izomorfní tělesu racionálních čísel formula_1. Pokud má těleso charakteristiku rovnou prvočíslu \"p\", pak je jeho prvotěleso izomorfní tělesu zbytkových tříd formula_2.\n"}
{"id": "681350", "url": "https://cs.wikipedia.org/wiki?curid=681350", "title": "Strabag Prague Open 2011 - ženy", "text": "Strabag Prague Open 2011 - ženy\n\nTenisový turnaj ITF Strabag Prague Open 2011 se konal ve dnech 2. – 8. května v českém hlavním městě Praze venku na antukových dvorcích. Turnaj patřil do kategorie ITF Women's Circuit 2011.\n\n\n\n"}
{"id": "681351", "url": "https://cs.wikipedia.org/wiki?curid=681351", "title": "Paragraf", "text": "Paragraf\n\nParagraf (značka §, U+00A7, na čes. klávesnici (levý) Alt + 0167, patrně vznikla ve středověku jako ligatura, dvojité S ve významu \"signum sectionis\" k označování pořadí odstavců) je v současnosti zpravidla část právního předpisu nadepsaná znakem § s pořadovým číslem v prosté vzestupné řadě, např. „§ 24“. Mluví se pak o tomto pořadí buď prostým číslem („paragraf dvacet čtyři“) nebo pořadovým číslem („paragraf dvacátý čtvrtý“). V členění textů jiné než právní povahy se paragrafy objevují jen zřídka, např. v učebnicích nebo soustavných pojednáních.\n\nSlovem \"paragraf\" se nazývá i samotný znak §, který je jedním ze symbolů, synonymem práva, legislativy a předpisů – zejména v množném čísle (např. „vyznat se v paragrafech“). V angličtině má slovo \"paragraph\" význam „odstavec“, znaku se říká \"section sign\" a obdobně např. španělsky \"signo de sección\".\n\nNěkteré právní předpisy, např. česká Ústava, paragrafy naopak nevyužívají, ale člení se na \"články\" (zkratka \"čl.\") prakticky stejného významu a užití. Stejná praxe jako v češtině platí v němčině, kdežto např. v polském právu se paragrafem označují základní části prováděcích právních dokumentů, zatímco v zákonech jde o články („artykuł“, zkratkou „art.“).\n\nVe středoevropské legislativě se znak § používá pro označování větších oddílů textu právního předpisu, v některých jiných oblastech se používá pro číslování jednotlivých menších odstavců.\n\nPrávní předpisy České republiky se pravidelně strukturují podle úrovní: část – hlava – díl – oddíl – pododdíl – paragraf – odstavec – písmeno (pododstavec) – bod. Paragrafy se tedy zpravidla člení na další části. Číslování paragrafů je v textu předpisu vždy vzestupné, počínaje číslicí 1. V české legislativě jsou paragrafy základní, stabilizovanou úrovní členění právních předpisů, tj. označená část textu si své označení ponechává i při případných novelizacích v budoucnu, takže pokud je do dosud souvislého textu vložen nový paragraf, je označen číslem paragrafu předcházejícího s doplněním písmene, a v případě zrušení paragrafu se čísla následujících paragrafů nemění a číslo zrušeného paragrafu zůstává neobsazeno. Při případných větších nebo postupných novelizacích jsou využívána písmena podle abecedy. Např. po § 19 občanského zákoníku z roku 1964 následovaly v jeho posledním znění § 19a, § 19b, § 19c a až poté § 20.\n\nPro označení plurálu se v minulosti používalo zdvojení (§§ 35 a násl., §§ 16–18), v současné české typografii se i v plurálu používá jednoduchý paragraf.\n\n"}
{"id": "681358", "url": "https://cs.wikipedia.org/wiki?curid=681358", "title": "Hôtel Le Peletier de Saint-Fargeau", "text": "Hôtel Le Peletier de Saint-Fargeau\n\nHôtel Le Peletier de Saint-Fargeau je městský palác v Paříži v historické čtvrti Marais ve 3. obvodu v ulici \"Rue de Sévigné\". Od roku 1989 v něm vystavuje své sbírky Musée Carnavalet, které je zaměřeno na dějiny města Paříže. Palác je od roku 1925 chráněn jako historická památka.\n\nPozemek, kde se dnes palác nachází, byl ve středověku součástí kláštera Sainte-Catherine. V roce 1545 byly pozemky rozprodány a rytíř Michel de Champrond zde nechal postavit první palác. Následně budova měnila majitele až ji v roce 1626 získal Geofroy Lhuillier d'Orgeval. Od jeho potomků dům koupil v roce 1686 finanční dozorce Michel Le Peletier de Souzy, který nechal starý dům strhnout a na jeho základech postavit novou budovu. Koupil rovněž několik přilehlých pozemků kvůli zvětšení zahrady a pro hospodářské budovy. Po jeho smrti v roce 1725 palác získal nejstarší syn Michel Robert Le Peletier des Forts (1675-1740), který byl v letech 1726-1740 generálním kontrolorem financí. Po něm vlastnil palác jeho syn Michel Étienne Le Peletier de Saint-Fargeau (1736-1778), generální advokát Pařížského parlamentu a po něm jeho syn Louis-Michel Lepeletier de Saint-Fargeau (1760-1793), prezident Pařížského parlamentu. Tento Louis-Michel Lepeletier byl během Francouzské revoluce politicky činný. Byl zvolen do Národního konventu, kde hlasoval pro smrt krále Ludvíka XVI. a byl zavražděn bývalým členem královy osobní stráže. Díky jeho angažovanosti zůstal palác v rukou rodiny po celou dobu revoluce. Jeho jediná dcera Suzanne Louise Le Peletier de Saint-Fargeau palác prodala v roce 1811. Nový majitel, technik Jean-Louis Lefèbre jej přestavěl na dílny. Po několika změnách vlastnictví během 19. století palác získalo v roce 1895 město Paříž a přestěhovalo sem Bibliothèque historique de la ville de Paris, která zde sídlila až do roku 1968, kdy se přesunula do paláce Hôtel de Lamoignon. Palác získalo Musée Carnavalet, ale zůstal prázdný a v letech 1982-1989 prošel rekonstrukcí. Od té doby jsou zde umístěny sbírky období Velké francouzské revoluce, 19. a 20. století a v oranžérii jsou vystaveny archeologické nálezy. Nacházejí se zde rovněž konzervátorské dílny muzea.\n\nStavbou byl pověřen architekt Pierre Bullet. Palác se skládá z hlavní budovy mezi nádvořím a zahradou a dvěma křídly kolem nádvoří. Uprostřed fasády směrem do zahrady je trojúhelníkový fronton s alegorií Času, na nádvoří je obdobný fronton s basreliéfem znázorňujícím Pravdu. Budova i křídla mají dvě patra.\n\nPortál na ulici \"Rue de Sévigné\" je zdobený bosáží a girlandami dubového listí a je zakončený trojúhelníkovým frontonem, kde je v kartuši monogram Michela Le Peletier.\n\nZ interiéru paláce je nejzajímavější schodiště v levém křídle, které je pravděpodobně nejstarší v Paříži a malý pokoj vedoucí do zahrady zvaný Zlatý kabinet, jehož výzdoba pochází z období vlády Ludvíka XIV. Při rekonstrukci byly rovněž zachovány velké krby, dlažba a trámy jako doklad pařížských interiérů.\n\n\n"}
{"id": "681365", "url": "https://cs.wikipedia.org/wiki?curid=681365", "title": "Ząbkowice Śląskie", "text": "Ząbkowice Śląskie\n\nZąbkowice Śląskie ( , ) je město v Polsku v Dolnoslezském vojvodství. V roce 2008 mělo 16 117 obyvatel.\n\nMěsto bylo založeno ve 13. století. Nejstarší dokument, který jej zmiňuje pod německým názvem Frankenstein pochází z roku 1280. Roku 1456 jej daroval český král Ladislav Pohrobek Jiřímu z Poděbrad.\n\nV roce 1858 získalo město napojení na německou železniční síť (trať Kamieniec Ząbkowicki – Jaworzyna Śląska). V roce 1905 mělo přes 8 tisíc obyvatel a drtivá většina z nich byla německé národnosti. Většina obyvatel Frankensteina se hlásila také k Římskokatolickému vyznání.\n\n\n\n"}
{"id": "681367", "url": "https://cs.wikipedia.org/wiki?curid=681367", "title": "Costco", "text": "Costco\n\nCostco je největší členský velkoobchodní řetězec ve Spojených státech amerických, který je založen na systému \"cash and carry\". K červnu 2009 byl třetím největším velkoobchodníkem ve Spojených státech a devátým největším na světě a k říjnu 2007 byl největším prodejcem vína na světě.\n\nSídlo Costca se nachází ve washingtonském městě Issaquah, ale bylo založeno v nedalekém Kirklandu, který leží blízko Seattlu, kde se nachází nejstarší obchod společnosti. Costco také provozuje obchody v Kanadě, Spojeném království, Austrálii, Mexiku, Taiwanu, Jižní Koreji, Japonsku a v celých Spojených státech.\n\nSpolečnost založili James Sinegal a Jeffrey Brotman 15. září 1983, kdy Costco otevřelo svůj první obchod v Seattlu. Zatímco Sinegal před založením pracoval pro pionýra v oboru Sola Price ve společnostech FedMart a Price Club, Brotman byl advokátem z obchodnické rodiny, takže znal prostředí. Na konci roku 2009 Sol Price zemřel, když mu bylo 93 let.\n\nV roce 1993 Costco k sobě připojilo společnost Price Club. Společnost Costco byla kvůli Sinegalovým zkušenostem dost podobná Price Clubu, který v roce 1976 založili Sol a Robert Priceovi. Po spojení byla tedy nová společnost PriceCostco dvakrát tak velká, co obě společnosti, ze kterých vznikla, obsahovala 206 obchodů a obrat až 16 miliard dolarů. PriceCostco původně vedli zástupci obou společností, ale Sol a jeho syn Robert v roce 1994 založili společnost Price Enterprises a z PriceCostca odešli.\n\nPřed spojením společností se snažil Price Club spojit se společností Sam's Club zakladatel Wal-Martu, Sam Walton.\n\nPrvním obchodem Price Clubu byl v roce 1976 starý hangár v San Diegu, který dříve patřil Howardu Hughesovi a který slouží jako obchod dodnes.\n\nV roce 1997 se společnost přejmenovala na Costco Wholesale a všechny obchody Price Club byly změněny na Costco.\n\nVe Spojených státech jsou největšími konkurenty Costca společnosti Sam's Club a BJ's Wholesale Club. Přestože má Sam's Club více poboček, celkové obchody Costca jsou větší. Pro Costco pracuje asi 142 tisíc pracovníků na plný i částečný úvazek, včetně sezónních zaměstnanců. K září 2009 mělo Costco 55 milionů členů.\n\nCostco bylo první společností, která dokázala do šesti let od svého založení zvýšit svůj obrat na tři miliardy dolarů. V daňovém roce, který končil na konci srpna 2009, měla obrat 71,42 miliardy dolarů s čistým ziskem 1,09 miliardy dolarů. V roce 2010 ji \"Fortune 500\" umístil na pětadvacátém místě. Index spokojenosti amerických zákazníků ho pak v zimě 2008 zařadil na první místo mezi odbornými prodejnami.\n\nK září 2010 se představenstvo společnosti, které vedl Jeffrey H. Brotman, skládalo z dalších tří představitelů společnosti Jamese Sinegala, W. Craiga Jelineka a Richarda A. Galantiho. Mezi jedenáct čestných členů správní rady patřili Ben Carson, Susan Decker, Daniel J. Evans, William H. Gates, Sr., Charlie Munger nebo Jeff Raikes.\n\nV USA nejsou pobočky Costca otevřeny při sedmi svátcích: na Nový rok, o Velikonocích, na Memorial day, den nezávislosti USA, svátek práce, den díkůvzdání a na Vánoce.\n\nCostco se zaměřuje na prodávání v dostupných cenách, často při velkém obsahu. Zboží je obvykle hromadně zabalené a prodávané především velkým rodinám a firmám. Costco neprodává výrobky různých značek, které jsou obsahově stejné, s výjimkou vlastní značky, Kirkland Signature, což nakonec vyústí ve větší schopnost snižování cen. Jestliže se vedení rozhodne, že je produkt příliš drahý, aby byl v Costcu prodáván, jednoduše ho vyřadí z nabídky. Například v listopadu 2009 přestalo Costco prodávat produkty firmy Coca-Cola, jelikož výrobce odmítl snížit velkoobchodní cenu. V prosinci 2009 ale Coca-Cola své rozhodnutí změnila a její výrobky se na pulty Costca vrátily. Costco dále šetří na taškách a balicím materiálu, takže si nakupující musí svůj nákup odnést domů ve vlastních taškách nebo krabicích.\n\nV létě společnost šetří také na osvětlení prodejen, jelikož většina poboček je vybavena několika střešními okny. Ve dne se pak měří, kolik procent světla vnikne do prodejny právě střešními okny a odpovídající množství elektrických světel se vypne. V obvyklých letních dnech jsou světla v prostřední části obchodů všechna vypnuta.\n\nVětšina zboží je dovážena do obchodů na transportních paletách, na kterých, na rozdíl od normálních obchodů, je také prodávána.\nCostco je otevřeno pouze členům a jejich hostům s výjimkou prodejny s lihovinami a čerpací stanice v některých státech kvůli státním zákonům a s výjimkou léků na recept v celých Spojených státech kvůli federálním zákonům. Členství musí být zaplaceno rok dopředu. Na internetových stránkách Costca se dá nakupovat i bez členství, ale pak zákazník zaplatí o pět procent více z původní ceny. Existují také karty \"Costco Cash Cards\", se kterými mohou za původní ceny nakupovat i zákazníci bez členství. Americká a kanadská Costca přijímají pouze karty American Express, debetní karty s PIN kódem, hotovost, šeky a poukázky na koupi potravin. Costco povoluje členům pozvání dvou hostů na nákup, ale platit mohou pouze členové. V USA, Kanadě a Japonsku je American Express jedinou přijímanou kreditní kartu, jelikož společnost American Express vyžaduje nízký podíl ze zisku Costca. Webový portál costco.com přijímá také karty Visa, MasterCard a Discover, nebo účty \"Bill Me Later\".\n\nV listopadu 2009 stálo Zlaté a Obchodní členství 50 dolarů za rok, zatímco Manažerské členství stálo hned 100 dolarů ročně. Manažerské členství nabízí krom jiného například pojištění auta nebo tištění šeků. Dále také každý rok dostávají dvouprocentní odměnu ze všech nákupů kromě vybraných položek, jako např. benzin, tabák a v některých státech alkohol. Odměna může nabýt hodnoty až 500 dolarů.\n\nV Kanadě stojí Zlaté členství 50 kanadských dolarů a Manažerské členství 100 kanadských dolarů ročně.\n\nVe Spojeném království stojí Obchodní členství 20 liber plus DPH a dostanou také kartu pro svého partnera. Lidé, kteří pracují pro National Health Service nebo jinou vládní organizaci musí míst odlišné členství, které stojí 25 liber.\n\nV Austrálii stojí Obchodní členství 55 australských dolarů a Zlaté členství 60 dolarů ročně.\n\nV Mexiku stojí Zlaté členství 400 mexických pes a Manažerské členství 1 000 pes ročně. V Mexiku je Costco otevřeno pouze pro členy a přijímá jen hotovost nebo karty Visa Electron, zatímco karty Visa a MasterCard přidávají do ceny 4 procenta.\n\nČlenství v Costcu mohou být prodána zpět firmě kdykoli před vypršením. Jinak je v záruce téměř všechno zboží, které Costco prodává a reklamace většinou netrvají příliš dlouho. Výjimkou jsou televize, projektory, počítače, fotoaparáty, videokamery, digitální přehrávače zvuku a mobilní telefony, jejichž reklamace trvá devadesát dní, ať už je její důvod jakýkoli. Costco také jednalo s výrobci na prodloužení záruky televizorů a počítačů na dva roky. Pro nové vlastníky elektroniky také nabízí zdarma asistenci při instalování, čímž se zabraňuje neporozuměním a špatnému nainstalování.\n\nDo roku 2009 Costco nepřijímalo poukázky na nákup potravin. 14. března 2009 otiskly noviny Pittsburgh Post-Gazette vyjádření Jima Sinegala, který řekl, že v Costcu nenakupuje mnoho zákazníků, kteří používají tyto poukázky.\n\nKvůli ekonomické krizi a dubnovému rozhodnutí konkurenta BJ's Wholesale Clubu, že bude elektronické poukázky přijímat ve všech prodejnách, se Costco rozhodlo v červnu 2009 vyzkoušet poukázky ve dvou obchodech v New York City a podle úspěchu je rozšíří na zbytek newyorských poboček. Později společnost odhalila plány na rozšíření přijímání poukázek postupně v Michiganu, v kalifornském Velkém údolí a nakonec po celých Spojených státech.\n\nČlenové Costca si mohou zakoupit platební karty Costco Cash Cards, které mohou nabít penězi a pak nakupovat bez hotovosti ve všech prodejnách Costco ve Spojených státech a Austrálii. Jelikož čerpací stanice Costco přijímají pouze debetní karty, karty American Express a právě Costco Cash Cards, zákazníci musí před načerpáním pohonných hmot zakoupit kartu na pobočce. S Costco Cash Cards mohou nakupovat také ti, kteří nejsou členy Costca.\n\nCostco od svého založení postupně rozšířilo paletu nabízených výrobků. Zpočátku prodávalo pouze výrobky zabalené v krabicích, ale nyní prodává také čerstvé plodiny, maso, mléčné výrobky, mořské potraviny, čerstvé pečivo, květiny, oblečení, knihy, počítačový software, domácí spotřebiče, solární panely, klenoty, pneumatiky, umělecká díla, víno nebo nábytek. U mnoha poboček se dají vyměnit pneumatiky, jsou tam lékárny, měření sluchu a zraku, vyvolávání fotografií a čerpací stanice. Měřit zrak si mohou nechat také ti, kteří nejsou členy Costca. Costco navíc nabízí i další oční služby a je čtvrtou největší sítí očních lékařů ve Spojených státech, ale kromě optometrie ji mohou využít pouze členové.\n\nNěkteré pobočky mají obchody s alkoholem, které jsou často odděleny od hlavního obchodu kvůli omezením. V některých státech (např. Texas) musí obchod s lihovinami provozovat jiná společnost a obsluhovat ho zákazníci jiné společnosti. V roce 2006 se firma dostala do soudního sporu se státem Washington, když chtěla koupit víno přímo od výrobce, čímž obešla státní obchodní monopol. V Austrálii také záleží na to, v jakém státě pobočka leží, ale ve státě Victoria se dokonce může alkohol prodávat v obchodech na regálech jako v Evropě, ale stále mají zdejší obchody oddělenou pokladnu pro lihoviny.\n\n\"Kirkland Signature\" je značkou obchodu Costco, jejíž výrobky se dají koupit pouze na webových stránkách Costca a v prodejnách Costco, jelikož je ochrannou známkou společnosti Costco. Jméno je odvozeno ze skutečnosti, že řetězec obchodů měl mezi lety 1987 a 1996 sídlo ve městě Kirkland. Značka byla představena až v roce 1995 s myšlenkou nabízet vysokou kvalitu za zvýhodněnou cenu. Aby pak zabránila zákaznické zkušenosti, která příliš těmto značkám nevěří, tak se Kirkland Signature často spoléhá na \"co-branding\", tedy že výrobek má i značku, které zákazníci věří.\nCostco mělo v minulosti systém zakoupení nových aut, který členům umožňoval koupit auta za speciální ceny. Později byl ale zrušen, jelikož se nevědělo, zda vůbec pomáhá členům ušetřit peníze a čas. Costco s pomocí pojišťovny Ameriprise Financial nabízí pojištění auta a domu. V roce 2004 Costco prodávalo na své webové stránce originální dílo malíře Pabla Picassa, o něco později se do obchodu dostala také vína špičkové kvality Mouton Rothschild z roku 1982.\n\nCostco Photo Center je multifunkční tiskárnou fotografií, která je dostupná v obchodech a na stránce costcophotocenter.com, která navíc nabízí volné neomezené místo pro digitální fotografie nynějším členům Costca. Od května nebo června 2010 nabízí Costco také nakladatelství knih a kalendářů, zatímco předtím spolupracovala se stránkou mypublisher.com.\n\nPodle výzkumu stránky compete.com navštívilo v roce 2008 stránku costco.com minimálně 58 milionů lidí. Costco vlastní tři webové stránky, costco.com pro Spojené státy, costco.ca pro Kanadu a costco.co.uk pro Spojené království.\n\n\"Costco Travel\" je cestovní kancelář, kterou celou vlastní společnost Costco Wholesale a která nabízí zájezdy členům ve Spojených státech. Byla založena v roce 2000 a její kanceláře se nacházejí vedle sídla společnosti v Issaquah. Společnost zaměstnává 290 profesionálů v oblasti cestovního ruchu, kteří jsou zaměstnanci Costca.\n\nCestovní kancelář nabízí zájezdy na Havajské ostrovy, do Mexika, ke Karibskému moři, do Evropy, do Orlanda, na jižní pobřeží Pacifiku, na Jihozápad USA a do Las Vegas. Také nabízí plavby, zájezdy s průvodci, zájezdy do zábavních parků, půjčení hausbótů nebo ubytování v hotelech. Pro členy s Manažerským členstvím mají nabízené služby další výhody.\n\nNabídky jsou dostupné členům Costca prostřednictvím obchodů, webové stránky, magazínu \"Costco Connection\", týdenními e-maily a dalšími službami Costca.\n\nVětšina obchodů Costco obsahuje také stánek s občerstvením, který nabízí už od roku 1985 stogramový stoprocentní hovězí párek v rohlíku nebo klobásu a více než půllitrový nápoj s možností doplnění za jeden dolar a padesát centů. V Austrálii je párek v rohlíku z vepřového masa a stojí dva dolary padesát centů s velkou sodou. V Mexiku se prodává také vepřový párek v rohlíku s nápojem s možností doplnění za 25 mexických pes. Ve Spojeném království je hot dog hovězí a s „bezedným“ nápojem stojí jednu libru a padesát pencí. V roce 2008 prodala společnost ve svých stáncích s občerstvením více než 82 milionů stogramových hovězích hot dogů. Většina stánků nabízí také pizzu se sýrem, s pepřincem, s obojím, nebo vegetariánskou. Ledový jogurt (podobný zmrzlině) je podáván jako čokoládový, vanilkový nebo s oběma příchutěmi. Stánky dále nabízejí ovocné koktejly, moccacino, pečené kuře nebo nové pečené asadové maso (mexický protějšek barbecue), sendviče, krůtí wrap-sendviče, stočené churros (španělské koblihy protáhlého tvaru), kuřecí saláty, někde také gelato (tradiční italská zmrzlina) a hranolky. Kvůli nízké poptávce byly staženy preclíky, které byly nahrazeny právě churros. Nutriční hodnoty jídel prodávaných na stáncích s občerstvením jsou dostupná na oficiálním webu Costca. V dubnu 2010 některé obchody v USA a Kanadě přestaly nabízet Coca-Colu a nahradili ji Pepsi colou.\n\nZatímco některé bývalé obchody Price Clubu v Kalifornii a na Severovýchodě USA jsou obsluhovány Teamstery (příslušníky pracovní organizace Teamsters), většina filiálek Costco zůstává nesdružená. Tyto filiálky jsou revidovány vedením společnosti každé tři roky souběžně s podepsáním nového kontraktu na místech, kde platí kolektivní smlouva. Ve smlouvách se jedná o výhodách, kompenzacích, mzdách, disciplinárních řízeních, placených volnech a bonusech. V březnu 2011 byly mzdy v USA 11 až 21 dolarů za hodinu, v Kanadě 11 až 22 dolarů a ve Spojeném království 6 až 10 liber. V USA pak mělo 85% zaměstnanců zdravotní pojištění, pro porovnání Walmart a Target měly méně než padesát. Zaměstnanci, kteří předvádějí nabízené zboží zákazníkům (např. ochutnávky) jsou zaměstnáni jinou společností.\n\nPobočky Costca mimo Spojené státy se podobají těm americkým, ať už se jedná o rozvržení, nápisy nebo také označení parkovišť. Menu na stáncích s občerstvením se liší podle místní kuchyně, v Kanadě se jedná o \"poutine\", asijské a mexické obchody nabízí pizzu s mořským jídlem, v Japonsku a Jižní Koreji se prodávají škeblové polévky, ve Spojeném království pečené brambory a v Austrálii zapečené maso v těstě, velice malé, jak je místním zvykem.\n\nKe 3. září 2010 má Costco 572 poboček:\nV roce 2005 se největší pobočka Costca nacházela v oregonském Hillsboro.\n\nCostco experimentuje s ostatními formáty obchodů \"cash and carry\". Od plánů na \"Costco Fresh\", labužnický supermarket, bylo upuštěno v roce 2003. Členský supermarket měl zahrnovat lékárnu, pekařství, olivový pult, delikatesy, kavárnu, zahradní centrum a fotografické a optické oddělení, zatímco výrobky by byly zabaleny v menším množství než v obvyklém Costcu.\n\n\"Costco Business Center\" nabízí zboží pro restaurace, hostince, domovníky, zboží do kanceláře a výhodné zboží. Zboží je prodáváno ve velkém i menším množství, obvykle má každá kategorie širší sortiment než v normálním Costcu, ale nenabízí oblečení, sportovní potřeby, klenoty a lékárenské výrobky. Dostupné je doručení zboží domů.\n\nK září 2010 bylo v provozu osm Business Centrů, čtyři v Kalifornii (Commerce, Hawthorne, Hayward, San Diego), dva ve Washingtonu (Lynnwood, Fife) a po jednom ve Phoenixu a Las Vegas.\n\n\"Costco Home\" byl poprvé otevřen v roce 2002 ve washingtonském Kirklandu s účelem nabízet kombinaci cen a prostředí, které jsou v Costcu, se sortimentem dostupným v lepších obchodech s příslušenstvím pro byt či dům, jako Fortunoff nebo Crate & Barrel. \"Costco Home\" tedy prodávalo nábytek, kuchyňské potřeby a výrobky, nebo doplňky lepší kvality od výrobců jako Lexington, Polo Ralph Lauren nebo Waterford. Časem pak přibyla elektronika, kancelářský nábytek a venkovní nábytek. Při prodeji mobilních telefonů Costco spoléhalo na partnerství s kanadskou firmou Glentel.\n\n2. dubna 2009 společnost oznámila, že uzavře obchody konceptu \"Costco Home\", které byly v té době dva, v Kirklandu a v arizonském Tempe, a upustí od plánů na třetí obchod na pobřeží Pacifiku. Důvodem bylo podle společnosti omezení výdajů zákazníků na nabízené výrobky.\n"}
{"id": "681369", "url": "https://cs.wikipedia.org/wiki?curid=681369", "title": "Barbas (postava)", "text": "Barbas (postava)\n\nBarbas je fiktivní postava démona strachu v seriálu Čarodějky (seriál), je jeden z nejsilnějších démonů podsvětí. Živí se strachem lidí. Probouzí v nich tu nejhorší noční můru a jejich největší strach. Dříve se na Zemi zhmotňoval jen za 1300 let, ale později je tomu jinak. Dá se porazit jedině tak, že se zbavíte svého strachu a přemůžete ho. Se sestrami se v seriálu střetl celkem 7x. \n\nNejlépe ze všech si s ním poradila Prue v dílech 1x13 a 2x09 překonáním svého strachu a používáním své moci. Barbas ji nejvíc nesnášel, protože znal její matku a strašně mu ji připomínala.Později se to ještě podařilo Paige (5x07) když chtěla být jako Prue a Barbas ji pořád namlouval, že to tak nikdy nebude a že právě z toho má největší strach – z toho, že se nikdy nevyrovná milované Prue a že její sestry ji mají jen za nevlastní. V šesté sérii se objevuje na konci v díle Tribunál (6x19), kde se rozhoduje o životě nebo smrti Darryla Morrise, ale Barbas jako démon svolaný ze záhrobí Tribunálem na svědectví proti sestrám, jelikož je zná ze všech nejlíp celou situaci vezme do svých rukou a předvádí Tribunálu vzpomínky sester, kde využívaly svou moc k osobnímu prospěchu a dělá cokoliv, aby bylo ještě hůř. Jako obhájce sester stojí Gideon a i když se snaží co nejvíc zatrhnout mu slovo a přispět tak sestrám, tak stejně má Barbas navrch. Tribunál se nakonec rozhodne vzít Phoebe její schopnosti, protože to ona je nejvíc využívala k vlastnímu štěstí, jak až násilím vyvolávala vidiny pro svůj milostný život, řekl Barbas a byl opravdu šťastný, že se může vrátit na Zemi, jelikož uspěl. Ale nebude od něj klid. Gideon chystá svůj plán zabít děti Piper a Barbas mu s tím hodlá pomoct. Piper zrovna začíná rodit a celá rodina je šťastná, protože si všichni myslí, že zničili zlo, které jde po Wyattovi. Pravda je ale opakem. Přes magické zrcadlo vedoucí do zlého světa Gideon manipuluje se svým protějškem a se zlými sestrami. Barbas se s ním domlouvá a později oba unesou Wyata, což rozčílí Lea a chce ho najít. Nikdo z nich ale neví, že je ve hře bývalý démon strachu. Když je zabit dospělý Chris a unesen Wyatt je celá rodina v koncích a ještě aby toho nebylo málo, svět se úplně zbláznil a město ohrožuje zlo z druhého světa a Barbas nabírá síly. Po smrti Gideona nehodlá vyjít na světlo a uteče před sestrami. Leo ale o něm ví a chce ho zničit. \n\nNa začátku 7.série v díle Volání do zbraně(7x01) je Leo přímo posedlý Barbase najít. On s ním ale manipuluje a nenechá toho. Dosáhl až toho, že Leo zabil staršího a svolává démony podsvětí a chystá uněst novorozeného Piper malého Chrise. Piper je ale s ním a díky jejím vypůjčeným schopnostem si s Barbasem lehce poradí, i když na ní poslal hordy démonů. Bohužel ho ale nezničí a Leo je skoro na dně z toho, co udělal. Nakonec ho sestry počtvrté a naposled zničí díky lektvaru, který připravila Paige. Při jeho zničení ale praví, že se vrátí, protože se strach vždycky vrací. V osmé sérii si o něm čte Billie a pomáhá si při studii čar a kouzel.\n"}
{"id": "681373", "url": "https://cs.wikipedia.org/wiki?curid=681373", "title": "Tarlatán", "text": "Tarlatán\n\nTarlatán je průhledná bavlněná tkanina v plátnové nebo keprové vazbě často se silným nánosem apretury (např. škrobu), s jednoduchými proužky nebo drobným vzorováníním zhotoveným na listovém tkacím stroji. Tarlatán se vyrábí s hustotou 7-10 nití na centimetr z jednoduché příze 12-17 tex.\n\nDříve se tkanině říkalo také \"gazové plátno\" nebo \"tirleton\", pro některé účely je vzorovaná postříbřenou nebo pozlacenou nití.\n\nPoužití: Dekorace, divadelní a karnevalové kostýmy, tampony při výrobě hlubotisku \n\nSlovo tarlatán je od původu francouzské (zprvu na konci 17. stol. v podobě \"ternatane\"), v češtině je doloženo od r. 1862.\n"}
{"id": "681376", "url": "https://cs.wikipedia.org/wiki?curid=681376", "title": "Farma R.A.K.", "text": "Farma R.A.K.\n\nFarma R.A.K. (v anglickém originále A.N.T. Farm) je americký komediální televizní seriál, který se vysílal na americkém Disney Channelu od 6. května 2011 a skončil 21. března 2014. V České republice byl vysílán od 10. prosince 2011 a poslední díl byl uveden 25. května 2014. Seriál byl vytvořen Danem Signerem, bývalým scenáristou seriálu Sladký život na moři a tvůrcem seriálů na Disney XD. V polovině listopadu 2010 dostal seriál zelenou k jeho výrobě a produkce začala začátkem roku 2011.\n\nPříběh seriálu se odehrává v San Franciscu, kde sleduje působení Chiny Anne McClainové, Sierry McCormickové a Jakea Shorta v program „Rychlých Akčních Koumáků“ neboli program „R.A.K.“\n\nFarma R.A.K. se točí kolem Chyny Parks (China Anne McClain), jedenáctileté hudebně nadané dívce, která se stala posledním členek programu RAK (Rychlí Akční Koumáci) na Webster High School v San Franciscu v Kalifornii. Hned první den potká Olivku Doyle (Sierra McCormick), dívku, která má fotografickou paměť a Fletchra Quimby, uměleckého génia, který se do ní hluboce zamiluje, když se poprvé potkají okamžitě se stávají nejlepšími kamarády na střední škole. Společně pokračují v používání svých schopností ve svůj prospěch.\n\nŠkolní dívkou je Lexi Reed (Stefanie Scott), která šikanuje Chynu, protože si myslí, že je její konkurentkou stát se hvězdou školy. Chynin starší bratr Cameron Parks (Carlon Jeffery) se ji pokouší ve škole vyhnout, protože si myslí, že si sní způsobí studu. A jejich dva kamarádi Paisley (Allie DeBerry) a Angus (Aedin Mincks) se v seriálu několikrát opakují.\n\nTřetí řada se odehrává v internátní škole s velice pokročilým technickým vybavením, kterou provozuje Z Tech, za kterou stojí Zoltan Grundy (Dominic Burgess). nikoliv na Webster High School. Seriál končí tím, když Fletcher (Jake Short) vyhraje uměleckou stáž v New Yorku.\n\n\n\n\n\n\n\n\n\n\n\n\n\nDisney Channel 11. listopadu 2010 oznámil, že mají zelenou pro výrobu nového pořadu, která začala v počátku roku 2011. Show byla počata poprvé, když Dan Signer, tvůrce pořadu uviděl Chinu Anne McClain. „Ta dívka měla tolik sebevědomí. Dokáže každého rozesmát. Umí zpívat. Umí hrát na hudební nástroje. Je to jako nějaké zázračné dítě. A tehdy mi došlo: Proč nepostavit seriál na zázračném dítěti? Někdo má přirozenou schopnost talentu. Stále mě napadá, co kdyby šla v 11 letech na střední školu?“ řekl Signer v jednom rozhovoru. Později se odvysílalo několik dílů seriálu a Disney Channel povýšil pořad z 13 dílů na 21 dílů pro první řadu. Dne 30. listopadu 2011 byl seriál vrácen pro druhou řadu, která se začala natáčet začátkem prosince 2011.\n\nDne 26. prosince 2013 představitelka hlavní postavy China Anne McClain zveřejnila na sociální síti zprávu, že 3. řada je poslední řadou seriálu.\n\nSierra McCormick byla obsazena po konkurzu, kde neustále mluvila o tygrovi. Dan Singer uvedl: „A jak jsem ji slyšel neustále mluvit o tygrovi pomyslel jsem si: „To je, prostě Olivka jak má být,“ protože Olivka je ukecaná, inteligentní studentka, která má talent na paměť. Což je, jako Sierra McCormick.“ Jako poslední byl do hlavní trojce obsazen Jake Short. Původně měla hrát postavu Lexi Caroline Sunshine a Stefanie Scottová měla hrát Tinku v jiném Disney seriálu \"Na parket!\". Dan Singer se však rozhodl, že Sunshine bude lepší Tinka, a tak roli Lexi získala Scottová. Sunshine se později objevila jako host v díle „vypráskaný večer.“\n\nFarma R.A.K. Soundtrack je soundtrack obsahující písně ze seriálu Farma R.A.K. od Disney Channelu. Prodávat se začal 11. října 2011 v USA a v Česku nebyl uveden. Soundtrack neobsahuje jen písně od hlavní hrdinky Chiny Anne McClain, ale také songy od Stefanie Scott či Carlona Jefferyho. Jako bonus na něm nalezneme i dvě písně od McClain Sisters. Jako jednotlivé singly byly vydány tři písničky. První byla píseň „\"Dynamite\"“ a druhá byla „\"Calling All the Monsters\"“, jako poslední byla vydána píseň „\"Unstoppable.\"“\n\nNeoficiální ukázka seriálu získala v USA neuvěřitelný počet diváků a to 4,4 miliónů. V době své premiéry to byl hit číslo 1 mezi diváky 9-14 a taky mezi diváky 6-11. Skoro se vyrovnal finálovému dílu Sladkého života na moři, která získala 4,6 milionů diváků.\n\nEpizoda „phANTom Locker“ (v češtině „skříňka duchů“) je v USA nejsledovanější epizoda tohoto seriálu s počtem diváků 4,6 milionů diváků. Dokonce porazil i sledovanost prvního dílu Kouzelníků z Waverly, který měl pouze 4 miliony diváků. Zatím co poslední díl 2.řady „restaurANTeur“ (v češtině „raci v restauraci“) je v USA nejméně sledovaný díl, který měl pouze 2,1 milionů.\n\nV Kanadě byl seriál poprvé uveden 23. května 2011 pomocí pilotního dílu a oficiální premiéru měl 24. června 2011. Na Novém Zélandu a Austrálii měl premiéru 15. srpna 2011 a později byl také uveden na kanále Seven Network 19. května 2012. Ve Velké Británii a Irsku se pilotní díl objevil 16. září 2011 a premiéra seriálu byla 7. října 2011. V Singapuru byl odvysílán poprvé 7. října 2011 a v Jižní Africe 10. prosince 2011.\n\n"}
{"id": "681377", "url": "https://cs.wikipedia.org/wiki?curid=681377", "title": "Univerzita Paříž III", "text": "Univerzita Paříž III\n\nUniverzita Paříž III, francouzsky plným názvem \"Université Paris III Sorbonne-Nouvelle\" je francouzská vysoká škola a jedna z univerzit, které vznikly rozdělením starobylé Pařížské univerzity v roce 1971. Hlavní sídla školy jsou v Paříži v 5. obvodu v Latinské čtvrti na Sorbonně a v ulici \"Rue Santeuil\". Další budovu má rovněž ve městě Asnières-sur-Seine, celkem je univerzita rozšířena na 16 místech. Škola vznikla z bývalé filozofické fakulty a specializuje se na literární vědu, cizí jazyky, divadelní vědu a evropská studia (mezioborové studium historie, ekonomie, práva, a politických věd). K univerzitě patří mj. i \"Bibliothèque interuniversitaire des langues orientales\" (Meziuniverzitní knihovna pro východní jazyky) a několik jazykových ústavů. Na škole studovalo ve školním roce 2009/2010 celkem 16 970 studentů.\n\n"}
{"id": "681379", "url": "https://cs.wikipedia.org/wiki?curid=681379", "title": "Seznam dílů seriálu Farma R.A.K.", "text": "Seznam dílů seriálu Farma R.A.K.\n\nToto je seznam dílů seriálu \"Farma R.A.K.\". Americký seriál \"Farma R.A.K.\" měl premiéru na stanici Disney Channel. Seriál se točí kolem Chyny (China Anne McClain) a její nejlepších kamarádů Olivky (Sierra McCormick) a Fletchera (Jake Short), protože se účastní programu RAK (Rychlí Akční Koumáci) na místní střední škole. Každý původní název dílu obsahuje slovo „ANT“. V českých názvech slovo „RAK“ obsahují jen některé díly. Premiéra v USA proběhla 6. května 2011 a v Česku 10. prosince 2011. Poslední díl byl odvysílán 21. března 2014 v USA a 25. května 2014 v Česku.\n\n<onlyinclude></onlyinclude>\n"}
{"id": "681382", "url": "https://cs.wikipedia.org/wiki?curid=681382", "title": "Lidwinna", "text": "Lidwinna\n\n\"Lidwinna\" je romantická opera pražského německého skladatele Josefa Dessauera na libreto spisovatele Carla Egona Eberta. Měla premiéru 30. září 1836 v pražském Stavovském divadle.\n\n\"Lidwinna\" je první opera pražského skladatele, pianisty a obchodníka s textilem Josefa Dessauera. Dessauer se jako skladatel prosadil nejprve klavírními skladbami a písněmi, a to jak vlastními, tak úpravami lidových písní různých národů. Zejména písně došly značné obliby a byly mu průpravou pro práci na operní prvotině, která byla původně komponována k příležitosti korunovace císaře Ferdinanda Dobrotivého za českého krále (2. září 1836). Z důvodu nedostatku času na nezbytné přípravy však musela být odložena a jako korunovační opera byli nakonec inscenování Meyerbeerovi \"Křižáci v Egyptě\", všeobecně reprezentativnější opera, pro již se navíc podařilo zajistit účinkování tehdy nejslavnější německé pěvkyně Wilhelmine Schröder-Devriendt. První představení \"Lidwinny\" tedy bylo odsunuto na 30. září.\n\nDramaticky zdařilé libreto \"Lidwinny\" obsahuje řadu efektních scén, přitom se ale soustředí na dobře charakterizované čtyři hlavní hrdiny, Lidwinnu, Milona, jeho otce Iwana a hraběte Maldonada. Příběh prosté dívky Lidwinny, která se cítí předurčena k vyššímu postavení, moci a bohatství a nezastaví se ani před spolkem s ďáblem, aby svůj sen uskutečnila, připomíná jak náměty německé raně romantické opery (Weberův \"Čarostřelec\"), tak i soudobou francouzskou velkou operu (Meyerbeerův \"Robert ďábel\"; postava Maldonada je přímo modelována podle Bertrama z této opery). Současně však má řadu osobitých znaků. Nezvyklá je už jen skutečnost, že hlavní hrdinkou zmítající se mezi zlem a dobrem je žena, ale též to, že hlavní Lidwinnina touha není dosáhnout moci a bohatství, ale svobody – a právě v tom ji pekelné mocnosti zcela zklamou.\n\nZ dlouhého textu libreta však musely být některé části již při kompozici a další pak pro provedení vynechány, což poněkud narušilo srozumitelnost a dramatickou stavbu příběhu.\n\nDěj se odehrává ve středověkých Čechách, ačkoli libreto nenabízí žádné podrobnosti, které by je konkrétně časově nebo prostorově ukotvovaly.\n\nHudebně má \"Lidwinna\" formu opery s hudebními čísly (celkem 15) oddělenými mluvenými dialogy, tedy singspielu. Zpěvní čísla vycházejí nejvíce z Dessauerovy zkušenosti se skládáním písní, mají však pestré formy (árie, dueto, recitativ, scéna, melodram, ansámbly, sbory…). Podle kritiky „pokud jde o charakter hudby, zdá se, že pan Dessauer chce jít střední cestou mezi italskou a německou hudbou, přitom ale, stejně jako básník textu, zůstal věrný novému romantismu.“\n\nVýprava byla připravena s velkou pečlivostí a náklady (scéna de Piau a Mössner, technika G. Weber). Poskytovala četné režijní a divadelně technické efekty (scéna s duchem jeskyně a požár mlýna v 1. dějství, čarovná komnata se zrcadlem, které odráží průběh turnaje a nakonec se roztříští, ve 2. dějství, rej duchů na temném jevišti na konci 3. jednání). Ne všechny efekty se zdařily, například zjevení obří ruky v horské jeskyni vyvolalo u diváků namísto úžasu značné pobavení.\n\nKritika \"Lidwinnu\" přivítala velmi příznivě jako významný příspěvek k diskusím o dalším směřování německé opery, i když poukazovala na problémy se „strašidelně ponurou tklivostí a těžkomyslností novoromantické školy“. Z tohoto důvodu také zřejmě obecenstvo přijalo novinku se zájmem, ale bez nadšení. Úspěch měla především Jenny Lutzerová v pěvecky i herecky velmi náročné titulní úloze, z jednotlivých čísel měla největší úspěch Maldonadova árie ve 3. dějství. Pro různé okolnosti nemohla být opera bezprostředně opakována a nakonec se dočkala pouhých tří repríz. Vícekrát se na jevišti neobjevila.\n\nPři příležitosti premiéry bylo roku 1836 vydáno libreto opery. Notový materiál v současnosti uchovává Muzeum české hudby.\n(Venkovská krajin s mlýnem) Ve mlýně mlynáře Iwana se pracovní doba chýlí ke konci (sbor \"Fröhlich und munter schaffet nur zu\"). Mlynářův syn Milon usiluje o pozornost krásné schovanky Lidwinny, která dnes slaví osmnácté narozeniny. Ta si jej však ani nepovšimne a odchází do hor. Milon se svěřuje otci s tím, jak Lidwinnu obdivuje a miluje, ale odmítá Iwanův návrh, že s dívkou promluví a buď ji přiměje ke sňatku, nebo vyžene ze mlýna (duet \"Mild sind Vaterherzen, Vatersorg' ist treu\").\n\nLidwinnin původ je nejasný. Chová se vždy tak, jako by nepatřila mezi prosté vesničany, ale mezi panstvo. Navíc tráví mnoho času v horách, zejména v jisté jeskyni, kde kdysi ďábel pokoušel ctihodného poustevníka; kdo ví, zda tam hledá jen samotu? – Začíná bouře a všichni se schovávají, jen Milon má strach o Lidwinnu a vyráží do hor ji hledat.\n\n(Proměna – vnitřek prostorné jeskyně) Lidwinna se nachází v jeskyni, kam se uchylovala již od dětství. Duch jeskyně ji utvrzoval v přesvědčení, že má díky své kráse a duchu nárok na panský život. Nyní jí je osmnáct let a dívka žádá po duchovi, aby splnil svůj slib a dal jí „lesk, bohatství, volnost, čest, důstojenství a moc“ (melodram a recitativ \"Da draußen rollt der Donner… Erhabner Herrscher dieses Felsenreichs\"). Duch hodlá svůj slib splnit: Lidwinnu má do nového života odvést muž, který se jí prokáže ohňovým znamením. Ona ale musí úmluvu stvrdit rukoudáním. Když Lidwinna stiskne obludnou pravici vynořivší se ze skalní stěny, její paže na důkaz věčného závazku krvavě zčervená. Lidwinna je nejprve zděšena, ale brzy se utěšuje tím, co ji čeká (árie \"Im Goldstoff werd' ich schimmern\").\n\nDo jeskyně přichází Milon, aby milovanou dívku odvedl. Současně jí horlivě vyznává lásku. Lidwinna je na rozpacích; rozhoduje se mu dát neurčitý příslib a vyčkat dalšího (recitativ a duet \"Lidwinna, meinem Leiden setz' ein Ziel… Nein, nimmer will ich mich erheben\").\n\n(Proměna – vnitřek mlýna) Ve mlýně našli všichni útočiště před nečasem a zabývají se různými domácími pracemi (sbor \"Die Spindel schnurrt in flinker Hand\"). Vracejí se Milon a Lidwinna; on rozradostněný domnělou nadějí na její lásku, ona v napjatém očekávání skalním duchem vyslaného muže. Děvčata přesvědčí Lidwinnu ke hře na princeznu a rytíře, při níž je princeznou ona a rytířem Milon. V té chvíli do mlýna vchází cizí rytíř a žádá, aby zde mohl přečkat bouřku. Ihned se dává do rozhovoru s Lidwinnou a představuje se jí jako předpovězený zachránce. Lidwinna chce nejprve vidět slíbené znamení.Rytíř gestem ruky přivolá na mlýn blesk. Zatímco požár stavení rychle stravuje a všichni v panice prchají, cizinec Lidwinnu odvádí (finále \"Auf, der hohen Braut entgegen… Hinweg, hinweg aus niederm Haus\").\n\n(Lidwinnina honosně zařízená oblékárna) Lidwinna je nyní bohatá a mocná, je považována za hraběnku. Od své smlouvy s duchem v sobě cítí čarodějnou sílu a oddává se magii. Právě se koná turnaj na její počest. Služky ji zdobí šperky (sbor \"Mit Demantketten bindet der Locken dunklen Kranz\"). Přichází hrabě Maldonado – cizinec z minulého dějství – a žádá Lidwinnu, aby ještě dnes při turnaji ohlásila jejich zasnoubení. Ta se zdráhá, chce si ještě užít svobody. Ale hrabě jí připomíná, že to on ji povznesl ze mlýna do nynějších výšin. Vůči ostatním může ukazovat své nově nabyté bohatství a moc, jemu je ale poddána. I hrabě je ve službách ďábla a dokazuje Lidwinně, že má větší čarodějnou moc než ona. Lidwinna se musí podrobit a slíbit mu, co žádá (duet \"Meine Kraft, ich fühle sie… Ha, in welche Macht gegeben... Du bist mein, und was auf Erden\").\n\n(Proměna – vyzdobený sál) V paláci se shromáždili rytíři účastnící se turnaje (sbor \"Turnieren ist Lust, turnieren\"). Mezi nimi je i Milon, který se po ztrátě Lidwinny – o níž se všichni domnívají, že uhořela – i rodného mlýna dal k vojsku a pro svou statečnost dosáhl až na rytířskou hodnost. Když vidí obraz hraběnky, která klání pořádá, nevěří svým očím, neboť se tolik podobá jeho dávné lásce. Když přichází nádherně oděná Lidwinna vítat rytíře, je již přesvědčen. Sdělí krásné hraběnce, že nemůže pozdvihnout hledí své přílby, dokud jí nesvěří jisté tajemství. Když je ostatní nechají o samotě, dá se jí poznat, vypráví jí o svém osudu a opět se jí ptá, zda jej může milovat. Lidwinnou zmítají různé city: bojí se odhalení, nachází v sobě náklonnost k Milonovi, současně si je ale vědoma, že ji zlý duch váže k hraběti. Ten se vrací a upomíná Lidwinnu, aby oznámila jejich zasnoubení. Milon se s ním chce ihned bít, ale hrabě dává přednost tomu, aby se utkali na turnaji (duet a později tercet \"Lidwinna! – Milon! – Seligkeit!... Doch dieses Mißgeschick, es kettet… Laß uns den Kampf sogleich beginnen\").\n\nHrabě vyhrožuje Lidwinně, že přijde o všechno, co má, pokud mu nepomůže. Milon musí být zahuben. Lidwinna má na turnaj poslat jen svůj dvojnický obraz a sama sledovat průběh zápasu v kouzelném zrcadle. Pokud by Milon měl vítězit nad hrabětem, nechť rytířův odraz probodne. Lidwinna v nejvyšším rozčilení odchází rozhodnout se, co učiní. Hrabě se vysmívá její iluzi, že může sama volit – ve skutečnosti je již pevně v moci pekla.\n\n(Proměna – Lidwinnina kouzelná komnata) Lidwinna si nyní uvědomuje, že Milona miluje a že její bohatství a moc jsou vykoupeny nesvobodou a neštěstím (recitativ a árie \"Ihn morden! welch' ein fürchterlich' Gebot… Inmitten meiner Wonnen\"). Posílá svůj ztělesněný zrcadlový odraz, aby ji nahradila na turnaji. Poté prosí o pomoc jeskynního ducha, ale ten jí odpovídá, že nemá na vybranou. Na Lidwinninu žádost jí ukazuje, co se stane, neuposlechne-li – v zrcadle se objeví obraz chudé sestárlé ženy před mlýnem, sbor duchů jí předvídá nouzi, nemoci a časnou smrt. Lidwinna je vyděšena a rozrušena. Sleduje v zrcadle boj Milona s hrabětem, a když Milon srazí hraběte z koně a chystá se ho zabít, probodne Lidwinna jeho obraz v zrcadle dýkou. Kouzelné zrcadlo se roztříští na kousky a Lidwinna padá do mdlob.\n\n(Sál skvostně vyzdobený ke slavnosti) Koná se zásnubní slavnost pro hraběte a Lidwinnu, minnesengři zpívají a hosté tančí (sbor \"Bei Sang und Klang und Tanz\"). Lidwinna ale sedí u stolu s hostinou mlčky a zaraženě. Zatímco hosté přejí štěstí hraběcímu páru, zaznívají zvenčí tóny pohřebního pochodu – Milonova rakev je nesena na hřbitov. Lidwinny se zmocňuje zoufalství s výčitky, až obviní hraběte ze zosnování Milonovy smrti. Hrabě rychle ukončuje slavnost a hosté se vzdalují. On sám se snaží Lidwinnu nejprve rozptýlit, pak jí vyhrožuje. Ale Lidwinna se chce kát a sama zemřít. Odchází za Milonem na hřbitov. Hrabě se jí snaží zadržet kouzlem, ale Lidwinna je vzýváním Božího jména zlomí. Hrabě je překvapen, stále však přesvědčen, že jeho snoubenka je pevně v rukou ďábla (recitativ a árie \"Ha, welch' ein Wort… Wir, die aus gutem Blut gestammt\").\n\n(Proměna – Hřbitov, měsíčná noc) Rytíři, Milonovi druhové, a jeho otec Iwan stojí nad jeho hrobem. Iwan se dozvídá, jak jeho syn zemřel. V té chvíli se objeví hrabě a shání se po Lidwinně. Iwan se mu chce postavit a vyčítá mu Milonovu vraždu, ale hrabě ho jen odbývá: jednalo se přece o souboj podle všech pravidel.\n\nPřichází Lidwinna s rozpuštěnými vlasy a žádá rytíře, aby otevřeli rakev. Objímajíc Milonovu mrtvolu se přiznává ke svému zločinu. Hrabě ji omlouvá šílenstvím a chce ji odvést, Lidwinna chce však se svou vinou předstoupit před soud a žádá rytíře, aby ji před Maldonadem ochránili. Setmí se a vypukne bouře, v níž Lidwinnu pronásledují duchové a příšery. Ona se vrhá do Milonova hrobu a umírá. Z hrobu zazáří jemné světlo. Duše obou milenců stoupají k nebi, neviditelný chór zvěstuje, že díky upřímné lítosti bylo Lidwinně odpuštěno (finále \"Ja, ich war's, ich bin's gewesen… Laßt mich ihn noch einmal schauen! … Lebe wohl, geliebte Leiche… Heil ihr, heil! Sie hat erworben\").\n\n\n"}
{"id": "681393", "url": "https://cs.wikipedia.org/wiki?curid=681393", "title": "Německé Čechy", "text": "Německé Čechy\n\nNěmecké Čechy (německy \"Deutschböhmen\") byl region v Čechách, který vznikl a trval krátce po první světové válce. Rozkládal se v severních a západních Čechách, jakož i v Orlických horách, v oblastech obývaných především Němci.\n\nDne 28. října 1918 byl v Praze vyhlášen samostatný československý stát a mimo jiné v důsledku této události rakouský císař Karel I. abdikoval dne 11. listopadu 1918. Následně, dne 12. listopadu 1918 byla ve Vídni vyhlášena republika Německé Rakousko. Jednou z provincií tohoto nově vzniklého státu byly právě Německé Čechy, s hlavním městem Liberec. Již od 29. října 1918 byl zemským hejtmanem tohoto útvaru rakouský politik Raphael Pacher, který byl krátce na to, dne 5. listopadu 1918, vystřídán Rudolfem Lodgmanem von Auen.\n\nČeskoslovenská vláda tyto regiony považovala za své území. Koncem listopadu 1918 počaly československé jednotky tažení do vzbouřených oblastí, takže již 16. prosince 1918 byl obsazen Liberec a dne 27. prosince 1918 bylo dobyto poslední velké vzbouřené město Litoměřice. Povstalecká správa utekla z Liberce přes Drážďany do Vídně. Lodgman von Auen se ještě zúčastnil v roce 1919 jednání o Saint-Germainské smlouvě, která ale potvrdila příslušnost Německých Čech k Československu.\n\n\n"}
{"id": "681397", "url": "https://cs.wikipedia.org/wiki?curid=681397", "title": "Východoněmecká marka", "text": "Východoněmecká marka\n\nVýchodoněmecká marka je měna bývalé Německé demokratické republiky.\n\nPůvodní zkratka měny byla DM (Deutsche Mark), tedy stejná jako u západoněmecké marky. Později byla tato zkratka v letech 1964 až 1967 změněna na MDN a od roku 1967 na M (Mark).\n\nOběžné mince byly vydány v hodnotách 1, 5, 10, 20 a 50 feniků a 1, 2 a 5 marek. Pamětní mince měly nominály 5, 10 a 20 marek.\n\nBankovky byly vydány v hodnotách 5, 10, 20, 50 a 100 marek. Vytištěné bankovky v hodnotě 200 a 500 marek nebyly dány do oběhu.\n\nVýchodoněmecká marka měla k československé koruně dlouhá léta stabilní kurs 1 M = 3 Kčs.\n\nNěmecká marka\n"}
{"id": "681406", "url": "https://cs.wikipedia.org/wiki?curid=681406", "title": "Univerzita Paříž IV", "text": "Univerzita Paříž IV\n\nUniverzita Paříž IV, francouzsky plným názvem \"Université Paris IV Paris-Sorbonne\" je francouzská vysoká škola a jedna z univerzit, které vznikly rozdělením starobylé Pařížské univerzity v roce 1971. Hlavní sídlo školy je v Paříži v 5. obvodu v Latinské čtvrti v historické budově Sorbonny, po které nese svůj název. Škola vznikla z bývalé filozofické a humanitněvědné fakulty a specializuje se na humanitní vědy jako dějiny umění, archeologie, hudba a muzikologie, jazyky moderní i klasické, geografie, historie, filozofie, sociologie apod.\n\n"}
{"id": "681416", "url": "https://cs.wikipedia.org/wiki?curid=681416", "title": "Paso fino", "text": "Paso fino\n\nPaso Fino je plemeno koně, které vzniklo v 16. století na území Portorika, nejmenší ostrov Velkých Antil ležící v Karibském moři. V tomto století španělští dobyvatelé postupně obsazovali území Jižní Ameriky. Byli to právě oni, co dovlekli vůbec první koně na ostrov Portoriko.\n\nV druhé polovině 16. století bylo zahájeno selektivní šlechtění a dnes existují koně po celé Jižní Americe. Předpokládá se, že plemeno Paso Fino se vyvinulo křížením dnes již vyhynulého španělského plemene \"Jennet\" a andaluských koní.\n\nStejně jako většina koní, kteří pocházejí ze španělských plemen, je má tento kůň hrdou a vyrovnanou povahou. Plemeno bylo vyšlechtěno již v druhé polovině 16.století, ale jejich chov začal až v roce 1940 ve Spojených státech amerických. Od roku 1992 se členská základna asociace jeho chovatelů rozrostla o plných 60%. V současnosti najdeme na celém světě víc než čtvrt milionu koní tohoto plemene.\n\nTito koně byli a jsou šlechtěni pro jemnou chůzi (viz název plemene - jemný krok), především jako koně pro dámy, s použitím bočních sedel. Jako jedno z mála současných plemen jsou nejbližšími příbuznými původních středověkých evropských jezdeckých koní, později vytlačených koňmi klusáckými (šlechtěnými pro klus a trysk, nejprve jako součást kavalérií, později dostihů).\n\nOd 132 do 152cm (obvykle kolem 140cm).\n\nVyskytuje se ve většině barev, které jsou u koní běžné: hnědák, vraník, ryzák, bělouš, palomino a plavák.\n\n"}
{"id": "681418", "url": "https://cs.wikipedia.org/wiki?curid=681418", "title": "Hamilton (Skotsko)", "text": "Hamilton (Skotsko)\n\nHamilton je město ve Skotsku, ležící v oblasti Jižní Lanarkshire. Nachází se přibližně 20 km jihovýchodně od města Glasgow a 56 km jihozápadně od města Edinburgh. Ve městě žije necelých 48 600 obyvatel.\nVe městě se nachází kampus University of the West of Scotland.\n\nMěsto Hamilton se původně jmenovalo \"Cadzow\" nebo \"Cadyou\". Město bylo přejmenováno na Hamilton v dobách Jamese Hamiltona, prvního lorda Hamiltona, který se oženil s Marií Stuartovou, dcerou krále Jakuba II. Skotského.\nRodina Hamiltonů nechala vybudovat mnoho významných budov v okolí, jako například Hamilton Mauzoleum. Palác Hamilton byl historickým sídlem vévodů Hamiltonů až do počátku dvacátého století. K ostatním budovám patří Hamilton Starý Farní kostel, postaven v roce 1734.\nNedaleko města se nachází zřícenina hradu Cadzow.\n\nVe městě se nachází několik sportovních aktivit\n\n\n"}
{"id": "681421", "url": "https://cs.wikipedia.org/wiki?curid=681421", "title": "Ostalgie", "text": "Ostalgie\n\nOstalgie je původně německý termín, který označuje stesk Východních Němců po některých aspektech života v bývalé NDR. Výraz vznikl jako složenina německých slov \"Osten\" (východ) a \"Nostalgie\" (nostalgie) a jeho vůbec první použití je připisováno drážďanskému kabaretnímu herci Uwe Steimlemu. Postupně se jeho použití rozšířilo i na další země bývalého Východního bloku, zejména Polsko, země bývalého Sovětského svazu, okrajově též Československo.\n\nFenomén ostalgie vznikl jako reakce na překotnou westernizaci spolkových zemí bývalé NDR, která následovala ihned po pádu Berlínské zdi v roce 1989 a svého vrcholu dosáhla o rok později během německého znovusjednocení. Prakticky ze dne na den zmizely z obchodů východoněmecké výrobky, z televizních obrazovek východoněmecké kulturní ikony, nemluvě o změnách ekonomických a politických. Reakcí na tyto změny a deziluzi, která po několika měsících vystřídala euforii z pádu komunistického režimu a opětovného sjednocení do té doby rozděleného Německa, byla touha velké části východoněmecké společnosti po návratu některých aspektů života před pádem zdi.\n\nZa nejvýznamnější projevy ostalgie v německém kontextu lze považovat zejména celonárodní manifestace za zachování tradičního panáčka z východoněmeckých semaforů, tzv. Ampelmännchena, specializované obchody prodávající tradiční východoněmecké zboží (např. Club-Colu či Spreewaldské okurky), ale i nově otevřený \"Ostel\", tedy hotel, zařízený kompletně ve stylu východoněmeckého nábytkového designu. Na poli kultury reprezentuje ostalgii především filmová tvorba, například i v Česku úspěšný snímek Good Bye, Lenin! režiséra Wolfganga Beckera.\n\nV českém prostředí jsou projevy ostalgie o poznání slabší. Můžeme za ně považovat například oblíbené reprízování normalizačních seriálů (Třicet případů majora Zemana, Žena za pultem) či oblibu některých produktů, příznačných pro 70. a 80. léta (Kofola, céčka). Mezi produkty ostalgie lze podobně jako v Německu zařadit i filmy či seriály. Nejznámějšími příklady jsou bezesporu snímky Jana Hřebejka Pupendo a Pelíšky, ze seriálů pak Vyprávěj České televize.\n\n"}
{"id": "681428", "url": "https://cs.wikipedia.org/wiki?curid=681428", "title": "Kontušovka", "text": "Kontušovka\n\nKontušovka (z polského \"kontuszówka\") je alkoholický nápoj obsahující 40 až 60% lihu a 6 až 10 % cukru. Vyrábí se z vodky aromatizované anýzovou silicí (může se přidat i další koření, např. badyán, kmín, koriandr) a lehce oslazené, pokud možno včelím medem.\n\nOd 17. století byla oblíbeným nápojem polské aristokracie. Její název je odvozen od slova \"kontusz\", což byl dlouhý kabát, který směli nosit výhradně šlechtici, postupně se rozšířila po celém Rakousku-Uhersku. V době před 1. světovou válkou to bylo levné a oblíbené pití, které bylo dostupné v každém pohostinství, jak o tom svědčí četné zmínky v dílech Jaroslava Haška, Petra Bezruče či Sigmunda Freuda. V průběhu 20. století spotřeba nápoje klesala. Ještě v 80. letech 20. století vyráběl národní podnik \"Seliko Dolany\" \"Švejkovu kontušovku\" s obrázkem Švejka na etiketě, po zániku firmy nápoj z českých obchodů zmizel. V současnosti se její výrobou zabývá \"Palírna U zeleného stromu\" v Prostějově, rodinný lihovar \"Žufánek\" v Boršicích a rodinná likérka APICOR z Rudníku, která vlastní i ochrannou známku Švejkova kontušovka. \n\n"}
{"id": "681433", "url": "https://cs.wikipedia.org/wiki?curid=681433", "title": "CSS3", "text": "CSS3\n\nCSS3 (\"Cascading Style Sheets 3\") je už třetí verzí kaskádových stylů CSS, a to již od roku 2005, kdy byl vývoj této technologie zahájen konsorciem W3C. Očekávané dokončení této technologie se předpokládá na rok 2015, ale již dnes je většina vlastností podporována nejběžnějšími webovými prohlížeči.\n\nJednou z, dnes již hojně využívaných, nových vlastností je zaoblení rohů u HTML prvků. Díky této vlastnosti se nemusí zaoblení řešit pomocí obrázků, ale pomocí border-radius. Tuto vlastnost můžeme použít s jednou, dvěma nebo čtyřmi hodnotami. A je potřeba to zapsat spolu s dalšími proprietárními vlastnostmi pro jednotlivé prohlížeče a to z důvodu kompatibility mezi prohlížeči.\n\nTouto jednou hodnotou ovlivníme všechny čtyři rohy nějakého prvku.\nPodpora: firefox, opera, chrome, safari, internet explorer\n\nPrvní hodnotou ovlivníme \"levý horní\" a \"pravý dolní\" roh. A druhou hodnotou ovlivníme \"levý dolní\" a \"pravý horní\" roh.\nPodpora: Mozilla Firefox, Opera, Google Chrome, Safari, Internet Explorer\n\nPrvní hodnotou ovlivníme \"levý horní\" roh, druhou hodnotou \"pravý horní\" roh, třetí hodnotou \"pravý dolní\" roh a čtvrtou hodnotou ovlivníme \"levý dolní\" roh.\nPodpora: Mozilla Firefox, Opera, Google Chrome, Safari, Internet Explorer\n\nTato vlastnost nastavuje stín u blokového prvku.\n\nTato vlastnost má čtyři hodnoty. První hodnotou nastavujeme horizontální posun stínu od objektu. Naopak druhá hodnota nastaví vertikální posun stínu od objektu. Třetí hodnota nastavuje okraj stínu, kde pak stín přechází do ztracena a poslední čtvrtá hodnota je určená pro barvu stínu. A opět je potřeba to zapsat spolu s dalšími proprietárními vlastnostmi pro jednotlivé prohlížeče a to z důvodu kompatibility mezi prohlížeči.\nPodpora: Mozilla Firefox, Opera, Google Chrome, Safari, Internet Explorer\n\nTato vlastnost nastavuje stín u obyčejného textu.\n\nTato vlastnost má čtyři hodnoty. První hodnotou nastavujeme horizontální posun stínu od textu. Naopak druhá hodnota nastaví vertikální posun stínu od textu. Třetí hodnota nastavuje okraj stínu, kde pak stín přechází do ztracena a poslední čtvrtá hodnota je určená pro barvu stínu. A opět je potřeba to zapsat spolu s dalšími proprietárními vlastnostmi pro jednotlivé prohlížeče a to z důvodu kompatibility mezi prohlížeči.\nPodpora: Mozilla Firefox, Opera, Google Chrome, Safari, Internet Explorer\n\nTato vlastnost umožňuje transformovat prvek. Rozlišují se tři transformace a to translate, rotate a scale\n\nTato vlastnost umožňuje pohyb prvku po x a y ose. Podhodnotou této vlastnosti je v tomto případě translate, která má dvě hodnoty a to hodnotu x osy a y osy kam se má prvek posunout. Když je x hodnota kladná, tak se prvek posune doprava a při záporné zase doleva. U osy y je to obdobné a to tak, že když je hodnota kladná, tak se prvek posune dolů a při záporné hodnotě se posune nahoru. A opět je potřeba to zapsat spolu s dalšími proprietárními vlastnostmi pro jednotlivé prohlížeče a to z důvodu kompatibility mezi prohlížeči.\nPodpora: Mozilla Firefox, Opera, Google Chrome, Safari, Internet Explorer\n\nTato vlastnost umožňuje rotaci prvku. Podhodnotou této vlastnosti je v tomto případě rotace, která má jednu hodnotu a to hodnotu pootočení. Prvek se poté pootočí okolo své osy ve směru hodinových ručiček o danou hodnotu. A opět je potřeba to zapsat spolu s dalšími proprietárními vlastnostmi pro jednotlivé prohlížeče a to z důvodu kompatibility mezi prohlížeči.\nPodpora: Mozilla Firefox, Opera, Google Chrome, Safari, Internet Explorer\n\nTato vlastnost umožňuje změnu velikosti prvku. Podhodnotou této vlastnosti je v tomto případě scale, která má jednu hodnotu a to hodnotu zvětšení. Prvek se poté zvětší o danou hodnotu. Když je hodnota 1, tak se jedná o standardní velikost. A opět je potřeba to zapsat spolu s dalšími proprietárními vlastnostmi pro jednotlivé prohlížeče a to z důvodu kompatibility mezi prohlížeči.\nPodpora: Mozilla Firefox, Opera, Google Chrome, Safari, Internet Explorer\n\nCSS3 přináší další nové vlastnosti jako nové barevné modely RGBA, HSL a HSLA. Nebo průhlednost a další. Jelikož je tato technologie pořád ve vývoji, tak se ještě některé vlastnosti dotvářejí, a z toho důvodu není potřeba zde rozepisovat všechny nové vlastnosti CSS3.\n\n"}
{"id": "681436", "url": "https://cs.wikipedia.org/wiki?curid=681436", "title": "Har Cfachot", "text": "Har Cfachot\n\nHar Cfachot (: הר צפחות) je vrch o nadmořské výšce 278 metrů v jižním Izraeli, v pohoří Harej Ejlat.\n\nNachází se cca 5 kilometry jihozápadně od města Ejlat. Má podobu výrazného odlesněného skalního masivu, jehož jižní a východní svahy spadají prudce do Akabského zálivu lemovaného dálnicí číslo 90. Po západním úbočí svahu probíhá mezistátní hranice mezi Izraelem a Egyptem. Na severní straně tvoří hranici hory údolí, jímž protéká vádí Nachal Cfachot, které pak ústí do vádí Nachal Šlomo, které probíhá po severovýchodním úbočí hory a vtéká do Akabského zálivu. Tam také ze svahů hory míří další menší vádí Nachal Gar'init. Hora je turisticky využívána, prochází jí Izraelská stezka, jež tu na egyptské hranici končí. V okolí se nachází četné další skalnaté vrchy. Severně odtud je to například hora Har Rechav'am.\n\n"}
{"id": "681444", "url": "https://cs.wikipedia.org/wiki?curid=681444", "title": "Har Rechav'am", "text": "Har Rechav'am\n\nHar Rechav'am (: הר רחבעם) je vrch o nadmořské výšce 389 metrů v jižním Izraeli, v pohoří Harej Ejlat.\n\nNachází se cca 6 kilometrů západně od centra města Ejlat a necelé 2 kilometry východně od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy na všechny strany prudce spadají do hlubokých údolí, jimiž protékají vádí. Na jihovýchodní a jižní straně je to vádí Nachal\nRechav'am, které ústí do vádí Nachal Šlomo, jež míjí horu na severní a východní straně a pak teče do Akabského zálivu. Na severní straně hory rovněž přijímá vádí Nachal Jehošafat. Okolní krajina je členěna četnými skalnatými vrchy. Na sever od Har Rechav'am je to hora Har Jehošafat, na západě Cukej Gišron, na jihu bezejmenný kopec s kótou 397 a dále k jihu vrch Har Cfachot. Pouze východně od hory se terén srovnává do nevelké náhorní plošiny Ramat Jotam. Okolí hory je turisticky využíváno, prochází tudy Izraelská stezka, jež nedaleko odtud na egyptské hranici končí.\n\n"}
{"id": "681452", "url": "https://cs.wikipedia.org/wiki?curid=681452", "title": "Seznam hokejistů draftovaných týmem Minnesota North Stars", "text": "Seznam hokejistů draftovaných týmem Minnesota North Stars\n\nToto je kompletní seznam hokejistů, kteří byli draftováni v NHL do týmu Minnesota North Stars. To zahrnuje každého hráče, který byl draftován, bez ohledu na to, zda hrál za tým.\n\n\n"}
{"id": "681454", "url": "https://cs.wikipedia.org/wiki?curid=681454", "title": "Cukej Gišron", "text": "Cukej Gišron\n\nCukej Gišron (:צוקי גשרון) je vrch o nadmořské výšce cca 200-300 metrů v jižním Izraeli, v pohoří Harej Ejlat.\n\nNachází se cca 6 kilometrů západně od centra města Ejlat a cca 1 kilometr východně od mezistátní hranice mezi Izraelem a Egyptem. Má podobu výrazného odlesněného skalního hřebene, který probíhá v délce několika kilometrů přibližně severojižním směrem. Jeho svahy na všechny strany prudce spadají do hlubokých údolí, jimiž protékají vádí. Na západní straně je to vádí Nachal Gišron, na východní straně míjí horu vádí Nachal Rechav'am, na severu Nachal Jehošafat. Okolní krajina je členěna četnými skalnatými vrchy. Na východ odtud je to hora Har Jehošafat a Har Rechav'am, podobný typ modelace terénu plynule přechází na západní straně i na egyptské území. Okolí hřebenu je turisticky využíváno, prochází tudy Izraelská stezka, jež nedaleko odtud na egyptské hranici končí.\n\n"}
{"id": "681457", "url": "https://cs.wikipedia.org/wiki?curid=681457", "title": "Minority Report", "text": "Minority Report\n\nMinority Report je sbírka osmnácti sci-fi povídek amerického spisovatele Philipa K. Dicka, které vznikly v letech 1955-1964. Jedná se o čtvrtý díl pětidílného kompletního souboru autorových povídek \"The Collected Stories of Philip K. Dick\" (1987), který vyšel opět roku 1990 pod názvem \"The Days of Perky Pat\" (Tenkrát s Parádnicí Pat) a roku 1991 jako \"The Minority Report\" (Menšinová zpráva).\n\nSbírka obsahuje následující povídky:\n\n\nVýše uvedená sbírka povídek \"Minority Report\" nesmí být zaměňována s výborem z autorových povídek, který roku 2002 vydalo nakladatelství Mladá fronta pod názvem \"Minority Report a jiné povídky\" (přeložili Helena Heroldová, Petra Andělová a Mirek Valina). Výbor je koncipován jako soubor těch Dickových povídek, které byly zfilmovány, doplněný několika dalšími reprezentativními ukázkami z jeho tvorby. Jde o tyto povídky:\n\n"}
{"id": "681459", "url": "https://cs.wikipedia.org/wiki?curid=681459", "title": "Har Jehošafat", "text": "Har Jehošafat\n\nHar Jehošafat (: הר יהושפט) je vrch o nadmořské výšce 508 metrů v jižním Izraeli, v pohoří Harej Ejlat.\n\nNachází se cca 6 kilometrů západně od centra města Ejlat a necelé 2 kilometry východně od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy na všechny strany prudce spadají do hlubokých údolí, jimiž protékají vádí. Na západní a jižní straně je to vádí Nachal Jehošafat, které ústí do vádí Nachal Šlomo, jež míjí horu na východní straně a pak teče do Akabského zálivu. Okolní krajina je členěna četnými skalnatými vrchy. Na jih od Har Jehošafat je to hora Har Rechav'am, na západě skalnatý hřeben Cukej Gišron. Na severní straně se terén dále zvedá směrem k hoře Har Šlomo, pod jejímiž svahy vede silnice číslo 12. Pouze východně od hory se terén srovnává do nevelké náhorní plošiny Ramat Jotam. Okolí hory je turisticky využíváno, prochází tudy Izraelská stezka, jež nedaleko odtud na egyptské hranici končí.\n\n"}
{"id": "681463", "url": "https://cs.wikipedia.org/wiki?curid=681463", "title": "Louis Riel", "text": "Louis Riel\n\nLouis Riel (22. října 1844 - 16. listopadu 1885) byl kanadský politik, známý jako vůdce Métisů (mesticů) z okolí Winnipežského jezera.\n\nNarodil se nedaleko dnešního Winnipegu jako nejstarší z jedenácti dětí zámožného statkáře a majitele mlýna. Jako intenzivně věřící katolík navštěvoval kněžský seminář v Montrealu, ale po předčasné smrti otce neměl dost peněz, aby studium dokončil, živil se jako advokátní koncipient a účetní. Přátelil se s básníkem Louis-Honoré Frechettem, sám byl také literárně činný (posmrtně vyšel výbor jeho poezie). Zamiloval se do Marie-Julie Guernonové, ale její rodiče odmítli provdat dceru za míšence. Po tomto zklamání odešel zpátky na západ.\n\nV roce 1869 odstoupila Společnost Hudsonova zálivu kanadské vládě celou Rupertovu zemi. Métisové, francouzskoindiánští míšenci usazení okolo Červené řeky, měli obavu z přílivu anglicky mluvících osadníků a ze ztráty svých práv. Louis Riel se postavil do jejich čela a žádal jazykovou a náboženskou autonomii. Když nepochodil, vyhlásil 16. října 1869 ve Fort Garry vytvoření nezávislého státu \"Assiniboia\" pod vlastním vedením (tzv. Red River Rebellion). Na nesouhlas anglické menšiny reagoval tím, že jejího mluvčího oranžistu Thomase Scotta nechal popravit. V srpnu 1870 britské jednotky, kterým velel maršál Wolseley, povstání potlačily (jedním z důvodů bylo i to, že čistokrevní Indiáni se odmítli k Métisům přidat). Součástí dohody o příměří bylo vytvoření samostatné provincie Manitoba (ta však zaujímala jen nejjižnější část současné rozlohy), ale bez Riela, který byl obviněn z vraždy Thomase Scotta a donucen utéci do USA. Tam žil patnáct let a založil rodinu; mezitím ho Métisové zvolili za poslance kanadského parlamentu, ale protože zatykač dosud platil, nemohl se Riel mandátu ujmout. V roce 1884 přijel do dnešního Saskatchewanu a prohlásil se za božího proroka; vyvolal další povstání (tzv. Severozápadní rebelie, motivovaná především vyhubením bizonů, kteří tvořili základ místní ekonomiky) proti britské nadvládě, po jeho potlačení byl 15. května zatčen a odsouzen k smrti. Obhájce se snažil poukázat na Rielovu duševní chorobu, ale ten to odmítl a byl 16. listopadu 1885 v Regině oběšen.\nRielova osobnost dosud rozděluje Kanaďany - ti frankofonní ho označují za hrdinu, kdežto pro anglofonní je Riel zločinec. Riel má ve Winnipegu pomník jako \"Otec Manitoby\", Harry Somers o něm napsal operu, v soutěži o největšího Kanaďana se umístil na jedenáctém místě, o jedinou příčku za Waynem Gretzkým.\nhttp://www.thecanadianencyclopedia.com/index.cfm?PgNm=TCE&Params=a1ARTA0006837\nhttps://web.archive.org/web/20070201234754/http://www.abo-peoples.org/Features/Declaration/decapd.html\n"}
{"id": "681467", "url": "https://cs.wikipedia.org/wiki?curid=681467", "title": "Har Šlomo", "text": "Har Šlomo\n\nHar Šlomo (: הר שלמה) je vrch o nadmořské výšce 705 metrů (někdy uváděno 696 metrů) v jižním Izraeli, v pohoří Harej Ejlat.\n\nNachází se cca 6 kilometrů severozápadně od centra města Ejlat a necelé 3 kilometry východně od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy na všechny strany prudce spadají do hlubokých údolí, jimiž protékají vádí. Na západní straně je to vádí Nachal Šlomo, které teče do Akabského zálivu, na severu terén klesá do Nachal Netafim, do kterého z Har Šlomo stéká vádí Nachal Bat Ševa. Okolní krajina je členěna četnými skalnatými vrchy. Na jih od hlavního vrcholu Har Šlomo se zvedá dílčí vyvýšenina Har Asa. Dál k jihu terén klesá do nevelké náhorní plošiny Ramat Jotam. Na západ od Har Šlomo stojí vrchy Har Jo'aš a Har Jehoram, mezi nimiž vede od pobřeží silnice číslo 12. Na jihozápadě stojí vrch Har Jehošafat. Hora je turisticky využívána, z vrcholu se nabízí kruhový výhled na okolní krajinu. Pod svahy Har Šlomo prochází Izraelská stezka, jež nedaleko odtud na egyptské hranici končí.\n\n"}
{"id": "681470", "url": "https://cs.wikipedia.org/wiki?curid=681470", "title": "SoundCloud", "text": "SoundCloud\n\nSoundCloud je internetová stránka pro online distribuci hudby. Je často využívána méně známými interprety ke sdílení jejich tvorby.\nV současné době se k němu však na úkor mySpace obrací i známí interpreti. Například Sonic Youth využila odkazy na SoundCloud z Twitteru ke streamování jejich posledního alba. Moby zde zveřejňuje své nejnovější singly. A když se Beck rozhodl skončit se svými zastaralými webovými stránkami a chtěl jednoduché stránky založené na vysoce kvalitním obsahu, také přešel k SoundCloudu.\nSoundCloud byl původně spuštěn ve Stockholmu, ale založen byl v srpnu roku 2007 v Berlíně v Německu. Jeho zakladatelé jsou Alex Ljung a hudebník Eric Wahlforss.\nPůvodní myšlenka byla méně odvážná - pouze chtěli umožnit hudebníkům sdílení hudby mezi jimi samými.\n\nPozději projekt přerostl v nástroj umožňující zveřejňování jakýchkoli zvukových nahrávek a kýmkoli a pomáhá muzikantům distribuovat jejich tvorbu. Pouhých několik měsíců po spuštění začal SoundCloud konkurovat dominantnímu mySpace jako platforma, kde mohli hudebníci lépe komunikovat se svými fanoušky a vyjít jim vstříc.\n\nSpoluzakladatel Alex Ljung v roce 2009 v interview pro portál Wired.com řekl:\n\n“Oba (zakladatelé) pocházíme z prostředí pojeného s hudbou a bylo pro nás opravdu únavné spolupracovat s lidmi v této oblasti - mám na mysli jednoduché věci, soukromé posílání skladeb lidem, dostávání odezvy, konverzování o té hudbě. Stejným způsobem jako se používá Flickr pro naše fotografie, Vimeo pro videa, tak jsme neměli nic takového pro naši hudbu.”\n\nV květnu roku 2010 SoundCloud oznámil milion přispěvatelů.\n\nNa SoundClound můžete ukládat vlastní zvukové nahrávky, ať je to hudba nebo cokoliv jiného. Uložené soubory jsou pak k dispozici komukoli a kdekoli na světě prostřednictvím internetu. Další možností je použít zvuky ze SoundCloud ve webových prezentacích (začlenit je přímo do HTML kódu) nebo aplikacích pomocí SoundCloud API rozhraní. Toto rozhraní využívá několik hudebních vyhledávačů jako například SoundYouNeed.\n\nZákladní funkce SoundCloudu jsou nasnadě: ukazuje počet přehrání skladby, počet uživatelů, kteří si ji dali mezi své oblíbené, a počet stažení. Pokud se vám skladba líbí, můžete si ji stáhnout, většinou ve formátu MP3.\nPři přehrávání audio záznamů se zobrazí grafické znázornění vln zvukového výstupu, což zjednodušuje přeskakování k části, kterou chce uživatel zrovna poslouchat.\nLze také přidávat komentáře přímo k určitému momentu ve skladbě, a ty se pak v danou chvíli zobrazí.\nVyhledávač hudby obsahuje rozšíření, pomocí kterého můžete zúžit výběr např. pouze na remixy, cover verze nebo akustické verze.\n\nZde je screenshot, jak vypadá online přehrávač SoundCloudu, vložený na vlastní internetové stránky.\nSoundCloud\n"}
{"id": "681471", "url": "https://cs.wikipedia.org/wiki?curid=681471", "title": "Bukowski: Zaručený tip", "text": "Bukowski: Zaručený tip\n\nBukowski: Zaručený tip (anglicky \"Charles Bukowski: A Sure Bet\") je útlá kniha vzpomínek amerického spisovatele Geralda Locklina na Charlese Bukowského, svérázného autora americké literatury.\n\nKniha vyšla v roce 1996 v nakladatelství Water Row Press, Sudbury.\n\nČesky knihu vydalo nakladatelství Volvox Globator v roce 1999 .\n\nGerald Locklin vzpomíná ve své knize na svého přítele Charlese Bukowského, věnuje mu básně, rozebírá část tvorby, film Štamgast a glosuje jeho smrt a pohřební obřad.\n\nCo se týče originality Bukowského děl, Locklin si je vědom vlivu Johna Fanteho a podotýká, že se Bukowski možná trochu obával, zda není jeho prozaická tvorba pouze průměrnou napodobeninou. Nicméně rozdíly převažují nad podobnostmi a je samozřejmé, že de facto všichni spisovatelé se učili nápodobou a určitým kopírováním stylu oblíbených vzorů, přičemž se spisovatelovy rysy postupně profilují. Je ironií, že příliš ctižádostiví pisatelé, kteří jsou nejméně ochotní učit se od ostatních, bývají nejméně originální.\n\nZajímavá (a zároveň odhalující kus Bukowského cítění) je pasáž o rozhovoru, jenž s ním dělal jeho přítel Sean Penn pro časopis Interview. Na otázku, zda byl někdy osamělý, Bukowski odpovídá:\n\nSetkání s Charlesem Bukowským\nDva básníci\nNew Delphi, Kalifornie\nDva Američané\nOsvobozená ruka\nJak dobře vycházet s Charlesem Bukowským\nLidé říkají, že se Bukowski zaprodal\nBukowski v nejlepší formě\nJak velmi zajímavé\nNejistota v Tournefortii\nBukowského každodenní válka a koně nesázejí na lidi, ani já ne\nObdivu-hodné & další dlouhé básně / Madrigaly z činžáku: Výbor z raných básní, 1946–1966\nTváří v tvář velikosti: Vyprávění o premiéře jednoho filmu\nO smrti velkého komedianta, jaro 1994\nPohřeb Charlese Bukowského\n\n\n"}
{"id": "681472", "url": "https://cs.wikipedia.org/wiki?curid=681472", "title": "Har Jo'aš", "text": "Har Jo'aš\n\nHar Jo'aš (: הר יואש) je vrch o nadmořské výšce 734 metrů v jižním Izraeli, v pohoří Harej Ejlat.\n\nNachází se cca 8 kilometrů severozápadně od centra města Ejlat a cca 1 kilometr východně od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy na všechny strany prudce spadají do hlubokých údolí, jimiž protékají vádí. Na západní straně je to vádí Nachal Gišron, na východě Nachal Šlomo. Obě stékají směrem do Akabského zálivu. Okolní krajina je členěna četnými skalnatými vrchy. Na východ od Har Jo'aš se zvedá masiv Har Šlomo. Na severovýchodní straně je to vrch Har Jehoram, pod nímž vede od pobřeží silnice číslo 12. Hora je turisticky využívána, z vrcholu se nabízí kruhový výhled na okolní krajinu. Pod Har Jo'aš prochází Izraelská stezka, jež nedaleko odtud na egyptské hranici končí.\n\n"}
{"id": "681477", "url": "https://cs.wikipedia.org/wiki?curid=681477", "title": "Har Jehoram", "text": "Har Jehoram\n\nHar Jehoram (: הר יהורם) je vrch o nadmořské výšce 680 metrů v jižním Izraeli, v pohoří Harej Ejlat.\n\nNachází se cca 8 kilometrů severozápadně od centra města Ejlat a necelé 2 kilometry východně od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy na všechny strany prudce spadají do hlubokých údolí, jimiž protékají vádí. Na jižní straně je to vádí Nachal Šlomo, na severu Nachal Netafim. Stékají směrem do Akabského zálivu. Okolní krajina je členěna četnými skalnatými vrchy. Na jihovýchod od Har Jehoram se zvedá masiv Har Šlomo. Na jihozápadní straně je to vrch Har Jo'aš, pod nímž vede od pobřeží silnice číslo 12. Na severovýchodě stojí vrch Har Jedidja. Hora Har Jehoram je turisticky využívána. Pod vrcholem prochází Izraelská stezka, jež zde vstupuje do svého posledního úseku, předtím než skončí na egyptské hranici.\n\n"}
{"id": "681481", "url": "https://cs.wikipedia.org/wiki?curid=681481", "title": "Har Asa", "text": "Har Asa\n\nHar Asa (: הר אסא) je vrch o nadmořské výšce cca 500 metrů v jižním Izraeli, v pohoří Harej Ejlat.\n\nNachází se cca 5 kilometrů severozápadně od centra města Ejlat a cca 3 kilometry východně od mezistátní hranice mezi Izraelem a Egyptem. Má podobu výrazného odlesněného skalního vrcholu, který tvoří součást širšího masivu hory Har Šlomo, jejíž vrchol se rozkládá severně odtud. Severozápadní okraj hory Har Asa tvoří hluboké údolí, v němž se situována vojenská základna. Západně od vrchu prochází vádí Nachal Šlomo a podél něj silnice číslo 12. Na protější straně vádí se zvedá hora Har Jehošafat. Na jihovýchodě terén klesá do nevelké náhorní plošiny Ramat Jotam.\n\n"}
{"id": "681482", "url": "https://cs.wikipedia.org/wiki?curid=681482", "title": "Origin", "text": "Origin\n\nOrigin je digitální distribuce a správa digitálních práv systému od Electronic Arts, který uživatelům umožňuje nákup počítačové hry na internetu a možnost stáhnutí přímo do svého počítače pomocí programu EA Download Manager (dříve EA Downloader a EA Link).\n\nEA Download Manager je software, který umožňuje uživatelům po zaplacení stahovat originální hry, datadisky, herní bonusy a patche od společnosti Electronic Arts. Nabízí možnost zobrazovaní dostupných komponentů. EA Download Manager pracuje na podobném systému jako Steam. V dnešní době je mnoho her, které vyžadují při instalaci online manager (EA Download Manager, Steam...) a připojení k internetu, kvůli správné funkčnosti hry.\n\nEA Downloader byl spuštěn na konci roku 2005. Poté byl nahrazen programem EA Link v listopadu 2006, kde byly přidány trailery, dema a speciální obsah k doručovacím službám. V září 2007 byl opět nahrazen kombinací EA Store a EA Download Manager se zkráceným názvem EADM. Uživatelé, jenž nakupují na internetových stránkách EA Store, používají EADM klienta pro stažení hry.\n\nDigitální distribuce softwaru byla nejprve využívána k doručování datadisku \"\" a následně pro většinu titulů od EA. Největší produkce začala u titulu \"Spore Creature Creator\".\n\nUživatelé měli jeden rok od nakoupení hry, aby si ji stáhli přes EADM. Nyní už však je toto časové omezení zrušeno (například pro znovustažení při přeinstalovaní PC apod). Nicméně podle informací EA, pokud Váš účet není aktivní po dobu 24 měsíců, může být zrušen.\n\nCeny EA se liší v závislosti na umístění sídla zákazníka a to v důsledku regionálních rozdílů a ekonomických výkyvů měny.\n\nUživatelé si stěžovali na častou změnu softwarové platformy (EA Downloader, EA Link, EAMD). EA však prohlásila, že hry, které se stahovali přes EA Link je i nadále možno stahovat přes EA Download Manager.\n"}
{"id": "681489", "url": "https://cs.wikipedia.org/wiki?curid=681489", "title": "Mengerova houba", "text": "Mengerova houba\n\nMengerova houba (též houba Sierpińského-Mengera) je fraktál ve třírozměrném prostoru. Jde o jedno z možných zobecnění Cantorova diskontinua.\n\nMengerova houba vznikne z krychle následujícím postupem:\n\nVzniklý útvar, jehož přibližný vzhled je znázorněn na obrázku, má tyto vlastnosti:\n\n"}
{"id": "681490", "url": "https://cs.wikipedia.org/wiki?curid=681490", "title": "Hamilton Academical FC", "text": "Hamilton Academical FC\n\nHamilton Academical Football Club, často označován jako \"Hamilton Academical\" nebo \"The Accies\" je skotský fotbalový klub nacházející se ve městě Hamilton. Klub byl založen v roce 1874 ze školního fotbalového mužstva Hamilton Academy.\n\nStadion nese název \"New Douglas Park\". Výstavba stadionu byla dokončena v roce 2001. Stadion byl pokryt po několik sezón umělým trávníkem. V sezóně 2007/2008 tým postoupil do nejvyšší soutěže. Kvůli pravidlům Skotské fotbalové ligy, byl stadion opět pokryt přírodním trávníkem, současně byla snížena kapacita stadionu na 6 078 míst k sezení.\n28. února 2009 byl vytvořen rekord návštěvnosti. Ligovému zápasu proti vedoucímu celku Rangers přihlíželo 5 898 diváků.\n\nV červenci 2009 klub podepsal smlouvu s českým brankářem Tomášem Černým z SK Sigma Olomouc, přestup činil 180 000 £ (což bylo trojnásobně víc než předchozí rekord). V této době klub prodal hráče jménem James McCarthy do Wiganu Athletic téměř za 1 200 000 £ (opět trojnásobný předchozí nejlepší prodej). Od začátku roku 2015 v klubu působí český fotbalista Nicolas Šumský, který podepsal jednoroční kontrakt.\n\n"}
{"id": "681502", "url": "https://cs.wikipedia.org/wiki?curid=681502", "title": "Skýcov", "text": "Skýcov\n\nSkýcov je obec na Slovensku ležící v okrese Zlaté Moravce v Nitranském kraji.\n\nObec leží v erozní sníženině v severovýchodní části Tribečských vrchů v pramenné oblasti přítoků Žitavy a Nitry. Katastr obce leží v nadmořské výšce 400 až 700 metrů. Z hornin převažuje žula a krystalické břidlice, vyskytují se i druhohorní vápence a křemence. Většina území obce je zalesněna, lesy jsou převážně bukové a dubové.\nExistence obce je písemně doložena od r. 1359 jako Zquiteu, později se objevuje pod názvy Skycheu (1388), Skiczow (1773), Skycow (1808) a Skýcov (1920). Obec patřila k panství hradu Hrušov, od 17. století k panství Topoľčianky. V roce 1504 byla zcela zničená, o sto let později měla mlýn a 33 domů. Až do poloviny dvacátého století bylo vedle zemědělství významným zdrojem příjmů obyvatel pálení vápna. Surovinou byl vápenec, který se těžil na místním Vápenném vrchu. Během druhé světové války se část obyvatel zapojila do protifašistického hnutí. V rámci Slovenského národního povstání zde vznikla samostatná partyzánská jednotka pod vedením Rudolfa Matejova. Obec byla při ústupu německých vojsk 16. března 1945 vypálena, shořelo 240 domů. Osvobozena byla sovětskou armádou 30. března 1945 a po válce znovu vystavěna.\n\n\n\n"}
{"id": "681515", "url": "https://cs.wikipedia.org/wiki?curid=681515", "title": "Přibajkalsko", "text": "Přibajkalsko\n\nPřibajkalsko (rusky \"Прибайкалье, Pribajkal'e)\" je hornatá fyzickogeografická oblast kolem jezera Bajkal na Sibiři v Rusku. Geomorfologové hovoří také o Bajkalské horské oblasti (rusky \"Байкальская горная область, Bajkal'skaja gornaja oblast',\" burjatsky \"Байгалай хадата газар, Bajgalaj xadata gazar)\". Skládá se z následujících celků:\n\n\nJezero Bajkal a hory kolem něj jsou tektonického původu, pohyb kolem zlomů nastal v důsledku tlaku vystupujícího magmatu. Pohyby začaly uprostřed třetihor (asi před 2 mil. let) a pokračují dodnes, v oblasti jsou častá zemětřesení. Horniny, které byly podél zlomů vyzvednuty a jimiž jsou přibajkalská pohoří budována, jsou ovšem mnohem starší (prahorní krystalické břidlice, starohorní ruly aj.)\n\n\n"}
{"id": "681539", "url": "https://cs.wikipedia.org/wiki?curid=681539", "title": "Melechov (tvrz)", "text": "Melechov (tvrz)\n\nMelechovská tvrz (nazývaná též Nelechovská nebo Koutecká tvrz) je postavená v gotickém stylu, její zřícenina se nachází severně od obce Kouty v úpatí kopce Melechov. Je chráněna jako kulturní památka České republiky.\n\nByla postavena ve 14. století a sloužila zde jako strážná věž pro ochranu cestujících po zemské stezce z Rakouska přes Humpolec a Ledeč ke Kutné Hoře a dále. \nOd počátku 15. století zde žili bratři Albert a Ratimír z Nelechova. V roce 1415 zde Albert z Nelechova (odtud označována jako Nelechovská tvrz), přitiskl svou pečeť na stížný list české šlechty proti upálení Mistra Jana Husa v Kostnici. Po Albertově smrti (†1421) žil na nelechovské tvrzi až do r. 1437 jeho syn Petr Skála. Tehdy se v pramenech připomíná Nelechov – tvrz. Po smrti Petra Skály tvrz připadla odúmrtí císaři Zikmundovi. Dlouhý soudní spor o tvrz s dvorem a vesnicemi Bilantovou Lhotou, Kouty a Březinkou vedl k majetkovému držení Matěje z Tisu. \nV roce 1554 patřila tvrz Václavu Sokolovi z Leskovic, který také zasedal i na zemském sněmu. Následně ji zakoupila rodina Trčků z Lípy a připojila ji tak k Lipnici, nedlouho na to však tvrz zpustla. \n\nTvrz je dnes je zříceninou, ze které se zachovaly části dvou zdí. Okolo tvrze je stálé velmi patrný vodní příkop a severně položený vyschlý rybník, ze kterého v případě nouze byl pro ochranu vodní příkop napuštěn. Za zmínku stojí také čtyři mohutné stoleté buky.\n\nPrvní sběr archeologických nálezů středověké keramiky zde roku 1962 učinil Pavel Radoměrský a zařadil je do sbírky Národního muzea v Praze. V letech 2004-2005 zde byl proveden archeologický průzkum, při kterém byly částečně odkryty další části zdi a celá tvrz byla opravena a stabilizována.\n"}
{"id": "681546", "url": "https://cs.wikipedia.org/wiki?curid=681546", "title": "Ramat Jotam", "text": "Ramat Jotam\n\nRamat Jotam (: רמת יותם) je náhorní plošina o nadmořské výšce cca 200-250 metrů v jižním Izraeli, v pohoří Harej Ejlat.\n\nNachází se cca 4 kilometry západně od centra města Ejlat a cca 4 kilometry východně od mezistátní hranice mezi Izraelem a Egyptem. Má podobu nevelké planiny, kterou na všech stranách obklopují vrcholy pohoří Harej Ejlat, na severu je to masiv Har Šlomo respektive jeho dílčí vrchol Har Asa, na západě jsou to kopce Har Rechavam a Har Jehošafat, na jihovýchodě je to pásmo nižších skalnatých pahorků, které odděluje tuto náhorní plošinu od Akabského zálivu a města Ejlat. Západní hranicí planiny je vádí Nachal Šlomo, na severovýchodě je to vádí Nachal Šachmon. Planinou prochází silnice číslo 12. Velká část plochy této planiny je využita pro umístění palivových zásobníků. Směrem k jihovýchodu, podél západního okraje zástavby Ejlatu odtud k Rudému moři vytéká vádí Nachal Garof.\n\n"}
{"id": "681548", "url": "https://cs.wikipedia.org/wiki?curid=681548", "title": "Ústav územního rozvoje", "text": "Ústav územního rozvoje\n\nÚstav územního rozvoje byl založen v roce 1994. Je organizační složkou státu, zřízenou Ministerstvem pro místní rozvoj. Působí v oborech územní plánování, regionální politika, bydlení a bytová politika, programy územního rozvoje regionů a obcí České republiky a cestovní ruch.\n\nPodle zřizovací listiny je činnost ústavu vymezena takto:\n\nÚstav územního rozvoje je ve výše uvedených oborech jediným zařízením svého druhu v České republice.\n\nČinnost Ústavu územního rozvoje je podle charakteru rozdělena na:\n\nStálé činnosti a činnosti, které se periodicky opakují, představují základ práce ústavu. Patří sem např.:\n\nTematické úkoly jsou zpracovávány podle požadavků jednotlivých sekcí a odborů MMR a\n\nVýstupy z úkolů, zařazených do části „publikační činnost“ jsou odborné publikace, metodické příručky, informační materiály a katalogy, jejichž účelem je poskytování potřebných informací a osvěty státní správě, samosprávě a odborné veřejnosti. Okruhu uživatelů, určenému zadavatelem, jsou poskytovány zdarma a většinou jsou také k dispozici na www stránkách. Některé dříve vydané příručky jsou pravidelně, formou dodatků, aktualizovány. Jedná se např. o příručky „Celostátně platné limity využití území“ a „Dotčené orgány v procesu územního plánování“.\n\nJednou z činností ústavu je také majetkové vypořádání vlastnických vztahů k pozemkům a jiným nemovitostem, v minulosti nabytém právními předchůdci ÚÚR, formou darovacích smluv, kupními smlouvami, notářskými zápisy a soudními spory.\n\nČinnosti a úkoly jsou ústavu zadávány jednotlivými odbory Ministerstva pro místní rozvoj. Pouze posudky, vyjádření a konzultace menšího rozsahu, zpracovávané v rámci poradenské činnosti, si zadávají žadatelé přímo v ÚÚR. Práce jsou zajišťovány pracovníky ústavu a v nepatrné míře pomocí kooperantů formou smluv o dílo a dohodami o provedení práce.\n\n"}
{"id": "681554", "url": "https://cs.wikipedia.org/wiki?curid=681554", "title": "Stanisław Skorupka", "text": "Stanisław Skorupka\n\nStanisław Skorupka (14. února 1906 Varšava – 31. května 1988 Varšava) byl polský jazykovědec, od roku 1961 profesor Varšavské univerzity, autor mnoha monografií, článků a slovníků současné polštiny. Za jeho nejdůležitější dílo je považován dvoudílný \"Słownik frazeologiczny języka polskiego\" – nejkomplexnější frazeologický slovník polštiny obsahující okolo 230 000 hesel. Dalšími významnými díly jsou synonymický slovník \"Słownik wyrazów bliskoznacznych\" a \"Mały słownik języka polskiego\".\n"}
{"id": "681558", "url": "https://cs.wikipedia.org/wiki?curid=681558", "title": "Har Šachmon", "text": "Har Šachmon\n\nHar Šachmon (: הר שחמון) je vrch o nadmořské výšce 325 metrů v jižním Izraeli, v pohoří Harej Ejlat.\n\nNachází se cca 3 kilometry severozápadně od centra města Ejlat a cca 6 kilometrů východně od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy na všechny strany prudce spadají do hlubokých údolí, jimiž protékají vádí. Na jižní a západní straně je to vádí Nachal Šachmon, které teče do Akabského zálivu stejně jako vádí Nachal Netafim na severní straně hory, které tu ústí do Nachal Roded. Na protější straně tohoto vádí pak začíná hora Har Jedidja. Do Nachal Roded přitéká ze severovýchodních svahů Har Šachmon ještě menší vádí Nachal Ja'el. Na jihovýchodním úpatí hory začíná zástavba města Ejlat a na východních úbočích stojí ještě vesnice Ejlot. Hora je turisticky využívána, z vrcholu se nabízí kruhový výhled na okolní krajinu.\n\n"}
{"id": "681561", "url": "https://cs.wikipedia.org/wiki?curid=681561", "title": "Har Jedidja", "text": "Har Jedidja\n\nHar Jedidja (: הר ידידיה) je vrch o nadmořské výšce 432 metrů v jižním Izraeli, v pohoří Harej Ejlat.\n\nNachází se cca 6 kilometrů severozápadně od centra města Ejlat a cca 5 kilometrů východně od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy na všechny strany prudce spadají do hlubokých údolí, jimiž protékají vádí. Na východní, jižní a západní straně je to vádí Nachal Netafim, které teče do Akabského zálivu stejně jako vádí Nachal Roded na severní straně hory. V okolí se rozkládají další podobné skalnaté vrcholy. Na jihovýchodě je to Har Šachmon, na jihozápadě Har Šlomo, na severozápadě Ma'ale Roded. Pouze východní úbočí hory přecházejí do ploché sníženiny, v níž stojí vesnice Ejlot.\n\n"}
{"id": "681565", "url": "https://cs.wikipedia.org/wiki?curid=681565", "title": "St. Johnstone FC", "text": "St. Johnstone FC\n\nSt Johnstone FC je skotský fotbalový klub sídlící ve městě Perth. Ačkoli je oficiálně zaznamenáno založení v roce 1884, svůj první zápas odehráli až v únoru 1885. Tradičními rivaly jsou dva kluby z nedalekého města Dundee, a to Dundee FC a Dundee United FC. Utkání mezi těmito kluby se říká \"Tayside derby\".\n\nKlub má omezený úspěch v pohárech. Dostal se dvakrát do finále Scottish League Cupu (skotského ligového poháru), kde prohrál s celky z Glasgowa. St Johnstone vyhrál Scottish Challenge Cup v roce 2007. V sezoně 2013/14 vyhrál poprvé Scottish Cup (skotský fotbalový pohár).\n\n"}
{"id": "681567", "url": "https://cs.wikipedia.org/wiki?curid=681567", "title": "JDownloader", "text": "JDownloader\n\nJDownloader je správce stahování, napsaný v Javě, který umožňuje automatické stahování celých a rozdělených souborů a soubory z Upload serverů jako je RapidShare a Megaupload. JDownloader podporuje prémiové účty. Některé části JDownloader jsou open source.\n\nJDownloader je nejznámější ve Španělsku a dalších španělsky mluvících zemích. Španělský informační web lainformacion.com zařadil JDownloader mezi \"nepostradatelné programy, které by každý uživatel počítačů Mac měl mít\". V prosinci 2009 byly webové stránky programu v top 1000 žebříčku návštěvnosti webů ve Španělsku. Německý online magazín, Chip.de označil v roce 2009 JDownloader za \"objev roku“, poté co se zařadil mezi 50 nejstahovanějších aplikací s více než půl milionem stažení za rok.\n\nNavzdory licenci nejsou některé zdrojové soubory veřejně dostupné. Vývojáři uvedli, že licence se může změnit-program zůstane open source, ale dostane licenci, která povoluje uzavřené části kódu.\n\n\nUživatelem zadané odkazy na stažení jsou rozděleny do balíčků s cílem umožnit jednotlivým balíčkům pozastavení a pokračování stahování. Programu můžeme nastavit rozbalení děleného archivu RAR po stažení.\n\nJDownloader podporuje \"čekací doby\" a CAPTCHA rozpoznání, což umožňuje dávkové stahování bez zásahu uživatele. Premium uživatelé Upload serverů mají navíc tu výhodu, že ve většině případů zrychluje stahování pomocí více připojení na stažený soubor. Také podporuje Metalink, formát pro výpis více mirrorů. Aktualizace softwaru a opravy jsou vypouštěny často. Ve výchozím nastavení JDownloader aktualizuje po spuštění.\n\nPokud je \"rozpoznání CAPTCHA kódu\" podporováno, pak JDownloader je schopen automaticky rozpoznat CAPTCHA kód a automaticky spustit stahování souboru bez zásahu uživatele. Pokud je „obnovení stanování“ podporováno, pak přerušené stahování souborů je obnoveno bez zásahu uživatele. Obnovení stahování je nejvhodnější u větších souborů. Rozpoznání CAPTCHA kódu je vhodné pokud je v seznamu mnoho malých souborů.\n\n"}
{"id": "681568", "url": "https://cs.wikipedia.org/wiki?curid=681568", "title": "Liao-che", "text": "Liao-che\n\nLiao-che () je řeka na severovýchodě ČLR (Liao-ning). V této části Číny je druhou největší řekou po Sungari. Od pramene Lao-cha-che zdrojnice Si-liao-che je 1430 km dlouhá. Povodí má rozlohu 231 000 km².\n\nPramení jako Lao-cha-che v horách v místě, kde se stýkají pohoří Velký Chingan a Že-že. Pokračuje jako Si-liao-che převážně přes rovinu Sung-liao. Vlastní Liao-che vzniká soutokem Si-liao-che a Tung-liao-che. Ústí do zálivu Liao-tung Žlutého moře.\n\nZdrojem vody jsou především dešťové srážky. V červenci a v srpnu dochází ke zvýšení vodního stavu a od prosince do ledna zamrzá. Průměrný průtok vody na dolním toku činí přibližně 630 m³/s. V povodí řeky dochází často k povodním. Během katastrofálních povodní v roce 1935 byla na dolním toku řeky zatopena oblast o rozloze 17 000 km². Přílivy jsou rozpoznatelné do vzdálenosti 40 km od ústí.\n\nVodní doprava je možná od města Šuang-liao. V ústí leží velký námořní přístav Jing-kchou. V povodí řeky byly postaveny přehradní nádrže Ta-chuo-fang a Er-lung-šan za účelem regulace průtoku.\n"}
{"id": "681570", "url": "https://cs.wikipedia.org/wiki?curid=681570", "title": "Antonín Vodička", "text": "Antonín Vodička\n\nAntonín Vodička (1. března 1907 – 9. srpna 1975) byl český fotbalista, československý reprezentant. Jeho bratr František Vodička byl ligovým fotbalistou SK Čechie Karlín a SK Baťa Zlín.\n\nFotbal začal hrát ve Staroměstské Olympii a pak za AFK Union Žižkov. V letech 1925 – 1938 hrál za Slavii Praha. Odehrál za ni 163 ligových zápasů a vstřelil v nich 3 branky. Byl držitelem stříbrné medaile z mistrovství světa v Itálii roku 1934, byť na šampionátu do bojů přímo nezasáhl. V reprezentaci odehrál 18 zápasů, poprvé ještě před dovršením 20 let. Byl označován za spolehlivého záložníka, schopného uhlídat určeného protihráče.\nZa reprezentační B-tým nastoupil v roce 1935 v 1 utkání. Ve Středoevropském poháru nastoupil ve 29 utkáních.\n\n\n"}
{"id": "681573", "url": "https://cs.wikipedia.org/wiki?curid=681573", "title": "Vladimír Šindler", "text": "Vladimír Šindler\n\nVladimír Šindler (* 6. dubna 1971) patřil během své aktivní kariéry mezi nejúspěšnější a nejzkušenější české hokejové rozhodčí a mezi nejuznávanější mezinárodní rozhodčí . S počtem zápasů na MS, OH i v ELH, které coby arbitr rozhodoval, si tuto pozici drží i po ukončení své kariéry.\n\nNa dráhu rozhodčího se vydal v 17 letech poté, co skončil s hokejem, kterému se coby hráč věnoval od svých 4 let. Jako každý nováček v pruhovaném začal od žákovských kategorií v Plzeňském kraji a postupně se velice rychle vypracoval až k seniorským kategoriím.\n\nDo extraligy vstoupil již ve svých 24 letech, a to v sezóně 1996/97zápasem HC České Budějovice - HC Oceláři Třinec. Debut na mezinárodním poli si odbyl na přelomu roku 1998/99, kdy rozhodoval zápasy na MS do 20 let. Toto MS se mu podařilo natolik, že tím raketově odstartoval svoji úspěšnou mezinárodní kariéru, během které absolvoval 7 utkání na OH, 74 utkání na MS, 32 utkání na MS do 20 let a více než 130 mezinárodních utkání v rámci jiných turnajů. Nabídku stát se profesionálním rozhodčím poprvé v roce 2005 odmítl, ale hned následující sezónu ji přijal a začal se tak profesně věnovat jen hokeji. V roce 2015 se zúčastnil svého již dvanáctého mistrovství světa, což spolu se všemi předchozími mezinárodními turnaji a šampionáty nemá obdoby, a to nejen v České republice.\n\nSnad nejklíčovější situace nastala na MS 2003 ve Finsku, kdy rozhodoval dnes již legendární finálový zápas Kanada–Švédsko. V prodloužení tohoto utkání využil videotechniku ve sporném momentu, kdy kanadský útočník Anson Carter vstřelil vítězný gól, který byl uznán až po sedmiminutové konzultaci s českým videorozhodčím Pavlem Halasem. Tento okamžik byl zařazen do top 100 příběhů od roku 1908, kdy vznikla IIHF, a zápas byl označen za nejdramatičtější finále všech dob.\n\nSvoji mimořádnou kariéru zakončil Vladimír Šindler 3. května 2016 zápasem Česká republika - Kanada. Od roku 2015 působil jednu sezónu coby Manažer rozhodčích ČSLH a vedoucí Akademie rozhodčích, kdy se mimo jiné podílel na výchově a mentoringu nových sudích. V roce 2016 pak přijal nejvyšší post - post předsedy Komise rozhodčích ČSLH a v této funkci působí do současnosti. Nadále se tak věnuje vedení nejen svých bývalých kolegů, ale i těch úplně začínajících.\n\n\n"}
{"id": "681577", "url": "https://cs.wikipedia.org/wiki?curid=681577", "title": "Václav I. Saský", "text": "Václav I. Saský\n\nVáclav I. Saský (1337 – 15. květen 1388) byl v letech 1370 – 1388 vévoda sasko-wittenberský, kurfiřt saský a kníže lüneburský.\nPocházel z rodu Askánců. Václav byl synem Rudolfa I. a jeho třetí manželky Anežky z Lindowa.\n\n"}
{"id": "681584", "url": "https://cs.wikipedia.org/wiki?curid=681584", "title": "Karel Petrů", "text": "Karel Petrů\n\nKarel Petrů (24. ledna 1891, Březové Hory – 1949) byl tzv. asociační kapitán československé fotbalové reprezentace (tehdejší označení funkce, která dnes odpovídá zhruba funkci trenéra národního mužstva), a to (s přestávkami) v letech 1931–1934. Nominoval a vedl československé mužstvo i na mistrovství světa v Itálii roku 1934, kde s ním získal stříbrnou medaili.\n\n"}
{"id": "681586", "url": "https://cs.wikipedia.org/wiki?curid=681586", "title": "Internazionali BNL d'Italia 2011 – muži", "text": "Internazionali BNL d'Italia 2011 – muži\n\nTenisový turnaj ATP Internazionali BNL d'Italia 2011 se konal ve dnech 9. – 15. května v Římě, hlavním městě Itálie venku na antukových dvorcích. Turnaj patřil do kategorie ATP World Tour Masters 1000 a byl součástí ATP World Tour 2011. Odměny činily 2 750 000 EUR.\n\nV závorce je kolo, ve kterém hráč vypadl. Prvních osm nasazených hráčů mělo v 1. kole volný los.\n\nVšechny nasazené páry měly v 1. kole volný los.\n\n"}
{"id": "681591", "url": "https://cs.wikipedia.org/wiki?curid=681591", "title": "McDiarmid Park", "text": "McDiarmid Park\n\nMcDiarmid Park je stadion patřící fotbalovému klubu St. Johnstone FC z Perthu ve Skotsku. Byl slavnostně otevřen dne 19. srpna 1989, kdy se zároveň uskutečnilo první utkání vítězstvím nad týmem Clydebank FC. Rekordní návštěva byla zaznamenána dne 23. května 1999, když klub hrál proti týmu Dundee FC, zároveň to byl poslední zápas sezony. Zápasu přihlíželo 10 525 diváků.\n\nStadion má místa pouze k sezení. Jižní tribuna nese název \"Stand Ormond\". Je pojmenována po nejúspěšnějšímu manažerovi týmu, Williem Ormondovi. Severní tribuna je určena pro fanoušky hostujícího týmu, pokud jsou ve větším množství. Jinak jsou umístěni na hlavní (východní) tribunu a severní tribuna zůstává zavřená. Na východní tribuně je bílými sedačkami napsán nápis \"St Johnstone FC\". V severo-východním rohu hřiště byla instalována elektronická tabule. Domácí zápasy ženského národního týmu se také odehrávají na tomto stadionu.\n\nDne 6. července 2008 zde vystoupil Elton John, stal se tak prvním hudebníkem, který hrál na tomto stadionu. Stadion hostí skotskou konvenci Svědků Jehovových, která přináší tisíce věřících každé léto. V roce 2009 navštívilo tuto třídenní akci okolo 8000 lidí.\n"}
{"id": "681594", "url": "https://cs.wikipedia.org/wiki?curid=681594", "title": "Přepadení v Pacifiku", "text": "Přepadení v Pacifiku\n\nPřepadení v Pacifiku (anglicky: \"Under Siege\") je akční drama z roku 1992 režírované Andrew Davisem. Děj se odehrává na americké bitevní lodi Missouri. Hlavní role ztvárnili Steven Seagal jako kuchař \"Casey Ryback\", bývalý příslušník speciální jednotky námořnictva Navy SEAL, který musí na palubě zneškodnit skupinu žoldáků vedenou Tommy Lee Jonesem v postavě \"Billyho Stranixe\" a Garyho Buseye jako \"velitele Krilla\". Z hlediska odborné kritiky a finančních zisků se jedná o nejúspěšnější Seagalův snímek, jenž také obdržel dvě nominace na Oscara.\n\nV roce 1995 byla uvedena premiéra pokračování s názvem \"\" (\"Under Siege 2: Dark Territory\").\n\nFilm začíná v Pearl Harboru, kam přijíždí americká bitevní loď USS Missouri, s níž se na palubě loučí americký prezident George H. W. Bush. Poté se plavidlo vyzbrojené jadernými zbraněmi vydává na poslední plavbu do Kalifornie, kde bude vyřazeno ze služby.\n\nNa palubě se nachází Casey Ryback (Steven Seagal), vrchní lodní mistr na místě kuchaře, který připravuje jídlo pro narozeninovou oslavu kapitána Adamse (Patrick O'Neal), v rozporu s přáním výkonného důstojníka velitele Krilla (Gary Busey), jenž objednal stravu a zábavu na Havaji a ta má být na palubu dopravena vrtulníkem. V kuchyni dojde ke vzájemné potyčce, po které nechává první důstojník kuchaře zavřít do mrazáku s vojenským dozorem. Za veselí posádky přilétá vrtulník CH–46 se členy kapely říkající si \"„Bad Billy and the Bail Jumpers“\", obsluhujícím personálem a playmate Playboye „Miss červenec '89“ Jordan Tateovou (Erika Eleniaková). Ve skutečnosti se jedná o žoldáky vedené vyšinutým bývalým speciálním agentem CIA Billy Strannixem (Tommy Lee Jones), kterého se pokusila rozvědka zabít.\n\nKrátce po začátku party zpívající Strannix vyzve osazenstvo, aby se v sále postavil důstojník s nejvyšší hodností. Když tak daný voják učiní, je zastřelen, členové skupiny odhalí zbraně a začne přestřelka, při níž umírá několik námořníků. Krill přichází do kajuty kapitána Adamse a také jej zastřelí. Teroristé přejímají vládu nad lodí, členy posádky směřují do podpalubí a zavařením průchodů se snaží omezit volný pohyb osob.\n\nStrannix má v úmyslu ukrást zbraně, zejména řízené střely s plochou dráhou letu BGM-109 Tomahawk nesoucí jaderné nálože, ty přenést na zcizenou severokorejskou ponorku, o níž se CIA domnívá, že byla potopena a prodat je na černém trhu. Nad lodí přelétající stíhací letoun F/A–18 Hornet je ozbrojenci sestřelen a začíná příprava raketového útoku na Honolulu a Pearl Harbor, mimo jiné s cílem vyřazení monitorovacích systému amerického námořnictva.\n\nDva žoldáci jsou posláni k likvidaci kuchaře zavřeného v mrazáku. Ten je zabíjí, vyrábí z potravinových surovin bombu a vychází z podpalubí. Po přerušení kontaktu se zabijáky jde situaci do kuchyně zkontrolovat Strannix, když v jeho přítomnosti dochází k explozi výbušniny v mikrovlnné troubě. Krill prověřuje Rybakovy záznamy uložené v admirálově kajutě a odhaluje jeho identitu bývalého elitního člena speciálních námořních jednotek SEAL s protiterostickým výcvikem.\n\nKuchař v jídelně naráží na nic netušící playmate Jordan, která odmítá zůstat osamocena a připojuje se k němu. Satelitním telefonem se spojuje s admirálem Batesem (Andy Romano) do Pentagonu a oznamuje odhad situace na palubě. Armáda má v plánu vyslat na Missouri tým SEAL, který by převzal zpátky velení lodě. Ryback mezitím nalézá skupinu skrývajích se námořníků v podpalubí, se kterými se chystá ke společnému aktivnímu boji. Prvním úspěchem je krátkodobé vyřazení elektrického proudu a tím obranných zbraňových systémů ovládaných žoldáky.\n\nPři přiblížení dvou helikoptér CH-46, jež nesou speciální komando SEAL a jeho eskortu AH-1 Cobra, jsou oba stroje sestřeleny ručním protiletadlovým raketovým kompletem z ponorky zakotvené u bitevní lodi. Mise končí neúspěšně, Pentagon se rozhoduje ke konečnému vzdušnému útoku, který má Missouri potopit. Strannixovu týmu se daří opět získat kontrolu nad zbraňovými systémy, Tomahawky jsou překládány do ponorky, do jejíhož nitra také vchází Krill. Ryback se za pomoci své skupiny dostává k dělům, kterými střílí po ponorce. Těsně před jejím ponořením ji potápí přímým zásahem. V této části také umírá Rybackův otec Harry, kterého ztvárnil herec Alec Baldwin.\n\nTeroristé odpalují dva Tomahawky s jadernou náplní směrem k Honolulu. Jedna raketa je na cestě zničena střelou odpálenou z hlídkující stíhačky F/A-18, druhá uniká a pokračuje k cíli. Strannixovým plánem je přilákat kuchaře k záchraně zajatců před jejich utopením. Ti jsou shromážděni ve velkém prostoru v podpalubí, který je zaplavován vodou z požárních hadic. Ryback se vydává na velící můstek, kde je překvapen Strannixem. Pod namířernou zbraní má na obrazovce sledovat zánik Honolulu. Dochází k debatě o jejich minulosti v CIA a následně propuká kontaktní boj s noži, končící zabitím Strannixe, poté co mu kuchař vytrhává pravé oko z očnice a zaráží čepel dýky do temene hlavy. Z Pentagonu přijímá deaktivační kód nutný ke zničení stále letící střely, která je zneškodněna méně než jednu minutu před dosažením Honolulu.\n\nPři příjezdu do přístavu v San Franciscu probíhají na palubě oslavy. Ryback se během prohlídky lodním lékařem líbá s Jordan Tateovou. Poté následuje uctění památky kapitána Adamse. Posádka je nastoupena a Ryback salutuje ve slavnostní uniformě před kapitánovou rakví potaženou americkou vlajkou.\n\nAčkoli se děj odehrává na bitevní lodi USS \"Missouri\", ta posloužila pouze pro celkové záběry, většina scén byla natočena na tehdy již vyřazené lodi fungující jako muzeum USS \"Alabama\". Severokorejskou ponorku představovala skutečná USS \"Drum\".\n\nPůvodní námět napsal J. F. Lawton. Film byl podle filmového ratingu MPAA ve Spojených státech zařazen do kategorie „R“ (Restricted; do 17 let s doprovodem). Britské hodnocení bylo omezeno na kategorii od 15 let. V této zemi byla vystřižena desetisekundová sekvence – část boje v dílně a vytrhnutí ohryzku z krku.\n\nPrvní víkend ve Spojených státech snímek vydělal 15 760 003 dolarů ve 2 042 kinech, s průměrným ziskem 7 717 dolarů na jeden sál. Následné americké tržby činily 83 563 139 dolarů a celosvětové pak 156 563 139 dolarů.\n\nFilm měl pozitivní kritiky, které oceňovaly zejména Tommyho Leea Jonese a Garyho Buseyho v záporných rolích darebáků. Hodnocení na Česko-Slovenské filmové databázi ke květnu 2011 představovalo 71 %.\n\nDavisova režie zapůsobila na Harrisona Forda tak, že po zhlédnutí filmu podepsal smlouvu na roli Richarda Kimbla v Davisově připravovaném thrilleru \"Uprchlík\".\n\nFilm získal dvě nominace na Oscara v kategoriích \"Nejlepší střihové zvukové efekty\" a \"Nejlepší zvuk\" \"(Best Sound Effects Editing; Best Sound)\".\n\n"}
{"id": "681599", "url": "https://cs.wikipedia.org/wiki?curid=681599", "title": "Juzuru Hiraga", "text": "Juzuru Hiraga\n\nJuzuru Hiraga (: 平賀 譲, \"Hiraga Juzuru\"; 8. března 1878 – 17. února 1943) byl důstojník-konstruktér japonského císařského námořnictva, doktor v oboru inženýrství, děkan strojírenské fakulty Tokijské císařské univerzity a jeden ze zakladatelů \"Kóa kógjó daigaku\" (budoucí \"Čiba kógjó daigaku\" – Čibský technický institut). Od roku 1909 se podílel na návrhu (\"Fusó\", \"Jamaširo\", \"Hiei\") či přímo navrhl (\"Nagato\", \"Kaga\", \"Amagi\", \"Júbari\", \"Furutaka\", \"Aoba\", \"Mjókó\" a \"Rjúdžó\") několik lodních konstrukcích pro japonské císařské námořnictvo. Posmrtně mu byl udělen titul \"danšaku\".\n\n\n"}
{"id": "681609", "url": "https://cs.wikipedia.org/wiki?curid=681609", "title": "Tung-ťiang", "text": "Tung-ťiang\n\nTung-ťiang () je řeka na jihu ČLR (Ťiang-si, Kuang-tung). Je 503 km dlouhá. Povodí má rozlohu přibližně 32 300 km².\n\nPramení v provincii Ťiang-si, kterou protéká na horním toku. Zbývající převážnou část toku pak protéká provincií Kuang-tung. Řeka ústí do estuáru řeky Si-ťiang pod Kantonem. Spoluvytváří tak rozsáhlou deltu Ču ťiang, která ústí do Jihočínského moře.\nNejvyšších vodních stavů dosahuje ve druhé polovině léta.\n\nVyužívá se na zavlažování velkých zemědělských oblastí a také k rybolovu. Vodní doprava je možná do města Lung-čchuan.\n"}
{"id": "681616", "url": "https://cs.wikipedia.org/wiki?curid=681616", "title": "Ruské korunovační klenoty", "text": "Ruské korunovační klenoty\n\nRuské korunovační klenoty jsou panovnické insignie, určené ke korunovaci ruských panovníků. Jedná se o více klenotů, které jsou většinou uloženy v Moskevském kremelském muzeu a Diamantovém fondu.\n\n\"Barmy ze Staré Rjazaně\". Tyto dvě sady historických barem byly vytvořeny na konci 12. nebo na začátku 13. století v ruském městě Stará Rjazaň a patřily místním knížatům. Roku 1237 bylo město dobyto a zničeno Tatary a barmy pak ležely 600 let pohřbené v zemi. Roku 1822 byly barmy znovu objeveny a nalezly své místo ve Zbrojnici moskevského Kremlu.\n\n\"Čapka Monomacha\" také \"koruna Monomachova\" je nejstarší panovnickou korunou Ruska. Byla použita při korunovačním obřadu všech panovníků Rusi v  letech 1498 až 1682. Koruna je zmiňována v knížecích testamentech ještě z dob Ivana Kality, přičemž byla majetkem a drahocenným klenotem knížat. Její jméno je spojeno s ruskou legendou z 15. století, podle níž byla přivezena do Ruska za starých časů jako dar byzantského císaře Konstantina Monomacha. Otázka jejího původu není dodnes zcela jasná, avšak pravděpodobně nebyla vyrobena v Byzanci, nýbrž je dílem arabského orientálního umění z konce 8. nebo počátku 9. století.\n\nNejstarší část koruny sestává z osmi zlatých destiček zdobených velmi jemným zlatým krajkovým tepáním ve tvaru šesticípých růžicových hvězd a lotosových květů. Polokulový vršek s křížem, lemování ze sobolí kožešiny, perly a drahokamy jsou z pozdější doby. Váží 698 gramů a je nejstarší ruskou korunou. V době od 15. do 17. století, byla \"čapka Monomacha\", symbolem moci, používána při obřadu inaugurace panovníka carské Rusi. V první čtvrtině 18. století, po reformách Petra Velikého, byl inaugurační ceremoniál nahrazen korunovací, přičemž hlavním atributem se stala imperiální koruna. Od 18. století čapka Monomacha sloužila jako heraldická koruna carství Velká, Malá a Bílá Rus\".\n\n\"Kazaňská koruna\" – koruna z Kazaně náležela Jadegaru Mohammedovi, poslednímu tatarskému vladaři kazaňského státu a měla vzniknout v souvislosti s jeho konverzí k pravoslaví a přijetím jména Semen. Tato koruna ze 16. století je druhá nejstarší v Rusku. Zlatá koruna je poseta perlami, granáty a tyrkysy. Sobolí kožešina je byla přidána pro větší pohodlí. Kazaňská koruna se datuje do roku 1553. Poprvé byla zmíněna jako součást pokladu cara Ivana Hrozného, jehož panování bylo poznamenáno řadou vynikajících zásluh v ruské historii. Mezi ně patřilo i dobytí Kazaně v říjnu 1552 a začlenění Kazaňského chanátu do ruského státu. Drahocenná koruna mohla být vytvořena moskevskými dvorními nebo tatarskými zlatníky po úspěšném vyřešení “východního problému”, tolik důležitého pro další expanzi Ruského carství. Její pojmenování zřejmě mělo připomínat slavné vítězství ruských bojovníků. Vzhled koruny kombinoval ruské národní a východní umělecké tradice. Některé prvky připomínají zdobení podle tradic ruských chrámů tehdejší doby. V téže době kombinace kamenů, např. červených turmalínů a rubínů s modrými tyrkysy a rytými ornamenty splétaných rostlin na vykládaném pozadí představují orientální umělecký vliv. Od 18. století koruna sloužila jako heraldická koruna \"Carství kazaňského\".\n\n\n"}
{"id": "681625", "url": "https://cs.wikipedia.org/wiki?curid=681625", "title": "Uhličitan lithný", "text": "Uhličitan lithný\n\nUhličitan lithný (LiCO) je anorganická sloučenina, lithná sůl kyseliny uhličité. Rozpustnost ve vodě s rostoucí teplotou klesá (totéž platí pro plyny a několik málo pevných látek, například hydroxid vápenatý). Vzácně se vyskytuje v přírodě jako minerál zabuyelit.\n\nReaguje s vodou a oxidem uhličitým:\n\nLiCO + CO + HO → 2 LiHCO.\n\nLiCO se používá nejvíce v chemickém průmyslu, také jako složka speciálních druhů skla. Je hlavní komoditou, s níž se obchoduje na světovém trhu s lithiem. V průmyslové kvalitě (\"battery grade\") je hlavní surovinou pro výrobu Li-Ion baterií, používaných v elektrotechnice a automobilovém průmyslu. \n\nSoli lithia (nejčastěji ve formě uhličitanu – \"lithii carbonas, Lithium carbonicum\") se používají při léčbě bipolární afektivní poruchy (maniodepresivní psychózy). K účinku profylaxe je nutné několikaměsíční podávání. Nežádoucími účinky solí lithia při předávkování jsou třes, křeče, poškození ledvin – polyurie.\n\nUhličitan lithný se používá jako součást pyrotechniky (zbarvuje plamen do tmavočervena).\n"}
{"id": "681650", "url": "https://cs.wikipedia.org/wiki?curid=681650", "title": "Odrážedlo", "text": "Odrážedlo\n\nOdrážedlo nebo také tréninkové kolo je jízdní kolo, které není poháněno prostřednictvím pedálů, ale odrážením nohama o zem. Od koloběžky se liší tím, že jezdec sedí na sedle a odráží se střídavě oběma nohama. \n\nOdrážedlo, pod historickým názvem \"Laufmaschine\" či později draisina, bylo předchůdcem jízdního kola. Vynález bývá všeobecně připisován německému lesníkovi a vynálezci Karlu von Draisovi (1785–1851), který si roku 1818 nechal k dosud známému neřiditelnému velocipédu patentovat řiditelné přední kolo. \n\nV moderní době se odrážedla začala znovu používat, a to, podobně jako šlapací tříkolka, pro nejmladší děti, které ještě nejsou způsobilé jezdít na šlapacím jízdním kole. Dítě může oproti jízdnímu kolu snadněji manipulovat s odrážedlem, ale na rozdíl od tříkolky se naučí držet stabilitu. Většina odrážedel má také z tohoto důvodu stupačky, na které může dítě dát nohy v okamžiku, kdy se nebude chtít odrážet. Další výhodou odrážedel je vyšší bezpečnost a lehkost. Odrážedla jsou vyráběna tak, aby je dokázalo unést dítě samotné, případně aby jej mohl bez problému nést rodič. \n\nU některých odrážedel lze nastavit řídítka a sedátko, takže odrážedlo může růst spolu s dítětem. Například odrážedlo Wishbone Bike 3v1 má nejen nastavitelnou výšku, ale je možné ho přeměnit i na tříkolku.\n\n"}
{"id": "681654", "url": "https://cs.wikipedia.org/wiki?curid=681654", "title": "Pittodrie Stadium", "text": "Pittodrie Stadium\n\nPittodrie Stadium je fotbalový stadion v skotském městě Aberdeen. Stadion se stal jedním z prvních stadiónů ve Spojeném království, které měli všechny místa k sezení. S kapacitou 22,199 míst je jedním z největších stadiónů ve Skotsku. Kromě ligových zápasů se zde občas odehrávají i mezinárodní zápasy a příležitostně i ragby. Vystoupili zde hudebnici Elton John a Rod Steward.\n\nPrvním nájemníkem byl tým Aberdeen, předchůdce Aberdeen FC. 2. září 1899 bylo odehráno první utkání na novém stadionu Pittodrie Park, domácí zvítězili 7-1 nad týmem Dumbarton. Od roku 1903 se stal domovem mužstva Aberdeen FC (14. dubna 1903 se 3 místní kluby: Aberdeen, Victoria United a Orion spojili do jednoho týmu nesoucí název Aberdeen Football Club). Dne 15. srpna 1903 přišlo 8000 diváků sledovat první zápas nového týmu Aberdeen FC, když remizovali 1-1 s týmem Stenhousemuir. S rostoucí popularitou týmu bylo postupně stadion rozšiřován. V roce 1925 byla postavena hlavní tribuna, kde se nachází klubové kanceláře, šatny a místnosti s trofejemi.\n\nPo druhé světové válce tým vyhrál svou první trofej, když vyhrál Skotský pohár. Rekordní účast 45,061 návštěvníků sledovalo 13. března 1954 utkání mezi Aberdeenen FC a Hearts of Midlothian ve Skotském Poháru. Od 1. srpna 1968 se změnil název na Pittodrie Stadium. 6. února 1971, oheň zničil část hlavní tribuny, šatny a kanceláře klubu. Poslední vylepšení stadionu přišlo v roce 1993, když byla na východní straně postavena nová Richard Donald Tribuna. Dne 1. srpna 1993 byla nová tribuna otevřena zápasem v Ligovém Poháru proti celku Clydebank.\n\nNachází se zde klubové kanceláře, místnosti s trofejemi. Na levé straně Tribuny vystupují hráči na hřiště. Na tribuně se nacházejí VIP boxy. Nejdražší lístky jsou na tuto tribunu. Na východní straně se nachází klubový obchod.\n\nTribuna je pojmenována po ulici, která se nachází za tribunou(tribuna je také známá jako 'Paddock'). Tribuna je zaměřena na návštěvy rodin, tomu je přizpůsobena snížená ceny lístků. K dispozici je také sekce pro zdravotně postižené v blízkosti hřiště. Vchod na tribunu dominuje průčelí postavené z žuly.\n\nTribuna je pojmenována po bývalém předsedovi klubu Donaldu Richardovi. Tribuna byla dokončena v roce 1993 za cenu 4,5 milionu liber. Je zde více než 6000 míst k sezení. Na této tribuně se nacházejí pokoje, které jsou používány pro firemní akce.\n\nTribuna je pojmenovaná podle jižní strany, kde stojí. Kapacita tribuny je přibližně 8 400 míst. Část tribuny není zastřešená. Od roku 1993 se nejvýchodnější část používá pro fanoušky hostí. Při jejich velkém počtu, se dá sektor hostů rozšířit až k půlící čáře. Na této tribuně jsou umístěna televizní a komentátorská místa.\n\nNavzdory všem vylepšení stadionu je jeho budoucnost nejasná. Klub totiž plánuje že se přestěhuje na nový stadion \"New Aberdeen Stadium\"\n\nhttp://www.stadiumguide.com/pittodrie.htm\n"}
{"id": "681659", "url": "https://cs.wikipedia.org/wiki?curid=681659", "title": "Seznam biskupů Církve československé husitské", "text": "Seznam biskupů Církve československé husitské\n\nPatriarchové, kteří nebyli biskupy jednotlivých diecézí, jsou uvedeni v přehledu patriarchů.\nPůvodní čtyři diecéze (západočeská, východočeská, moravská a slezská), postupně se ustavující v letech 1921–1923, v průběhu historického vývoje církve měnily své názvy i teritoriální působnost.\n\nZápadočeská diecéze (sídlo Praha) se v roce 1946 přejmenovala na pražskou a roku 1950 se z ní vydělila diecéze plzeňská; v letech 1942–1945 musel západočeský biskupský stolec zůstat vakantní – opatřovaný správci diecéze.\nPrvní dva patriarchové byli zároveň biskupy západočeské diecéze CČS.\n\n\nPlzeňská diecéze se v roce 1950 vydělila z diecéze pražské.\n\nVýchodočeská diecéze se sídlem v Hradci Králové přijala rovněž v roce 1946 název královéhradecká diecéze; i její biskupský stolec v letech 1941 až 1944 musel zůstat vakantní.\n\n\nMoravská diecéze v roce 1946 přejmenována na olomouckou (přechodně byla nazývána také ostravsko-olomouckou), z ní se roku 1950 vydělila diecéze brněnská.\nMoravský biskup spravoval také náboženské obce na Slovensku a Podkarpatské Rusi, které byly v období 1939 - 1945 zrušeny.\n\n\nBrněnská diecéze se v roce 1950 vydělila z diecéze olomoucké.\n\nSlezská diecéze (též radvanická nebo ostravská) byla v roce 1961 zrušena a včleněna do diecéze olomoucké.\n\n\nNáboženské obce (NO) CČS na Slovensku byly spravovány biskupem moravským, v období 1939–1945 byly zrušeny. Bratislavská směla od roku 1945 opět působit, případně externí duchovní mohli poskytovat služby ad hoc i členům před válkou existujících NO. Teprve v letech 1990–1999 byl v Slovenské republice zřízen generální vikariát, k založení slovenské diecéze CČSH se sídlem v Bratislavě došlo v roce 2000.\n\n\n"}
{"id": "681664", "url": "https://cs.wikipedia.org/wiki?curid=681664", "title": "Brian Bellows", "text": "Brian Bellows\n\nBrian Bellows (* 1. září 1964) je bývalý kanadský lední hokejista, který hrával v National Hockey League a v roce 1993 se s týmem Montreal Canadiens stal držitelem Stanley Cupu.\n\nJuniorskou ligu (Ontario Hockey League) hrával za Kitchener Rangers, s nímž v roce 1982 vybojoval celkové vítězství v nejvyšší juniorské soutěži – Canadian Hockey League. Ve stejném roce byl draftován z celkově druhého místa týmem Minnesota North Stars. Byl považován za jeden z největších talentů své doby, srovnáván často s Waynem Gretzkym. Byl na něj proto od startu kariéry vyvíjen velký tlak, který mu alespoň v počátku příliš neprospěl. Ve druhé polovině své nováčkovské sezóny se zlepšil a v prvním roce v NHL zaznamenal 35 gólů a 30 asistencí v 78 utkáních. Gretzkého bodové výkony sice v kariéře nenapodobil (jeho sezónním maximem bylo 55 gólů a 99 kanadských bodů v sezóně 1989/1990), byl ale v týmu i mezi fanoušky oblíben. V ročníku 1983/1984 během zranění kapitána Craiga Hartsburga zastával ve věku 19 let a 4 měsíců funkci prozatímního kapitána. Byl tedy mladším kapitánem než později Sidney Crosby v Pittsburgh Penguins, bylo to však jen na přechodnou dobu a tento rekord není uznáván. Deset let byl důležitou součástí Minnesoty a dovedl tým až do finále Stanley Cupu 1990/1991, kdy si v play-off připsal 29 bodů. Věnoval se také charitativní činnosti. <br>\nV létě roku 1992 byl vyměněn do Montreal Canadiens za Russa Courtnalla. Ziskem 88 bodů v základní části (což byl jeho druhý nejlepší výkon v kariéře) a 15 body v play-off přispěl k zisku Stanley Cupu. Poté měly jeho výkony sestupnou tendenci, hrál ještě za Tampu Bay, Anaheim a Washington Capitals, kterým v ročníku 1997/1998 pomohl do finále Stanley Cupu, jeho tým však podlehl Detroitu Red Wings. V následující sezóně vstřelil svůj tisící bod v základní části a nedlouho poté aktivní kariéru ukončil.\n\nS kanadskou reprezentací vybojoval v roce 1984 zlaté medaile na Kanadském poháru.\n\nTýmové\n\nIndividuální\n\nKlubové rekordy Minnesota North Stars\n\n\n"}
{"id": "681665", "url": "https://cs.wikipedia.org/wiki?curid=681665", "title": "Reformy Petra Velikého", "text": "Reformy Petra Velikého\n\nReformy Petra I. Velikého (rusky \"Реформы Петра I\") byly změny ve státním a společenském životě, uskutečněné v době panování ruského cara Petra I. Velikého. Celou státnickou činnost Petra I. je možné zhruba rozdělit na dvě období: v letech mezi 1696—1715 a 1715—1725.\n\nPrvní etapa reforem se vyznačovala spíše spěšností, a ne vždy zcela promyšleným postupem, což se projevilo ve vedení severní války. Reformy byly namířeny zejména na získávání prostředků na vedení války, byly prováděny násilným způsobem a často nevedly ke kýženému výsledku. Kromě státních reforem se v první etapě zaváděly rozsáhlé změny s cílem modernizace a zlepšení běžného života. V druhém období již byly reformy daleko systematičtější a směřovaly více na vnitřní výstavbu státu.\nCelkově byly reformy Petra Velikého namířeny na upevnění ruského státu a orientace vládnoucí třídy obyvatelstva k západoevropské kultuře se současným upevněním absolutní monarchie. Na sklonku panování Petra I. bylo vytvořeno mocné Ruské impérium, v jehož čele stál imperátor, požívající absolutní moci. V důsledku reforem byla překonána technicko-ekonomická zaostalost Ruska oproti ostatním evropským státům, byl vydobyt přístup k Baltskému moři, provedeny dalekosáhlé změny ve všech sférách života ruského obyvatelstva. Současně však byly zcela vyčerpány národní prostředky, rozrostl se úřednický aparát, byly vytvořeny předpoklady (Výnos o následnictví) pro případ krize vlády, vedoucí k epoše \"palácových převratů\".\n\n"}
{"id": "681675", "url": "https://cs.wikipedia.org/wiki?curid=681675", "title": "Norton AntiVirus", "text": "Norton AntiVirus\n\nNorton AntiVirus je antivirový program firmy Symantec Corporation. Zabezpečuje a kontroluje emailové zprávy, chatové zprávy a všechny soubory automatickým odstraňováním virů, červů a trojských koní. Funkce nové verze detekují i některá nevirusová ohrožení jako například spyware. Program obsahuje funkci skenování komprimovaných souborů před otevřením. Umožňuje automatické stahování aktualizací virové databáze pomocí vlastní služby LiveUpdate. Blokování červů a skriptů dokáže zabránit infekci systému i viry, na které dosud nebyly vytvořeny detekční údaje.\n"}
{"id": "681683", "url": "https://cs.wikipedia.org/wiki?curid=681683", "title": "Viktor Fasth", "text": "Viktor Fasth\n\nViktor Fasth (* 8. srpna 1982, Kalix, Švédsko) je švédský hokejový brankář hrající v týmu Edmonton Oilers v severo-americké lize NHL.\n\nSvojí profesionální hokejovou kariéru zahájil v sezóně 2000-01 v týmu Brooklyn Tigers. Poté hrál za Vänersborgs HC, Tvåstad Cobras, Tingsryds AIF a Växjö Lakers. Během sezóny 2008-09 chytal pouze v devíti zápasech kvůli zranění a v pozici jedničky týmu Växjö Lakers jej vystřídal Christoffer Bengtsberg. V následující sezóně 2009-10 nastal v jeho kariéře průlom, poté, co byl nejlepší v procentuální úspěšnosti chycených střel nižší švédské ligy HockeyAllsvenskan. Na jaře roku 2010 byl přijat k týmu AIK Ishockey, který hrál nejelitnější švédskou ligu Elitserien a vytvořil tam brankářské duo s brankářem Christopherem Heino-Lindbergem. Ve své premiérové sezóně 2010-11 v Elitserien zaznamenal úspěch a pomohl klubu AIK ze Stockholmu do semifinále v playoff, kde vypadli s týmem Färjestads BK. Za své výkony získal cenu Honken Trophy pro nejlepšího brankáře ligy. V sezóně 2010-11 se stal také reprezentačním brankářem švédské reprezentace a na mezinárodní scéně debutoval 6. dubna 2011 proti Německu. V roce 2011 také obdržel cenu Goldpucken. Na konci sezóny byl nominován do švédské reprezentace pro Mistrovství světa 2011 na Slovensku, kde se stal vicemistrem světa a získal cenu za nejužitečnějšího hráče tohoto šampionátu. V sezóně 2012/13 zkusil štěstí v zámoří, když přestoupil do klubu Anaheim Ducks, z kama byl často posílán na klubovou farmu do nižší soutěže AHL. Dne 4. března 2014, při předposledním přestupovém dnu v NHL byl vyměněn do Edmontonu Oilers za volbu ve čtvrtém kole draftu 2014 o a třetím kole draftu v roce 2015.\n\n\n\n"}
{"id": "681684", "url": "https://cs.wikipedia.org/wiki?curid=681684", "title": "Copánkový vzor pletenin", "text": "Copánkový vzor pletenin\n\nCopánkový vzor (angl.: \"cable stitch pattern\", něm.: \"Zopfmuster\") se tvoří na zátažných pleteninách v oboulícních nebo jednolícních vazbách. Charakteristické jsou plastické vzory, které vznikají křížením skupiny sloupků oček. \nU pravého copánku jsou skupiny překřížených oček střídavě na lícní a rubní straně. U imitovaného copánku zůstávají určité skupiny buďto na líci nebo na rubu pleteniny.\n\nPleteniny s copánkovým vzorováním se zhotovují obvykle na plochých pletacích strojích, známé jsou také úplety z ručních pletacích aparátů.\n\nU ručně pletených copánků se rozeznává jednoduchý copánek (překřížení probíhá jedním směrem), dvojitý (spojený ze dvou jednoduchých vzorů), prokládaný (viz \"dolejší snímek\") aj. Ke zhotovení copánkových vzorů jsou nutné pomocné jehlice (zahnuté jsou vhodnější než rovné), s pomocí kterých se přidržují očka, aby se mohla otáčet.\n\nPoužití pletenin (strojně i ručně vyrobených): Svrchní ošacení, zimní sportovní oděvy, podkolenky, rukavice\n"}
{"id": "681688", "url": "https://cs.wikipedia.org/wiki?curid=681688", "title": "Univerzita Paříž V", "text": "Univerzita Paříž V\n\nUniverzita Paříž V, francouzsky plným názvem \"Université Paris V Descartes\" je francouzská vysoká škola a jedna z univerzit, které vznikly rozdělením starobylé Pařížské univerzity v roce 1971. Hlavní sídlo školy je v Paříži v 6. obvodu v Latinské čtvrti v ulici \"Rue de l'École de Médecine\", ale její fakulty se nacházejí také v dalších obvodech i mimo Paříž ve městech Montrouge, Malakoff a Boulogne-Billancourt. Nese jméno francouzského filozofa a Reného Descartese. Škola má 10 fakult, na kterých se vyučuje především lékařství, stomatologie, biomedicína, farmacie, biologie, ale rovněž psychologie, právo, matematika a informatika aj. Ve školním roce 2009/2010 měla škola kolem 33 500 studentů. Součástí univerzity je i Muzeum dějin lékařství a univerzita spravuje tři významné knihovny – \"Bibliothèque interuniversitaire de médecine\" (Meziuniverzitní lékařská knihovna) a \"Bibliothèque interuniversitaire de pharmacie\" (Meziuniverzitní farmaceutická knihovna), které jsou od roku 2011 sloučeny do \"Bibliothèque interuniversitaire santé\" (Meziuniverzitní knihovna zdraví) a \"Bibliothèque de sciences humaines et sociales Paris Descartes-CNRS\" (Knihovna humanitních a společenských věd Paříž Descartes-Národní výzkumné centrum).\n"}
{"id": "681701", "url": "https://cs.wikipedia.org/wiki?curid=681701", "title": "Seznam slovenských ledních hokejistů na mistrovstvích světa", "text": "Seznam slovenských ledních hokejistů na mistrovstvích světa\n\nTučně = zlatoMS xxx = stříbroMS xxx = bronz\n\n"}
{"id": "681707", "url": "https://cs.wikipedia.org/wiki?curid=681707", "title": "Derwent (Derbyshire)", "text": "Derwent (Derbyshire)\n\nDerwent je řeka v Anglii ve Spojeném království. Je dlouhá 106 kilometrů, teče hrabstvím Derbyshire a vlévá se zleva do Trentu jižně od města Derby. Zhruba polovinu svého toku teče skrz národní park Peak District.\n\nS výjimkou města Derby teče řeka prakticky výhradně venkovskou krajinou, ovšem i tam byla hojně využívána lidmi. V části mezi Matlockem a Derby se nachází jedna z kolébek průmyslové revoluce. Řeka Derwent zde byla využita pro pohon strojních přádelen bavlny. Dnes je řeka využívána jako zdroj vody pro řadu nedalekých měst a její zaříznuté údolí je významný komunikační koridor skrz výšiny Peak Districtu.\n\nPro svou krajinou krásu je údolí řeky Derwent také vyhledávané mnoha turisty. V horní části toku je pro turisty zajímavý národní park Peak District, zatímco ve střední části toku je staré lázeňské město Matlock Bath, které dnes nabízí obchody se suvenýry a zábavné atrakce, mimo jiné kopec Heights of Abraham, na který vede lanová dráha.\n\nDerwent pramení na Swains Greave na východním svahu kopce Bleaklow naproti Howden Moors, zhruba 6 kilometrů na východ od Glossopu. Pak teče Horním údolím Derwentu, kde na něm jsou postupně tři přehradní nádrže: Howden, Derwent a Ladybower.\n\nNádrž Howden je napájena také řekou Westend a Ladybower je napájený také řekou Ashop. V obou případech jsou bývalé soutoky dnes zatopeny přehradními nádržemi řečených přehrad.\n\nDál na jih protéká řeka nedaleko Bamfordu a zde se do ní vlévá říčka Noe. Pod soutokem pokračuje Derwent přes Hathersage, Grindleford, Calver a Baslow a dále přes Chatsworth House. Pak se do něj vlévá říčka Wye u Rowsley.\n\nŘeka dále protéká skrz město Darley Dale a pokračuje do Matlocku, administrativní centra Derbyshiru, kde se do jejího mrtvého ramene vlévá potok Bentley Brook. Další vesnice podél řeky jsou Matlock Bath, Cromford, Whatstandwell a Ambergate, kde se vlévá řeka Amber.\n\nPod Ambergate následuje město Belper a vesnice Milford a Duffield. Pak už řeka teče do regionálního centra, města Derby, kam vtéká předměstím Darley Abbey, aby pokračovala přímo centrem města.\n\nNásledně se řeka vlévá do řeky Trent v Derwent Mouth, zhruba kilometr a půl na východ od Shardlow ve výšce třiceti metrů nad mořem. Rozdíl výšek mezi pramenem a ústím tak činí 560 metrů.\n\nSpodní tok řeky od ústí až do města Derby byl na základě rozhodnutí parlamentu z roku 1720 v roce 1721 splavněn. V roce 1795 ovšem provoz ustal a lodě místo toho začaly jezdit konkurenčním Derbským kanálem. Dnes se řeka považuje za nesplavnou, ovšem vodáci si zejména horní část oblíbili a zdejší bystrý tok sjíždějí na kánoích a kajacích. V Matlock Bath je pro ně navíc k disposici slalomová dráha.\n\nŘeka byla v minulosti ve značné míře používána k pohonu mnoha strojních přádelen bavlny na úseku mezi Matlock Bath a Derby. Mezi ně patřil i Cromford Mill Richarda Arkwrighta, celosvětově první vodou poháněná přádelna bavlny. Tím se jedná o jedno z důležitých historických míst průmyslové revoluce. Pokrok Arkwrightův i jeho lokálních konkurentů dnes připomíná celá lokalita \"Derwent Valley Mills\" (česky \"Továrny údolí Derwentu\"), která patří mezi světová dědictví UNESCO. V samotném Derby pak je průmyslové revoluci v kraji věnováno Průmyslové muzeum.\n\nPřehradní nádrže Howden a Derwent na horním toku byly dokončeny obě v roce 1916, aby zásobovaly vodou města Sheffield, Nottingham a Leicester.\n\nZa stejným účelem byla postavena v roce 1945 přehrada Ladybower, protože stávající přehrady nestačily uspokojit stoupající poptávku. Voda z nádrží je nejprve upravena a pak teče 45 kilometrů dlouhým akvaduktem údolí Derwentu (\"Derwent Valley Aqueduct\"), který vede souběžně s řekou.\n\nPokud je v Derwentu vysoký stav vody, je část vody navíc odčerpávána v Ambergate do nádrže Carsington , kam teče tunely a akvadukty dlouhými v součtu deset a půl kilometru. Když je naopak v Derwentu vody málo, je stejnými kanály voda vypouštěna zpět z nádrže do řeky. O všechny zmiňované přehradní nádrže se stará společnost Severn Trent Water.\n"}
{"id": "681716", "url": "https://cs.wikipedia.org/wiki?curid=681716", "title": "Faith and the Muse", "text": "Faith and the Muse\n\nFaith and the Muse je undergoundová gothic / darkwave skupina sestávající ze dvou členů, Monicy Richards a Williama Faitha. Jsou známé především na gotické hudební scéně. Je těžké je zařadit k nějakému žánru, jejích hudba je «dark alternative», gothic rock, keltská hudba a jiné směry folklórní hudby. Zdrojem jejích textů často slouží irská mytologie.\n\nMonica Richards – hudebník, malíř, básník a filolog z Washingtonu. Monica poprvé potkala Williama Faitha v roce 1993, kdy její skupina «Strange Boutique» otevírala «Shadow Project» v Norfolku, stát Virginie. Před založením «Faith and the Muse» oba měli zkušenosti s gothickou a post-punkovou kulturou 80. let. Richards zpívala ve skupině «Strange Boutique», Faith vystupoval s gothic a death-rockovými skupinami «Christian Death», «Mephisto Walz» a «Sex Gang Children». V roce 1993 se Monica Richards přestěhovala do Los Angeles, kde skupina působí do dnes. 7\nSvé album \"Elyria\" napsali v březnu 1994. V roce 1995 skupina pokračovala albem \"Annwyn, Beneath The Waves\", které bylo vytvořeno na osnově velšské mytologie.\nJejích další album \"Evidence od Heaven\", zveřejněný v roce 1999, označil konec prvního působení skupiny. Zatím Faith and The Muse začali modernizovat své image a znění, což přivedlo k v roce 2003 nahraném albu \"The Burning Season\" – prvního jejích alba s Metropolis Records.\n\nPo dobu posledních deseti let skupina aktivně vystupuje v Americe a centrální Evropě hlavně na alternativních festivalech jako je \"Convergence\" (gotický festival) a Whitby Gothic Weekend X\" (v Anglii). Na koncertech vystupují jako plnohodnotná skupina s dalšími pozvanými hudebníky.\n\n\n"}
{"id": "681720", "url": "https://cs.wikipedia.org/wiki?curid=681720", "title": "Dover (hrad)", "text": "Dover (hrad)\n\nDover je středověký hrad stojící nad městem Dover v anglickém hrabství Kent. Byl založen ve 12. století králem Jindřichem II. a byl popisován jako „klíč do Anglie“, kvůli jeho obrannému významu v celé historii Anglie. Jedná se o největší anglický hrad.\n\nPůvodně byla do dějin Doveru započítána i doba železná nebo období dříve, než Římané napadli Anglii (43). Bylo tak navrženo na základě neobvyklého vzoru opevnění, který nesouhlasí s opevněním středověkého hradu, ale archeologické výkopy u hradu nenalezly žádné důkazy prehistorické aktivity. Stavba také zahrnuje jeden 24metrový doverský římský maják z původních dvou.\n\nPo bitvě u Hastingsu v říjnu 1066 Vilém Dobyvatel a jeho vojsko pochodovali do Westminsterského opatství kvůli korunovaci Viléma na krále. Pochodovali oklikou přes Romney Marsh, Dover, Canterbury, Surrey a Berkshire. Od založení Cinque Ports v roce 1050 byl Dover vždy hlavním členem. To byl také důvod, proč poprvé upoutal pozornost krále Viléma. Za jeho vlády se hrad dočkal oprav, hlavně saský kostel St Mary in Castro.\n\nZa vlády Jindřicha II. začal hrad nabývat rozeznatelný tvar. Do tohoto období patří například Velká tvrz. Za stavbu byl zodpovědný Maurice Stavitel. Tato tvrz byla jednou z posledních postavených obdélníkových tvrzí.\n\nV roce 1216 skupina rebelských baronů vyzvala Ludvíka VIII., aby se zmocnil anglického trůnu. Francouzský král se sice zmocnil Londýna i dalších důležitých měst, ale Dover stále odolával. Bylo proraženo několik prvních zdí, ale tvrz dobýt nedokázal. Po dobývání které trvalo tři měsíce Hubert de Burgh, konstábl hradu, a jeho posádka stáli stále pevně, Ludvík se vrátil do Londýna a neměl jinou možnost než příměří. Jeho plán byl ale zmařen posádkou Doveru, která podkopala jeho pokusy o komunikaci s Francií. To, že poslal na druhé dobývání Doveru ještě víc svých mužů, vedlo k těžkým ztrátám v bitvě u Lincolnu. De Burgh vedl anglické loďstvo k přesvědčivému vítězství při pobřeží v srpnu 1217.\n\nZa Tudorovců byla obrana posílena střelným prachem. Jindřich VIII. osobně navštívil hrad a nechal posílit bezpečnostní opatření. Během občanské války byl hrad držen pro krále, ale byl dobyt trikem parlamentovců bez jediného výstřelu.\n\nNa konci 18. století, během napoleonských válek, začala masivní přestavba hradu. Dover se stal posádkovým městem, takže byly zapotřebí kasárny a skladiště pro další jednotky a jejich vybavení. Řešení přijaté vrchním inženýrem Twissem a královskými inženýry bylo vytvořit komplex kasáren asi 15 metrů pod vrcholem útesu. První vojáci byli ubytováni v roce 1803. Během napoleonských válek zde bylo ubytováno přes 2000 vojáků a dodnes jsou jedinými podzemními kasárnami v Británii.\nNa konci Napoleonských válek byly tunely použity Pobřežní blokádní službou pro boj proti pašování, ale v roce 1826 bylo sídlo přesunuto blíže ke břehu. Tunely pak zůstaly opuštěny na více než sto let.\n\nBlížící se pád Francie kvůli německé invazi volal po evakuaci Dunkerque ze země. 26. května 1940 byl signál k zahájení operace Dynamo přijat v Doveru. Viceadmirál Ramsay řídil nebezpečnou misi, která usilovala o evakuaci 40 000 vojáků. Napadeni vojáci byli v obklíčení Němci, a přesto byla akce velmi úspěšná. Winston Churchill oznámil poslanecké sněmovně, že bylo zachráněno 338 000 vojáků. Ramsay pokračoval v operacích z Doveru rozšířením tunelů kvůli stavbě nemocnice a velícího střediska.\n\nVojenské operace v Doveru však neskončily s druhou světovou válkou. V nejvyšším utajení se tunely staly centrem pro nukleární válečné operace. Byly nainstalována nová komunikační zařízení, filtrace vzduchu a systémy výroby energie, aby se tunely mohly stát sídlem pro vládu v případě útoku. Od tohoto plánu však bylo upuštěno, když se zjistilo, že tunely nedokážou dostatečně chránit proti radiaci. Armáda v roce 1984 tunely opustila a ty pak přešly do péče Anglického dědictví.\n\n"}
{"id": "681728", "url": "https://cs.wikipedia.org/wiki?curid=681728", "title": "Ladislav Petráš", "text": "Ladislav Petráš\n\nLadislav Petráš (* 1. prosince 1946, Prievidza, Československo) je bývalý slovenský fotbalista, československý reprezentant, držitel zlaté medaile z Mistrovství Evropy roku 1976, účastník Mistrovství světa 1970 v Mexiku a Letních olympijských her roku 1968 v Ciudad de México. Po skončení hráčské kariéry se dal na trenérskou dráhu.\n\nNarodil se 1. prosince 1946 v Necpalech, městské části Prievidzi, která byla do roku 1945 samostatnou obcí.\nHráčskou kariéru odstartoval v 18 letech v Baníku Prievidza (1964–1968), který během jeho působení i jeho zásluhou postoupil do druhé celostátní ligy. Následovala dvouletá základní vojenská služba v Dukle Banská Bystrica (1968–1969) a potom následovalo 11 sezón v Interu Bratislava (1969–1980). Kariéru zakončil v Rakousku za WAC Vídeň (1980–1983).\n\nHned v první ligové sezóně byl nejlepším střelcem československé 1. ligy (1968/69), kdy vstřelil 20 gólů. V sezóně 1974/75 úspěch zopakoval, shodou okolností se stejným počtem vstřelených gólů. V roce 1974 dal v dresu Interu Bratislava v zápase proti Spartě Praha 5 branek a přispěl k vítězství 7:4.\n\nV lize odehrál 239 zápasů, vstřelil 85 gólů.\n\nV československé reprezentaci debutoval 3. prosince 1969 v Marseille v kvalifikačním zápase na MS 1970 proti Maďarsku (výhra 4:1). Přestože odehrál v reprezentaci pouze jediný zápas, byl v nominaci na Mistrovství světa v Mexiku 1970. Zde odehrál všechny tři zápasy v základní sestavě a jako jedinému z týmu se mu podařilo vstřelit gól. Trefil se v úvodním zápase proti Brazílii v 17. minutě utkání, přičemž do té doby stihl dva průniky, které obránci zastavili na poslední chvíli a jednu velice nebezpečnou střelu, která šla nad břevno. Po vstřeleném gólu běžel k postranní čáře, kde si klekl a pokřižoval se. Byl prvním fotbalistou v historii, který tak učinil během zápasu. Ve druhém utkání na šampionátu proti Rumunsku vstřelil úvodní gól zápasu již ve 4. minutě.\n\nJelikož Mexičané postavili nejlepším hráčům z každého zúčastněného týmu sochy, jedna ze soch znázorňuje i Ladislava Petráše a stojí v hlavním městě Ciudad de México před Aztéckým stadiónem.\n\nS reprezentací se rozloučil v přátelském zápase pro Švýcarsku 24. května 1977. V československé reprezentaci odehrál celkem 19 zápasů a vstřelil 6 gólů. V Poháru UEFA nastoupil v 5 utkáních a dal 2 góly.\n\nPo skončení hráčské kariéry se stal fotbalovým trenérem, trénoval Inter Bratislava a slovenskou reprezentaci do 21 let. U národního týmu působil jako asistent. V letech 2000 a 2001 jako asistent trenéra v Interu Bratislava se spolupodílel na zisku dvou titulů mistra Slovenska a vítězství ve Slovenském poháru.\n\nV červenci 2014 vyšla biografická kniha s názvem \"Laco Petráš, futbalová legenda z hornej Nitry\", kterou napsal Ľubomír Dzurák ve spolupráci s novinářem Svetozárem Okruckým. Mapuje hráčovu kariéru včetně významných milníků.\n\n\n"}
{"id": "681729", "url": "https://cs.wikipedia.org/wiki?curid=681729", "title": "Ma'ale Roded", "text": "Ma'ale Roded\n\nMa'ale Roded (: מעלה רודד) je vrch o nadmořské výšce cca 400-500 metrů v jižním Izraeli, v pohoří Harej Ejlat.\n\nNachází se cca 7 kilometrů severozápadně od centra města Ejlat a cca 3 kilometry východně od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy na všechny strany prudce spadají do hlubokých údolí, jimiž protékají vádí. Na východní straně je to vádí Nachal Roded, které teče do Akabského zálivu stejně jako vádí Nachal Netafim na jižní straně hory. Hora je obklopena dalšími skalnatými vrchy. Na jihovýchodě je to Har Jedidja, na jihozápadě Har Šlomo, na severozápadě Har Jehoram a na severovýchodě Har Šchoret. Je turisticky využívána, nacházejí se tu zbytky osídlení z byzantského období.\n\n"}
{"id": "681732", "url": "https://cs.wikipedia.org/wiki?curid=681732", "title": "See-Saw", "text": "See-Saw\n\n„See-Saw“ je skladba britské rockové skupiny Pink Floyd, která poprvé vyšla jako šestá píseň na albu \"A Saucerful of Secrets\" v červnu 1968. Jejím autorem je klávesista Rick Wright, který ji také nazpíval. Atmosféra skladby i její text (reminiscence idylického dětství) se podobají druhé Wrightově písni na tomtéž albu „Remember a Day“.\n\nNení doloženo žádné vystoupení, kde by Pink Floyd hráli tuto píseň. Studiovou verzi skladby „See-Saw“ o délce 4 minut a 36 sekund nahráli v průběhu ledna a dubna 1968 v EMI Studios pod dohledem producenta Normana Smithe. Vydána byla na albu \"A Saucerful of Secrets\" (1968), na žádné kompilační album zařazena nebyla.\n\n"}
{"id": "681736", "url": "https://cs.wikipedia.org/wiki?curid=681736", "title": "Har Šchoret", "text": "Har Šchoret\n\nHar Šchoret (: הר שחורת) je vrch o nadmořské výšce 586 metrů v jižním Izraeli, v pohoří Harej Ejlat.\n\nNachází se cca 8 kilometrů severozápadně od centra města Ejlat a cca 4 kilometry východně od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy na všechny strany prudce spadají do hlubokých údolí, jimiž protékají vádí. Na severní a východní straně je to vádí Nachal Šchoret, na jihu terén klesá do Nachal Roded. Okolní krajina je členěna četnými skalnatými vrchy. Na jihu je to Ma'ale Roded a Har Jedidja, na jihozápadě Har Jeho'achaz a na severovýchodě Har Amir. Pod svahy Har Šchoret prochází Izraelská stezka, jež nedaleko odtud na egyptské hranici končí.\n\n"}
{"id": "681740", "url": "https://cs.wikipedia.org/wiki?curid=681740", "title": "Har Jeho'achaz", "text": "Har Jeho'achaz\n\nHar Jeho'achaz (: הר יהואחז) je vrch o nadmořské výšce 769 metrů v jižním Izraeli, v pohoří Harej Ejlat.\n\nNachází se cca 10 kilometrů severozápadně od centra města Ejlat a necelý kilometr východně od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy zejména na jižní straně prudce spadají do hlubokého údolí, kam stékají četná vádí, jež potom ústí do vádí Nachal Netafim. Na sever od vrcholové partie je spíše zarovnaný terén náhorní planiny. Podél západních svahů hory prochází dálnice číslo 12. Na jihovýchod od hory leží vrch Ma'ale Roded, na východě Har Šchoret.\n\n"}
{"id": "681742", "url": "https://cs.wikipedia.org/wiki?curid=681742", "title": "A Saucerful of Secrets (skladba)", "text": "A Saucerful of Secrets (skladba)\n\n„A Saucerful of Secrets“ je skladba britské rockové skupiny Pink Floyd, která poprvé vyšla na stejnojmenném albu v červnu 1968. Svojí délkou dosahující téměř 12 minut je nejdelší skladbou této desky, jako její autoři jsou uvedeni všichni tehdejší členové skupiny.\n\nSkladba vznikla pro zaplnění 12 minut na albu, které skupině ponechali producent Norman Smith a vydavatelství EMI. Podle Rogera Waterse si zde hudebníci doslova „mohli dělat, co sami chtěli“. Waters s Masonem kreslili na papír podivné tvary a na základě jejich struktury skupina vymýšlela hudbu. Skladbu vytvářeli přímo ve studiu, kde také improvizovali, dokud se jim výsledek nezdál dobrý. Waters s Masonem pracovali s klasickou koncepcí tří hudebních vět, z nichž byly vytvořeny čtyři pojmenované části:\n\nPodle Rogera Waterse (interview pro \"Rolling Stone\") pojednává skladba o bitvě a jejích následcích. „Something Else“ popisuje nástup do bitvy, „Syncopated Pandemonium“ samotnou bitvu, „Storm Signal“ ukazuje pohled mrtvých po ukončení bitvy a „Celestial Voices“ prezentuje smutek z mrtvých.\n\nSkladbu „A Saucerful of Secrets“ pravidelně hráli Pink Floyd na svých koncertech mezi lety 1968 a 1972 (na prvních vystoupeních pod názvem „The Massed Gadgets of Hercules“). Zpočátku se její délka pohybovala kolem 12–13 minut, na pozdějších koncertech však přesahovala i 20 minut. První doložené vystoupení s touto skladbou se konalo 23. května 1968 v Amsterdamu, naposledy zazněla na koncertu 23. září 1972 v San Franciscu. Živé verze byly částečně odlišné. Zvuk činelů z první části byl nahrazen dvounotovým hučením baskytary, místo piana v sekci „Syncopated Pandemonium“ využíval Wright svoje elektronické varhany Farfisa. „Celestial Voices“ začínala stejně jako studiová verze zvukem varhan, později se však přidaly bicí, baskytara, kytara a bezeslovné vokály Davida Gilmoura. Tato hymnická část byla po přejmenování na „The End of the Beginning“ použita jako závěr suity „The Journey“ na tematických koncertech The Man and the Journey během roku 1969. V roce 2018 byla skladba zařazena na program debutového turné skupiny Nick Mason's Saucerful of Secrets.\n\nPink Floyd nahráli studiovou verzi této skladby o délce 11 minut a 52 sekund během dubna 1968, poprvé vyšla na albu \"A Saucerful of Secrets\" roku 1968. Na rozdíl od zbytku alba nebyla produkována Normanem Smithem, ale členy kapely, neboť Smith neměl k této skladbě žádný vztah. V živém provedení byla zachycena na albu \"Ummagumma\" (stopáž 12:48, 1969) a na filmu \"Pink Floyd v Pompejích\" (1972). Nebyla vydána na žádném kompilačním albu.\n\n"}
{"id": "681744", "url": "https://cs.wikipedia.org/wiki?curid=681744", "title": "Jaeger-LeCoultre", "text": "Jaeger-LeCoultre\n\nJaeger-LeCoultre je švýcarská hodinářska firma patřící do konzernu Richemont. Sídlo firmy je v Le Chenit.\n\nZakladatelem firmy, která vyrábí hodinky, je Antoine LeCoultre (1803 – 1881). Začal se zajímat o práci s kovem a ve třiceti letech založil firmu na výrobu ozubených ústrojí pro hodinky. Začínal se svým bratrem v kuchyni, pak pracovali ve zvláštní místnosti v domě, později otevřeli vlastní dílnu. V roce 1860 firma zaměstnávala 100 lidí. Nyní jich zaměstnává 600.\n\nDo hodinek musí hodináři vměstnat až 300 součástek. Některé součástky nejsou ani viditelné pouhým okem. První vzniknou první prototypy, podle nichž se dalších několik měsíců sestrojují speciální zařízení na měření součástek. Většina hodinek se sestavuje 18 měsíců, některé složitější mechanismy i pět let. Součástky, které nejsou viditelné pouhým okem, jsou vyráběny pod velkými lupami. Hodinář potřebuje dobré oči, pevnou ruku a trpělivost. Firma se může chlubit hodinkami, které mají dva ciferníky – na lícním běží čas majitele hodinek, na rubu je čas jeho partnera, který zrovna žije v jiném časovém pásmu. Po otočení majitel ví, zda může svému partnerovi zavolat, nebo by ho měl nechat spát, protože je právě půlnoc. Další specialitou jsou hodinky, které jsou vybavené věčným kalendářem, který ukazuje den, měsíc, rok a fáze Měsíce, a všechno je naprogramováno na 122 let dopředu.\n\nFirma se může chlubit i nejtitěrnějším mechanismem na světě. Lidé si oblíbili ručně vyráběné hodinky, které dlouho vydrží, mohou se dědit a mají o ně zájem sběratelé. Hodinky firma vyváží do Německa, Japonska, Itálie a Francie i do USA. Cena hodinek se běžně vyšplhá od 60 tisíc do 3,5 milionu korun. Nejdražší hodinky se prodávají až po domluvě na ceně.\n\n\n"}
{"id": "681747", "url": "https://cs.wikipedia.org/wiki?curid=681747", "title": "Zrní (hudební skupina)", "text": "Zrní (hudební skupina)\n\nZrní je česká hudební skupina z Kladna. První album \"Voní\" vydala skupina po osmi letech existence, v roce 2009. Druhé album \"Hrdina počítačový hry jde do světa \"vyšlo v roce 2011 pod záštitou písničkářky Radůzy na jejím labelu \"Radůza Records\". V roce 2012 vydala skupina album \"Soundtrack ke konci světa,\" za které byla nominována na cenu Vinyla i Apollo za nejlepší desku roku a ve čtyřech kategoriích na cenu Anděl 2012. Nakonec si odnesla tu za \"Objev roku\". V září 2014 vydala skupina album \"Následuj kojota,\" za které získalo nominaci na album roku v cenách Apollo a tři nominace na ceny Anděl 2014. V březnu 2017 vychází album \"Jiskřící\", které bylo natočeno ve španělském Madridu. Producentsky se na něm podílel Jonatán Pastirčák a Ondřej Ježek. Web iREPORT udělil desce maximální hodnocení a pochválil kapelu za experimentování.\n\nPro festival Colours of Ostrava 2015 skupina připravila vystoupení s členy Janáčkovy filharmonie Ostrava. Orchestraci písniček napsal Stano Palúch.\n\n\n\nKapela také hostuje na \"Rodinném albu\" Jakuba Čermáka (2014) a písní \"Nekonečný valčík\" je přítomna na albu \"Hommage à Jiří Bulis\" (2015).\n\n"}
{"id": "681752", "url": "https://cs.wikipedia.org/wiki?curid=681752", "title": "Har Amir", "text": "Har Amir\n\nHar Amir (: הר אמיר) je vrch o nadmořské výšce 443 metrů v jižním Izraeli, v pohoří Harej Ejlat.\n\nNachází se cca 10 kilometrů severně od centra města Ejlat a cca 6 kilometrů východně od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy na všechny strany prudce spadají do hlubokých údolí, jimiž protékají vádí. Na západní a jižní straně je to vádí Nachal Šchoret, na severu a východě terén klesá do Nachal Amram. Obě stékají do údolí Vádí al-Araba. Krajina na západ od hory je členěna četnými skalnatými vrchy jako Har Šchoret. Na severovýchodě na Har Amir navazuje vrch Giv'at Bahat. Hora je turisticky využívaná. Pod svahy Har Amir prochází Izraelská stezka.\n\n"}
{"id": "681753", "url": "https://cs.wikipedia.org/wiki?curid=681753", "title": "Tour Zamansky", "text": "Tour Zamansky\n\nTour Zamansky je mrakodrap v Paříži. Nachází se v centru univerzitního kampusu Jussieu v 5. obvodu. Slouží jako univerzitní administrativní sídlo. Budova je pojmenována podle Marca Zamanskyho, vedoucího fakulty přírodních věd Pařížské univerzity v letech 1963–1970.\n\nNa konci 50. let se tehdejší fakulta potřebovala rozšířit a proto byl navržen kampus Jussieu. Architekt Édouard Albert vyprojektoval areál o čtvercovém půdosu s dominantní výškovou stavbou. Po jeho smrti na projektu pokračovali architekti Cassan, Coulon a Richard. Budova byla dokončena v roce 1970.\n\nV 90. letech proběhla přestavba kampusu kvůli odstranění azbestu z budov. Při tom padla i otázka zboření mrakodrapu kvůli vysokým nákladům na rekonstrukci. Protože se však nenalezla odpovídající náhrada na prostory, byla budova ponechána. V roce 2004 byla vystěhována a v letech 2006-2009 proběhla rekonstrukce. Jejím vedením byl pověřen architekt Thierry Van de Wyngaert. Náklady na přestavbu dosáhly 40 miliónů € a 4,7 miliónů stálo odstranění azbestu. Dne 22. června 2009 byla budova předána k užívání Univerzitě Paříž VI.\n\nAutorem stavby je Édouard Albert (1910-1968). Budova je vysoká 90 m s užitnou plochou 11 400 m. Má 29 podlaží: přízemí, dva mezaniny, 25 běžných pater a jedno technické patro. Na střeše jsou umístěny čtyři stojany nesoucí různé antény, takže celková výška stavby činí 93 m.\n\n"}
{"id": "681758", "url": "https://cs.wikipedia.org/wiki?curid=681758", "title": "Giv'ot Šchoret", "text": "Giv'ot Šchoret\n\nGiv'ot Šchoret (: גבעות שחורת) je vrch o nadmořské výšce 162 metrů v jižním Izraeli, v pohoří Harej Ejlat.\n\nNachází se cca 6 kilometrů severně od centra města Ejlat a cca 3 kilometry východně od mezistátní hranice mezi Izraelem a Jordánskem. Má podobu výrazného odlesněného skalního masivu, který prudce vystupuje z jinak převážně plochého dna údolí Vádí al-Araba. Podél severního okraje vrchu protéká vádí Nachal Šchoret, na jižní straně terén klesá do Nachal Roded. Na jihovýchodních svazích leží průmyslová zóna Šchorot situovaná při dálnici číslo 90.\n\n"}
{"id": "681761", "url": "https://cs.wikipedia.org/wiki?curid=681761", "title": "Let There Be More Light", "text": "Let There Be More Light\n\n„Let There Be More Light“ je skladba britské rockové skupiny Pink Floyd, jejím autorem je baskytarista Roger Waters. Píseň byla poprvé vydána v červnu 1968 na albu \"A Saucerful of Secrets\", kde byla zařazena jako první v pořadí, a poté v srpnu téhož roku jako singl (pouze v USA).\n\nSkladba začíná opakující se důraznou basovou linkou, po které následuje první sloka s jemnějšími vokály Ricka Wrighta podporovanými šeptáním Rogera Waterse. Po ní je zařazen tvrdší refrén zpívaný Davidem Gilmourem, přičemž tato sestava sloka – refrén v témže obsazení trvá až do poloviny skladby. V posledních dvou minutách zazní kytarové sólo Davida Gilmoura, vůbec první, které oficiálně vyšlo na nahrávkách Pink Floyd. Je charakteristické Gilmourovou osobitou hrou jednotlivých not, jejichž zvuk je upraven kytarovými efekty jako zkreslení nebo echo.\n\nRoger Waters se pro píseň „Let There Be More Light“ inspiroval úmrtím Pipa Cartera z Cambridge, který pro Pink Floyd pracoval nějaký čas jako bedňák. V předposledním refrénu se nachází text „Was Lucy in the sky“, odkaz na píseň „Lucy in the Sky with Diamonds“ skupiny The Beatles.\n\nPíseň „Let There Be More Light“ byla zařazena na koncertním repertoáru Pink Floyd v letech 1968 a 1969, její provedení dosahovalo i osmi minut. První doloženou živou verzi skladby „Let There Be More Light“ odehrála skupina 20. února 1968 v pařížském studiu francouzské televize ORTF při natáčení pro pořad \"Bouton Rouge\", který byl vysílán o čtyři dny později. Naopak zřejmě naposledy v podání Pink Floyd zazněla jako přídavek na koncertě 7. listopadu 1969 v Londýně. V roce 2018 byla skladba zařazena na program debutového turné skupiny Nick Mason's Saucerful of Secrets.\n\nOriginální verze skladby o délce 5 minut a 39 sekund byla nahrána mezi lednem a květnem 1968 v EMI Studios a vyšla 28. června 1968 jako první píseň na albu \"A Saucerful of Secrets\". 19. srpna téhož roku vyšla zkrácená verze skladby o délce přesně 3 minuty také v USA jako singl s B stranou „Remember a Day“ (katalogové číslo: Tower 440). Pokud se nepočítají box sety se zařazeným celým albem \"A Saucerful of Secrets\", nevyšla píseň „Let There Be More Light“ na žádném kompilačním albu.\n\n"}
{"id": "681762", "url": "https://cs.wikipedia.org/wiki?curid=681762", "title": "Druhá anglo-nizozemská válka", "text": "Druhá anglo-nizozemská válka\n\nDruhá anglo-holandská válka (též druhá anglicko-nizozemská válka) byla součástí série čtyř anglo-holandských válek mezi Angličany (později Brity) a Nizozemci v 17. a 18. století vybojovaných za účelem získání nadvlády nad mořskými obchodními cestami.\n\nDruhá anglo-holandská válka probíhala mezi Anglií a Spojenými provinciemi od 4. března 1665 do 31. července 1667. Anglie se pokusila ukončit nizozemskou dominanci nad světovým obchodem. Po počátečních úspěších Anglie válka skončila nizozemským vítězstvím. Anglické a francouzské rozladění nad výsledky války brzy vedlo k obnovení válečného stavu.\n"}
{"id": "681763", "url": "https://cs.wikipedia.org/wiki?curid=681763", "title": "Ústava Socialistické federativní republiky Jugoslávie (1974)", "text": "Ústava Socialistické federativní republiky Jugoslávie (1974)\n\nÚstava Socialistické federativní republiky Jugoslávie (1974) byla poslední z ústav SFRJ, přijata byla v únoru roku 1974. Potvrdila decentralistické trendy, které v zemi začaly v polovině 60. let aplikací systému samosprávného socialismu v oblasti politiky v souladu s komunistickou tezí, že nezbytným důsledkem budování komunistické společnosti je \"odumření\" státu. Jednalo se o nejdelší ústavu svého druhu na světě. \n\nHlavním rozdílem proti dokumentu z roku 1963 bylo potvrzení změn, které již byly učiněny prostřednictvím ústavních dodatků a další rozšíření autonomie jednotlivých svazových republik. Jugoslávie se tak de facto stala spíše konfederací, nežli federativním státem; svazové vládě v Bělehradě zůstalo ještě méně pravomocí, než měla dříve. Významný nárůst autonomie zaznamenaly obě autonomní oblasti (Vojvodina a Kosovo), které se tímto do jisté míry přiblížily statutu jednotlivých republik. Po přijetí této ústavy byly upraveny základní dokumenty všech šesti svazových republik a poprvé také spatřily světlo světa i ústavy autonomních oblastí: Vojvodiny a Kosova. \n\nPřed přijetím této ústavy vedly decentralizační proměny v zemi k rozvolnění jednotného svazku, což se projevilo tendencí růstu vzájemných sporů mezi republikami a také jednotlivými osobnostmi. Praxe, která byla zavedena na svazové úrovni, tedy kolektivní řídící orgány, byla rozšířena i na jednotlivé republiky a také na Svaz komunistů Jugoslávie, stejně jako na jeho regionální a oblastní orgány. Ústava zakomponovala některé nepříliš radikální požadavky bouřících se studentů z let 1968 a procesu známého jako Chorvatské jaro, mezi kterými byl také i časově neomezený (tj. \"doživotní\") mandát pro Josipa Tita jako prezidenta země. Ústava také přijala poprvé Bosňáky jako svéprávný a samostatný národ.\n\nÚstava z roku 1974 byla modifikována dodatky v roce 1988 a platila až do rozpadu státu v letech 1991-1992. Na konci 80. let v politickém vedení svazové republiky Srbska narůstala nespokojenost s přílišnou mírou autonomie obou oblastí, která v případě Kosova byla interpretována jako dostatek politického prostoru pro uskutečňování protisrbské politiky. Zprvu se ozývaly ojedinělé, nicméně postupně sílící kritické hlasy, tvrdící, že je tato ústava jako dokument chybná. K řadě kritiků z řad osob společenského a kulturního života se přidali i akademici ze SANU V roce 1989 však tuto pozici zastávalo již i oficiální vedení srbských komunistů, včetně Miloševiće. Ke kritice tak přestoupila brzy i oficiální linie. V Politice navíc vyšla celá řada kritických článků, které ústavu napadaly; používaly nejen národní, ale i socialistickou rétoriku.\n\nBylo proto přijato více než 130 dodatků, nakonec byla však obě předsednictva jak SAP Vojvodina tak SAP Kosovo již kompletně personálně obměněna (aby byla loajální Bělehradu), což vyvolalo ohromné protesty a ještě zostřilo postupně rostoucí politickou krizi v Jugoslávii (v Kosovu byl vyhlášen výjimečný stav). Miloševićovým cílem bylo pokud možno se této ústavy úplně zbavit, což se zprvu řešilo ústavními dodatky omezujícími pravomoci autonomních jednotek a nakonec sepsáním nové ústavy SR Srbska v roce 1990 a konečně reorganizací \"toho co zůstalo\" ze SFRJ, tedy svazové republiky Jugoslávie v dubnu 1992, která již měla zcela novou ústavu.\n"}
{"id": "681764", "url": "https://cs.wikipedia.org/wiki?curid=681764", "title": "Remember a Day", "text": "Remember a Day\n\n„Remember a Day“ je skladba britské skupiny Pink Floyd, která poprvé vyšla jako druhá píseň na albu \"A Saucerful of Secrets\" v červnu 1968. Jejím autorem je klávesista Rick Wright, který ji také nazpíval.\n\nPíseň byla nahrána v proběhu října 1967 v londýnských De Lane Lea Studios, hraje v ní tedy i původní kytarista Syd Barrett. Naopak Nick Mason přenechal výjimečně své místo za bicí soupravou producentu Normanu Smithovi, neboť skladba vyžadovala jiný styl bubnování, než na který byl zvyklý. Poprvé byla píseň „Remember a Day“ vydána na albu \"A Saucerful of Secrets\" dne 28. června 1968, tato originální verze má délku 4 minuty a 33 sekund. Dne 19. srpna téhož roku vyšla její zkrácená verze (stopáž 2:40) jako B strana amerického singlu „Let There Be More Light“.\n\nJediným doloženým vystoupením Pink Floyd, kde zazněla píseň „Remember a Day“, byl koncert 6. května 1968 v Římě v rámci First European International Pop Festival. Dne 23. září 2008 zahrál živě tuto skladbu David Gilmour společně s Philem Manzanerou, Guyem Prattem, Jonem Carinem a Stevem DiStanislao v pořadu \"Later... with Jools Holland\" televizní stanice BBC Two jako poctu Ricku Wrigtovi, který zemřel 15. září toho roku.\n\n"}
{"id": "681769", "url": "https://cs.wikipedia.org/wiki?curid=681769", "title": "Giv'at Bahat", "text": "Giv'at Bahat\n\nGiv'at Bahat (: גבעת בהט) je vrch o nadmořské výšce 297 metrů v jižním Izraeli, v pohoří Harej Ejlat.\n\nNachází se cca 10 kilometrů severně od centra města Ejlat a cca 7 kilometrů východně od mezistátní hranice mezi Izraelem a Egyptem na okraji údolí Vádí al-Araba. Má podobu výrazného odlesněného skalního masivu, jehož svahy na všechny strany prudce spadají do hlubokých údolí, jimiž protékají vádí. Na severní straně je to vádí Nachal Cfunot, na západě a jihu terén klesá do Nachal Amram, které odděluje horu od sousedního vrchu Har Amir. Hora je turisticky využívaná. Pod svahy Har Amir prochází Izraelská stezka.\n\n"}
{"id": "681776", "url": "https://cs.wikipedia.org/wiki?curid=681776", "title": "Micpe Amram", "text": "Micpe Amram\n\nMicpe Amram (: מצפה עמרם) je vrch o nadmořské výšce 638 metrů v jižním Izraeli, v pohoří Harej Ejlat.\n\nNachází se cca 11 kilometrů severně od města Ejlat a cca 5 kilometrů východně od mezistátní hranice mezi Izraelem a Egyptem. Má podobu výrazného odlesněného skalního masivu, jehož svahy na všechny strany prudce spadají do hlubokých údolí, jimiž protékají vádí. Na západní a severní straně je to vádí Nachal Racham, na jihovýchodě terén klesá prudce do Nachal Amram. Krajina v okolí od hory je členěna četnými skalnatými vrchy jako Giv'at Pu'a na severovýchodě nebo Har Amir na jihu. Hora je turisticky využívaná. Prochází tudy Izraelská stezka.\n\n"}
{"id": "681780", "url": "https://cs.wikipedia.org/wiki?curid=681780", "title": "Diogo Rodrigues", "text": "Diogo Rodrigues\n\nDiogo Rodrigues (, Portugalsko – 21. dubna 1577, Velha Goa, Portugalská Indie) byl portugalský mořeplavec, který prozkoumal a jako první Evropan mapoval ostrovy v Indickém oceánu. Je po něm pojmenováný ostrov Rodrigues. V roce 1528 prozkoumal ostrovy Réunion, Mauricius a Rodrigues. Dohromady tyto ostrovy pojmenoval Maskarény nebo Maskarénovy ostrovy na počest svého krajana mořeplavce a místokrále v Goa Pedro Mascarenhase, který ostrovy navštívil v roce 1512.\n\nPodle \"José Nicolau da Fonsecy\" byl pohřben v Goa s nápisem na hrobě: V českém překladu: \"\"Zde leží Diogo Rodrigues z pevnosti. Kapitán této pevnosti, který zničil pagody těchto území. Zemřel 21. dubna léta Páně 1577..\"\"\n\nBěhem jeho působení v Goa byly všechny hinduistické chrámy v Salcette nedaleko města Margao zničeny. Osobně dohlížel na tuto zkázu. To vedlo k masovému exodu Hindů z portugalského území. Hinduisté s ikonami svých božstev uprchli přes řeku Zuari na území hinduistických králů Sonda. Mezi zničenými chrámy byly chrámy Ramnathi, Shantadurga a Mangeshi.\n\n"}
{"id": "681782", "url": "https://cs.wikipedia.org/wiki?curid=681782", "title": "Musée d'histoire de la médecine", "text": "Musée d'histoire de la médecine\n\nMusée d'histoire de la médecine (česky \"Muzeum dějin lékařství\") je muzeum v Paříži v 6. obvodu, které je věnováno dějinám lékařství. Muzeum je součástí Univerzity Paříž V, nachází se v její budově v ulici \"Rue de l'École-de-Médecine\" č. 12 ve druhém patře. Výstavní sál byl rekonstruován v roce 1905.\n\nMuzejní sbírky založil v 18. století za vlády Ludvíka XV. profesor Lafaye a postupně byly rozšiřovány, takže představují vývoj chirurgických nástrojů od středověku do konce 19. století. Muzeum bylo pro veřejnost otevřeno 16. října 1795. Sbírky byly doplněny i o předměty předané z Akademie věd, École Vétérinaire d'Alfort a Hôtel-Dieu.\n"}
{"id": "681797", "url": "https://cs.wikipedia.org/wiki?curid=681797", "title": "Erika Eleniaková", "text": "Erika Eleniaková\n\nErika Eleniaková (* 29. září 1969 Glendale, Kalifornie) je americká herečka, modelka a pro červenec 1989 playmate \"Playboye\", známá rolí záchranářky \"Shauny McClainové\" v televizním seriálu \"Pobřežní hlídka\" a z filmů \"Přepadení v Pacifiku\" a \"Burani z Beverly Hills\"\n\nNarodila se v kalifornském městě Glendale jako nejstarší z pěti potomků, čtyř dcer a jednoho syna. Otec narozený v kanadském Edmontonu má ukrajinské kořeny. Matka estonský a rakouský původ. Rodiče se rozvedli. Během 70. let ji otec uvedl do světa modelingu a televize prostřednictvím své přítelkyně, která ji obsadila do televizních reklamních spotů na dětské oblečení. Debutovou filmovou rolí se stala v roce 1982 vedlejší postava dívky políbené v učebně Elliottem ve sci-fi \"E.T. - Mimozemšťan\".\n\nNavštěvovala střední školu Robert Fulton Junior High ve Van Nuys a maturovala na Van Nuys High School. Během tohoto období se stala pravidelnou konzumentkou alkoholu a drog. V roce 1988 nastoupila odvykací léčbu v kruhu Anonymních alkoholiků.\n\nNejvýraznější roli získala rok poté, když byla obsazena do seriálu \"Pobřežní hlídka\" jako záchranářka \"Shauni McClainová\" (dabing: v první sérii Zuzana Slavíková, poté Jana Musilová), kterou hrála necelé první tři sezóny (1989–1992). Posledním dílem, ve kterém se objevila, je druhá epizoda třetí řady. Poté ji nahradila Pamela Anderson.\n\nV roce 2005 se zúčastnila druhé řady televizní reality show \"The Real Gilligan's Island\".\n\nV životě několikrát zaznamenala problémy s váhou. Pro poruchu příjmu potravy dospěla do stavu podváhy a byla také hospitalizována pro předávkování laxativy. Do roku 2006 trpěla naopak nadváhou a v důsledku toho přijala účast ve čtvrté sezóně další reality show na stanici VH1 \"Celebrity Fit Club\", kde soupeřily dva týmy celebrit o větší váhový úbytek. Během pořadu shodila 10,5 kilogramu.\n\nByla vdaná za Philipa Gogliu, manželství ovšem skončilo rozvodem. Po roce 2001 navázala vztah s Rochem Daiglem, za kterým se přestěhovala do Calgary. Roku 2005 poprvé otěhotněla s následnou diagnózou mimoděložního těhotenství a nutností chirurgického zákroku odstranění plodu. Z další gravidity porodila v lednu 2006 dceru Indyannu.\n\n"}
{"id": "681799", "url": "https://cs.wikipedia.org/wiki?curid=681799", "title": "Koroptev", "text": "Koroptev\n\nKoroptev je společné pojmenování pro 10 rodů hrabavých ptáků z podčeledě koroptve, která je součásti čeledě bažantovitých.\n\nKoroptev pochází z Evropy, Afriky a Asie, kde je také druhově nejvíce rozšířena. Dva druhy byly zhruba před 100 léty dovezeny do Severní Ameriky, kde se úspěšně uchytily a staly se součásti tamní fauny. Její přirozený areál výskytu je velmi široký, od světlých tropických lesů po sporé, kamenité louky v Himálaji až do výše 4000 m n. m. V České republice se vyskytuje ve skromném počtu koroptev polní, je chráněna.\n\nJsou to většinou zavalití ptáci s délkou těla do 35 cm. Barva jejich peří je většinou nenápadná, bývá přizpůsobena podmínkám, v nichž žijí, jen samci bývají o málo pestřejší. Jejich křídla jsou malá, široká a zakulacená. Hlavu mají malou, podlouhlou, zobák krátký a silný se zaoblenou špičkou, horní čelist je mírně konvexní. Krátké hrabavé nohy mají prsty s tupými drápy, uzpůsobené k chůzi a rychlému běhu.\n\nKoroptev je plachý pták, při nebezpečí se přikrčí a splyne s okolím, nebo hbitě odběhne skrýt se do houští nebo za kameny, případně odletí. Let bývá krátký a hlučný, mávání křídel je prostřídáno plachtěním. Je-li vyplašeno hejno, odlétá jedním směrem. Živí se semeny, výhonky mladých rostlin a nejrůznějšími plody, včetně hmyzu a ostatních drobných živočichů. Na zasněženém terénu si potravu vyhrabují pod sněhem.\n\nPřevážnou část svého života tráví na zemi, většinou žije v průběhu roku v rodinných nebo větších hejnech, ta se rozdělují až před pářením. Jsou převážně monogamní, páry si při hnízdění hlídají svá území. Hnízdo tvoří prohlubeň vystlaná listím a suchou trávou, umístěná v hustém porostu nebo mezi kameny, někdy má ze suché trávy i upletenou stříšku. Samička snese až do 20 vajec, na kterých sedí okolo 20 až 25 dnů. Vylíhnutá mláďata jsou brzy schopná sama zobat a za 2 až 3 týdny i létat. Samička, většinou společně se samečkem, kuřata dále ochraňuje, a dokud jim nedoroste peří, i zahřívá. Mláďata se s rodiči dále zdržují v tzv. rodinných hejnech, většinou až do páření v příštím roce.\n\nProváděcí vyhláška 395/1192Sb. stanovila koroptev polní za druh v kategorii ohrožený., viz zákon 114/1992Sb.\n\nČervený seznam IUCN, vycházející z klesajícího počtů jednotlivých druhů koroptví, stanovil za\n\n\nČeské jméno koroptev patří 10 rodům a téměř 30 druhům:\n"}
{"id": "681813", "url": "https://cs.wikipedia.org/wiki?curid=681813", "title": "Kult svatých", "text": "Kult svatých\n\nKult svatých provází převážnou část dějin církve, ačkoliv jeho intenzita se v průběhu vývoje měnila. Byl přejat křesťany z judaismu a tradičního pohanského náboženství Říma v průběhu 2. až 3. století a již od počátku 5. století vedl k obchodu s ostatky svatých. Ve středověku nabyl kult svatých značné obliby a rozměrů, například kostely jsou zasvěcovány světcům, na což reaguje reformace odmítáním úcty ke svatým. Přebujelost kultu svatých, zejména ve sféře lidové zbožnosti, si uvědomuje i sama katolická církev, která se jej v několika vlnách snaží omezit na rozumnou míru, naposledy po Druhém vatikánském koncilu. Kromě katolických církví sjednocených s Římem uctívají svaté také pravoslavní křesťané, zatímco protestantské církve kult svatých neuznávají.\n\nKult svatých je zaměřen na zobrazování a uctívání významných svatých v historii křesťanské církve. V různých časových obdobích byl kult svatých zdrojem konfliktů různých vrstev křesťanské společnosti a různých zájmových skupin. Církevní hierarchie se obvykle snažila kontrolovat rozsah kultu a jeho významnost, jelikož vytvářel problém centralizace křesťanské víry. Pro většinu lidí byly představy církve vzdálené a z důvodu negramotnosti většiny obyvatelstva starověku a středověku se vytvářel kult svatých a ikony, které byly pro lid mnohem bližší a hmatatelné. Pro církev tím ale vznikal problém nejednotnosti a odloučení lidí od hlavní myšlenky víry a přesměrování jejich pozornosti na postavy svatých, které byly pro obyčejného člověka mnohem bližší. Lidé se přikláněli k slovům a činům svatých podle toho, co jim bylo blízké a čemu rozuměli. Takto se vytvořily kroužky kolem svatých osob a neúmyslně se oddělily od hlavního proudu církve. Lidé uctívali patrony svých řemesel a činností, které si snáze připomínali svou prací. Toto oddělování vytvořilo rozpor v církvi, která se snažila o kontrolu nad kultem svatých a případně o jeho zrušení.\n\nCírkev se tedy snažila pomocí svatých mužů a žen vytvořit pro lid orientační body ve víře a Vzory správného křesťanského myšlení. Hlavní snaha byla představit lidem provázanost zbožného života až za hranici času a smrti. Prvotními vzory kultu svatých byli převážně mučedníci, kteří zemřeli pro svou neotřesitelnou víru a byli za ni odměněni věčným životem v ráji. Církev si jejich památku připomínala ve výroční den jejich smrti, který byl chápán jako jejich narození (narození ve věčném životě).\n\nSvatí jsou během dějin křesťanství často vizuálně ztvárňováni a některá tato jejich ztvárnění se stávají součástí jejich kultu, což je případ ikon či relikviářů s antropomorfními prvky. Na obrazech jsou svatí obvykle ztvárňováni se svými atributy (typické zejména v západním křesťanství) nebo se jménem světce (typické zejména v pravoslaví).\n\nPřestože ve Starém zákoně není doporučeno vytvářet obrazy světců, bylo nutné vytvořit model víry pro nemalý počet lidí, jenž neuměl číst. Hlavní rozkol mezi východní a západní církví byl původně spor o přirozenosti Krista. Ten se točil kolem myšlenky, zda je možné zobrazovat lidskou přirozenost Krista, když v ni některé křesťanské skupiny nevěřily a popíraly ji. Myšlenka nemožnosti ztvárnění božské přirozenosti Krista a tudíž vytváření pouze nepodstatných a nesprávných obrazů byla považována za heretickou a nebezpečnou. Lidé se také začali klanět obrazům svatých, především Panny Marie. Proto se církev rozhodla, že je lepší uctívání obrazů úplně zakázat.\n\nKřesťanský lid si obrazy světců velmi oblíbil a začal je rozšiřovat, proto byli i mnozí biskupové nuceni začít bránit jejich šíření. Přesto Trullská synoda v Konstantinopoli (692) podpořila zobrazování Krista. Obrazoborectví se šířilo, až císař Lev III. roku 730 vydal zákaz uctívání obrazů pro celou říši. Vzniklý boj rozdělil lid, většina se s pomocí mnichů nadále snažila o zachování obrazů. Když se papež Řehoř III. vyslovil na říšské synodě proti císařskému opatření, způsobil vyostření konfliktu východní a západní církve.\n\nObrazoborectví vyvrcholilo za vlády Konstantina V. Koncil v Hierei nařídil r. 754 zničení všech obrazů náboženského obsahu. Ve Východořímské říši započalo pronásledování a popravy zvláště mnichů, kteří byli téměř vyhubeni. Boj zastavila až císařovna Irena, která r. 787 svolala 7. ekumenický koncil nikajský, na němž oficiálně obnovila uctívání obrazů. Koncil vyjasnil spor rozlišením pojmů klanění a uctívání. Klanění (latreia) je určeno pouze Bohu, úcta (proskynésis) může být projevována i tvorům. Koncil vytvořil pojetí, podle kterého uctívání obrazů znamená uctívat zobrazeného.\n\nRozhodnutí koncilu svolaného císařovnou Irenou velice pobouřilo Karla Velikého, především pro to, že nebyl požádán o vyslovení svého názoru, což bylo chápáno jako porušení rovnoprávnosti mezi Východem a Franckou říší. Karel Veliký na toto rozhodnutí reagoval zrušením jednání o sňatku s Irenou a vyslovil se přímo proti rozhodnutí koncilu. Svými rozhodnutími a činy se pokoušel vyrovnat Byzantské říši.\n\nMariánský kult se v katolické církvi považuje za nejvýznamnější zbožnou úctu. Teologické spory kolem Ježíšovy matky se řešily velmi dlouhou dobu a postupně k nim některé přibývaly. Sporů týkající se Panny Marie začínají ve 4. stol. n. l. a trvají víceméně dodnes. Církev v zásadě nikdy nebyla přímo proti mariánské úctě, Marie jako matka Ježíše měla své jasné místo, které bylo podle církve nezpochybnitelné. Mariánský kult se rychle šířil po východním i západním křesťanském světě a přitahoval velké množství lidí i řeholníků. Představa, že by se matka mohla přimluvit u svého syna, byla velice lákavá pro prostý lid, a zřejmě proto byl mariánský kult tak oblíbený.\n\nRelikvie: Jedná se o tělesný pozůstatek nebo předmět, který byl v tělesném kontaktu s nějakým světcem či blahořečeným. Na druhém nikajském koncilu bylo přijato uctívání ostatků, ale bylo zakázáno s nimi obchodovat. První křesťané budovali svatyně a oltáře nad hroby mučedníků, později se vyvinul zvyk ukládání ostatků mučedníků nebo jiných svatých do každého oltáře.\n\nIdolatrie (Ikonolatrie): Modloslužba, doslova kultovní služba, čili klanění se obrazům. Výraz se používá pro všechny formy úcty vzdávané stvořeným věcem, kterým se přisuzuje božská moc.\n\nIkona: Malba s posvátným námětem, často přenosná, zhotovená na dřevěných deskách zvláštní technikou, pocházející z východu.\n\nIkonoklasmus: Obrazoborectví. Tímto výrazem se označuje organizovaný boj proti uctívání obrazů.\n\nBeatifikace: Prohlášení za blahoslaveného.\n\nKanonizace: Prohlášení za svatého.\n\n\n"}
{"id": "681814", "url": "https://cs.wikipedia.org/wiki?curid=681814", "title": "Teresa Ciepły", "text": "Teresa Ciepły\n\nTeresa Barbara Ciepły, rozená Teresa Wieczorek (* 19. října 1937, Brodnia Górna, Lodžské vojvodství – 8. března 2006, Bydhošť) byla polská atletka, sprinterka a překážkářka.\n\nV roce 1962 se stala v Bělehradu mistryní Evropy v běhu na 80 metrů překážek a vybojovala bronz v běhu na 100 metrů. O dva roky později na letních olympijských hrách v Tokiu získala stříbrnou medaili (80 m př.). Společně s Irenou Kirszensteinovou, Halinou Góreckou a Ewou Kłobukowskou vybojovala zlaté olympijské medaile ve štafetě na 4×100 metrů v novém světovém rekordu, jehož hodnota byla 43,6 s.\n\n"}
{"id": "681819", "url": "https://cs.wikipedia.org/wiki?curid=681819", "title": "Andrew Davis", "text": "Andrew Davis\n\nAndrew Davis je jméno a příjmení více osobností:\n\n"}
{"id": "681820", "url": "https://cs.wikipedia.org/wiki?curid=681820", "title": "Andrew Davis (režisér)", "text": "Andrew Davis (režisér)\n\nAndrew Davis (* 21. listopadu 1946, Chicago, Illinois) je americký filmový režisér, producent a kameraman, známý díky akčním snímkům jako jsou \"Přepadení v Pacifiku\" se Stevenem Seagalem, \"Uprchlík\" s Harrisonem Fordem či \"Dokonalá vražda\" s Michaelem Douglasem a Gwyneth Paltrowovou v hlavních rolích.\n\nNarodil se v jižní části illinoiského Chicaga, jehož záběry několikrát využil ve svých filmech. Je synem herce Nathana Davise a Metty Davisové. Bratr Richard „Richie“ Peter Davis působí jako hudebník, který v roce 1986 spoluzaložil skupinu \"Chicago Catz\".\n\nAbsolvoval letní umělecký kurz \"Harand Camp of the Theater Arts\" a střední školu Bowen High School. Následně vystudoval žurnalistiku na University of Illinois at Urbana-Champaign. Spolu se vzrůstajícím zájmem o kinematografii podporoval občanská práva a účastnil se protiválečného hnutí. S uznávaným kameramanem Haskellem Wexlerem natočil film \"Medium Cool\" a svou kariéru započal v 70. letech jako kameraman žánru blaxploitation, když se podílel na snímcích \"The Hit Man\", \"Cool Breeze\" a \"The Slams\".\n\nV roce 1978 se stalo režijním debutem drama \"Stony Island\". Následovaly další filmy \"Zákon mlčení\" v hlavní roli s Chuckem Norrisem a \"Nico\" s \"Přepadením v Pacifiku\" se Stevenem Seagalem.\n\nTaké sestříhal videohru \"Splinter Cell: Chaos Theory\".\n\nV září 2006 na londýnské tiskové konferenci představil záměr natočit film vycházející ze Cervantesova \"Dona Quijota\" a současně z \"Toma Jonese\" od Henryho Fieldinga.\n\n\nZa snímek \"Uprchlík\" obdržel oscarovou nominaci v kategorii \"Nejlepší režie\".\n\n"}
{"id": "681834", "url": "https://cs.wikipedia.org/wiki?curid=681834", "title": "Stanley Jordan", "text": "Stanley Jordan\n\nStanley Jordan (* 31. července 1959, Chicago, Illinois, USA) je americký jazzový kytarista a pianista, používající \"pianistický\" způsob hry na kytaru tzv. obouručný tapping.\n\n\n"}
{"id": "681839", "url": "https://cs.wikipedia.org/wiki?curid=681839", "title": "Aenne Biermann", "text": "Aenne Biermann\n\nAenne Biermann (3. března 1898, Goch jako Anna Sibylla Sternefeld - 14. ledna 1933, Gera) byla německá fotografka Nové věcnosti.\n\nAnna Sibylla Sternefeld se narodila ve městě Goch v Severním Porýní-Vestfálsku jako třetí dítě v rodině židovského průmyslníka. Její matka byla Julie Geck. V roce 1920 se provdala za Herberta Biermanna, syna židovského majitele obchodního domu Maxe Biermanna († 1922) a přestěhovala se s ním do města Gera. Spolu měli dvě děti, dceru Helgu a syna Gershona.\n\nFotografovat začala jako samouk na počátku 20. let 20. století. Zpočátku fotografovala v rodinném prostředí, především své děti, později ji požádal geolog Rudolf Hundt aby pro něho pořídila ostré a detailní snímky hornin, které nasbíral. Během několika let se její práce více a více profesionalizovala, přičemž se začala vyhraňovat ve stylu Neues Sehen (Nového vidění). Její práce zahrnuje produktovou fotografii, krajinu a zátiší. Její práce se stala mezinárodně známou na konci 20. let, kdy se její díla stala nedílnou součástí výstav německé fotografie. V roce 1930 uspořádala v Jeně první velkou výstavu svých děl. Charakteristika její práce jsou portréty, detaily postav a objektů. Podobně jako Lucie Moholy, Florence Henri a Germaine Krull byla Biermann zastoupena na mezinárodních fotografických výstavách na počátku 30. let (Mnichov, Brusel).\n\nAenne Biermann zemřela v Geře v lednu 1933 ve svých 34. letech - jen pár dní před nacistickou akcí \"Machtergreifung\". Nacistické perzekuce a vyvlastnění jejích příbuzných tak již nezažila. Její manžel s dětmi mohli emigrovat do Palestiny. Její kompletní archiv asi 3000 negativů byl zabaven v Terstu, vrátil se do Německa, ale od té doby je z velké části ztracený.\n\nGerské Uměleckoprůmyslové muzeum věnovalo Aenně Biermannové samostatnou místnost se stálou expozicí a od roku 1992 každé dva roky uděluje cenu Aenne-Biermann-Preis současným německým fotografům. Byla po ní pojmenována škola ve čtvrti Lusan (nyní uzavřená). Dne 5. prosince 2009 převzala její jméno také gerská vysoká škola.\n\nVýstavy věnované dílu Aenny Biermann se konaly mimo jiné v roce 2002 v Mnichově a v letech 2003 a 2007 v Sprengel muzeu v Hannoveru.\n"}
{"id": "681842", "url": "https://cs.wikipedia.org/wiki?curid=681842", "title": "Nelineární optika", "text": "Nelineární optika\n\nNelineárně optické jevy jsou způsobeny nenulovými vyššími členy formula_1, formula_2, ... v rozvoji pro elektrickou polarizaci prostředí:\n\nformula_3\n\nZe symetrie plyne, že formula_1 má nenulové členy jen na rozhraní materiálů nebo uvnitř takových materiálů, jejichž stavba není středově souměrná.\n\nPo dosazení harmonického průběhu elektrického pole vychází v průběhu polarizace i frekvenční složky o dvojnásobné nebo trojnásobné frekvenci. Tyto složky se pak vyzařují a přičítají zpět do elektrického pole.\n\nV případě objemové nelinearity je třeba zajistit tzv. \"fázovou synchronizaci\", při níž nenastává fázový posuv mezi čerpací vlnou a vlnami vyšších harmonických. Není-li dodržena, nastane stejným mechanismem přenos energie z vzniklé vlny (tj. 2. či 3. harmonické) zpět na čerpací vlnu. Obvyklé metody zajištění fázové synchronizace jsou periodické pólování krystalu, úhel natočení u anizotropního krystalu nebo nastavení vhodné teploty. Často používané materiály jsou BBO, LBO nebo LiNbO.\n\nNelineární jevy na rozhraních na fázovou synchronizaci citlivé nejsou. Byly pozorovány na řadě různých prostředí, například na povrchu kovů, v~závěrných vrstvách polovodičů, na Schottkyho bariérách, na tenkých vrstvách supravodičů nebo feromagnetik.\n\nNelineární konverze frekvencí je dnes nejčastěji využívaným jevem z nelineární optiky. Příkladem jsou zelená laserová ukazovátka, v nichž je infračerveného záření miniaturního laseru s vlnovou délkou 1064 nm proměněno na druhou harmonickou 532 nm, což je zelené světlo.\n"}
{"id": "681845", "url": "https://cs.wikipedia.org/wiki?curid=681845", "title": "Nonan", "text": "Nonan\n\nNonan (CH) je sloučenina, patří mezi alkany. Má 35 strukturních izomerů.\nRadikál odvozený od nonanu se nazývá nonyl. Odpovídajícím cykloalkanem je cyklononan. Nachází se v ropě.\n\n\n"}
{"id": "681855", "url": "https://cs.wikipedia.org/wiki?curid=681855", "title": "Metal Machine Music", "text": "Metal Machine Music\n\nMetal Machine Music je studiové dvojalbum amerického rockového kytaristy, zpěváka a dřívějšího člena skupiny The Velvet Underground Lou Reeda, vydané v roce 1975 u RCA Records. Album se skládá jen z kytarových smyček a vazeb a magnetofonového šumu.\n\n"}
{"id": "681858", "url": "https://cs.wikipedia.org/wiki?curid=681858", "title": "Billabong", "text": "Billabong\n\nBillabong je australská oděvní značka založená v roce 1973 Gordonem a Renou Merchantovými ve městě Gold Coast na jihovýchodě státu Queensland. Název billabong je převzat z jazyka domorodých Austrálců a v překladu znamená mrtvé rameno vodního toku.\n\nSloganem obou zakladatelů vždy bylo “Jenom surfař zná ten pocit!”. Billabong je jednou z největších společností ve světě surfingu, spolu s Quiksilverem a Rip Curlem patří mezi tři špičkové značky. Kromě pro surfaře typických šortek a plavek se v obchodech Billabong prodávají i mikiny, batohy, kraťasy, kšiltovky a další doplňky pro surfaře a skateboardisty.\n\nVýrobky této společnosti se v obchodech neprodávají pouze pod názvem Billabong. Firma je nabízí také pod značkami Palmers Surf, Honolua Surf, Von Zipper, Nixon, Xcel Wetsuits, Tigerlily a Kustom. Značka Element, přesněji Element Skateboards, vyrábí jak oblečení, tak i další pomůcky pro tento stále populárnější sport.\n\n"}
{"id": "681859", "url": "https://cs.wikipedia.org/wiki?curid=681859", "title": "Arista Records", "text": "Arista Records\n\nArista Records je americké hudební vydavatelství, vlastněná Sony Music Entertainment, založená v roce 1974 Clive Davisem. Mezi umělce, kteří spolupracovali s touto společností patří, mimo jiné, i Anderson Bruford Wakeman Howe, Dixie Dregs, Grateful Dead, Whitney Houston, Pierre Moerlen’s Gong, Carlos Santana, Pink, Ace of Base, Meat Loaf, Avril Lavigne, Iggy Pop, GTR, Gary Glitter, Dave Edmunds, Ian Dury a mnoho dalších.\n"}
{"id": "681862", "url": "https://cs.wikipedia.org/wiki?curid=681862", "title": "Leo Slezak", "text": "Leo Slezak\n\nLeo Slezak (18. srpna 1873, Šumperk, Rakousko-Uhersko - 1. června 1946, Rottach-Egern, Německo) byl věhlasný operní tenorista a herec.\n\nV roce 1896 debutoval v Brně v roli \"Lohengrina\", v roce 1898 přešel do Královské dvorní opery v Berlíně, kde však nebyl angažován, načež již po jednom roce přesídlil do Vratislavi. Zde se seznámil se svou pozdější manželkou, herečkou Elisabeth Wertheimovou (1874 - 1944). Poté následovala hostování v Londýně a Vídni, kde byl přijat s nadšením. Od září 1901 byl stálým členem sboru Vídeňské státní opery (roku 1926 se stal čestným členem) a začala jeho úspěšná kariéra. Roku 1907 studoval v Paříži u světoznámého tenoristy Jeana de Reszke, kde si vycizeloval styl pro světovou kariéru. Roku 1909 podepsal tříletou smlouvu s Metropolitní operou v New Yorku, kde byl oslavován jako wagnerovský a verdiovský pěvec. Když při jednom z hostování v Rusku vypukla první světová válka, musel spěšně odjet a byl poté Vídeňany znovu přijat s otevřenou náručí. Proslavil se nejen na operní scéně, ale také jako zpěvák písní. V dubnu 1934 vystoupil ve své poslední roli jako Othello na jevišti Vídeňské státní opery.\n\nJeho hlasový obor byl hrdinný tenor, jeho pianissimo bylo takřka legendární, a i na tehdejších gramofonových nahrávkách, které byly technicky velmi nedokonalé, fascinuje svým hlasem a také úžasnou srozumitelností textu. Svou výškou 195 cm a hmotností téměř 150 kg byl i opticky výrazným zjevem.\n\nRoku 1932 započala jeho druhá kariéra hvězdy německé kinematografie, v nichž ztvárnil zejména komické role a téměř ve všech také zpíval. Mezi nejznámější tituly patří \"La Paloma\" (1934), \"Gasparone\" (1937) a \"Es war eine rauschende Ballnacht\" (1939).\nNespočet anekdot, jejichž věrohodnost je však spíše pochybná, vypovídá o Slezakově velikém smyslu pro humor, který jej neopouštěl ani na jevišti: když jednou při představení „Lohengrina“ jeden z jevištních techniků příliš brzy vypustil labuť, předtím, než do ní tenorista nastoupil, načež se měl užaslého publika zeptat: „Promiňte prosím, kdy jede další labuť?“; tento bonmot se prý našel uplatnění dokonce i v hovorovém jazyce.\n\nLeo Slezak žil převážně ve Vídni, od května 1938 v Berlíně, ve volných chvílích od roku 1911 ve starém selské usedlosti v Egernu na Tegernském jezeře, kde se také spřátelil s Georgem Hirthem a spisovateli L. Thomou a L. Ganghoferem. Ve Vídni se stal členem lóže svobodných zednářů. Své poslední roky života strávil v Rottach-Egernu, kde byl po smrti také pohřben po boku své ženy Elisabeth.\n\nJeho děti Walter (1902 - 1983) a Margarethe (1901 - 1953) se také vydaly po cestě divadelních prken, Walter se proslavil v USA jako filmová hvězda.\n\nRoku 1960 byla po něm ve vídeňské části Währing (18. okrsek) pojmenována ulice \"Leo-Slezak-Gasse\".\n\nNapsal také několik knih, v nichž humorným způsobem popisuje svůj pohnutý život:\n\n\n"}
{"id": "681865", "url": "https://cs.wikipedia.org/wiki?curid=681865", "title": "Jeff Campitelli", "text": "Jeff Campitelli\n\nJeff Campitelli (* 29. prosince 1960) je americký hudebník, nejvíce známý jako bubeník doprovodné skupiny Joe Satrianiho. Jeff je podle časopisu Rolling Stone padesátý nejlepší bubeník všech dob.\n"}
{"id": "681867", "url": "https://cs.wikipedia.org/wiki?curid=681867", "title": "Not of This Earth (album, Joe Satriani)", "text": "Not of This Earth (album, Joe Satriani)\n\nNot of This Earth je debutové studiové album amerického rockového kytaristy Joe Satrianiho, vydané v roce 1986 u Relativity Records. Jedná se o jeho první studiové album, předtím vydal jen The Joe Satriani EP, což bylo EP.\n\nVšechny skladby napsal Joe Satriani.\n\n"}
{"id": "681869", "url": "https://cs.wikipedia.org/wiki?curid=681869", "title": "The Joe Satriani EP", "text": "The Joe Satriani EP\n\nThe Joe Satriani EP je úplně první album amerického rockového kytaristy Joe Satrianiho, vydané v roce 1984. Nejedná se o normální studiové album, ale o EP.\n\n"}
{"id": "681874", "url": "https://cs.wikipedia.org/wiki?curid=681874", "title": "The Heart of Saturday Night", "text": "The Heart of Saturday Night\n\nThe Heart of Saturday Night je druhé studiové album amerického hudebníka Toma Waitse, vydané v roce 1974 u Asylum Records. V roce 2003 se album umístilo na 339. pozici v seznamu časopisu Rolling Stone 500 nejlepších alb všech dob.\n\nVšechny skladby napsal Tom Waits.\n\n\n\n"}
{"id": "681877", "url": "https://cs.wikipedia.org/wiki?curid=681877", "title": "Olympijský stadion (Londýn)", "text": "Olympijský stadion (Londýn)\n\nLondýnský olympijský stadion je hlavní olympijské sportoviště, které bylo centrem dění při letních olympijských hrách v roce 2012. Hned po nich se na stadionu uskutečnily i paralympijské hry. Stadion je postaven na Marshgate Lane ve Stratfordu v Londýně a má kapacitu kolem 80 000 míst, což z něj v současné době dělá třetí největší stadion ve Velké Británii a devátý největší v Evropě.\n\nPříprava pozemku pro stavbu začala v polovině roku 2007. Samotná stavba pak oficiálně začala 22. května 2008, i když neoficiálně se základy začaly budovat již o čtyři týdny dříve. Stadion byl dokončen 29. března 2011. Pravidelně zde závodí britští reprezentační atleti a od roku 2016 zde hrají ligoví fotbalisté West Hamu United.\n\nNávrh nového stadionu byl představen 7. listopadu 2007. Celá konstrukce stadionu tvoří jakousi obří skládanku. Vytvořena je celkem ze tří zcela samostatných částí (1. spodní nedemontovatelná část tribuny, 2. horní tribuna, 3. střešní konstrukce s osvětlovací soustavou), z nich vrchní dvě jsou později demontovatelné. Horní část stadionu tvoří ocelová konstrukce vytvořená ze šroubovaných spojů, ocelová konstrukce střechy pak nese mohutnou osvětlovací soustavu - vyzdvižena na své místo byla předpjatými ocelovými lany pomocí soustavy hydraulických válců. Střecha je potažena polyvinylchloridovou fólií, jenž zde tvoří střešní krytinu.\n\nJeho tvůrce, firma Populous, je společnost specializující se na navrhování sportovních zařízení a také plánování sportovních akcí.\n\nLany podporovaná střešní konstrukce bude zakrývat zhruba dvě třetiny sedaček na stadionu. Šestiměsíční studie provedená olympijskými organizátory zjistila, že kdyby byl stadion úplně bez střechy, mohlo by tím být znehodnoceny všechny případně vytvořené světové rekordy, zatímco využité částečné zakrytí poskytlo nižší možnost větrů, které by mohly zneplatnit rekordy ve sprintu a skocích. Střecha je vyrobena z lehké membrány, jejímž základem je polyvinylchloridový polymer.\n\nVe stadionu nebudou žádné stánky s občerstvením, čímž byla eliminována jakákoliv potřeba pro výstavbu kuchyní a také nutnosti vyšší úrovně protipožární ochrany s nimi související. Namísto toho organizátoři počítají se stánky před stadionem, které byly inspirovány stejným nápadem z Mistrovství světa ve fotbale 2006 v Německu. Tehdy se diváci k jídlu a pití shromažďovali před velkoplošnými obrazovkami, na nichž mohli zároveň sledovat přenosy.\n\n\n"}
{"id": "681893", "url": "https://cs.wikipedia.org/wiki?curid=681893", "title": "Bedřichov (tvrz)", "text": "Bedřichov (tvrz)\n\nTvrz Bedřichov stála v obci Bedřichov, 3 km západně od Pacova, pod který také obec spadá.\n\nNejstarší zpráva o tvrzi a zároveň také o obci pochází z roku 1475, kdy byla majetkem Mikuláše z Bedřichova. V tomto roce na nich zapsal své matce Anně a sestře Dorotě 500 kop českých grošů. Po smrti Mikuláše roku 1500 je tvrz uváděna jako pustá a nikdy nebyla obnovena. Dorota prodala roku 1521 tvrz pražskému měšťanu Jiříku Vlkovi a roku 1528 měnila tvrz majitele znovu. Tentokrát ji poručníci jeho dětí prodali Václavu Robmhápovi ze Suché, který měl v držení pacovský statek. Po připojení k Pacovu již nebyla bedřichovská tvrz připomínána a časem zcela zanikla.\n\n"}
{"id": "681900", "url": "https://cs.wikipedia.org/wiki?curid=681900", "title": "Koloman Gögh", "text": "Koloman Gögh\n\nKoloman Gögh (7. ledna 1948 Kladno – 11. listopadu 1995 Gattendorf, Rakousko) byl československý fotbalový reprezentant maďarské národnosti, obránce, držitel zlaté medaile z mistrovství Evropy roku 1976 a bronzové medaile z mistrovství Evropy roku 1980. Zahynul při dopravní nehodě v Rakousku.\n\nJako žák začínal v Kolárovu, dnes tento stadion nese na jeho počest jeho jméno Štadión Kolomana Gögha. Prvoligový fotbal začal ve Slovanu Bratislava, kde odehrál 225 ligových zápasů a vstřelil 3 branky. Stal se mistrem ligy v letech 1974 a 1975, roku 1974 vyhrál Československý pohár a dvakrát získal i pohár Slovenský (1974 a 1976). V Poháru mistrů evropských zemí nastoupil ve 4 utkáních a v Poháru UEFA nastoupil v 7 utkáních.\n\n\nReprezentační kariéru zahájil 20. prosince 1974 v přátelském utkání proti Íránu. Poté nastala sice 10měsíční pauza, ale po zápase 15. října 1975 proti Maďarsku se zabydlel v základní sestavě, kde během dalších 5 let v československé reprezentaci odehrál celkem 55 zápasů, vstřelil jeden gól. Vrcholem kariéry byla účast na památném ME 1976, kde získal titul Mistra Evropy. Na mistrovství Evropy získal dále o 4 roky později bronz na ME 1980 v Itálii.\n\nTrenérskou kariéru zahájil v Dunajské Stredě již během jeho posledního hráčského angažmá. Následoval návrat do Slovanu Bratislava na pozici asistenta trenéra, kde vydržel 2 sezóny. Jeho poslední štací byla pozice hrajícího trenéra v mužstvu nižší rakouské soutěže SV Gols.\n\n\n\n\n"}
{"id": "681903", "url": "https://cs.wikipedia.org/wiki?curid=681903", "title": "Vladimir Sorokin", "text": "Vladimir Sorokin\n\nVladimir Georgijevič Sorokin (rusky Владимир Георгиевич Сорокин; * 7. srpna 1955, osada Bykovo, Moskevská oblast, SSSR) je ruský spisovatel, scenárista a dramatik, jeden z hlavních představitelů konceptualismu v ruské literatuře.\n\nSorokin vystudoval Moskovskij institut něftjanoj i gazovoj promyšlennosti imeni Gubkina (Moskevský Gubkinův institut zpracování ropy a zemního plynu) а Moskovskij institut něorganičeskoj chimii (Moskevský institut anorganické chemie). Poté, co dokončil vysokoškolské studium v oboru mechanického inženýrství, pracoval Sorokin asi rok v časopise Smena, odkud byl propuštěn, protože odmítl vstoupit do komsomolu. Zabýval se knižní grafikou, malířstvím a konceptuálním uměním. Jeho díla byla vystavovaná na mnoha uměleckých výstavách a také vytvořil ilustrace k asi 50 knihám.\n\nSorokinovy první literární zkušenosti se datují do začátku 70. let: v roce 1972 poprvé vyšly jeho básně v novinách Za kadry něftjanikov (Naftařská tajemství). Jeho literární vývoj se odehrával v prostředí umělců a spisovatelů moskevského undergroundu osmdesátých let. V roce 1985 vyšel v pařížském časopise \"A-Ya\" výběr šesti Sorokinových povídek a v témže roce vydalo francouzské nakladatelství Sintaxis jeho román \"Očereď\" (česky vyšlo jako \"Fronta\"), kvůli čemuž ho vyslýchala KGB.\n\nJe pokládán za představitele postmodernismu a v jeho povídkách i románech se mísí různé literární styly. V sovětském období, kdy jeho práce vycházely v samizdatu, měl blízko ke skupině moskevských konceptualistů. Oficiální publikace v SSSR se dočkal až v roce 1989, kdy lotyšský časopis \"Rodnik\" (Pramen) otiskl v listopadovém čísle několik jeho povídek. O něco později se Sorokinovy povídky začínají objevovat i v ruských časopisech a sbornících jako například \"Treťja modernizacija\" (Třetí modernizace), \"Mitin žurnal\" (Míťův žurnál), \"Mesto pečati\" (Místo tisku), \"Iskusstvo kino\" (Filmové umění), \"Koněc veka\" (Konec století), \"Vestnik novoj litěratury\" (Věstník nové literatury).\n\nV březnu 1992 se Vladimir Sorokin dostal do povědomí širokého okruhu čtenářů – v časopise \"Iskusstvo kino\" je otištěn jeho román \"Fronta\", moskevské nakladatelství Russlit vydává jeho \"Sbornik rasskazov\" – sbírku povídek, která se dostala na užší seznam knih nominovaných na cenu „Russkij Buker“ (ruská literární cena vytvořená po vzoru britské Booker Prize). V roce 2001 obdržel Sorokin literární ocenění „Cena Andreje Bělého“(„Премия Андрея Белого“) za významný přínos ruské literatuře.\n\nNáměty Sorokinových děl se často u čtenářů setkávaly s rozporuplným přijetím. Občanské hnutí „Iduščije vmestě“ (Jdoucí společně) uspořádalo řadu akcí zaměřených proti činnosti spisovatele a také na něj podalo žalobu u soudu za údajně pornografická místa v jeho dílech. Soud nicméně v Sorokinových knihách pornografii nenašel.\n\n23. března 2005 se v divadle Bolšoj těatr (Velké divadlo) konala světová premiéra opery Děti Rozentalja (Rosenthalovy děti) skladatele Leonida Děsjatnikova, ke které Vladimir Sorokin napsal libreto.\n\nKnihy Vladimira Sorokina byly přeloženy do desítek jazyků, mimo jiné do angličtiny, francouzštiny, němčiny, nizozemštiny, finštiny, švédštiny, italštiny, polštiny, ukrajinštiny, japonštiny a korejštiny. Jeho knihy publikují přední nakladatelství, jako například Gallimard, Fischer, DuMont, BV Berlin, Haffman, Verlag Der Autoren.\n\nVladimir Sorokin je členem ruského PEN klubu. V současnosti žije v Moskvě; je ženatý a má dvě dcery – dvojčata.\n\n\n\n\n\n\n\n\n\n\n\n"}
{"id": "681911", "url": "https://cs.wikipedia.org/wiki?curid=681911", "title": "Marnivost", "text": "Marnivost\n\nMarnivost je lidská vlastnost, která se projevuje jako nadřazené chování nad ostatními lidmi. Můžeme ji definovat jako touhu po vyšší atraktivitě, nadřazenosti finanční, fyzickém vzhledu či vrozeném talentu. Marnivý člověk má zálibu ve zdobení vlastního zevnějšku. Podobná lidská vlastnost je ješitnost.\n\nBlízký pojem je pýcha, který v křesťanském učení patří mezi Sedm hlavních hříchů.\n\nMarnivost naruby je vlastnost člověka, který má tendenci zakazovat ostatním, čeho se sám musel vzdát. To, co si on nemůže dovolit, nechce dovolit ani ostatním. Snaží se docílit sounáležitosti ostatních se svou osobou. Odborně se tato forma úhybného chování nazývá reaktivní formace.\n"}
{"id": "681913", "url": "https://cs.wikipedia.org/wiki?curid=681913", "title": "Jozef Móder", "text": "Jozef Móder\n\nJozef Móder (* 19. září 1947, Tvrdošovce) je bývalý slovenský fotbalista, záložník, československý reprezentant, držitel zlaté medaile z mistrovství Evropy roku 1976. Jeho bratr Ladislav byl rovněž fotbalistou.\n\nFotbalovou kariéru začal v rodných Tvrdošovcích za Družstevník Tvrdošovce (1960–1965). Ligovou kariéru začal v roce 1966 v Interu Bratislava, ale po roce přestoupil do Lokomotívy Košice, s níž nejvíce spojil svůj fotbalový život, získal s ní mimo jiné dvakrát Československý pohár (1977, 1979). Jeho působení v Lokomotivě Košice přerušila pouze základní vojenská služba, kterou si odsloužil v letech 1971–1973 v Dukle Praha. V československé lize nastoupil ve 318 zápasech a vstřelil 75 gólů. V letech 1980–1982 hrál za rakouský klub Grazer AK, s nímž roku 1981 získal Rakouský pohár. Během tohoto působení se mu podařilo vstřelit gól přímo z rohového kopu. V Poháru vítězů pohárů nastoupil v 9 utkáních a v Poháru UEFA ve 3 utkáních.\n\nPrvní reprezentační zápas odehrál v přátelském zápase 26. dubna 1972 proti Lucembursku. Na mistrovství Evropy roku 1976 odehrál oba zápasy ve finálové části. S reprezentačním dresem se rozloučil 21. září 1977 v kvalifikačním zápase na MS 1978 proti Skotsku. V československé reprezentaci odehrál 17 zápasů a vstřelil 3 góly, všechny tři ve čtvrtfinále mistrovství Evropy 1976 do sítě Sovětského svazu.\n\nJako trenér působil delší dobu v zahraničí, např. v letech 1985–1986 působil v Kuvajtu, kam se vrátil jako trenér spolu s košickým hráčem Miroslavem Sovičem.\n\n\n"}
{"id": "681922", "url": "https://cs.wikipedia.org/wiki?curid=681922", "title": "Krecl", "text": "Krecl\n\nKrecl (též Grecl) neboli Špalíček byl soubor historických středověkých domů, který až do roku 1975 stával na Masarykově náměstí v Jihlavě. Dnes na tomto místě stojí obchodní dům Prior. Obdobou Kreclu byly v Česku např. Špalíček v Chebu nebo Malý Špalíček na Zelném trhu v Brně.\n\nKrecl vznikl ve 13. století, patrně v souvislosti s vznikem náměstí. Postupně se jeho okolí stalo centrem důležitého dění ve městě – např. v roce 1436 zde byla vyhlášena Basilejská kompaktáta, znamenající v podstatě konec husitských válek. Na obrazu z 19. století zachycujícím vyhlášení kompaktát (dnes je obraz vystaven v Muzeu Vysočiny) má Krecl ještě gotickou podobu. Později prošel postupně renesančními a barokními úpravami. Do sklepení Kreclu také ústila část jihlavských katakomb.\n\nOznačení \"Krecl, \"či\" Kretzl\" pochází z rakouské němčiny, a to konkrétně ze slova \"\", které označuje blok sousedních domů.\n\nLikvidace Kreclu se odehrála po částech. První část likvidace byla zahájena 23. dubna 1974 v 0:30 hodin. Tehdy byla odstřelena většina komplexu mimo dvou historicky nejvzácnějších rohových domů. Tyto domy byly zbořeny v prosinci roku 1975. V roce 1978 byl položen základní kámen obchodního domu Prior, který byl otevřen v květnu 1983. Paradoxně jen o pár měsíců dřív se historické jádro Jihlavy dočkalo prohlášení za městskou památkovou rezervaci.\n\nLikvidaci Kreclu řídil tehdejší předseda Městského národního výboru Karel Prchal. Aby se zabránilo kritice ze strany památkářů, byl poté sesazen z místa předsedy Městského národního výboru a dosazen na post místopředsedy Okresního národního výboru.\n\n"}
{"id": "681927", "url": "https://cs.wikipedia.org/wiki?curid=681927", "title": "Tvrdošovce", "text": "Tvrdošovce\n\nTvrdošovce jsou obec na Slovensku, v okrese Nové Zámky, v Nitranském kraji. V obci se nachází vzácná historická památka – kostel sv. Štefana kráľa ze 14. století. První písemná zmínka o obci pochází z roku 1221.\n\nV obci se narodil například fotbalový reprezentant a mistr Evropy z roku 1976 Jozef Móder či sochař a medailér Mikuláš Rutkovský.\n\n\n"}
{"id": "681942", "url": "https://cs.wikipedia.org/wiki?curid=681942", "title": "Urolitiáza", "text": "Urolitiáza\n\nUrolitiáza je stav, kdy se v orgánech vylučovací soustavy utvářejí ledvinové kameny.\n\nNastává při tvorbě vysoce koncentrované moči, při opakovaných zánětech ledvinových pánviček nebo močového měchýře, při nesprávném užívání některých léků, při dlouhodobém omezení tělesné aktivity, při genetických dispozicích. Může se uplatnit i několik faktorů najednou.\n\nPříznaky urolitiázy jsou ledvinová kolika, zástava moče až selhání ledvin, krev v moči, dysurie.\n\nPříznaky ledvinové koliky jsou vyhledávání úlevové polohy, neklid, intenzivní kolikovitá bolest vyzařující do třísla, nevolnost, zvracení, pocení, bledost.\n\nKonzervativní léčba: klid na lůžku, nárazová pitná kúra – diuréza 2000 ml za 24 hod. infúzní terapie se spasmolytickým a vazodilatančním účinkem, spasmolytika i.m, i.v, užívání preparátů k úpravě Ph moče, diuretika, antiuretika, dieta dle složení konkrementů.\n\nChirurgická léčba: punkční nefrostomie, perkutánní extrakce kamene, mimotělní rozdrcení kamenů rázovými vlnami.\n\nPohybový režim: klid na lůžku, klient si sám zvolí úlevovou polohu, klient se vyvaruje zbytečných pohybů a otřesů. Po ústupu bolesti je pacient pomalu aktivizován. Sleduje se bolest, nauzea, celkový stav, FF, zvracení, projevy infekce, dysurie, diuréza, drény, účinky léků.\n\nVýživa se řídí podle složení konkrementů:\n"}
{"id": "681955", "url": "https://cs.wikipedia.org/wiki?curid=681955", "title": "Pink Floyd: Od založení do současnosti", "text": "Pink Floyd: Od založení do současnosti\n\nPink Floyd: Od založení do současnosti (původně (anglicky): \"Inside Out: A Personal History of Pink Floyd\") je osobní monografie, napsaná Nickem Masonem, bubeníkem anglické progresivně rockové skupiny Pink Floyd, ve Spojeném království poprvé vydaná 7. října 2004. Mason byl jediným členem skupiny, který se objevil ve všech obdobích existence. Kniha pojednává o psychedelických začátcích skupiny se Sydem Barrettem přes období, kdy byl frontmanem Roger Waters až po poslední období, kdy byl frontmanem David Gilmour. Kniha byla později v aktualizovaných a upravených reedicích znovu vydána v letech 2005 (zmíněno společné vystoupení na Live 8), 2006 (Barrettova smrt) a 2011 (úmrtí Ricka Wrighta).\n\n"}
{"id": "681968", "url": "https://cs.wikipedia.org/wiki?curid=681968", "title": "Jozef Barmoš", "text": "Jozef Barmoš\n\nJozef Barmoš (* 28. srpna 1954, Šurany) je bývalý slovenský fotbalista, československý reprezentant, držitel zlaté medaile z mistrovství Evropy roku 1976 a bronzové medaile z mistrovství Evropy roku 1980, účastník mistrovství světa roku 1982 ve Španělsku. Ženatý, dvě děti (syn Pavel působil jako profesionální fotbalista na Slovensku, v Litvě a Rakousku). Vzdělání: právnická fakulta UK Bratislava, trenér fotbalu, PRO licence.\n\nPrvní fotbalové krůčky jsou spojeny v letech 1960–1970 s týmem Družstevník Bešeňovo. Celou svou ligovou kariéru prožil v Interu Bratislava, s výjimkou vojenské služby v Dukle Praha. V roce 1978 dosáhl svého největšího individuálního ocenění – 2. nejlepší fotbalista Československa. V roce 1979 se dočkal i titulu mistra ligy za Duklu Praha. V závěru kariéry čtyři roky odehrál v belgickém Racing Jet Brusel.\n\nPremiéru v reprezentačním dresu si odbyl v přátelském zápase proti Maďarsku 9. listopadu 1977. V československé reprezentaci odehrál v letech 1977–1982 celkem 52 zápasů. Dokázal vstřelit jeden gól, bohužel do vlastní sítě v zápase skupiny na mistrovství světa roku 1982 ve Španělsku proti Anglii. Poté následoval ještě jeden zápas 24. června 1982 proti Francii a tím svoji kariéru v reprezentaci ukončil.\n\nPo skončení hráčské kariéry se stal fotbalovým trenérem. V letech 1989–1991 působil ještě jako hrající trenér v rakouském týmu nižší soutěže SV Sieghartskirchen. Následně přešel k týmu reprezentace Slovenska do 19 let, kde působil po dobu 4 let až do roku 1995. Do roku 1998 trenér Slovenska do 21 let a asistent \"A\" týmu Slovenska, poté přešel k ligovému týmu MŠK Žilina (1999–2000), následně pracoval v letech 2001–2005 jako generální manažer Interu Bratislava. Za tuto dobu se stal tým 1x mistrem Slovenska a 1x vítězem Slovenského poháru. V letech 2006–2007 působil jako trenér Slovenska do 20 let, v letech 2007–2008 jako trenér Slovenska do 21 let, od roku 2009 působí jako prezident FK Interu Bratislava o.z.. V sezóně 2010–2011 fotbalisté Interu Bratislava vyhráli pátou, nejnižší ligu a postoupili do čtvrté.\n\n"}
{"id": "681974", "url": "https://cs.wikipedia.org/wiki?curid=681974", "title": "Čechočovice (tvrz)", "text": "Čechočovice (tvrz)\n\nTvrz Čechočovice stávala v obci Čechočovice nedaleko Třebíče.\n\nPrvní zmínka o Čechočovicích je z roku 1358, kdy patřila Hrutovi z Čechočovic. Dále jsou jako majitelé uváděni Vok z Čechočovic, Ctibor z Čechočovic a Boček ze Slavic. Následně byla tvrz prodána bratrům z Rochova a roku 1499 ji získávají Valdštejnové.\n\nPřesná lokalita tvrze není známa. Pravděpodobně stála v místech domu č. p. 19 nebo v nejbližším okolí. Nejpravděpodobnější se zdá být kopeček na zahradě tohoto domu, který je dnes z velké části porušený. Dnes zde stojí skleník.\n\nPodle místních obyvatel stávala tvrz na přiléhající zahradě (dříve mokřina při potoku), kde ještě před nedávnem byly patrné zbytky valů. Do dnešních dní se ovšem nic nezachovalo a bez archeologického průzkumu bude těžké určit přesnou lokalitu.\n\nV zahradě domu stojí porušená terénní vyvýšenina s mělkým valem s rozměry přibližně 10–12 metrů. Výška valu je cca 4 metry, místo je dnes však zastavěno skleníkem, směrem na západ od vyvýšeniny je snad vidět pozůstatek příkopu.\n\n"}
{"id": "681975", "url": "https://cs.wikipedia.org/wiki?curid=681975", "title": "Set the Controls for the Heart of the Sun", "text": "Set the Controls for the Heart of the Sun\n\nSet the Controls for the Heart of the Sun je skladba britské skupiny Pink Floyd, která poprvé vyšla na albu \"A Saucerful of Secrets\" v červnu 1968. Jejím autorem je baskytarista Roger Waters, který ji také nazpíval.\n\nJedná se o epickou space rockovou skladbu, jednu z prvních písní Rogera Waterse, který na ni na pracoval čtyři měsíce, než ji skupině předložil. Její text pochází ze starověké čínské poezie, Waters si vypůjčil verše od básníků Li Šang-jina a Li Chea, kteří žili v 8. a 9. století. Podle autora skladby je jeho textařským dílem pouze název, který ale lze také nalézt ve sci-fi románu \"Fireclown\" od Michaela Moorcocka.\n\nProtože „Set the Controls for the Heart of the Sun“ byla nahrávána v průběhu půl roku, účinkují v ní jak původní frontman kapely Syd Barrett, tak i jeho kamarád David Gilmour, který jej na začátku roku 1968 nahradil. Jedná se tedy o jedinou skladbu, kde lze slyšet všech pět členů Pink Floyd dohromady, ačkoliv Barrettova kytarová hra je zde skryta pod dominantními klávesami Ricka Wrighta. Nick Mason hraje v této skladbě na bicí tympánovými paličkami, svou hrou a rytmem se snažil napodobit svoji oblíbenou píseň „Blue Sands“ jazzového bubeníka Chica Hamiltona.\n\nSkladba „Set the Controls for the Heart of the Sun“ byla jedním ze základů koncertů Pink Floyd na konci 60. let 20. století, její délka dosahovala i 14 minut. Prvním doloženým vystoupením, kde tato píseň zazněla, je koncert z 21. září 1967 v anglickém Worthingu. V setlistu zůstala i na přelomu 60. a 70. let, například v roce 1972 byla většinou hrána jako přídavek. Naposledy ji Pink Floyd odehráli na koncertě konaném dne 13. října 1973 ve Vídni.\n\nTaké pro Rogera Waterse je tato skladba jednou ze stálic jeho sólových koncertů. V upraveném aranžmá, s ženskými vokály, kytarovým sólem a saxofonovými sóly ji zařadil na setlist svého prvního turné The Pros and Cons of Hitch Hiking (1984–1985), zazněla též na koncertech v rámci druhé a třetí části turné In the Flesh (2000–2002) a na celém turné The Dark Side of the Moon Live (2006–2008). V roce 2018 byla skladba zařazena na program debutového turné skupiny Nick Mason's Saucerful of Secrets.\n\nNahrávání písně začalo 8. srpna 1967 v EMI Studios, kdy byly nahrány stopy kytary a baskytary. V proběhu října toho roku byly natočeny přehrávky, stejně jako v lednu 1968, kdy již Barretta nahradil Gilmour. Skladba o délce 5 minut a 27 sekund vyšla 28. června 1968 na albu \"A Saucerful of Secrets\". Posléze byla vydána též na kompilacích \"Works\" (1983) a \"\" (2001). Živé koncertní verze vyšly na dvojalbu \"Ummagumma\" (stopáž 9:12, 1969) a na videozáznamu \"Pink Floyd v Pompejích\" (1972). Vydána byla také sólová verze Rogera Waterse na koncertním dvojalbu a videozáznamu \"In the Flesh\" (stopáž 7:15, 2000).\n\nVe dnech 18. a 19. února 1968 natočili Pink Floyd již s Davidem Gilmourem a bez Syda Barretta černobílý videoklip pro belgickou televizi RTB. Klip byl na playback nahrán v bruselských studiích RTB.\n\n"}
{"id": "681981", "url": "https://cs.wikipedia.org/wiki?curid=681981", "title": "Corporal Clegg", "text": "Corporal Clegg\n\n„Corporal Clegg“ je skladba britské rockové skupiny Pink Floyd, poprvé vyšla jako čtvrtá v pořadí na albu \"A Saucerful of Secrets\" v červnu 1968. Jejím autorem je baskytarista Roger Waters.\n\nPíseň pojednává o desátníku Cleggovi, válečném veteránovi z druhé světové války, který v roce 1944 přišel o nohu. Jedná se o první zmínku o válce v textech Pink Floyd, v pozdějších letech toto téma začal hojně využívat právě Roger Waters, jehož otec zemřel v bojích roku 1944. Ke skladbě natočili Pink Floyd pro belgickou televizi RTB ve dnech 18. a 19. února 1968 černobílý videoklip. Pro zvukovou stopu (natáčeno na playback) byla použita pracovní verze s odlišným koncem a zcela jinou závěrečnou slokou. Druhý videoklip pochází z 22. července 1969 z produkce západoněmecké televize SDR, v něm byla skupina natočena při bitvě s jídlem.\n\nPink Floyd tuto skladbu nikdy živě nehráli. Studiová verze o délce 4 minuty a 12 sekund byla natočena v průběhu února 1968 v EMI Studios pod dohledem producenta Normana Smithe a vyšla na albu \"A Saucerful of Secrets\". Píseň „Corporal Clegg“ nebyla zařazena na žádné kompilační album.\n\n"}
{"id": "681985", "url": "https://cs.wikipedia.org/wiki?curid=681985", "title": "Achaimenés", "text": "Achaimenés\n\nAchaimenés (staropersky \"Hachámaniš\", elamsky \"Hakamanuiš\", akkadsky \"Amaniša\", řecky \"Ἀχαιμένης\") byl bájný eponymní prapředek achaimenovské dynastie a současně první perský král. Jeho potomky údajně byli příslušníci obou linií vládnoucího rodu v perské říši, Kýrova i Ariaramnova. Jméno \"Hachámaniš\" ve staroperštině znamená „s přátelským duchem“.\n\nPodle tradice Achaimenés kolem roku 700 př. n. l. odvedl svůj lid z oblasti jižně od Urmijského jezera do nových sídel v jižním Íránu, v pozdější Persidě (dnes Fárs). Hliněná tabulka nalezená v Súsách dokládá, že Peršané v prostoru pobývali nejpozději od roku 685 př. n. l., a to je také první jisté datum pro Achaimenovu vládu. Antičtí Řekové v Achaimenovi viděli syna mýtického hrdiny Persea, který byl vychován orlem.\n\n\n"}
{"id": "681988", "url": "https://cs.wikipedia.org/wiki?curid=681988", "title": "Cirrus Minor", "text": "Cirrus Minor\n\n„Cirrus Minor“ je úvodní skladba z soundtracku anglické původně psychedelicky rockové hudební skupiny Pink Floyd More z roku 1969. V roce 2007 skladbu předělal francouzský zpěvák Étienne Daho na svém albu „L’Invitation“.\n\n"}
{"id": "681990", "url": "https://cs.wikipedia.org/wiki?curid=681990", "title": "2XS", "text": "2XS\n\n2XS je třinácté studiové album skotské rockové hudební skupiny Nazareth, vydané v roce 1982 u A&M Records.\n\n\n"}
{"id": "681992", "url": "https://cs.wikipedia.org/wiki?curid=681992", "title": "Andrèj Mezin", "text": "Andrèj Mezin\n\nAndrèj Anatóljevič Mezin (* 8. července 1974, Čeljabinsk, Sovětský svaz) je běloruský hokejový brankář hrající v týmu Avangard Omsk ve východoevropské lize KHL.\n\nMezin začínal v Traktoru Čeljabinsk, ale během mládí přesídlil do Běloruska do týmu Chimik-SKA Novopolock. Do Severní Ameriky odešel v roce 1993, kdy začal chytat za Brockville Braves v lize Central Canada Hockey League. Později v sezóně 1993-94 hrál poprvé v profesionální lize za tým Roanoke Express v ECHL. Ve své druhé zámořské sezóně vyhrál v lize Colonial Hockey League cenu pro nejlepšího hráče a brankáře ligy. V CoHL hrál za Flint Generals. V roce 1996 s Flintem ligu vyhrál a získali tak Colonial Cup. V sezóně 1995-96 odehrál současně 1 zápas za Fort Wayne Komets v lize International Hockey League. V sezóně 2006-07 s Flintem vypadli v Colonial Cupu s Quad City Mallards. Během té sezóny nastoupil také v deseti utkáních za Las Vegas Thunder v lize IHL a v sedmi zápasech za Rochester Americans v lize American Hockey League. Na prosazení se v Severní Americe rezignoval po své páté sezóně v zámoří a poté co v sezóně 1997-98 vypadli v Colonial Cupu s Flintem opět proti Mallards. Mezin chytal i ve čtyřech zápasech IHL tentokrát v týmu Detroit Vipers. Poté se vrátil do Evropy, kde nastoupil na svém prvním Mistrovství světa a na kterém skončili osmí.\n\nMezin byl nominován do běloruského národního týmu a podílel se na úspěchu Běloruska v kvalifikačním turnaji na Zimní olympijské hry 1998 v Naganu, když se Bělorusko vůbec poprvé v tomto sportu kvalifikovalo na OH. Na samotných olympijských hrách vypadli senzačně až ve čtvrtfinále s Ruskem v poměru 1:4. V roce 1998 podepsal smlouvu s německým klubem Norimberk Ice Tigers hrajícím v lize Deutsche Eishockey Liga. Ve své první sezóně v Norimberku byl s týmem vyřazen až ve finále playoff proti Adleru Mannheim. Poté nastoupil za Bělorusko na svém druhém Mistrovství světa.\n\nV následující sezóně se připojil k týmu Berlín Capitals, se kterými skončili na šestém místě základní části a v playoff byli vyřazeni týmem Kölner Haie. V sezóně 2000-01 se s Berlínem kvalifikovali do playoff z osmého místa základní části a byli vyřazeni v prvním kole týmem Adler Mannheim. Ve své třetí sezóně u Capitals se berlínský klub topil v dluzích a byl penalizován šesti odebranými body. Základní část ukončili na patnáctém místě, kvůli čemuž byli nuceni hrát baráž. Nakonec byli Capitals nuceni prodat licenci a bez ohledu na výsledek baráže, tak sestoupili do 2. bundesligy. Baráž se Schwenningenem vyhráli 4:3 na zápasy. V roce 2002 se účastnil Zimních olympijských her v Salt Lake City, kde běloruský tým ve čtvrtfinále senzačně vyřadil Švédsko 4:3 a Mezin si připsal 44 zásahů. Na OH skončili na překvapivém čtvrtém místě.\n\nV roce 2002 se rozhodl pro návrat do Ruska, kde měl nastupovat v Superlize za Ak Bars Kazaň, za který ale odchytal pouze jeden zápas a kvůli konkurenci brankářů Andreje Careva a Dmitrije Lačanova hrál zbytek sezóny 2002-03 v rezervní lize Pervaja liga, která byla třetí nejvyšší ligou v Rusku. V sezóně 2003-04 nastupoval v české Extralize za HC České Budějovice, se kterými po nepovedené baráži s klubem HC Dukla Jihlava spadli do 1. ligy.\n\nPřed sezónou 2004-05 podepsal smlouvu s týmem SKA Petrohrad hrajícím v ruské Superlize. Podařilo se mu upevnit si pozici prvního brankáře týmu i přes konkurenci Gartha Snowa. Úspěšná sezóna znamenala pro Mezina mnoho nabídek, ze kterých se rozhodl přijmout nabídku týmu Salavat Julajev Ufa. S Ufou skončili v sezóně 2005-06 na sedmém místě základní části a vypadli ve čtvrtfinále s budoucími šampiony Ak Bars Kazaň. V následující sezóně 2006-07 přišel o pozici jedničky týmu v konkurenci s Vadimem Tarasovem. Po sezóně skončili na třetím místě základní části a byli vyřazeni ve čtvrtfinále týmem HC CSKA Moskva.\n\nV roce 2007 podepsal smlouvu s obhájcem titulu Metallurgem Magnitogorsk. Sezónu 2007-08 dokončil s nejlepší úspěšností zásahů v Superlize. Po příchodu kanadského brankáře Travise Scotta byl postupně nahrazen na pozici jedničky týmu a Scott také pomohl Metallurgu k vítězství v poháru Super six. Scott také chytal v playoff. Mezin se stal v týmu přebytečným a při omezeních počtů zahraničních hráčů v týmu byl nahrazen i na pozici dvojky Iljou Proskurjakovem. Konec sezóny byl také poznamenán jeho osobními problémy, když se rozvedl s manželkou a matkou svých dvou dětí. I to mělo vliv na to, že odmítl reprezentovat Bělorusko na MS 2008. Před sezónou zanikla Superliga a byla nahrazena mezinárodní ligou KHL. V sezóně 2008-09 se podílel na vítězství Metallurgu v Lize Mistrů a v playoff Gagarinova poháru byli vyřazeni Lokomotivem Jaroslavl.\n\nV roce 2009 přestoupil do Dynama Minsk, kde měl postavení jednoho ze spolumajitelů klubu. V sezóně 2009-10 byl vybrán do utkání Matč Zvezd KHL 2010, kde chytal za Jašinův tým. V roce 2009, také vychytal s Dynamem Spenglerův pohár. Mezin startoval na Zimních olympijských hrách 2010 ve Vancouveru.\n\n\n\nLegenda\n\n"}
{"id": "681998", "url": "https://cs.wikipedia.org/wiki?curid=681998", "title": "Monomachova čapka", "text": "Monomachova čapka\n\nMonomachova čapka (, \"šapka Monomacha\"), někdy označovaná jako zlatá čapka (\"шапка золотая, šapka zolotaja\"), je jedním z symbolů ruského panovníka, nejstarší z ruských korun. Je to někdejší koruna všech velkoknížat moskevských a carů počínaje Dmitrijem Donským (1359–1389) po Petra Velikého (1689–1725). V současnosti je vystavena ve zbrojnici moskevského Kremlu.\n\nTato vzácná zlatnická práce vznikla kolem roku 1300 (pozn.: jiné prameny uvádějí vznik v 8. až 9. století); ke korunovaci ruských carů byla používána do roku 1682. Poprvé je zmiňována ve spojitosti s korunovačním obřadem roku 1498. V 15. století, za vlády velkého knížete moskevského Ivana III., byla opředena pověstí: prý ji získal kyjevský kníže Vladimír Monomach (1113–1125) od byzantského císaře Konstantina Monomacha. Vznik pověsti je dáván do souvislosti s vzestupem moci a nároku moskevského panovníka na císařský titul. Po Monomachově čapce byla při korunovačních obřadech používána Kazaňská koruna zhotovená za Ivana Hrozného roku 1553.\n\nZákladem koruny je byzantská zlatnická práce bohatě zdobená filigránem. Vrcholová část s křížkem, osazení drahokamů a kožešinový lem byly doplněny později.\n\n\n"}
{"id": "682009", "url": "https://cs.wikipedia.org/wiki?curid=682009", "title": "Surfing with the Alien", "text": "Surfing with the Alien\n\nSurfing with the Alien je druhé studiové album amerického rockového kytaristy Joe Satrianiho, vydané v roce 1987 u Relativity Records.\n\nVšechny skladby napsal Joe Satriani.\n\n"}
{"id": "682016", "url": "https://cs.wikipedia.org/wiki?curid=682016", "title": "Dušan Galis", "text": "Dušan Galis\n\nDušan Galis (* 24. listopadu 1949, Ružomberok) je bývalý slovenský fotbalista, trenér a politik.\n\nByl československý reprezentant, držitel zlaté medaile z mistrovství Evropy roku 1976. V československé reprezentaci odehrál 8 zápasů a vstřelil jeden gól (v kvalifikačním utkání na mistrovství Evropy 1976 proti Anglii). V roce 1976 se jakožto hráč VSS Košice stal s 21 góly nejlepším střelcem 1. československé ligy. S týmem VSS Košice roku 1973 získal i Slovenský pohár. V československé lize hrál za VSS Košice a Slovan Bratislava, nastoupil ve 226 utkáních a vstřelil 89 gólů. Dále hrál ve Španělsku za Cádiz CF, druhou slovenskou ligu za ZVL Žilina, V Belgii za KSC Hasselt a opět druhou slovenskou ligu za ZŤS Petržalka. V Poháru mistrů evropských zemí nastoupil ve 2 utkáních.\n\nPo skončení hráčské kariéry se stal fotbalovým trenérem. Se Slovanem Bratislava získal v roce 1992 československý titul, po vzniku samostatné slovenské ligy s ním pak získal i tři tituly slovenské a Slovenský pohár. Ten získal posléze i jako trenér Spartaku Trnava. V letech 2003–2006 byl trenér slovenské reprezentace. Přivedl své mužstvo do baráže o postup na mistrovství světa 2006, tam však neuspělo. V srpnu 2013 přijal nabídku Slovanu Bratislava a vrátil se k A-mužstvu, kde posílil bez nároku na finanční odměnu trenérský tým (Valovič, Kontír). Vedení klubu proklamovalo, že by to mělo být pouze dočasné řešení, zároveň nevyloučilo jeho možné setrvání do konce sezóny.\n\nV roce 2006 započal svou politickou dráhu. Stal se poslancem slovenského parlamentu (Národní rady Slovenské republiky) za sociální demokracii (SMER). Svůj mandát obhájil ve volbách roku 2010.\n\n\n"}
{"id": "682018", "url": "https://cs.wikipedia.org/wiki?curid=682018", "title": "A New Machine", "text": "A New Machine\n\n„A New Machine (Part 1)“ a „A New Machine (Part 2)“ jsou sedmá a devátá skladba ze studiového alba anglické progresivně rockové skupiny Pink Floyd \"A Momentary Lapse of Reason\" z roku 1987.\n\n"}
{"id": "682021", "url": "https://cs.wikipedia.org/wiki?curid=682021", "title": "Beladice", "text": "Beladice\n\nBeladice jsou obec na Slovensku ležící v okrese Zlaté Moravce v Nitranském kraji.\n\nObec leží v severní části Žitavské pahorkatiny v dolině potoka Drevenica. Střed obce leží v nadmořské výšce 166 metrů, katastr obce mezi 165 a 240 m n. m. Reliéf má charakter pahorkatiny, z hornin převažují třetihorní jíly, spraše a štěrky.\n\nPrvní písemná zmínka o obci pochází z roku 1156 jako Belad. Později se v písemných záznamech objevuje pod názvy Nagbelad (1429), Male Beladicze (1773), Beladice (1920), maďarsky Bélád. V roce 1268 patřila část obce hradu Tekov, část zemanům, později ve 13. století panství Jelenec. Dalšími majiteli byli Berehenyiovi, Majthényiovi, Jesenskovi a Szent-Iványiovi. Roku 1573 přepadli obec Turci. Obec si do dnešních časů zachovala zemědělský ráz. \nV roce 1976 došlo ke sloučení obcí Beladice, Malé Chrášťany, Veľké Chrášťany a Pustý Chotár do jedné obce, která si ponechala název Beladice.\n\n\n\n\n"}
{"id": "682031", "url": "https://cs.wikipedia.org/wiki?curid=682031", "title": "Gattendorf (Burgenland)", "text": "Gattendorf (Burgenland)\n\nGattendorf je obec na východě Rakouska, okres Neusiedl am See ve spolkové zemi Burgenland. Leží blízko hranic s Maďarskem.\n\nMá rozlohu 25,1 km² a žije zde 1 191 obyvatel (31. 12. 2009).\n\nLeží asi 16 km jihozápadně od centra Bratislavy u obcí Potzneusiedl a Parndorf.\n\nVětšina území obce je rovinatá. Díky blízkosti Neziderského jezera má oblast mírné, ale větrné podněbí.\n\n"}
{"id": "682033", "url": "https://cs.wikipedia.org/wiki?curid=682033", "title": "Black Night", "text": "Black Night\n\n„Black Night“ je skladba britské hard rockové hudební skupiny Deep Purple, poprvé vydaná jako singl v roce 1970. Skladba také vyšla na reedici alba In Rock, vydané při příležitosti vydání jeho původní verze.\n\n"}
{"id": "682034", "url": "https://cs.wikipedia.org/wiki?curid=682034", "title": "Seznam měst v Manitobě", "text": "Seznam měst v Manitobě\n\nSeznam měst v Manitobě obsahuje sídla s více než 2500 obyvateli. Seznam obsahuje všechna města se statutem \"city\" a dále lokality se statuty \"town\", \"village\", \"northern community\", \"designated place\" and \"local urban district\", \"population centre\" a indiánské rezervace. Neobsahuje žádné obce se statutem \"rural municipalities\" a jiné obce a okresy, v nichž se nenachází \"urban communities\".\n\n\n"}
{"id": "682060", "url": "https://cs.wikipedia.org/wiki?curid=682060", "title": "Scream (album)", "text": "Scream (album)\n\nScream je desáté studiové album anglického heavy metalového zpěváka Ozzy Osbournea, vydané v červnu roku 2010.\n\n"}
{"id": "682073", "url": "https://cs.wikipedia.org/wiki?curid=682073", "title": "Eskortní letadlová loď", "text": "Eskortní letadlová loď\n\nEskortní letadlová loď byla typem malé, levné a pomalé letadlové lodě, sloužící zejména k doprovodu konvojů, vyhledávání ponorek, podpoře vyloďovacích operací a k přepravě letadel. Nebyly určeny pro vedení námořních bitev proti hlavním kategoriím válečných lodí. Eskortní letadlové lodě byly specifickou kategorií lodí vzniklou za druhé světové války a používanou britským královským námořnictvem, americkým námořnictvem a japonským císařským námořnictvem. K jejich stavbě bývaly využívány trupy civilních nákladních lodí: ať už se jednalo o přestavby již hotových lodí, či nově stavěné trupy. Jelikož byla jejich stavba relativně rychlá a plavidla sama levná (lehce vyzbrojená a nesoucí omezený počet letadel), byly zejména v USA stavěny ve velkých sériích. To dovolilo zmenšit akutní nedostatek letadlových lodí v prvních fázích války. Jelikož byly zranitelné, posádky jejich označení CVE překládaly jako \"Combustible, Vulnerable and Expendable\" (Hořlavé, Zranitelné a Postradatelné). Přesto se za války osvědčily. Po jejím skončení ovšem jejich bojová hodnota klesala, protože byly příliš malé pro provoz moderních bojových letounů (ovšem mohly z nich startovat vrtulníky).\n\n\n"}
{"id": "682077", "url": "https://cs.wikipedia.org/wiki?curid=682077", "title": "Pavillon Carré de Baudouin", "text": "Pavillon Carré de Baudouin\n\nPavillon Carré de Baudouin (též řečený Pavillon Pompadour) je klasicistní stavba z 18. století v Paříži, která se nachází ve 20. obvodu na rohu ulic \"Rue des Pyrénées\" a \"Rue de Ménilmontant\". Od roku 2007 slouží pro veřejnost jako kulturní centrum. Dům je od roku 1928 chráněn jako historická památka.\n\nPavilon je původně venkovský dům, letohrádek postavený v 18. století jako místo zábavy a odpočinku. Jeden z prvních majitelů byl Nicolas Carré de Baudouin, který jej zdědil v roce 1770 a nechal přistavět peristyl se čtyřmi jónskými sloupy. Autorem této úpravy byl architekt Pierre-Louis Moreau-Desproux (1727–1794), ředitel staveb města Paříže. Dům byl později i ve vlastnictví rodiny Goncourt a Jules a Edmond de Goncourt zde strávili část svého dětství. V roce 1836 sestry svatého Vincence z Pauly zde založily sirotčinec a v přilehlé budově postavené pro tuto příležitost zřídily kapli. V letech 1971–1992 zde sestry společně s městem provozovaly zdravotně-sociální středisko a ubytovnu pro mladé pracující. V roce 1992 sestry ukončily svou činnost a v roce 2003 město dům zakoupilo a nechalo zrekonstruovat. V roce 2005 byla pro veřejnost zpřístupněna přilehlá zahrada o rozloze 1800 m a v roce 2007 i celý pavilon.\n\nPavilon s rozlohou 815 m nabízí různá zařízení věnovaná umění a kultuře jako přednáškový sál, výstavní sály, kanceláře pro různá sdružení apod.\n\n"}
{"id": "682079", "url": "https://cs.wikipedia.org/wiki?curid=682079", "title": "Bibliopedagogika", "text": "Bibliopedagogika\n\nBibliopedagogika je „oblast aplikované pedagogiky, která sleduje a rozpracovává zákonitosti procesu čtení a čtenářského vývinu jedince, výchovné působení knihy a četby a specifické knihovnické metody práce se čtenáři při formování jejich čtenářské kultury“\n\nJedná se tedy o tzv. výchovu k četbě a výchovu četbou neboli o pedagogické působení na čtenáře a zároveň výsledky procesu čtení. Četba se považuje za jeden z činitelů, které ovlivňují rozvoj poznávacích schopností, představivost, prohlubování myšlenkových procesů, vnímání, paměť a její průběh, má vliv na citový život člověka, na upevňování vůle a morálky, působí na jednání lidí a dává návod k řešení životních situací. Je tudíž nedílnou součástí vývoje jedince.\n\nPro poskytnutí kvalitní výchovy a vzdělání je nezbytné vést dítě k četbě už od útlého věku. Pojem bibliopedagogika poprvé použil \"Jaroslav Frey\" roku 1936 ve své knize \"Úvod do výchovy čtenářů\". Podstata bibliopedagogiky se skrývá v množství dalších věd. Patří sem především pedagogika, sociologie, psychologie a jejich hraniční disciplíny.\n\nVývoj čtenáře je v rámci populace individuální. Závisí na čtenářových genetických vlastnostech, motivaci, sociálním prostředí a dalších podnětech. Při výběru četby je tedy nutné přihlížet nejen k věku, zájmům, motivům a potřebám, ale i k individuálním schopnostem, dovednostem a pocitům čtenáře. \nUčit děti k četbě je vhodné už od malička. Zpočátku jsou vhodná různá leporela, obrázkové knížky. \n\nUplatňujícím se principem je škola hrou. Aby četba dítě zaujala, nesmí se do ničeho nutit. Musí se brát ohled na věková specifika, paměť, pozornost. Postupně se přidávají pohádky, na nichž lze ocenit pozitivní důsledky ve formování fantazie, morálky, představivosti a také ve slovní zásobě. Ve školním prostředí se přidávají knihy zaměřené na zajímavou školní látku, postupně se pak přechází k vážným školním tématům a samozřejmě s formováním vlastních názorů a zájmů o ony samy. Četba však nemá vliv pouze v dětském věku, ale po celý život. Dá se vypozorovat, že v dnešní době mírně klesá četnost četby v produktivním věku. Ovšem ve stáří si opět nachází své místo. Četba může má v životě člověka nezastupitelné místo. Projevuje se mnoha funkcemi, které jsou pro každého člověka nepostradatelné\n\nJelikož kniha přispívá k formování osobnosti, je velice důležité, aby už malé děti byly vedeny k práci s knihou a aby se tato činnost konala pod odborným dohledem, tedy ve veřejných knihovnách.\nVelkým problémem dnešní doby je to, že rodiče dětem čtou méně, děti čtou méně a čtou špatně. Nestačí pouze gramotnost sama o sobě, důraz je třeba klást na informační gramotnost (tzn. schopnost práce s informacemi, jejich dešifrování, recepce, reprodukce, pochopení a další využívání). Knihovny jsou instituce, které se soustřeďují na práci s dětmi a mládeží a částečně se tak zapojují do vzdělávání ke čtenářské a informační gramotnosti.\nMezi akce, které knihovny na podporu čtenářství pravidelně pořádají, patří: \n\n\n\n"}
{"id": "682083", "url": "https://cs.wikipedia.org/wiki?curid=682083", "title": "Králové Clonmelu", "text": "Králové Clonmelu\n\nKrálové Clonmelu (v anglickém originále \"The Kings of Clonmel\") je osmá kniha ze série dobrodružných knih Hraničářův učeň australského spisovatele Johna Flanagana.\n\nHalt se zabývá vyšetřováním podivné náboženské sekty ve vesničce Selsey na západě Araluenu, zatímco jeho bývalý žák Will se účastní každoročního hraničářského sněmu. Halt zjistí, že skupinka lidí přesvědčila vesničany, aby jim odevzdali všechno své zlato a oni je mohli použít na výrobu zlatého chrámu pro jejich boha Alseiasse. Jejich plány v Selsey jim překazí, ale sekta Nezasvěcených, jak si tito lidé říkají, prchne. Ještě před tím ale jeden z nich naznačí, že Halta zná – ovšem ten ho nikdy předtím neviděl.\n\nNa shromáždění je mezitím Willovi oznámeno, že se bude s Haltem dělit o správu Redmontského léna. Poté, co se opět všichni setkají u Jenny, vyšle Crowley oba hraničáře a jejich přítele, mladého rytíře Horáce, na cestu do Clonmelu - jednoho z šesti hibernských království a Haltovy rodné země. Z politických důvodů mají za úkol zastavit Nezasvěcené, kteří stojí za rozvrácením zbývajících pěti království. Halt se zmíní, že zná zdejšího krále - je to totiž jeho mladší dvojče. Spolu s Willem a Horácem tedy odjíždí do Clonmelu, kde zjistí, že díky neschopnosti místního krále mají nezasvěcení až příliš velký vliv. Zamíří tedy do Dun Kilty, aby varovali krále Ferrise, Haltova bratra a přiměli ho, aby se nezasvěceným postavil. Cestou odrazí útok banditů, který spolupracují s nezasvěcenými, na vesnici Craikennis. Díky tomu obnoví starou hibernskou legendu o Jitřním bojovníkovi, podle které Jitřní bojovník přijde tehdy, když bude všech šest království v nebezpečí. Tím Jitřním bojovníkem se stává Horác.\n\nPo příjezdu do Dun Kilty, hlavního města Clonmelu, se jim díky legendě o Jitřním bojovníkovi podaří podrýt vliv nezasvěcených. S královou pomocí vyzývají Tennysona, vůdce nezasvěcených, na rozsudek v souboji. Ten na boj vysílá svojí tělesnou stráž, Killena a Gerarda. Killena Horác porazí, ale před druhým bojem mu jeden z Genovesanů, nájemných vrahů, dá do vody drogu, díky které vidí rozmazaně. Will jejich plán prokoukne a obviní Tennysona ze zrady. Ten obvinění odmítá a tak se opět rozhodne v souboji Willa s jedním z Genovesanů. Will při souboji Genovesana zabije a tím úplně podkope Tennysonův vliv. Tennyson v té době už ale souboj nesleduje, nýbrž pošle jednoho z Genovesanů, aby zabil krále Ferrise a sám se skupinkou nejvěrnějších utíká z Clonmelu. Will se vydává je sledovat a Halt, který nechce být králem, určí jako následníka trůnu svého synovce Seana. Poté se s Horácem vydává za Willem.\n"}
{"id": "682095", "url": "https://cs.wikipedia.org/wiki?curid=682095", "title": "1967 ve filmu", "text": "1967 ve filmu\n\n\n\n\n\n"}
{"id": "682098", "url": "https://cs.wikipedia.org/wiki?curid=682098", "title": "Erik Ersberg", "text": "Erik Ersberg\n\nErik Ersberg (* 8. března 1982, Sala, Švédsko) je švédský hokejový brankář hrající v týmu Salavat Julajev Ufa ve východoevropské lize KHL.\n\nErsberg začínal svojí profesionální kariéru ve švédském týmu Västerås IK, se kterým postupně postoupil z 2. Divize (4. nejvyšší švédská liga) až do HockeyAllsvenskan (2. nejvyšší švédská liga). Před sezónou 2005-06 přestoupil do Jönköpingského klubu HV71, který hrál v nejvyšší švédské lize Elitserien. Zde zastával pozici druhého brankáře za Stefanem Livem. Ve své nováčkovské sezóně v Elitserien odchytal 10 zápasů a k tomu přidal 2 zápasy v playoff. V sezóně 2006-07 se Ersberg postaral o průlom v kariéře a svými výkony si vysloužil roli prvního brankáře týmu HV71 a během sezóny reprezentoval Švédsko na Karjala Cupu a Channel One Cupu a na konci sezóny byl nominován do švédské reprezentace pro Mistrovství světa. Také byl nominován na nováčka roku Elitserien a vyhrál Honken Trophy pro nejlepšího brankáře Elitserien.\n\nV květnu 2007 podepsal jednoletý kontrakt s klubem Los Angeles Kings hrajícím v severoamerické lize NHL. Sezónu 2007-08 začal hrát na farmě Kings za Manchester Monarchs v lize American Hockey League. 21. února 2008 si Kings vytáhli Ersberga do prvního týmu a stal se tak prvním švédským brankářem v historii Kings. 23. února 2008 odchytal Ersberg svůj první zápas NHL v Los Angeles proti Chicagu Blackhawks, poté co za stavu 5:1 pro Chicago vystřídal brankáře Dana Cloutiera. Kings poté stihly vyrovnat na 5:5 a poslali tak zápas do prodloužení, ve kterém Blackhawks rozhodli gólem na 6:5, což byl jediný gól z 19 střel, který Ersberg v tehdejším zápase inkasoval. 6. března 2008 zaznamenal Ersberg své první vítězství NHL a čisté konto, když pochytal všech 40 střel při vítězství 2:0 nad Ottawou Senators. Ersberg se stal prvním nováčkem, který vychytal čisté konto pomocí alespoň 40 zákroků od 14. listopadu 1996. Také tím vytvořil nováčkovský rekord týmu Los Angeles Kings a překonal tak rekord ze sezóny 1971-72, kdy vychytal čisté konto pomocí 38 zákroků Gary Edwards. Před sezónou 2010-11 byl Ersberg odeslán do nižší ligy AHL k týmu Monarchs. Po dvou zápasech opustil bez povolení tým Manchesteru a odešel do Evropy, kde podepsal smlouvu s ruským týmem Salavat Julajev Ufa. Kings jej poté nabídli ostatním klubům NHL, když jej zapsali na listinu volných hráčů, odkud si jej, ale žádný tým nevybral. Kings mu následně vypověděli smlouvu na základě porušení z Ersbergovi strany. Od té doby Ersberg chytá za Ufu v KHL.\n\n\n\n"}
{"id": "682101", "url": "https://cs.wikipedia.org/wiki?curid=682101", "title": "Seznam juniorských mistrů světa v ledním hokeji", "text": "Seznam juniorských mistrů světa v ledním hokeji\n\nSeznam juniorských mistrů světa v ledním hokeji obsahuje ty hokejisty, kteří se stali se svým týmem vítězi juniorského mistrovství světa.\n\n"}
{"id": "682106", "url": "https://cs.wikipedia.org/wiki?curid=682106", "title": "Kirkšnovė", "text": "Kirkšnovė\n\nKirkšnovė je řeka v Litvě, v Žemaitsku, v okrese Raseiniai, levý přítok řeky Dubysa, do které se vlévá 32,2 km od jejího ústí do Němenu u vsi Pagojys, u hradiště Darbutų piliakalnis. Pramení 21 km na sever od města Ariogala, u vsi Lukošiūnai, v lese Graužų miškas. Teče celkovým směrem jižním. Zejména v dolním toku silně meandruje. U vsi Taručiai protéká rybníkem Taručių tvenkinys, u vsi Pagojys rybníkem Kirkšnovės tvenkinys. \n\nPravé: \n"}
{"id": "682107", "url": "https://cs.wikipedia.org/wiki?curid=682107", "title": "Anna Dánská (1532-1585)", "text": "Anna Dánská (1532-1585)\n\nPrincezna Anna Dánská (22. listopadu 1532, Haderslev, Dánsko – 1. října 1585, Drážďany), zvaná „Matka Anna“, byla rodem dánská princezna a sňatkem saská kurfiřtka.\n\nNarodila se jako nejstarší z pěti potomků dánského krále Kristiána III. a jeho manželky Dorotey Sasko-Lauenburské (1511–1571), dcery vévody \"Magnuse I. Sasko-Lauenburského\". Od své matky se naučila předení, šití a vyšívání, sbírání léčivých bylin, vedení domácnosti a hospodářství.\n\nV roce 1548 se v Torgau provdala za saského kurfiřta Augusta I. („Otec August“). Z manželství vzešlo 15 dětí, jedenáct z nich však zemřelo v útlém věku. Před každým porodem si uchystala rubáš, aby byl připraven pro případ neblahého konce. Sama prala a stloukala máslo, léčila svého manžela a pokoušela se získat vliv na státní obchod. Mezi dvorskými úředníky kolovaly pamflety o \"gynekokracii\" (nadvládě žen) na saském dvoře. Kurfiřt August se tak rozzuřil, že dokonce změnil i své vyznání: zatímco dříve náležel k augsburskému vyznání, stal se nyní ortodoxním luteránem.\n\nJeho kancléř \"Craco\" zemřel na mučidlech, filipistický lékař \"Peucer\" byl uvržen do vězení (byl přistižen, že v jednom dopise napsal pro Annu urážlivý výrok), jiní odešli do exilu. Na oslavu této události nechali luteráni razit medaili \"„na památku vítězství pravé víry nad rozumem“\".\n\nAnna byla velmi spokojená s tímto vývojem, neboť sama měla velmi blízko k ortodoxním luteránům. Její nevůli vyvolalo, když se její dcera Alžběta provdala za kalvinistu \"Jana Kasimira von der Pfalz-Simmern\". Ten sice odpřisáhl, že mladá paní se nebude muset účastnit bohoslužeb jeho vyznání na jeho dvoře, což vedlo k jejich těžké manželské krizi a falckrabě nakonec zakázal manželce korespondenci s matkou; ženy si však dopisovaly tajně. Když Alžběta porodila mrtvé dítě, napsala matce, že je lepší, je-li dítě mrtvé, než aby se stalo kalvinistou.\n\n\"Matka Anna\" se věnovala zemědělskému hospodářství na svých majetcích, zabývala se medicínou a farmacií (vynalezla proslulou žaludeční náplast, v roce 1581 založila drážďanskou dvorní apotéku, vynalezla oční vodu, protijed, pálila Aquavit atd.). V Annaburgu (malém městě, v roce 1573 přejmenovaném na její počest jejím jménem) nechala zřídit dvě laboratoře a sestavila knihu receptů.\n\nUdržovala korespondenci s proslulými lékaři a vzdělávala dívky ve znalosti bylin. Starala se o běžence, těhotné a nemocné. Založila kostel sv. Anny v Drážďanech, kde jí byl v roce 1869 postaven památník.\n\nAnna zemřela 1. října roku 1585 v Drážďanech na mor.\n\n\n"}
{"id": "682110", "url": "https://cs.wikipedia.org/wiki?curid=682110", "title": "Dobříšský park", "text": "Dobříšský park\n\nDobříšský park je anglický park u dobříšského zámku, od roku 2013 chráněný jako přírodní památka. Rozloha parku je 37,15 ha. Hlavním důvodem územní ochrany je lokalita výskytu páchníka hnědého (\"Osmoderma barnabita\") a společenstva hercynských dubohabřin, suťových lesů, středoevropské bazifilní teplomilné doubravy, suchých acidofilních doubrav, acidofilních suchých trávníků a vlhkých pcháčových luk.\n\nMezi chráněnými živočichy jsou zde tesaříci piluna (\"Prionus coriarius\") a dubinový (\"Plagionotus detritus\"), zlatohlávek tmavý (\"Oxythyrea funesta\"), užovka hladká (\"Coronella austriaca\") a v Huťském rybníce, který zasahuje do parku, i invazní želva nádherná (\"Trachemys scripta elegans\").\n\nPůvodně sloužil areál jako bažantnice pro zdejší šlechtu, nicméně v době romantismu kdy společnost začala nahrazovat dosud oblíbené upravené a symetrické francouzské zahrady divokou a přirozenou přírodou, se bažantnice zrušila. Přesné datum vzniku anglického parku není známo, byť podle dochované kolorované malby od Ad. L. Stoczka lze téměř s jistotou prohlásit, že byl zhotoven již roku 1815. Jednalo se zřejmě o původní plán areálu, kde je také znázorněna hustá síť cest sjízdných kočárem, z něhož se některé dochovaly dodnes. Jednou z nich je např. cesta vedoucí z parku do Staré Hutě přes Čertův most, jenž byl vybudován v roce 1864 z odpadní strusky vzniklé při výrobě železa, pocházející z blízké cihelné huti. \n\nK názvu mostu se váže příběh o ševci, který měl za úkol včas donést spravené střevíce do dobříšského zámku. Avšak cestu mu náhle znesnadnil rozvodněný potok táhnoucí se západní stranou parku, načež se zjevil čert, který mu pomohl překážku překonat poražením stromu, který ševci posloužil jako lávka. Název mostu však vznikl spíše na základě jeho černé barvy, neboť překlenuje údolí bez potoka. Zmíněný potok byl součástí náhonu vedoucí k mlýnu na východní straně zámku, přičemž jeho (byť dnes už vyschlé) koryto táhnoucí se přes celý park končí u zámecké vodárny. Později v roce 1879 za Josefa Františka Colloredo-Mansfelda se mlýn a přilehlé budovy v okolí parku zbořily, což mělo zásadní dopad na vývoj místní krajiny, neboť se místo těchto staveb začaly vysazovat lipové a kaštanové aleje, které stojí u hlavního vstupu do areálu dodnes. Také se zde zřídilo malé jezírko s umělým vodopádem a fontánou, která se rovněž dochovala. V době komunismu byl dobříšský zámek včetně přilehlého parku původním majitelům Colloredo-Mansfeld zkonfiskován a navrácen až v 90. letech minulého století. Od roku 1995 patří pod správu města Dobříš, přičemž je oblíbenou rekreační oblastí místních obyvatel.\n\nPodloží je tvořeno převážně kambickými pískovcemi a slepenci, na které v jihovýchodní části parku navazují proterozoické břidlice. Převládajícím typem půdy jsou kambizemě a v okolí vody i gleje. \n\nI když území nebylo nikdy intenzivně obhospodařováno, během let kdy se zde budovala bažantnice, bylo nutné některé porosty vykácet pro možnost lovu a výstavbu voliér (v těchto voliérách je dnes možnost vidět místo bažantů např. lišku obecnou nebo výra velkého, kteří sem byli dovezeni z nedaleké záchranné stanice pro volně žijící živočichy), což mělo paradoxně díky výmladkovému způsobu hospodaření pozitivní vliv na zdejší hmyz. Vyskytuje se zde vzácný druh brouka páchníka hnědého (\"Osmoderma barnabita\"), který je hlavním předmětem ochrany lokality a který se váže převážně na dubové porosty. Dalším chráněným hmyzem je tesařík piluna a tesařík dubinový nebo zlatohlávek tmavý. Byla zde zaznamenána i želva nádherná a užovka hladká.\n\nNa tomto území byla také poprvé v České republice v roce 1905 vysazena ondatra pižmová bývalým majitelem panství Josefem Františkem Colloredo-Mansfeldem, který chtěl zvíře využít zejména kvůli jeho kožešině. Dva vysazené páry se rychle uchytily v nedalekém rybníku Papež, což motivovalo Mansfelda k další koupi tří párů, které opět vypustil na stejném místě v parku o rok později. Odtud se populace ondatry rychle rozšiřovala až po Orlické Hory a dál. I když byly dobříšské populace ondater během druhé světové války téměř vyhubeny, kvůli únikům z kožešinových farem se tento druh opět rychle rozmnožil, tentokrát po celé Evropě. Ve francouzském parku nedaleko Huťského rybníka byl vystavěn památník se sochou ondatry pižmové, který tam stojí dodnes.\n\nZdejší rozmanitá vegetace se skládá především z různých stromových porostů a to zejména hercynské dubohabřiny v jihozápadní části s převažujícím dubem letním, habrem obecným a jarními geofyty jako jsou jaterník podléška nebo sasanka hajní. Dále se v severozápadní části areálu vyskytují acidofilní doubravy, jejichž dominantní složkou je především dub zimní či líska obecná. Velmi významné jsou i pcháčové a ovsíkové louky rozkládající se v centrální části parku. Z chráněných rostlin zde roste například bělozářka větevnatá (\"Anthericum ramosum\"), česnek chlumní (\"Allium senescens\"), jetel alpínský (\"Trifolium alpestre\") a chlumní (\"Trifolium montanum\"), kakost krvavý (\"Geranium sanguineum\"), ostřice trsnatá (\"Carex cespitosa\"), rozrazil klasnatý (\"Pseudolysimachion spicatum\") a smldník jelení (\"Peucedanum cervaria\"). Za zmínku stojí také xerotermní vegetace linoucí se po jihozápadním svahu parku, která je tvořena řadou ohrožených druhů jako je vstavač kukačka (Orchis morio), chrpa chlumní (Centaurea triumfettii) nebo kociánek dvoudomý (Antennaria dioica). Původní vegetace je dnes ohrožena některými invazními druhy jako jsou např. trnovník akát či křídlatka japonská, které zde byly uměle vysazovány v 50. letech minulého století.\n\nV západním cípu parku najdeme také 19 metrů vysoký a asi 400 let starý dub letní s obvodem kmene 530 cm, který byl v roce 1981 vyhlášen jako Památný strom.\n"}
{"id": "682111", "url": "https://cs.wikipedia.org/wiki?curid=682111", "title": "Vibrátor", "text": "Vibrátor\n\nPojem vibrátor může označovat:\n"}
{"id": "682113", "url": "https://cs.wikipedia.org/wiki?curid=682113", "title": "Pamětní medaile československé armády v zahraničí", "text": "Pamětní medaile československé armády v zahraničí\n\nPamětní medaile Československé armády v zahraničí byla medaile udělovaná všem příslušníkům československé armády v zahraničí a propůjčovaná příslušníkům spojeneckých armád, kteří se účastnili bojů na území Československa během 2. světové války.\n\nZřízena byla usnesením exilové vlády Československé republiky 15. října 1943. K doplnění usnesení došlo 21. února 1945. K potvrzení usnesení došlo usnesením československé vlády 1. března 1946.\n\nZákladem medaile je lipový věnec s mečem ve svislé ose. Označena je nápisem Československá armáda v zahraničí 1939-1945. Na stuze jsou připnuté štítky s názvy zemí, ve kterých držitel působil či v jejichž svazku se účastnil bojů:\n\nRažba medaile se prováděla do bronzu. Výtvarný návrh byl vyhotoven firmou Spink a Son Ltd. London.\n\nZnámy jsou tři varianty:\n\n"}
{"id": "682114", "url": "https://cs.wikipedia.org/wiki?curid=682114", "title": "Fernão Mendes Pinto", "text": "Fernão Mendes Pinto\n\nFernão Mendes Pinto ( \"Fernam Mendez Pinto\") (1509 nebo 1514, Montemor-o-Velho, Portugalsko – 8. července 1583, Almada, Pragal, Portugalsko) byl portugalský dobrodruh, cestovatel a spisovatel. \nPopis jeho cest je známý díky posmrtnému vydání jeho monografie \"Peregrinação de F. M. Pinto\" \"Peregrinação\" v roce 1614. Jeho putování započalo v roce 1535, kdy se vydal na Blízký východ, navštívil Etiopii, Arabské moře, Indii. Dále pokračoval v cestě, která trvala 21 let na Dálný východ přes Barmu, Siam, Indočínu a Malajský archipel do Číny. Účastnil se jezuitských misí v Japonsku a jako první Evropan navštívil ostrovy Rjúkjú. \n\nV roce 1558 se vrátil do Portugalska, kde sepsal popis svých cest, kde vedle smyšlených legend jsou i cenné zeměpisné údaje o zemích Dálného východu. Na svých cestách se živil jako pirát nebo kupec. Ve svém díle píše, že byl na cestě třináctkrát v zajetí. Byl nucen pracovat na stavbě a opravách Velké čínské zdi a mnoho dalších tvrzení, kterým už jeho současníci nevěřili a proto vznikla slovní hříčka \"Fernão, Mentes? Minto!\", která volně přeložená znamenala \"Fernão, si lže? Ano, lže!\" Toto autobiografické dílo je v současnosti co se týká pravdivosti téměř nemožné posoudit.\n\n\n"}
{"id": "682116", "url": "https://cs.wikipedia.org/wiki?curid=682116", "title": "Paulus Diaconus", "text": "Paulus Diaconus\n\nPaulus Diaconus ( Pavel jáhen) (mezi 720-730 Friuli – mezi 797-799 Monte Cassino) byl langobardský historik na dvoře Karla Velikého a také benediktinský mnich a neapolský jáhen. \n\nNarodil se ve franské, šlechtické rodině jako syn Warnefrida a Theodelindy, kteří ve službách langobardského dvora odešli do italské Pavie. Paulus hodně cestoval, pobýval v Cividale del Friuli, a na dvoře císaře Karla Velikého v Cáchách. Nejpozději roku 774 se vrátil do kláštera Montecassino, kde napsal většinu svých děl. Prvním spisem byla \"Historia Romanorum\", která v 16 knihách popisovala římskou historii. Jeho dílo \"Historia Langobardorum\" patří dodnes k cenným historickým zdrojům. Pro české dějiny je významné především tím, že k roku 595 jako první z historiků zmiňuje přítomnost západních Slovanů v našem sousedství, na území Bavorska - Bajuwarie a ve východních Alpách. \n\nVedle historického díla také psal kázání (homilie), napsal podrobný výklad k benediktinským regulím a skládal hymnické verše.\n\n"}
{"id": "682117", "url": "https://cs.wikipedia.org/wiki?curid=682117", "title": "Helena Britská", "text": "Helena Britská\n\nPrincezna Helena (celým jménem Helena Augusta Viktorie, sňatkem princezna Kristiána Šlesvicko-Holštýnského; 25. května 1846 – 9. června 1923) byla členka britské královské rodiny, třetí dcera a páté dítě královny Viktorie a prince Alberta.\n\nHelenu vyučovali soukromí univerzitní lektoři, které vybral její otec a jeho blízký přítel a rádce, baron Stockmar. Své dětství trávila s rodiči cestováním po rozmanitých královských sídlech v Británii. Intimní atmosféra královského dvora skončila 14. prosince 1861, když Helenin otec zemřel a její matka upadla do hlubokého zármutku. Počátkem roku 1860 začala Helena flirtovat s německým knihovníkem svého otce, Carlem Rulandem. Ačkoli podstata vztahu je z velké části neznámá, Heleniny romantické dopisy psané Rulandovi se zachovaly. Poté co je v roce 1863 královna odhalila, propustila Rulanda a ten se vrátil do rodného Německa. O tři roky později, 5. července 1866, se Helena provdala za zchudlého německého prince Kristiána Šlesvicko-Holštýnského. Pár zůstal v Británii, ve službách královny, která měla ráda své dcery kolem sebe. Helena a její nejmladší sestra princezna Beatrix se společně staly královninými neoficiálními sekretářkami. Nicméně po smrti královny Viktorie dne 22. ledna 1901 se Helena poněkud odpoutala od svých žijících sourozenců.\n\nHelena byla z královské rodiny nejaktivnější, plnila rozsáhlý program královských povinností v době, kdy se neočekávalo, že se členové královské rodiny budou objevovat na veřejnosti. Byla také aktivní charitativní patronkou a jedním za zakládajících členů Červeného kříže. Helena byla zakládající ředitelkou Královské školy šití (\"Royal School of Needlework\") a ředitelkou Královské britské asociace zdravotních sester, kde byla navzdory radám Florence Nightingalové silnou zastánkyní registrace zdravotních sester. V roce 1916 se stala první členkou své rodiny, která slavila 50. výročí svatby, avšak již o rok později její manžel zemřel. Helena jej přežila o šest let a zemřela v 77 letech v Schomberg House dne 9. června 1923.\n\n\n"}
{"id": "682118", "url": "https://cs.wikipedia.org/wiki?curid=682118", "title": "Hippos Ostrava", "text": "Hippos Ostrava\n\nHippos Ostrava byl baseballový klub, který hrál v letech 1994 (pod názvem SKP - VŠB Ostrava), 1999 a 2000 Českou baseballovou extraligu. V roce 2000 muži skončili v extralize poslední a sestoupili. Druhou ligu hráli do roku 2003 (Moravská liga 2001 - 2002, Českomoravská liga 2003). V roce 2003 muži sestoupili do oblastního přeboru, který hráli pouze jednu sezónu v roce 2004. V baseballových soutěžích hrál mládežnický tým pod názvem Hippos Ostrava naposledy v roce 2005 (mladší kadeti - 3. místo v oblastním přeboru). Registrované členy v České baseballové asociaci měl klub naposledy v roce 2007.\n\nPoslední působiště klubu bylo hřiště v Ostravě - Dubině. \n\nNěkteří extraligoví hráči Hipposu pokračovali v jiných klubech, především v Arrows Ostrava (Fiala, Lisko, bratři Kubovčíkové). \n\n"}
{"id": "682124", "url": "https://cs.wikipedia.org/wiki?curid=682124", "title": "Tramvajová doprava v Konyi", "text": "Tramvajová doprava v Konyi\n\nTramvajová doprava v Konyi je provozována od roku 1992. Rozchod kolejí činí 1435 mm, napájecí napětí 750 V, celková délka jediné dvoukolejné tratě 18 km (podle jiného zdroje 26 km), nachází se na ní 20 (nebo 31) zastávek.\n\nSmlouva na výstavbu první tratě, kterou spolufinancoval německý kapitál, byla podepsána s firmou Siemens AG v květnu 1986, základní kámen stavby byl položen v červenci 1987 za účasti tehdejšího tureckého premiéra Turguta Özala. Pro provoz byly již v roce 1988 zakoupeny první ojeté tramvaje Duewag z Kolína nad Rýnem, které byly v průběhu roku 1989 dodány. Kvůli novému starostovi, zvolenému v komunálních volbách konaným v témže roce, byly ale veškeré práce na stavbě tramvajové trati zastaveny, neboť chtěl městskou rychlodráhu s vlastním tělesem. Výstavba tratě byla znovu zahájena v létě 1991, od 23. dubna 1992 probíhaly cvičné a zkušební jízdy z vozovny do smyčky Cumhuriyet. Běžný provoz byl zahájen 28. září 1992 na trati mezi smyčkami Alââddin a Cumhuriyet o délce 10,4 km. Dne 19. dubna 1996 byla trať prodloužena o dalších 7,6 km ze smyčky Cumhuriyet do konečné zastávky Üniversitesi.\n\nCelkově bylo mezi lety 1989 a 2004 zakoupeno z Kolína nad Rýnem 61 tříčlánkových tramvají z let 1963–1965, které v Konyi obdržely čísla 101–161. Na začátku roku 2013 vyhrála Škoda Transportation výběrové řízení na dodávku 60 plně nízkopodlažních tramvají za celkovou částku 2,6 miliardy korun. Klimatizované pětičlánkové tramvaje Škoda 28T jsou odvozeny z modelu 26T pro maďarský Miskolc. Následovalo je dalších dvanáct tramvají stejného typu s pomocným bateriovým pohonem; dodávky všech vozů 28T byly dokončeny v létě 2015.\n"}
{"id": "682126", "url": "https://cs.wikipedia.org/wiki?curid=682126", "title": "Tramvajová doprava v Samsunu", "text": "Tramvajová doprava v Samsunu\n\nV tureckém městě Samsun je od roku 2010 provozována malá síť tramvajové dopravy.\n\nJediná, nově postavená rychlodrážní tramvajová trať o délce 17 km s 22 zastávkami byla zprovozněna na začátku roku 2010 a spojuje železniční stanici s univerzitou Ondokuz Mayıs Üniversitesi. V provozu zde slouží 16 obousměrných nízkopodlažních pětičlánkových tramvají AnsaldoBreda Sirio o délce 32 metrů, rozchod kolejí či 1435 mm a napájecí napětí je 750 V. V současnosti se staví prodloužení trati východním směrem podél černomořského pobřeží.\n"}
{"id": "682128", "url": "https://cs.wikipedia.org/wiki?curid=682128", "title": "Chafdží", "text": "Chafdží\n\nChafdží ( ) je město v Saúdské Arábii na hranici s Kuvajtem. Až do roku 1960 leželo v neutrální zóně mezi Kuvajtem a Saúdskou Arábií a k definitivnímu připojení Chafdží ke Saúdské Arábii došlo až poté, co byla v blízkosti města objevena ropná pole. Součástí dohody o hranici se tak stalo, že zisk z těch ropných polí bude rovným dílem dělen mezi Kuvajt a Saúdskou Arábii.\n\nV roce 1991 se zde v rámci války v Zálivu odehrála bitva o Chafdží, kdy irácká vojska Saddáma Husajna na dva dny město dobyla; pak bylo dobyto zpět koaličními silami.\n"}
{"id": "682129", "url": "https://cs.wikipedia.org/wiki?curid=682129", "title": "Karl-Theodor zu Guttenberg", "text": "Karl-Theodor zu Guttenberg\n\nKarl Theodor Maria Nikolaus Johann Jacob Philipp Franz Joseph Sylvester svobodný pán von und zu Guttenberg (* 5. prosince 1971 Mnichov) je německý křesťanský politik (CSU) ze šlechtického rodu Guttenbergů. Jeho manželka Stephanie je prapravnučkou kancléře Otto von Bismarcka.\nV roce 2009 byl spolkovým ministrem hospodářství a technologií v první vládě Angely Merkelové, poté do roku 2011 spolkovým ministrem obrany v její druhé vládě. Jeho politickou kariéru ukončila aféra kolem plagiátu jeho disertační práce: v únoru roku 2011 ztratil titul a v březnu se vzdal politických úřadů.\n\nGuttenberg, jehož politická kariéra začala v roce 2002, kdy byl zvolen poslancem za okres Kulmbach, se rychle stal jedním z nejpopulárnějších politiků Německa, podle některých průzkumů dokonce nejpopulárnějším. Zároveň byl jednou z nejmedializovanějších osob v Německu, zejména v týdeníku \"FOCUS\" a v bulvárním deníku \"Bild\", který jej podporoval i během aféry. Ta vypukla počátkem roku 2011, kdy bylo potvrzeno, že Guttenbergova disertační práce o vývoji ústavy v USA a EU, vypracovaná na regionální univerzitě v Bayreuthu, obsahuje části přednášek a článků bez uvedení pramenů.\n\n"}
{"id": "682133", "url": "https://cs.wikipedia.org/wiki?curid=682133", "title": "Drávská bánovina", "text": "Drávská bánovina\n\nFunkci králem jmenovaného bána, jenž stál v čele bánoviny, postupně zastávali Dušan Sernec (9. října 1929 – 4. prosince 1930), Drago Marušič (4. prosince 1930 – 8. února 1935), Dinko Puc (8. února 1935 – 10. září 1935) a Marko Natlačen (10. září 1935 – 16. dubna 1941).\n\n\n"}
{"id": "682135", "url": "https://cs.wikipedia.org/wiki?curid=682135", "title": "Seznam zemřelých kardinálů", "text": "Seznam zemřelých kardinálů\n\nSeznam zemřelých kardinálů může být:\n\n\n"}
{"id": "682137", "url": "https://cs.wikipedia.org/wiki?curid=682137", "title": "Ipratropium", "text": "Ipratropium\n\nIpratropium bromid (obchodní jména Atrovent, Apovent, a Aerovent) je anticholinergické léčivo používané pro léčbu chronické obstrukční plicní nemoci a akutního astmatu. Blokuje muskarinové acetylcholinové receptory v hladkém svalstvu průdušek v plicích.\n\nIpratropium je předepisováno k inhalaci při léčbě chronické obstrukční plicní nemoci (CHOPN). Ipratropium je také kombinováno se salbutamolem (albuterolem) pod obchodními názvy Combivent („metered-dose inhaler“ neboli MDI) a Duoneb (nebulizér) pro léčbu CHOPN a astmatu, a s fenoterolem (obchodní názvy Duovent a Berodual N) pro zvládání astmatu.\n\nNeexistují kontraindikace pro použití ipratropia s výjimkou přecitlivělosti na atropin a příbuzné látky. Pro orální použití jsou kontraindikace podobné jako u ostatních anticholinergik; zahrnují glaukom s uzavřeným úhlem a obstrukce v gastrointestinálním traktu a vylučovacím systému.\n\nPokud je ipratropium inhalováno, jsou jeho vedlejší účinky minimální. Byly popsány pocity sucha v ústech a sedace. Také se mohou vyskytnout účinky jako tachykardie, nauzea, palpitace a bolest hlavy. Inhalování ipratropia nesnižuje mukociliární clearance. Inhalace samotná může způsobit bolest hlavy a podráždění krku u několika procent pacientů.\n\nKombinace s beta adrenergními agonisty, stejně jako s theofylinem a ostatními xantinovými deriváty, zvyšuje dilatační účinek na bronchy. Interakce s ostatními anticholinergiky jako jsou tricyklická antidepresiva, antiparkinsonika a chinidin, které také mohou teoreticky způsobovat vedlejší účinky, nejsou klinicky významné, protože ipratropium je registrováno jako inhalans.\n\n"}
{"id": "682143", "url": "https://cs.wikipedia.org/wiki?curid=682143", "title": "Spojovací kolík", "text": "Spojovací kolík\n\nSpojovací kolík je válcová nebo kuželová součástka určená ke spojení dílů konstrukce, které se dotýkají v určité ploše zejména ve strojnictví a stavebnictví. \n\nKolíky jsou určeny k přenosu sil kolmých na jejich osu, přičemž jsou ve všech spojovaných dílech lícovány těsně až pevně. Pokud má některý spojovaný díl zůstat otočný, pak pro takový spoj použijeme spojovací čep.\n\nKolíky se nejčastěji vyrábějí ocelové, ale mohou být i z jiných kovů a slitin nebo i plastů. U dřevěných konstrukcí se požívají nebo používaly dřevěné kolíky. V truhlářství se používají dřevěné kolíky zvané také „týble“ (z německého \"dübel\" – hmoždinka) či hmoždinky.\n\nPro kolíkové spoje jsou používány kolíky normalizovaných tvarů a velikostí. \n\nKolíky se narážejí pomocí montážní paličky nebo malého kladiva. Díry pro kolíky vyrobené v toleranci n6 (m6, n7) musejí být díry vystružené na toleranci H7 ev. H8. Pro kuželové kolíky se díry vystružují ve smontovaném stavu kuželovým výstružníkem. Pro ostatní kolíky a hřeby postačuje vrtaná díra v toleranci H11 ev. H12.Demontáž válcových kolíků ze slepých děr je obtížná, pokud kolíky nejsou opatřeny vnitřním závitem. Pro demontáž takových spojů se ve vrchním dílu vytvářejí závitové díry pro odtlačovací šrouby. Výhodnější je v těchto případech použít kuželové kolíky s hlavou nebo s vnějším či vnitřním závitem.\n\nPokud kolíky slouží pouze k přesnému ustavení dvou dílů např. dělené skříně převodovky, volí se kolíky s průměrem stejným nebo o něco menším, než je průměr použitých šroubů.\nPokud kolíky přenášejí vnější zatížení, pak pro zajištění bezpečného spoje musí být návrh kolíkového spoje podložen pevnostním výpočtem, ve kterém se ověřuje únosnost ve střihu (smyku), v otlačení, případně únosnost v ohybu je-li kolík namáhán ohybovým momentem a jejich kombinace. Při požadavku na volné otáčení ve spoji je přípustné uvažovat pouze s pružným rozdělením napětí – např. u čepových spojů. \n\n"}
{"id": "682146", "url": "https://cs.wikipedia.org/wiki?curid=682146", "title": "Arcivévodská koruna", "text": "Arcivévodská koruna\n\nArcivévodská koruna () je korunovační klenot arcivévodů rakouských, panovníků Východní marky v rámci Svaté říše římské.\n\nNa jednom z portrétů je Rudolf IV. vyobrazen s „arcivévodskou korunou“, kterou však ve skutečnosti neměl. Arnošt Železný () tedy nechal zhotovit korunu, a další byla vyrobena též po smrti arcivévody Ferdinanda II. Tyrolského (1595). Konečná podoba zemské koruny Arcivévodství rakouského, tzv. , je ovšem z roku 1616, zhotovená na zakázku tyrolského místodržícího Maxmiliána III. a od té doby byla uchovávána v klášteře Klosterneuburg. Při každém vzdávání dědičného holdu novému zemskému správci byla převezena do Vídně, naposledy v roce 1835. Kromě toho se zachovaly ještě dvě další arcivévodské koruny, z čehož jedna se nachází v Mariasteinu poblíž Wörgli v Tyrolsku a jedna ve Štýrsku. Z další koruny, kterou nechal zhotovit císař Josef II. pro svou korunovaci římským králem, se zachoval jen skelet, je k vidění v Schatzkammer ve Vídni.\n"}
{"id": "682147", "url": "https://cs.wikipedia.org/wiki?curid=682147", "title": "Prelink", "text": "Prelink\n\nprelink je v informatice název programu určeného pro linuxové systémy. Slouží pro výpočet optimálního rozložení dynamických knihoven v adresním prostoru procesů. Výsledkem jsou knihovny, které jsou předem optimálně relokovány a tím je uspořen čas, který při startu programu potřebuje na rozmístění knihoven zavaděč.\n"}
{"id": "682149", "url": "https://cs.wikipedia.org/wiki?curid=682149", "title": "Glykogensyntáza", "text": "Glykogensyntáza\n\nGlykogensyntáza je enzym ze skupiny transferáz, který katalyzuje spojování molekul glukózy α-1,4-glykosidickou vazbou a tím prodlužuje polymerní molekuly glykogenu. Glykogensyntáza váže aktivovanou glukózu (UDP-glukózu), kterou v buňce vyrábí UDP-glukóza difosforyláza, načež se z těchto molekul uvolní UDP a vznikne glukosyloxoniový meziprodukt, který atakuje 4' hydroxylovou skupinu koncové glukózy glykogenu.\n\nGlykogensyntáza je schopna i začít syntézu zcela nové molekuly glykogenu, a to navázáním první glukózy na OH skupinu tyrosinu v molekule bílkoviny glykogeninu.\n"}
{"id": "682152", "url": "https://cs.wikipedia.org/wiki?curid=682152", "title": "Humanitární organizace", "text": "Humanitární organizace\n\nHumanitární organizace mají za úkol zlepšovat úroveň života a zdraví obyvatel, jak České republiky, tak ostatních zemí, které potřebují humanitární pomoc. Některé humanitární organizace vznikly na začátku druhé poloviny 20. století, například humanitární organizace ADRA vznikla roku 1956. Cílem krátkodobých projektů je zajistit lidem základní životní potřeby (jídlo, pití, přístřeší apod.). Cílem dlouhodobých projektů je zajistit postiženým lidem a oblastem jejich životní úroveň. Humanitární pomoci jsou sponzorovány jak dobrovolnými příspěvky, tak příspěvky od sponzorů.\n\nV Česku vznikla humanitární organizace ADRA v roce 1992, byla založena Rudolfem Reitzem. Další známou humanitární organizací je Člověk v tísni.\n"}
{"id": "682157", "url": "https://cs.wikipedia.org/wiki?curid=682157", "title": "Teispés", "text": "Teispés\n\nTeispés (staropersky \"Čišpiš\", akkadsky \"Šišpiš\", elamsky \"Zišpiš\"; kolem 700 př. n. l. – cca 640 př. n. l.) byl syn Achaimenův a v pořadí druhý perský král z rodu Achaimenovců. Vládl přibližně mezi lety 675 a 640 př. n. l., nejprve jako vazal Médů, později jako vazal Elamu.\n\nV Hérodotových \"Dějinách\" jsou uváděni dva muži tohoto jména, první byl prý otcem Ariaramna, předka pozdějšího krále Dareia I., druhý byl otcem Kambýsa I., otce Kýra Velikého. Z perských pramenů zmiňuje Teispa jednak Behistunský nápis, podle něhož byl otcem Ariaramnovým, jednak Kýrův váleček, kde ho Kýros Veliký označuje za svého praděda, otce Kýra I. a děda Kambýsa I. Pravděpodobně byl Teispés otcem Ariaramna i Kýra I., kteří po něm oba převzali vládu – první jako král ve východní Persidě (\"Párse\"), druhý v elamském kraji Anšan (\"Parsumaši\"). Oba zároveň založili dvě linie achaimenovského rodu – mladší, z níž pocházel Dareios I., a starší, jejímž příslušníkem byl Kýros Veliký.\n\n\n"}
{"id": "682162", "url": "https://cs.wikipedia.org/wiki?curid=682162", "title": "Burjatština", "text": "Burjatština\n\nBurjatština \"(Буряад хэлэн, Burjaad hèlèn)\" je jazyk z mongolské jazykové skupiny, blízce příbuzný mongolštině. Mluví jím Burjati kolem jezera Bajkal v Rusku (Burjatská republika, Irkutská a Čitská oblast) a přilehlých oblastech Mongolska a Číny. Nejstarší písemné památky jsou psané mongolským písmem, od roku 1931 byla zavedena latinka a od roku 1939 pak upravená cyrilice.\n\nSoučasná burjatština používá cyrilici převzatou z ruštiny a doplněnou o znaky pro zápis hlásek, které se v ruštině nevyskytují.\n\n\n"}
{"id": "682165", "url": "https://cs.wikipedia.org/wiki?curid=682165", "title": "Nora Robertsová", "text": "Nora Robertsová\n\nNora Robertsová, rodným jménem Eleanor Marie Robertson, pseudonymy J. D. Robb, Jill March, ve Velké Británii také Sara Hardesty (* 10. října 1950 v Silver Spring, Maryland, USA) je americká spisovatelka ženských, romantických a detektivních románů a novel. Jde o mnohonásobnou držitelku ceny Rita, která je udělována anglicky píšícím spisovatelům v romantickém žánru, je držitelkou\ni dalších oborových ocenění.\n\nPochází ze Silver Spring v Marylandu jako jediná dcera z celkem pěti dětí z americké katolické rodiny. Po prvním sňatku se přestěhovala do Keedysville v Marylandu, kde krátce pracovala jako sekretářka, po narození dvou dětí se ale stala ženou v domácnosti.\n\nV únoru 1979 se rozhodla pro profesní dráhu spisovatelky, nicméně její začátky byly těžké, několik jejích prvních rukopisů\nbylo odmítnuto. Její vůbec první kniha \"Irský plnokrevník\" (v anglickém originálu \"Irish Thoroughbred\") byla vydána v nakladatelství Silhouette v roce 1981.\n\nV roce 1983 se rozvedla, v roce 1985 se podruhé provdala a společně s novým manželem si posléze otevřela i své vlastní knihkupectví.\n\nNěkolik jejích knih bylo také zfilmováno, v roce 2007 i v roce 2009 byly zfilmovány hned čtyři její knihy (původní názvy).\n\n\"Nora Robertsová\" se okrajově věnovala i žánru fantasy. Je autorku trilogie Kruh (angl. The Circle Trilogy):\n\n\n\n"}
{"id": "682167", "url": "https://cs.wikipedia.org/wiki?curid=682167", "title": "Svatá aliance", "text": "Svatá aliance\n\nSvatá aliance bylo spojenectví tří států Ruska, Rakouska a Pruska vytvořené v roce 1815, které mělo dohlížet na dodržování pořádku na základě \"„křesťanské solidarity“\" (nehledě na to, že Romanovci byli pravoslavní, Habsburkové katolíci a Hohenzollernové luteráni).\nJelikož tvůrcem politiky rovnováhy byl do značné míry kníže Klemens Wenzel von Metternich, mluví se někdy také o \"Metternichovském systému\". Ráz této politiky, která fungovala v Evropě od Vídeňského kongresu v podstatě až do první světové války, označujeme také jako \"Koncert velmocí\". Revoluční myšlenky však nezapadly a již po několika letech se projevila touha po svobodě. V roce 1818 se na základě rozhodnutí z kongresu v Cáchách připojila ke Svaté alianci i Francie. Protichůdné zájmy a neshody mezi velmocemi vedly k rozpadu aliance, za jejíž definitivní konec bývá považována krymská válka.\n\nSvatá aliance byla ustanovena smlouvou podepsanou v Paříži 26. září 1815 zástupci Rakouska, Ruska a Pruska po porážce francouzského císaře Napoleona. Spojenci se ve smlouvě zavázali bránit v Evropě šíření liberálních a sekulárních myšlenek.\n\nKongresu, který se uskutečnil od září do listopadu 1818 v Cáchách se zúčastnili panovníci, ministři a diplomaté z Pruska, Rakouska, Ruska, Spojeného království a Francie. Během kongresu bylo rozhodnuto o předčasném stažení okupačních vojsk z Francie, která tak byla zařazena zpět mezi mocnosti a stala se rovněž členem Svaté aliance. Na kongresu se dále řešila také práva židovského obyvatelstva a obchod s otroky.\n\nNa kongresu konaném v roce 1819 v Karlových Varech byly účastníky řešeny studentské a národní manifestace v Německém spolku. Došlo k vydání tzv. Karlovarských dekretů, které zakázaly nacionalistické studentské spolky a utužily cenzuru.\n\nPopudem pro svolání opavského kongresu, který se konal od října do prosince 1820, byl napjatý revoluční vývoj v Neapoli, Španělsku a Portugalsku. Na pozvání knížete Metternicha se jej účastnili monarchové a diplomaté z Rakouska, Ruska, Pruska, Velké Británie a Francie. Kvůli neshodám mezi mocnostmi byl kongres v prosinci 1820 přerušen s tím, že se diplomaté dohodli na pokračování jednání v Lublani. \n\nLublaňský kongres v roce 1821 představoval pokračování předcházejícího opavského kongresu, který byl z důvodu vzájemných neshod předčasně ukončen. \nV roce 1822 se konal kongres zástupců pěti velmocí v italské Veroně. Důvodem pro konání kongresu bylo především jednání o francouzské intervenci do Španělska, kde byl král po povstání armády přinucen přijmout ústavu a kde se rozhořela občanská válka. Dalším z tématů jednání byla situace v Řecku, kde vypuklo povstání proti osmanské nadvládě.\n\nNarůstající neshody mezi mocnostmi vedly k postupnému rozvolňování spojenectví již od poloviny 20. let 19. století. Ránu pro Svatou alianci představovala smrt ruského cara Alexandra, kterého na trůnu nahradil jeho bratr Mikuláš I. Pavlovič. Spojené království a Francie se proti sobě stavěly především kvůli neshodám v otázce sjednocení Itálie a rovněž kvůli problémům s hroutící se Osmanskou říší. Poté, co ve Francii v roce 1830 došlo k revoluci a ustanovení tzv. Červencové monarchie, zůstaly na obranu hodnot aliance znovu pouze Rakousko, Prusko a Rusko. Těmto monarchiím se revoluce v roce 1848 nakonec podařilo vojensky potlačit, avšak protichůdné zájmy na Balkáně proti sobě záhy obrátily dřívější spojence Rakousko a Rusko. Definitivní konec Svaté aliance znamenala krymská válka v letech 1853 až 1856, kdy Rakousko nepodpořilo proti Osmanské říši svého ruského spojence a vyhlásilo neutralitu.\n\n\n"}
{"id": "682171", "url": "https://cs.wikipedia.org/wiki?curid=682171", "title": "Josefa Prokopa synové", "text": "Josefa Prokopa synové\n\nJosefa Prokopa synové či též Prokopka – bývalá pardubická továrna na mlýnské stroje společnosti Josefa Prokopa synové, vybudovaná na dnešní Palackého třídě v letech 1869–1870. Na počátku 20. století šlo o jeden z největších podniků ve svém oboru ve střední Evropě. Po druhé světové válce byla společnost znárodněna na základě Benešových dekretů (tedy jako strategicky významný podnik s počtem zaměstnanců přesahujícím hranici čtyři sta). Firma byla přejmenována na národní podnik Továrny mlýnských strojů. Samotný areál na Palackého třídě byl od 90. let opuštěný a v roce 2010 začala jeho postupná demolice. Společnost Josefa Prokopa synové stále funguje pod názvem PROKOP INVEST, a.s.\n\nPočátky společnosti sahají do roku 1864, kdy nymburský hodinář Josef Prokop (do Pardubic se přiženil) založil na místě dnešního Východočeského divadla výrobu razítek a vinět. Nedlouho poté Prokop svou firmu přeorientoval na výrobu zemědělských strojů, kterou roku 1870 přesunul na dnešní Palackého třídu. Společnost vyráběla například secí stroje, brány a žentoury převážně vlastní konstrukce.\n\nPo smrti Josefa Prokopa v únoru 1880 na dalších čtrnáct let převzala vedení podniku vdova Františka Prokopová. Pod jejím vedením se společnost specializovala na výrobu mlýnských strojů (stala se též dominantním výrobcem Francisových turbin) a od roku 1890 byla schopna vyrábět zařízení celých mlýnů. V roce 1890 zaměstnávala firma již 600 dělníků a stala se největší svého druhu v celé rakousko-uherské monarchii. Roku 1894 do vedení podniku vstoupili Prokopovi synové Jaroslav a Josef. Když se Josef roku 1905 stal jediným ředitelem podniku, přestavěl celý areál továrny a zmodernizoval ho podle amerických vzorů. Výkon podniku se znásobil a Prokopka běžně vyvážela do Francie, Německa, Skandinávie či Velké Británie.\n\nPo vzniku Československa se továrna stala největším podnikem pro vybavení mlýnů ve střední Evropě. Založila rovněž řadu poboček po celé republice. Jako firemní značku používala pouze označení Prokop. Po smrti Josefa Prokopa v roce 1933 přešlo vlastnictví firmy na jeho syna Josefa, dceru Marii a zetě Richarda Frieda, nedlouho poté ale přišla druhá světová válka, nucené přeorientování společnosti na zbrojní výrobu. S roce 1944 byla továrna poškozena pumami svrženými při náletu na nedalekou chemičku.\n\nPo válce se do společnosti vrátili původní majitelé, na sklonku roku 1945 na ni byla, jako na strategický podnik, uvalena národní správa a název se změnil na Prokop, n. p. Pardubice, od roku 1946 Továrny mlýnských strojů (majitelé odešli do USA). Původní výrobní náplň si společnost udržovala po celou dobu komunistického režimu. V roce 1957 přitom areál na Palackého třídě vážně poškodil velký požár. V roce 1962 byla zahájena výstavba nového závodu v lokalitě Černá za Bory, přičemž výroba v původním areálu v centru města zůstala zachována.\n\nPo roce 1989 byla firma rozdělena na dva samostatné podniky - Továrny mlýnských strojů a.s. v Černé za Bory a Prokop-mlýnské stroje spol. s r. o. v Palackého ulici. Zatímco první část brzy zanikla, druhá se roku 1999 změnila v akciovou společnost PROKOP (od roku 2002 PROKOP INVEST, a.s.) a ve výrobě stále pokračuje. Výrobu ale přesunula Černá za Bory, zatímco původní tovární areál na Palackého třídě byl dlouhá léta opuštěný, v roce 2007 byl poškozen rozsáhlým požárem. V letech 2010 a 2011 nechal objekty zdemolovat vlastník, developerská společnost CPI Group, která zde plánuje novou výstavbu. V roce 2015 byly oznámeny budovatelské záměry: výstavba rezidenčních domů a parkové úpravy. Případná realizace je podmíněna změnou územního plánu.\n"}
{"id": "682178", "url": "https://cs.wikipedia.org/wiki?curid=682178", "title": "Ladicí symbol", "text": "Ladicí symbol\n\nLadicí symbol je v informatice označení pro informace popisující funkci strojového kódu ve vztahu k programovacímu jazyku. Ladicí symboly popisují umístění proměnných v operační paměti, jejich datových typů, umístění funkcí i odpovídající úseky (řádky) ve zdrojovém kódu. Debugger může díky nim při ladění počítačového programu vypisovat obsah proměnných, krokovat program, nastavovat breakpointy a podobně.\n\nLadicí symboly jsou uloženy v tabulce symbolů, která je buď součástí spustitelného souboru nebo mohou být uloženy zvlášť (např. v distribucích Linuxu). Ladící symboly jsou vytvářeny v době překladu programu. Obvykle je nutné instruovat překladač, aby ladící informace do výsledného cílového kódu uložil. Ladicí symboly jsou využívány pro analýzu běhu programu (trasování), hledání chyb v programu nebo zjišťování příčiny pádu programu (pomocí core dump).\n\nJsou-li ladicí symboly uloženy přímo ve spustitelném souboru, je jeho výsledná velikost až několikanásobně vyšší, než kdyby ladicí symboly nebyly v kódu obsaženy. Proto jsou často ukládány do samostatných souborů nebo jsou ze spustitelných souborů odstraňovány (v unixových systémech příkazem strip). V Microsoft Windows se tento soubor nazývá PNR. Někteří tvůrci programů však tyto informace neposkytují (typicky komerční software), případně je poskytují zvlášť ze speciálních serverů nebo sbírají binární informace, které analyzují interně (Microsoft Windows). Například firma Microsoft distribuuje jen dílčí ladící symboly (pouze veřejné funkce, globální proměnné a jejich datové typy), zatímco Mozilla Corporation distribuuje úplné informace pro ladění (např. pro Mozilla Firefox). Někdy je nabízen i zdrojový kód programu, který ladění dále usnadňuje (typicky open source software).\n\nLadicí symboly byly zřejmě poprvé použity ve světě sálových počítačů, u kterých se téměř od prvního uvedení vhodných počítačových displejů zobrazovaly symbolické ladící informace (před tím jen v podobě poznámek u tisku kódu na papír). Nebyly omezeny pouze na vysokoúrovňové zkompilované jazyky, ale byly k dispozici i pro nízkoúrovňové kódy napsané v jazyce symbolických adres. Například strojový kód pro IBM/360 zahrnoval na vyžádání „SYM karty“, které byly obvykle ignorovány zavaděčem programu, ale využity pro ladicí programy, protože byly součástí stejné programové knihovny, jako spustitelný kód.\n\n\n"}
{"id": "682184", "url": "https://cs.wikipedia.org/wiki?curid=682184", "title": "Lipňany (tvrz)", "text": "Lipňany (tvrz)\n\nTvrz Lipňany stávala v dnes již zaniklé obci Lipňany, která zanikla kvůli výstavbě jaderné elektrárny Dukovany.\n\nO samotné tvrzi historické prameny mlčí. Ves Lipňany je poprvé zmiňována v roce 1366, v roce 1455 byla připojena ke Slavěticím. Podle archeologického průzkumu můžeme vznik tvrze zařadit na přelom 13. a 14. století; zánik pak do období let 1493 – 1503 (česko-uherské války). Obec dnes připomíná pouze kaplička u silnice.\n\nZbytky těžce poškozeného tvrziště se nacházely na břehu rybníka necelý 1 km od západní čtveřice chladicích věží elektrárny. Východní část tvrziště byla porušena výstavbou břehu rybníka, západní rozorána v pole. Z tvrziště je dnes vidět pouze náznak valu na severu a jihu a středového pahorku.\n\n"}
{"id": "682199", "url": "https://cs.wikipedia.org/wiki?curid=682199", "title": "Pohrobek", "text": "Pohrobek\n\nPohrobek (lat. \"postumus\", etymologicky nesprávně \"posthumus\") je označení pro osobu narozenou po smrti otce. \n\nV římském právu se jednalo také o dítě, které přišlo na svět během otcova života, ale až po zřízení závěti. Na pohrobky bylo pohlíženo jako na \"personae incertae\" (osoby blíže neurčené) bez práva na ustanovení za dědice. Až východořímský císař Justinián I. uzákonil stav, kdy prohlášení pohrobka za dědice je vždy platné, pokud je postumus v době prohlášení alespoň plodem. \n\nV Rakousko-Uhersku existovala právní úprava (§ 138 ob. zák. obč.), která definovala pohrobka jako \"dítě manželské, narodilo-li se nejdéle v desátém měsíci po smrti otcově\". \n\n\n\n\n"}
{"id": "682201", "url": "https://cs.wikipedia.org/wiki?curid=682201", "title": "Queen Rock Montreal", "text": "Queen Rock Montreal\n\nQueen Rock Montreal je páté koncertní album britské rockové hudební skupiny Queen, nahrané v listopadu roku 1981 a vydané v říjnu roku 2007.\nDeska obsahuje záznam koncertu z roku 1981 z kanadského Montréalu v rámci turné The Game Tour.\n\n\n\n"}
{"id": "682204", "url": "https://cs.wikipedia.org/wiki?curid=682204", "title": "Dušan Herda", "text": "Dušan Herda\n\nDušan Herda (* 15. července 1951 Jacovce) je bývalý slovenský fotbalista, československý reprezentant, držitel zlaté medaile z mistrovství Evropy 1976, přestože do bojů na závěrečném turnaji nezasáhl. Jeho mladším bratrem je Peter, také úspěšný bývalý československý fotbalista. Oba pocházejí ze stejné obce na Slovensku jako Ladislav Jurkemik, také úspěšný bývalý československý fotbalista.\n\nDo Slavie přišel jako sedmnáctiletý mimořádný talent ze slovenských Topoľčan. V A-týmu Slavie Praha působil v letech 1968 až 1980. V červenobílém dresu odehrál 241 ligových zápasů. V dresu Slavie nastřílel 68 ligových branek. O šest let později přišel do Slavie i Dušanův mladší bratr Peter – legendární slávistický středopolař a organizátor hry. V sešívaném dresu spolu hráli do roku 1980. Dušan patří k jedněm z největších klubových legend Slavie. Hrál však i v Dukle Praha (1980–1982) a Bohemians Praha (1982–1985). Se Slavií vyhrál Český pohár v roce 1974. V Poháru vítězů pohárů nastoupil ve 2 utkáních a dal 1 gól a v Poháru UEFA nastoupil v 5 utkáních a dal 2 góly.\n\nByl v dresu ČSSR mistrem Evropy do 23 let v roce 1972, byl také členem širšího kádru mistrů Evropy v roce 1976. Odehrál (pouze) kvalifikaci pro OH 1980, kde získala ČSSR zlato pod vedením trenéra Františka Havránka. V československé reprezentaci nastoupil ve dvou utkáních v roce 1972, v přátelských zápasech proti Polsku a Nizozemsku.\n\n\n"}
{"id": "682208", "url": "https://cs.wikipedia.org/wiki?curid=682208", "title": "Le Barroux", "text": "Le Barroux\n\nLe Barroux je francouzská obec v departementu Vaucluse, v regionu Provence-Alpes-Côte d'Azur.\n\nObec leží 10 kilometrů od Carpentrasu, protéká jí říčka Le Brégoux.\n\n\n\"Počet obyvatel\"\nPěstují se zde olivy a meruňky. Oblast spadá pod vinařskou apelaci Ventoux (AOC).\n\n"}
{"id": "682215", "url": "https://cs.wikipedia.org/wiki?curid=682215", "title": "La Grange (píseň)", "text": "La Grange (píseň)\n\n„La Grange“ je singl z třetího studiového alba americké blues-rockové hudební skupiny ZZ Top Tres Hombres z roku 1973. Na straně B byla skladba „Just Got Paid“. Je to jedna z nejúspěšnějších skladeb skupiny a měla značnou hranost v rádiích, přičemž v roce 1974 dosáhla 41. místa v americkém žebříčku Billboard Hot 100. Skladba odkazuje na veřejný dům v periférii městečka La Grange.\n\nV březnu 2005 ji časopis \"Q\" zařadil na 92. místo ve svém seznamu \"100 Greatest Guitar Tracks\". Také je zařazena na 74. místě v seznamu \"100 Greatest Guitar Songs of All Time\" časopisu \"Rolling Stone\".\n\n"}
{"id": "682217", "url": "https://cs.wikipedia.org/wiki?curid=682217", "title": "Ján Švehlík", "text": "Ján Švehlík\n\nJán Švehlík (* 17. ledna 1950, Lovča) je bývalý slovenský fotbalista, československý reprezentant, držitel zlaté medaile z mistrovství Evropy 1976. Má právnické vzdělání, je ženatý, 2 děti – dcera Andrea a syn Ján.\nOd roku 1992 se v jeho rodné Lovči koná fotbalový turnaj mladších dorostenců o putovní Pohár Jána Švehlíka.\n\nJeho reprezentační kariéra začala v přátelském zápase 27. dubna 1974 proti Francii. Byl členem vítězného týmu, který na ME 1976 získal titul mistra Evropy. Na šampionátu si zahrál pouze ve finále, kde vstřelil gól Německu. Následně se ukázal v reprezentačním dresu již pouze jednou, a to 5. května 1979 v přátelském zápase se SSSR.\nV československé reprezentaci nastoupil v 17 utkáních a vstřelil 4 góly. Na svém kontě má také zlatou medaili jako mistr Evropy do 23 let z roku 1972.\n\nS fotbalem začal v Žiaru nad Hronom. V 19 letech přestoupil do Slovanu Bratislava, kde zahájil kariéru v B-mužstvu, o rok později již začal hrát nejvyšší soutěž. Až na léta vojenské služby v Dukle Praha a závěr kariéry v belgickém KSC Hasselt strávil svou fotbalovou kariéru v dresu Slovanu Bratislava, kde odehrál 13 sezón. Se Slovanem se stal třikrát mistrem Československa (1970, 1974, 1975) a dvakrát získal Československý pohár (1974 a 1982). Jedno ligové prvenství si připsal v Dukle Praha (1977). V lize odehrál celkem 296 zápasů a vstřelil 79 gólů. V Poháru mistrů nastoupil v 7 utkáních a dal 1 gól a v Poháru UEFA nastoupil v 1 utkání.\n\n"}
{"id": "682218", "url": "https://cs.wikipedia.org/wiki?curid=682218", "title": "Těžba uranové rudy na Bystřicku", "text": "Těžba uranové rudy na Bystřicku\n\nTěžba uranové rudy na Bystřicku probíhala na několika lokalitách - Rožná, Olší a Petrovice-Slavkovice. Od 80. let 20. století docházelo k postupnému útlumu těžby a dnes již v provozu není ani jeden z dolů.\n\nV roce 1954 byl zahájen geologický průzkum a v roce 1956 bylo nalezeno na území mezi Rozsochami, Dolní Rožínkou a Bukovem jedno z našich největších uranových ložisek, ložisko Rožná (délka 7 km, šířka 0.8 km, a do hloubky přes 1 km). V roce 1957 byl na něm otevřen důl Rožná I (původně K. H. Borovský), a od roku 1959 důl Rožná II (původně Jasan, od roku 1963 jako samostatný závod). Slepou jámou R6S hloubenou z 18. na 26. patro na dole Rožná II bylo dosaženo největší hloubky důlního pracoviště na ložisku (1315,5 m pod povrchem). Celkem bylo z ložiska Rožná vytěženo na 15 mil. tun uranové rudy.\n\nNa dalším v té době objeveném ložisku mezi obcemi Olší a Drahonín, ložisku Olší (délka 5 km, šířka 0.5 km a do hloubky 500 – 650 m) se v letech 1959–1989 vytěžilo celkem 3 mil. tun uranové rudy na dole Rudý říjen Olší. Kratší dobu byl v provozu důl Petrovice-Slavkovice u Nového Města na Moravě (1966-1970).\n\nV roce 1968 zahájila provoz Chemická úpravna uranových rud v blízkosti rožíneckých dolů. Její areál je napojen na železniční síť vlečkou zapojenou do železniční trati Žďár nad Sázavou – Tišnov v širé trati mezi stanicemi Rožná a Bystřice nad Pernštejnem v km 68,417.\n\nSoučasně probíhala i průzkumná těžba na lokalitě Brzkov (mezi Polnou a Přibyslaví). Tuto těžbu prováděl samostatný závod Československého uranového průzkumu se sídlem v Novém Městě na Moravě. V prosinci 2019 se starostové Brzkova a Přibyslavi vyjádřili proti snahám podniku Diamo o další průzkum a obnovení těžby uranu v okolí Brzkova.\n\nUranové doly v Dolní Rožínce se staly svého času druhým největším podnikem v okrese Žďár nad Sázavou, kde se v letech 1960-1985 vystřídalo na 25 000 pracovníků v různých profesích z celé republiky. Uranové doly v oblasti prováděly rozsáhlou bytovou výstavbu a tak vznikla nová sídliště pro zaměstnance podniku v Dolní Rožínce, Bystřici nad Pernštejnem, Novém Městě na Moravě a v Tišnově. Rovněž prováděly nebo se podílely na výstavbě kulturních domů, škol, mateřských školek a jeslí ve většině z uvedených obcí.\n\nV roce 1987 byl v tehdejším ČSUP (Československý uranový průmysl) zahájen celostátní útlumový program, který postihl všechny podniky dřívějšího generálního ředitelství Příbram. Následkem toho ukončil svoji činnost na Dolní Rožínce nejprve závod Rudý říjen Olší v roce 1989 a v roce 2001 závod Rožná II. V provozu tak zůstával pouze jediný důl Rožná I.\n\nV roce 2009 došlo k otevření 23. patra a v lednu 2012 vedení podniku Diamo oznámilo, že zásoby uranové rudy v dole umožňují těžbu minimálně do roku 2017. Předpokládalo se ale, že zásoby jsou ještě větší.\n\nV roce 2017 bylo ložisko dolu Rožná I kompletně vytěženo a během března téhož roku skončila důlní činnost v okolí Dolní Rožínky úplně. Dne 27. dubna 2017 vyjel z dolu Rožná I poslední vozík s uranovou rudou a následně došlo k uzavření posledního hlubinného uranového dolu ve střední Evropě.\n"}
{"id": "682223", "url": "https://cs.wikipedia.org/wiki?curid=682223", "title": "2010 World Tour", "text": "2010 World Tour\n\n2010 World Tour bylo koncertní turné americké blues rockové hudební skupiny ZZ Top, konané mezi dubnem a prosincem roku 2010. Skupina celkem odehrála 83 koncertů, z toho 52 v Severní Americe, 5 v Jižní Americe a 26 v Evropě.\n"}
{"id": "682224", "url": "https://cs.wikipedia.org/wiki?curid=682224", "title": "Hynek Čermák", "text": "Hynek Čermák\n\nHynek Čermák (* 14. února 1973 Praha) je český herec, držitel Českého lva za nejlepší mužský herecký výkon ve vedlejší roli v roce 2011 ve snímku \"Nevinnost\".\n\nV televizi a na filmovém plátně jej diváci mohou vídat již od roku 1993. Objevil se např. v dětském filmu \"Ať žijí rytíři!\" v roli náčelníka zbrojnošů, ve snímcích \"Muži v naději\", \"Nevinnost\", \"Svatá čtveřice\", \"Santiniho jazyk\", \"...a bude hůř\", \"Kníže Václav\" či \"Kajínek\"; v seriálech \"Poslední sezona\", \"Expozitura\", \"Kriminálka Anděl\", \"Eden\", \"Náměstíčko\", \"Četnické humoresky\", \"Cirkus Bukowsky\" a v dalších projektech. V roce 1994 absolvoval na DAMU - tuto nedokončil. Patří k hercům, které je možno vidět i v zahraničních produkcích (např. ve filmech \"Johanka z Arku\", \"Stalingrad\", \"Smrtící vlna\", \"Mr. Johnson\" ad.).\n\nDlouhodobě hrál v Městském divadle v Kladně, kde např. exceloval v hlavní roli Shakespearova Richarda III. Od roku 2010 je členem souboru Dejvického divadla.\n\nMá syna Bořivoje a dceru Hedviku. V červenci 2017 se poprvé oženil, vzal si herečku Veroniku Mackovou.\n\n\n\n\nJeho koníčkem je přibližně od roku 2011 fotografie. První výstavu uspořádal v roce 2016 pod názvem \"...ještě máme naději!\" v prostoru Anti.kvariátu Dejvického divadla (zahájení výstavy bylo 17. května 2016).\nVe své fotografické tvorbě se věnuje zejména černobílé aranžované fotografii, konkrétně ženskému aktu a portrétu.\n\n"}
{"id": "682231", "url": "https://cs.wikipedia.org/wiki?curid=682231", "title": "The Edge of Glory", "text": "The Edge of Glory\n\n„The Edge of Glory“ je píseň americké zpěvačky Lady Gaga, kterou napsala po náhlé smrti svého dědečka na konci roku 2010. Skladba je velmi dynamická, taneční, ale také vypovídá o naději. Nejdříve byla vydána jako promo pro druhé studiové album Lady Gaga \"Born This Way\", avšak po velkém ohlasu a úspěchu ji vydala 9. května 2011 jako třetí singl k albu po „Born This Way“ a „Judas“. Singl debutoval v americké hitparádě Billboard Hot 100 na 9. místě a celosvětově se stal velkým hitem. Na této písni s Lady Gaga také spolupracoval saxofonista Clarence Clemons, který však zemřel jeden den po premiéře videoklipu, která se uskutečnil 17. června 2011. Clemons spolupracoval s Lady Gaga ještě na jedné písni z alba \"Born This Way\", a to na skladbě „Hair“ která byla vydána jako promo k albu. Píseň se držela 3 měsíce v Top 10 v americkém singlovém žebříčku Billboard Hot 100 a singl se stal 2x platinový. V Česku se píseň „The Edge of Glory“ dostala nejlépe na 7 místo.\n"}
{"id": "682238", "url": "https://cs.wikipedia.org/wiki?curid=682238", "title": "Heřmanický rybník (Česká Lípa)", "text": "Heřmanický rybník (Česká Lípa)\n\nHeřmanický rybník se nachází 5 km jihovýchodně od města Česká Lípa poblíž vesnice Heřmaničky v okrese Česká Lípa.\n\nHeřmanický rybník má plochu 17 ha (dle rybářů 23 ha) a jde o rybník průtočný, který je využíván k chovu ryb a k rybolovu. Je napájen od Ploučnice a několika menších potůčků, voda se z něj o 300 metrů dál vrací z levé strany do Ploučnice, do jejíž povodí patří. Je součástí krajiny Zákupské pahorkatiny, katastr Heřmaničky u Dobranova. První záznam o jeho existenci pochází z roku 1575. Část břehů je zarostlá křovinami a stromy, přechází i do mokřadů. Je opatřen bezpečnostním přelivem. Kvůli mokřadům a hnízdění ptactva je zahrnut do chráněné soustavy Natura 2000 nazvané Ptačí oblast Českolipsko - Dokeské pískovce a mokřady. Rybník patří Pozemkovému fondu ČR, uživatelem je Rybářství Doksy spol. s.r o.\n\nZ obce Heřmaničky vede k rybníku 200 metrů dlouhá místní komunikace při pastvinách pro koně. Přes obec vede cyklotrasa 3054 od České Lípy a červeně značená trasa pro pěší z Mimoně do České Lípy. Zhruba 2 km severně je vlaková zastávka Vlčí Důl na trati z Liberce do České Lípy.\n"}
{"id": "682243", "url": "https://cs.wikipedia.org/wiki?curid=682243", "title": "Československý vojenský řád Za svobodu", "text": "Československý vojenský řád Za svobodu\n\nČeskoslovenský vojenský řád Za svobodu je československé vojenské vyznamenání udělované za vojenské činy vykonané na území Československa či v cizině v letech 1939 až 1945. Uděleno mohlo být jak československým státním občanům, tak cizincům.\n\nZřízen byl k 2. dubnu 1946 vládním nařízením č. 105/1946 Sb. 18. ledna 1949 byly stanovy řádu doplněny vládním nařízením č. 103/1949 s účinností od 15. dubna 1948.\n\nŘád se dělil na tři stupně:\n\n"}
{"id": "682244", "url": "https://cs.wikipedia.org/wiki?curid=682244", "title": "Soňa Pertlová", "text": "Soňa Pertlová\n\nSoňa Pertlová (24. března 1988, Třinec – 8. května 2011, Třinec) byla česká šachistka. Byla členkou oddílu TJ TŽ Třinec. Několikrát vystoupila v pořadu České televize \"V šachu\".\n\nV roce 2007 začala studovat v Praze ekonomii. O rok později jí lékaři diagnostikovali vzácnou a nebezpečnou formu rakoviny. Podstoupila operaci, při které byl nádor vyoperován. Znovu rakovinou onemocněla v roce 2010 a již se neuzdravila.\n\nDoma v Třinci se od dětství věnovala také atletice, ke které ji vedla její matka učitelka a atletická trenérka. V roce 2002 se stala žákovskou mistryní ČR v hale v běhu na 60 m překážek. A v roce 2003 žákovskou vicemistryní ČR v běhu na 100 a 200 m překážek.\n\nTitul ženské mistryně FIDE získala v roce 2006, titul ženské mezinárodní mistryně získala v roce 2008.\n\nZvítězila na Mistrovství České republiky v kategorii dívek do 12 let v roce 2000a do 16 let v letech 2002 a 2004 V roce 2007 vyhrála Mistrovství České republiky žen do 20 let. Na Mistrovství České republiky v šachu žen skončila druhá v roce 2006. Na Mistrovství České republiky v rapid šachu žen skončila třetí v roce 2008. Na Mistrovství České republiky v bleskovém šachu žen skončila druhá v roce 2004.\n\nČeskou republiku reprezentovala na šachové olympiád žen v roce 2008, a na Mistrovství Evropy družstev žen v letech 2005 a 2009.\n\nV Drážďanech v roce 2008 získala 4 body ze 6 partií\nV sezóně 2008/09 nastoupila celkem ke čtyřem partiím v České šachové extralize.\nTři partie odehrála v roce 2010 v Československé extralize družstev žen jako cizinec za slovenské družstvo ŠK Budmerice na 1. šachovnici.\n"}
{"id": "682256", "url": "https://cs.wikipedia.org/wiki?curid=682256", "title": "Tres Hombres", "text": "Tres Hombres\n\nTres Hombres je třetí studiové album americké blues rockové hudební skupiny ZZ Top, vydané v roce 1973. Album obsahuje i jeden z jejich největších hitů, skladbu La Grange.\n\n\n\n\n"}
{"id": "682257", "url": "https://cs.wikipedia.org/wiki?curid=682257", "title": "Master of Sparks", "text": "Master of Sparks\n\n„Master of Sparks“ je čtvrtá skladba z třetího studiového alba americké blues-rockové hudební skupiny ZZ Top Tres Hombres, vydaného v roce 1973. Skladbzu napsal kytarista skupiny Billy Gibbons.\n\n"}
{"id": "682261", "url": "https://cs.wikipedia.org/wiki?curid=682261", "title": "František Štambachr (fotbalista)", "text": "František Štambachr (fotbalista)\n\nFrantišek Štambachr (* 13. února 1953, Čebín) je bývalý český fotbalista, československý reprezentant, držitel zlaté medaile z letních olympijských her v Moskvě roku 1980 (kde nastoupil ve 4 utkáních), zlaté medaile z mistrovství Evropy 1976 (byť do bojů šampionátu přímo nezasáhl), bronzové medaile z mistrovství Evropy 1980 a účastník mistrovství světa ve Španělsku roku 1982. \n\nV československé reprezentaci nastoupil v 31 utkáních a vstřelil 5 gólů. Svůj fotbalový život spojil s Duklou Praha. Sehrál za ni 288 ligových utkání a vstřelil 31 branek. Na závěr kariéry odešel do Řecka, nejprve do AEK Athény a poté do Apollonu Smyrna. V dubnu 2013 se stal držitelem Ceny Václava Jíry za přínos našemu fotbalu. V Poháru mistrů evropských zemí nastoupil v 8 utkáních, v Poháru vítězů pohárů nastoupil v 5 utkáních a dal 3 góly a v Poháru UEFA nastoupil ve 13 utkáních. Roku 2006 získal Cenu Václava Jíry.\n\n"}
{"id": "682262", "url": "https://cs.wikipedia.org/wiki?curid=682262", "title": "Pincushion", "text": "Pincushion\n\nPincushion je úvodní skladba z jedenáctého studiového alba americké blues rockové hudební skupiny ZZ Top Antenna z roku 1994. Skladba byla též vydána jako singl a vydržela celkem čtyři týdny na prvním místě v americkém \"Billboard\" Mainstream Rock Tracks.\n\n"}
{"id": "682264", "url": "https://cs.wikipedia.org/wiki?curid=682264", "title": "Tush", "text": "Tush\n\n„Tush“ byl jediný singl z čtvrtého studiového alba americké blues-rockové hudební skupiny ZZ Top Fandango! z roku 1975. Skladbu předělalo mnoho různých interpretů, mezi které patří i skupina Nazareth nebo zpěvačka Joan Jett. Jedná se o jednu z mála skladeb, ve které zpívá baskytarista Dusty Hill.\n\n"}
{"id": "682265", "url": "https://cs.wikipedia.org/wiki?curid=682265", "title": "Pattie Boydová", "text": "Pattie Boydová\n\nPatricia Anne Boydová (nepřechýleně Boyd, * 17. března 1944, Taunton (Somerset), Anglie, Spojené království) je anglická fotografka a bývalá modelka a manželka George Harrisona, člena skupiny The Beatles, a kytaristy Erica Claptona.\n\nV mládí studovala internátní klášterní školu, po té nastoupila ke kosmetické firmě, kde ji objevil novinář časopisu pro teenagery a nabídl jí práci modelky. Ve spolupráci s módní návrhářkou Mary Quant se stala jednou z prvních modelek představujících minisukni, čímž získala obrovský úspěch a popularitu.\n\nV roce 1964 dostala nabídku na účinkování v malé roli ve filmu \"Perný den\" o skupině Beatles, kde se seznámila s Georgem Harrisonem, který se 21. ledna 1966 stal jejím manželem. Toto manželství se rozpadlo v roce 1977, nejen kvůli drogám, které George stále užíval, ale také kvůli nevěrám George Harrisona a jeho zvláštnímu životnímu stylu, který vedl. Právě však ty nevěry byly, dle jejích slov, důvodem navázání jejího vztahu s Claptonem, který nastal ještě během jejího prvního manželství. V roce 1979 se provdala za Erica Claptona, který byl závislý na drogách a alkoholu, a právě ona mu pomáhala se zbavit závislostí. I toto manželství se v roce 1986 rozpadlo, především kvůli Claptonovým alkoholickým excesům a zvláště opakovaným nevěrám, během nichž se mu narodil nemanželský syn Conor s italskou modelkou Lory Del Santo, což představovalo pro bězdětnou Pattie poslední kapku.\n\nPattie Boydová se stala inspirací pro písně napsané oběma hudebníky: Harrisonovy skladby „Something“, „I Need You“, „For You Blue“, „Birthday“ a „Isn't It a Pity“, a Claptonovy skladby „Layla“, „Wonderful Tonight“ a „Bell Bottom Blues“.\n\nDnes je úspěšnou fotografkou, která vystavuje své fotografie po celém světě. Její nejznámější snímky pocházejí z období jejího života s Beatles a s Ericem Claptonem. Ve volném čase se věnuje zahrádkářství a pilates.\n\nV roce 2007 vydala autobiografii nazvanou \"Wonderfull Today\", ve které se obšírnějí zabývá právě svými vztahy s Harrisonem a Claptonem.\n\n"}
{"id": "682267", "url": "https://cs.wikipedia.org/wiki?curid=682267", "title": "Karlův zámeček", "text": "Karlův zámeček\n\nKarlův zámeček (též Karlův les, Karlswald) býval lovecký zámeček u obce Pávov u Jihlavy, vystavěný na počátku 18. století a zbořený v roce 1998. Na jeho místě stojí haly firmy Bosch diesel.\n\nZámeček nechal v roce 1685 jako lovecký zámek položený v rozlehlé oboře vystavět hrabě Pachta z Rájova, majitel Střítežského panství. V roce 1723 zámeček při zpáteční cestě do Vídně ze své korunovace v Praze navštívil Karel VI., který se oboře zámku věnoval s hrabětem Pachtou lovu.\n\nZámek byl v držení Pachtů do roku 1725. Tehdy přešlo celé panství na hraběte Filipa Ludvíka ze Sinzendorfu a od roku 1735 ho vlastnil litoměřický biskup Mořic Adolf Karel, vévoda v Sasku Žičici. Za jeho držení došlo na Karlově zámečku v roce 1743 k setkání císařovny Marie Terezie s nejvyšším českým hofmistrem Filipem Josefem Gallasem. Roku 1805 zámeček a přilehlou oboru zpustošilo bavorské vojsko generála Wredeho a ten od té doby chátral. Pravděpodobně v té době vzala za své centrální budova. Od roku 1840 byl v majetku K. Antonína z Hohenzollern-Sigmaringenu, který zde v roce 1850 zřídil hospodářský dvůr. Sedm dochovaných pavilonů v té době sloužilo jako byty, stodoly a chlévy. Poslední vlastník, A. Fišar, zde nechal postavit obytné budovy. V 50. letech 20. století byl zámeček znárodněn a stal se majetkem JZD a později státního statku. Vedle zámku byly postaveny nové účelové budovy pro chov prasat. V parku okolo zámku byly znatelné stopy cihlami dlážděných fontán.\n\nPo roce 1989 byl zámeček vrácen v restituci. Později jej však koupilo město Jihlava a následně prodalo stuttgartské firmě Bosch. V roce 1998 byly zbývající části bývalého zámku zbourány a na jejich místě vyrostly postupně tovární haly firem Bosch diesel a Automotive Lighting. Po zámku dnes zbyla pouze alej jírovců, která tvoří jakýsi park obklopený továrními budovami, jedna z ulic obce Pávov též stále vede ve směru ke Karlovu lesu, v půlce je však přerušena dálničním přivaděčem.\n\nArchitektem stavby byl Johann Bernard z Erlachu. Stavba měla osmiúhelníkový půdorys, okolo centrální budovy zámečku stálo 8 pavilonů s rozbíhajícími se cestami do obory. Z dochovaných záznamů vyplývá, že zámeček měl 30 pokojů pro šlechtu. V jednom z pavilonů se nacházela kaple. Okolo zámku byla osmihranná ohradní zeď. Ještě za vlastnictví státního statku byly v budovách patrné zbytky fresek a maleb. Severovýchodní pavilon sloužil jako hájovna. Jihozápadní pavilon, dříve taneční sál, byl přeměněn na stodolu a poté na kovárnu; ze severozápadního pavilonu, původně kaple, se stala stodola.\n\nOd roku 1775 stálo u jednotlivých alejí šest barokních soch od Jana Václava Prchala – alegorie hudby, tance a čtyř ročních období. Od roku 1923 bylo pět z těchto soch (čtyři roční období a alegorie hudby) umístěno ve Smetanových sadech v Jihlavě, od roku 2006 jsou umístěny v parčíku jihlavské radnice v centru Jihlavy. Poslední sochu (Alegorii tance) vlastnil před druhou světovou válkou továrník Löw z Helenína u Jihlavy, socha dosud stojí u západní zdi atria jeho domu, v němž dnes sídlí Střední uměleckoprůmyslová škola Helenín, je nicméně ze všech soch kolekce nejvíce poškozená (chybí jí ruce).\n\nZe zámečku také pocházejí rokokové vázy, dnes umístěné u vstupu do zámku v Polné.\n\n„\"V Karlově lese u Jihlavy stával kdysi nádherný zámek. Ozdobné zahrady a park jej obklopovaly, široká stromořadí rozbíhala se z letohrádku paprskovitě na všecky strany. V lese kolem pobíhaly laně a jeleni, v bažantnici se to hemžilo bažanty, a ptáci na stromech líbezně prozpěvovali. Pávi se vznešeně procházeli po cestičkách vysypaných žlutým pískem s vějíři duhově zbarvených per na ocasech. Pán zámku byl velmi bohat a ve sklepeních měl sudy plné zlaťáků a drahokamů. Jeho syn často sestupoval do těchto podzemních sklepení, procházel se mezi sudy a občas na ně se zalíbením zaťukal. „Počkejte jen, ubozí zajatci,“ rozprávěl k dukátům za dubovou sudovinou, „mějte ještě chvíli strpení, však já vás všecky pustím z tohoto vězení!“ A jakmile starý otec zemřel, tak to také mladý udělal. Pořádal nákladné hostiny, žil rozmařile a prohýřil s lehkými ženami a dobrými přítelíčky dukáty a s nimi i zámek. Ještě dlouho potom bylo ze sutin sešlého zámku viděti třpytit se drahokamy z bývalé nádhery, která nyní pomalu zarůstá mechem. Pouze čtyři krásné sochy z bývalé zámecké zahrady zdobí naše Smetanovy sady. Dobře si je prohlédněte, jsou poslední, co z uměleckých děl na zámku zbylo!\"\"\n\n"}
{"id": "682268", "url": "https://cs.wikipedia.org/wiki?curid=682268", "title": "Pavol Biroš", "text": "Pavol Biroš\n\nPavol Biroš (* 1. dubna 1953) je bývalý slovenský fotbalista, československý reprezentant, držitel zlaté medaile z mistrovství Evropy roku 1976, byť do bojů šampionátu přímo nezasáhl. V československé reprezentaci odehrál 9 zápasů. V československé lize hrál za Slavii Praha, Tatran Prešov a Lokomotivu Košice.\n\n"}
{"id": "682269", "url": "https://cs.wikipedia.org/wiki?curid=682269", "title": "Mistrovství světa juniorů v ledním hokeji 1979", "text": "Mistrovství světa juniorů v ledním hokeji 1979\n\nMistrovství světa juniorů v ledním hokeji 1979 se 27. prosince 1978 až 3. ledna 1979 konalo ve švédských městech Karlstad a Karlskoga.\n\n27.12.1978\nČSSR - USA 3:2\nSSSR - Norsko 17:0\n28.12.1978\nUSA - SSSR 1:7\nNorsko - ČSSR 4:6\n30.12.1978\nNorsko - USA 1:7\nSSSR - ČSSR 9:1\n\n27.12.1978\nKanada - Finsko 1:3\nŠvédsko - SRN 5:2\n28.12.1978\nSRN - Kanada 2:6\nFinsko - Švédsko 1:2\n30.12.1978\nFinsko - SRN 7:1\nŠvédsko - Kanada 1:0\n\n31.12.1978\nSSSR - Finsko 4:2\nŠvédsko - ČSSR 1:1\n2.1.1979\nFinsko - Švédsko 2:5\nSSSR - ČSSR 2:2\n3.1.1979\nČSSR - Finsko 6:5\nŠvédsko - SSSR 5:7\n\nzápasy SRN - Kanada (2:6) a Norsko - USA (1:7) za započítávaly ze skupiny\n31.12.1978\nKanada - Norsko 10:1\nUSA - SRN 8:6\n1.1.1979\nNorsko - SRN 0:6\nKanada - USA 6:3\n\n SSSR\n\nBrankáři: Dmitrij Saprykin, Vladimir Gerasimov\nObránci: Jurij Strachov, Viktor Glušenkov, Alexej Kasatonov, Jurij Vošakov, Valerij Krylov, Andrej Sidorenko, Sergej Karpov\nÚtočníci: Vladimir Krutov, Igor Larionov, Vladimir Golovkov, Vjačeslav Rjanov, Anatolij Tarasov, Gennadij Kurdin, Nikolaj Varjanov, Alexandr Gerasimov, Nikolaj Maslov, Andrej Andrejev, Anatolij Antipov.\n\nBrankáři: Jan Hrabák, Pavol Norovský\nObránci: Ivan Černý, Peter Slanina, Arnold Kadlec, Antonín Plánovský, Pavel Setikovský, Jaroslav Horský, Juraj Bakoš\nÚtočníci: Ján Jaško, Anton Šťastný, Dárius Rusnák, František Černý, Jiří Lála, Dušan Pašek, Miroslav Fryčer, Ondřej Weissmann, Vladimír Jeřábek, Igor Liba, Vlastimil Vajčner.\n\nBrankáři: Pelle Lindbergh, Göran Henriksson\nObránci: Jan-Åke Danielsson, Tomas Jonsson, Thomas Eriksson, Tommy Samuelsson, Thomas Kärrbrandt, Lars Karlsson, Per Sjölander\nÚtočníci: Conny Silfverberg, Thomas Steen, Mats Näslund, Tommy Mörth, Björn Åkerblom, Håkan Södergren, Sivert Andersson, Ove Olsson, Mikael Andersson, Håkan Loob.\n\nBrankáři: Jari Paavola, Rauli Sohlman\nObránci: Timo Blomqvist, Juha Huikari, Jari Hytti, Jari Järvinen, Jussi Lepistö, Reijo Ruotsalainen\nÚtočníci: Kari Jalonen, Jarmo Jamalainen, Arto Javanainen, Juha Jyrkkiö, Jari Kurri, Pekka Laukkanen, Jari Lindgren, Jarmo Mäkitalo, Juha Nurmi, Kai Suikkanen, Timo Susi, Harri Tuohimaa.\n\nKanadu reprezentoval klub New Westminster Bruins (WHL)\n\nBrankáři: Rollie Melanson, Tom Semenchuk\nObránci: Keith Brown, Boris Fistric, Bruce Howes, Brad McCrimmon, Larry Melnyk\nÚtočníci: Randy Irving, Yvan Joly, Bill Hobbins, John-Paul Kelly, Terry Kirkham, Gary Lupul, Scott MacLeod, John Ogrodnick, Dave Orleski, Brian Propp, Errol Rausse, Kent Reardon.\n\nBrankáři: Stuart Birenbaum, Jim Jetland\nObránci: Jeff Brownschidle, Jeff Lundgren, Todd Mishler, Mike Ramsey, Mike Stone\nÚtočníci: Aaron Broten, Neal Broten, Dave Christian, Bobby Crawford, Gary De Grio, Bryan Erickson, Peter Johnson, Mike LaBianca, John LiPrando, Steve Murphy, Steve Palazzi, Mark Pettygrove, Steve Ulseth.\n\nBrankáři: Gerhard Hegen, Bernhart Köpf\nObránci: Karl Altman, Rainer Blum, Michael Eggerbauer, Klaus Heider, Joachim Janzon, Harold Kreis, Bernhard Seyller\nÚtočníci: Jürgen Adams, Alexander Gross, Wilhelm Hofer, Georg Holzmann, Jürgen Lechl, Miroslav Nentvich, Peter Obresa, Harry Pflügl, Günther Stauner, Helmut Steiger, Michael Tack.\n\nBrankáři: Tommy Skaarberg, Frank Strømsnes\nObránci: Trond Abrahamsen, Cato-Tom Andersen, Bjørn Olaf Bratz, Harald Bastiansen, Tor Helge Eikeland, Øystein Jarlsbo\nÚtočníci: Knut Andersen, Harald Bastiansen, Arne Billkvam, Stephen Kjell Foyn, Frode Gaare, Geir Hansen, Tom Huse, Roy Johansen, Knut Johansen, , Bjørn Kolsrud, Petter Thoresen, Ørjan Løvdal.\n\nŠampionát B skupiny se odehrál ve Francii, postup na MSJ 1980 si vybojovali Švýcaři\n\n Švýcarsko - Francie 5:4pp\n\n Polsko - Dánsko 6:5pp\n\n Rakousko - Nizozemsko 6:5\n\n Itálie - Belgie 17:2\n1. Švýcarsko\n2. Francie\n3. Polsko\n4. Dánsko\n5. Rakousko\n6. Nizozemsko\n7. Itálie\n8. Belgie\n"}
{"id": "682270", "url": "https://cs.wikipedia.org/wiki?curid=682270", "title": "Legendary Hearts", "text": "Legendary Hearts\n\nLegendary Hearts je studiové album amerického rockového kytaristy a zpěváka Lou Reeda, vydané v roce 1983.\n\nVšechny skladby napsal Lou Reed.\n\n"}
{"id": "682271", "url": "https://cs.wikipedia.org/wiki?curid=682271", "title": "Jaroslav Pollák", "text": "Jaroslav Pollák\n\nJaroslav Pollák (* 11. července 1947, Medzev) je bývalý slovenský fotbalista, československý reprezentant, držitel zlaté medaile z mistrovství Evropy roku 1976 a bronzové medaile z mistrovství Evropy roku 1980, účastník mistrovství světa roku 1970 v Mexiku. Po skončení aktivní kariéry půsbil jako fotbalový funkcionář.\n\nV československé reprezentaci odehrál 49 zápasů a vstřelil 1 gól (v kvalifikaci mistrovství Evropy 1972 s Finskem). Jedenáct let hrál československou ligu za VSS Košice, poté hrál během vojenské služby za Duklu Banská Bystrica a Spartu Praha, nastoupil ve 418 ligových utkáních a dal 25 gólů. Dále hrál v Rakousku za Austrii Salzburg (dnes FC Red Bull Salzburg), aby se znovu vrátil do košického klubu, který mezitím změnil název na ZŤS Košice. V Poháru vítězů pohárů nastoupil ve 3 utkáních a v Poháru UEFA nastoupil ve 4 utkáních a dal 2 góly. Vítěz Československého a Českého poháru 1979/80, vítěz Slovenského a finalista Československého poháru 1972/73.\n\nPůsobil jako viceprezident a prezident 1. FC Košice a jako viceprezident AC Sparta Praha.\n\n\n"}
{"id": "682276", "url": "https://cs.wikipedia.org/wiki?curid=682276", "title": "Rock and Roll Heart", "text": "Rock and Roll Heart\n\nRock and Roll Heart je sedmé sólové studiové album amerického rockového kytaristy a zpěváka Lou Reeda, vydané v roce 1976.\n\nVšechny skladby napsal Lou Reed.\n\n\n"}
{"id": "682279", "url": "https://cs.wikipedia.org/wiki?curid=682279", "title": "Set the Twilight Reeling", "text": "Set the Twilight Reeling\n\nSet the Twilight Reeling je sedmnácté sólové studiové album amerického rockového kytaristy a zpěváka Lou Reeda, vydané v roce 1996.\n\nVšechny skladby napsal Lou Reed\n\n"}
{"id": "682282", "url": "https://cs.wikipedia.org/wiki?curid=682282", "title": "Growing Up in Public", "text": "Growing Up in Public\n\nGrowing Up in Public je desáté sólové studiové album amerického rockového kytaristy Lou Reeda, vydané v roce 1980 u Arista Records. Producentem alba byli Michael Fonfara a Lou Reed.\n\nVšechny skladby napsali Lou Reed a Michael Fonfara.\n\n\n"}
{"id": "682283", "url": "https://cs.wikipedia.org/wiki?curid=682283", "title": "Konstantin Barulin", "text": "Konstantin Barulin\n\nKonstantin Alexandrovič Barulin (* 4. září 1984, Karaganda, Sovětský svaz) je ruský hokejový brankář hrající v týmu Ak Bars Kazaň ve východoevropské lize KHL.\n\nKonstantin Barulin se narodil v Sovětském svazu a ačkoliv se narodil v nynějším Kazachstánu, tak reprezentuje Rusko. V roce 2003 byl vybrán v draftu NHL na 84. místě týmem St. Louis Blues, ale nikdy s nimi nepodepsal smlouvu. Barulin začínal svojí profesionální kariéru v klubu HK Gazovik Ťumeň se kterým hrál v druhé nejvyšší ruské Vyšší lize. V sezóně 2003-04 hrál po krátkou dobu za SKA Petrohrad a poté se vrátil zpět do Gazoviku. Od roku 2005 postoupil o úroveň výš a pokračoval v ruské Superlize postupně za týmy HC Spartak Moskva, Atlant Mytišči. V premiérové sezóně nadnárodní ligy KHL (2008-09), která svým vznikem nahradila Superligu, chytal Barulin za HC CSKA Moskva. Barulin byl nominován do ruské reprezentace na Mistrovství světa 2007, ale neodchytal tam jediný zápas. 29. července 2010 podepsal jako volný hráč smlouvu s Atlantem Mytišči, ve kterém chytal už v letech 2006-2008. Barulin byl členem reprezentace Ruska na Mistrovství světa 2011 na Slovensku.\n\n\n\n"}
{"id": "682284", "url": "https://cs.wikipedia.org/wiki?curid=682284", "title": "Dárius Rusnák", "text": "Dárius Rusnák\n\nDárius Rusnák (* 2. prosince 1959 Ružomberok) je bývalý československý hokejový útočník a mistr světa z roku 1985.\n\nS hokejem začal v Banské Bystrici, později jako junior hrával za bratislavský BEZ. V roce 1976 přestoupil do Slovanu Bratislava a začal v jeho dresu nastupovat v nejvyšší československé soutěži. V roce 1979 pomohl Slovanu jako prvnímu slovenskému klubu v historii vybojovat československý titul. V následujícím roce skončil s klubem třetí ve finálové skupině Poháru mistrů evropských zemí. Za Slovan odehrál celkem dvanáct sezón. V nejlepších letech hrál jako centr na křídlech s Mariánem Bezákem a Jánem Jaškem. Výjimkou byla sezóna 1987/1988, kterou odehrál v Dukle Jihlava. Od roku 1989 působil ve finském KalPa Kuopio, za který nastupoval čtyři sezóny. Aktivní kariéru ukončil v roce 1993.\n\nJeho hra se vyznačovala výbornou technikou, citem pro přihrávku i kvalitním zakončením.\n\nJako junior reprezentoval ČSSR na mistrovství světa do 20 let 1978 a 1979. V seniorské reprezentaci hrál na mistrovství světa poprvé v roce 1981 a do roku 1986 byl členem reprezentace na všech vrcholných akcích včetně Zimních olympijských her 1984 v Sarajevu (stříbro). V národním týmu hrával většinou ve formaci s Vincentem Lukáčem a Igorem Libou. Vrcholem jeho reprezentační kariéry byl rok 1985, kdy jako kapitán (po Jozefu Golonkovi druhý Slovák v této funkci) dovedl tým k vítězství na mistrovství světa. Do paměti se zapsal mimo jiné jako střelec čtvrtého gólu v rozhodujícím utkání proti Kanadě. Za reprezentaci odehrál celkem 156 utkání a vstřelil 68 branek.\nPo rozdělení Československa byl v roce 1993 pozván na soustředění nově vznikající slovenská reprezentace v Bojnicích. Do užšího kádru, který v listopadu 1993 vyhrál předolympijskou kvalifikaci, ale nominován nebyl.\n\nTrenérství se začal věnovat krátce po ukončení aktivní kariéry. Od sezóny 1993/1994 působil jako asistent trenéra Dušana Žišky ve Slovanu Bratislava. Spolu dovedli tým ke čtvrtému, v další sezóně ke třetímu místu ve slovenské extralize. Poté se stal manažerem týmu ŠK Iskra Banská Bystrica, který hrál střídavě první a druhou nejvyšší slovenskou soutěž.\n\nAktivní působení u hokeje na čas přerušil po roce 1999, kdy jeho mladší syn Ondrej utrpěl vážný úraz. Později se vrátil ve funkci člena Výkonného výboru Slovenského svazu ledního hokeje, má na starost regionální rozvoj ledního hokeje na Slovensku. Vystudoval práva, v současné době pracuje pro Kancelář prezidenta Slovenské republiky.\n\n"}
{"id": "682285", "url": "https://cs.wikipedia.org/wiki?curid=682285", "title": "The Bells (album)", "text": "The Bells (album)\n\nThe Bells je deváté sólové studiové album amerického kytaristy, zpěváka a dřívějšího člena rockové skupiny The Velvet Underground Lou Reeda, vydané v roce 1979.\n\n\n"}
{"id": "682292", "url": "https://cs.wikipedia.org/wiki?curid=682292", "title": "Magic and Loss", "text": "Magic and Loss\n\nMagic and Loss je šestnácté konceptuální studiové album amerického rockového kytaristy a zpěváka Lou Reeda, vydané v roce 1992. Ve skladbě číslo 3 \"„Power and Glory“\" zpívá i jazzový hudebník Little Jimmy Scott.\n\nVšechny skladby napsal Lou Reed pokud není uvedeno jinak.\n\n\n"}
{"id": "682294", "url": "https://cs.wikipedia.org/wiki?curid=682294", "title": "Mistrial", "text": "Mistrial\n\nMistrial je čtrnácté sólové studiové album amerického zpěváka a kytaristy Lou Reeda, dřívějšího člena kapely The Velvet Underground, vydané v roce 1986 (vydala jej společnost RCA Records). Spolu s Reedem byl jeho producentem baskytarista Fernando Saunders.\n\nVšechny skladby napsal Lou Reed.\n\n"}
{"id": "682296", "url": "https://cs.wikipedia.org/wiki?curid=682296", "title": "Mlhovina v Andromedě", "text": "Mlhovina v Andromedě\n\nMlhovina v Andromedě (v ruském originále \"Туманность Андромеды\", fonetickým přepisem z azbuky \"Tumannosť Andromedy\") je utopicko-anticipační fantasy a sci-fi román ruského spisovatele Ivana Antonoviče Jefremova z roku 1957 s výraznými sociálními, psychologickými a filozofickými prvky. Název knihy pochází z pojmenování Galaxie v Andromedě, odkud se v knize lidstvo poprvé setkává s neznámým mimozemským kosmickým korábem pocházejícím z jiné galaxie než je Mléčná dráha.\n\nDílo obsahuje autorovu dobově podmíněnou představu daleké budoucnosti lidstva, v době kdy již celé lidstvo žije na sjednocené planetě Zemi (zcela bez hranic a států) v beztřídní a idealizované komunistické společnosti. Autor se zde snažil popsat nejen výrazný vědecko-technický pokrok lidstva, ale i nové formy společenského života. Zejména v kontextu tehdejší ruské a sovětské sci-fi literatury se v době jeho vzniku jednalo o svým způsobem revoluční i přelomové dílo, které ve své době znamenalo výrazný myšlenkový posun a pokrok v celém žánru ruské a sovětské vědeckofantastické literatury. Z dnešního pohledu je ale zřejmé, že šlo o naprostou ideální utopii, která předpokládaný lidský a společenský život představuje v jeho velice idealizované a nepříliš reálné podobě, prakticky všichni lidé jsou zde představováni jakožto kladní hrdinové, kteří mají na mysli především rozvoj a pokrok nejen celého lidstva, ale i celé skupiny spřátelených mimozemských civilizací.\n\nDěj zpočátku probíhá paralelně na několika místech na Zeměkouli, dále také na palubě hvězdoletu Tantra, který se právě vrací na Zemi z neúspěšné návštěvy blízké mimozemské civilizace na fiktivní planetě Zirda, která byla obývána inteligentními mimozemšťany, ale která si zničila své životní prostředí natolik, že všichni mimozemšťané vyhynuli. Posádka tohoto hvězdoletu pak musí čelit nenadálému a nepředvídanému nebezpečí v podobě neznámé temné hvězdy, kterou míjí po cestě zpět na Zemi. Na doposud zcela neznámé temné planetě (oběžnici temné hvězdy) se setká nejen se starším pozemským havarovaným hvězdoletem Parus, ale i se záhadným obřím mezihvězdným korábem zcela neznámého původu (později na Zemi se ukáže, že se jedná o hvězdolet pocházející z Galaxie v Andromedě), stáří i konstrukce, dále je zde také nucena bojovat i s dosud zcela neznámými, agresivními a lidem velmi nebezpečnými formami nepozemského života. Děj na Zeměkouli pak představuje představu budoucích různých lidských činností - například astronomii, hudbu a tanec, archeologii, energetiku, dopravu, zemědělství i lékařskou vědu a biologii. Po šťastném návratu hvězdoletu Tantra zpět na Zemi se všechny paralelní dějové linky začnou proplétat a spojovat do závěrečného vyústění děje, jímž se stane odlet hned tří mezihvězdných výprav najednou na tři různá místa naší galaxie.\n\n\n"}
{"id": "682299", "url": "https://cs.wikipedia.org/wiki?curid=682299", "title": "New Sensations", "text": "New Sensations\n\nNew Sensations je třinácté studiové album amerického hudebníka Lou Reeda, vydané v dubnu roku 1984 u vydavatelství RCA Records. Nahráno bylo v newyorském studiu Skyline Studios a o produkci se staral Reed spolu s Johnem Jansenem.\n\nVšechny skladby napsal Lou Reed.\n\n\n\n"}
{"id": "682300", "url": "https://cs.wikipedia.org/wiki?curid=682300", "title": "Coney Island Baby", "text": "Coney Island Baby\n\nConey Island Baby je šesté sólové studiové album amerického kytaristy, zpěváka a dřívějšího člena experimentální rockové skupiny The Velvet Underground, vydané v roce 1975.\n\nVšechny skladby napsal Lou Reed.\n\n\n"}
{"id": "682301", "url": "https://cs.wikipedia.org/wiki?curid=682301", "title": "Street Hassle", "text": "Street Hassle\n\nStreet Hassle je osmé sólové studiové album amerického kytaristy, zpěváka a dřívějšího člena experimentální rockové hudební skupiny The Velvet Underground, vydané v roce 1978.\n\nVšechny skladby napsal Lou Reed.\n\n\n\n"}
{"id": "682302", "url": "https://cs.wikipedia.org/wiki?curid=682302", "title": "Volto Santo", "text": "Volto Santo\n\nVolto Santo (v italštině znamená doslovně \"Svatá tvář\") je označení více relikvií uchovávaných v Itálii a zobrazujících tvář Ježíše Krista:\n\n"}
{"id": "682307", "url": "https://cs.wikipedia.org/wiki?curid=682307", "title": "The Blue Mask", "text": "The Blue Mask\n\nThe Blue Mask je jedenácté sólové studiové album amerického kytaristy, zpěváka a dřívějšího člena experimentální rockové skupiny The Velvet Underground, vydané v roce 1982 u RCA Records. Na bicí zde hraje pozdější člen Jethro Tull Doane Perry.\n\nVšechny skladby napsal Lou Reed.\n\n"}
{"id": "682314", "url": "https://cs.wikipedia.org/wiki?curid=682314", "title": "European Tour 2009", "text": "European Tour 2009\n\nEuropean Tour 2009 bylo koncertní turné americké blues rockové hudební skupiny ZZ Top, konané v roce 2009. První vystoupení při tomto turné se konalo v Pražské Tesla Aréně.\n"}
{"id": "682321", "url": "https://cs.wikipedia.org/wiki?curid=682321", "title": "2nd Live", "text": "2nd Live\n\n2nd Live je druhé koncertní album nizozemské hard rockové hudební skupiny Golden Earring, vydané v roce 1981.\n\n\n\n"}
{"id": "682325", "url": "https://cs.wikipedia.org/wiki?curid=682325", "title": "Expedice SAROS", "text": "Expedice SAROS\n\nExpedice SAROS jsou expedice pořádané pardubickou hvězdárnou za účelem pozorování úplných zatmění Slunce.\n\nJejich tradice byla založena v roce 1995 Václavem Knollem, který byl zároveň organizátorem prvních čtyř expedic. V době svého založení šlo o jedny z prvních sérií expedic tohoto druhu v České republice - podobné expedice pořádala jen Hvězdárna v Úpici. Název SAROS pochází z názvu periody objevené Chaldejci asi 500 před naším letopočtem. Během této periody, trvající přibližně 18 let 10 (11) dní a 8 hodin, se odehraje 29 měsíčních a 43 slunečních zatmění. Po uplynutí periody se odehraje dané zatmění Slunce (Měsíce) za podobných podmínek, jen o třetinu obvodu Země západněji.\n\nForma jednotlivých expedic je různá. U slunečních zatmění probíhajících v Evropě nebo v jejím dostupném okolí byly expedice veřejné. Expedice do vzdálenějších míst či tíže dostupných terénů byly soukromé. V posledních letech zájem o cestování za úplným zatměním Slunce nesmírně vzrostl, cestovní kanceláře za nimi samy začaly vytvářet zájezdy a možnosti cestování se pro Čechy značně zlepšily (od devadesátých let, kdy se obyvatelé České republiky ještě adaptovali na nové možnosti po změně politických podmínek v roce 1989). Účelem expedic bylo kromě pozorování úkazu také poznání mentality a kultury navštívené Země. V posledních letech se díky novým metodám zpracování snímků sluneční koróny vyvinutým prof. Miloslavem Druckmüllerem a jeho dcerou Hanou staly expedice více zaměřeny na vědecký přínos.\n\n\n\n\n\n\n\n\n"}
{"id": "682326", "url": "https://cs.wikipedia.org/wiki?curid=682326", "title": "Singles 1965-1967", "text": "Singles 1965-1967\n\nSingles 1965–1967 je kompilační album nizozemské původně psychedelicky rockové hudební skupiny Golden Earring, vydané v roce 2002. Obsahuje singly skupiny z let 1965–1967.\n\n"}
{"id": "682328", "url": "https://cs.wikipedia.org/wiki?curid=682328", "title": "Hearing Earring", "text": "Hearing Earring\n\nHearing Earring je kompilační album nizozemské rockové hudební skupiny Golden Earring, vydané v roce 1973.\n\n"}
{"id": "682330", "url": "https://cs.wikipedia.org/wiki?curid=682330", "title": "ZZ Top's First Album", "text": "ZZ Top's First Album\n\nZZ Top's First Album je debutové studiové album americké blues rockové hudební skupiny ZZ Top, vydané v roce 1971.\n\n\n\n"}
{"id": "682338", "url": "https://cs.wikipedia.org/wiki?curid=682338", "title": "Marty McFly", "text": "Marty McFly\n\nMarty McFly je jedna z hlavních postav \"Návratu do budoucnosti\", hraná Michaelem J. Foxem. Poté se stal i postavou Návratu do budoucnosti: Animované série (hlas David Kultman) a hry Návrat do budoucnosti (hlas Aj LoCascio) – 5 epizod (poslední je plánovaná na květen 2011). Většina lidí by si myslela, že Fox měl roli od začátku, ale první Marty byl Eric Stoltz.\n\nMarty se narodil v Hill Valley, Kalifornie roku 1968 do rodiny z Irska (přistěhovali se okolo 1880). Mezi roky 1968 a 1983 je známá jediná věc, a to že Marty zapálil v roce 1975/6 koberec u nich v domě. V roce 1985 má vlastní skupinu, kde hraje na kytaru.\n\nV pátek 25. října 1985, 8:25 přijal Marty telefonát od přítele Doca, aby ho navštívil v 1:15 v noci. Když přišel k obchodu U Dvou borovic, přivítal ho Doc s DeLoreanem. Když přijeli Libyjci, kteří se mstili za ukradené plutonium, Marty ujel a rozjel DeLorean na 88mph a zmizel do 5. listopadu 1955, 6:00.\n\nBohužel vlítnul starému Peebodymu do stodoly a podle toho, jak vypadl DeLorean, obrázku na komiksu a Martymu v obleku proti radiaci, mysleli, že je Marty mimozemšťan. Při útěku před kulkami srazí jednu z borovic (až se vrátí bude to U Jedné borovice). Marty jede a zaparkuje auto za bilboardem Lyon Estates, kde žijí v 85-tým. V městě se bohužel setká se svým otcem Georgem, když byl taky 17. A tím, že místo jeho otce, ho srazí dědeček Sam, otec Lorraine – jeho matky, co se do něj zamiluje. Když se setká s Docem, vše se završí s DeLoreanem a nedostatkem plutonia. Ale do poslední chvíle před zmizením Martyho, se to s Loorraine a Georgem nevyřeší. Nakonec se jak určeno políbí nad písní Pod Mořskou hladinou.\n\nNakonec se podaří, že Marty to stihne a rozjede auto a v 10:04 se DeLorean přenese do 26. října 1985, 1:24. Na první pohled se zdá, že Marty neuspěl, ale Doc vzal dopis, co údajně roztrhal a zjistil o Libyjcích. Nakonec Doc odjede do roku 2015 a Marty zjistí, že George je nad Biffem a Biff není tim pádem ´´šéf´´ George.\n\nMarty je nejmladší syn George McFlye a Lorraine McFlyové. Má bratra Davea a sestru Lindu. Má kamarádku a budoucí manželku Jennifer Parkerovou a přítele Emmeta L.(Lathropa) Browna, vědce kterému říkají Doc. Ten vymyslel zápletku filmu, což je stroj času instalovaný do DeLoreanu (potřebuje se rozjet na 88 mil za hodinu, tedy asi 141 km/h), který je napájen Flux-kapacitátorem (1,210,000,000,000 W), který ho žene skrz naskrz časoprostorovým kontinuem.\n\nPochází z jmen předků Seamuse a jeho bratra Martina. Martin byl zabit a první dítě Seamuse, co se narodilo v Americe byl Martyho předek, byl to William.\n"}
{"id": "682340", "url": "https://cs.wikipedia.org/wiki?curid=682340", "title": "Coco Chanel (rozcestník)", "text": "Coco Chanel (rozcestník)\n\nCoco Chanel (1883–1971) byla francouzská módní návrhářka.\n\n"}
{"id": "682342", "url": "https://cs.wikipedia.org/wiki?curid=682342", "title": "Sedlištský rybník", "text": "Sedlištský rybník\n\nSedlištský rybník byl kdysi u městečka Stráž pod Ralskem v okrese Česká Lípa, později byl upraven jako usazovací nádrž při rozsáhlé těžbě uranových rud.\n\nJméno má od obce Sedliště, dnes patřící spolu s Luhovem pod obec Brniště. Původní rybník měl plochu 70 ha, byl rybochovný, průtočný na pravém přítoku Ploučnice.\n\nUsazovací nádrž, v některých pramenech nazývána stále Sedlištským rybníkem, má rozlohu 65 ha. Je zhruba 1,5 km na západ od městečka Stráž pod Ralskem ve východní části okresu Česká Lípa, na katastru 756 466 obce Stráž pod Ralskem. Od ložisek a zařízení na těžbu a úpravu uranových rud jej dělí jednak železniční vlečka z obce Brniště a také souběžně vedená silnice z Brniště do Stráže pod Ralskem. Ze západní strany jej míjí silnice II/270 z Mimoně do Jablonného v Podještědí, která ji odděleje od vesnice Sedliště. Ze severozápadu je blízko výrazný kopec Tlustec. K nádrži, někdejšímu rybníku, nevede žádná turistická trasa, nejbližší jsou přes Stráž pod Ralskem. Celý areál je zčásti oplocen a od silnic oddělen desítkami výstražných tabulek. Železniční vlečka zde rozšířena o řadu mnohakolejných odboček vede od Brniště, neposkytuje dopravu cestujících, nejbližší vlaková zastávka (Trať 086) je v Brništi Levou západní část nádrže vyplňuje ztuhlý kal, který je postupně odstraňován, východní část oddělená hrází má vodní hladinu.\n\nAreál někdejších uranových dolů vč. nádrže je v péči státního podniku Diamo, který je pověřen asanačními pracemi.\n\nV sousedství nádrže byla v roce 2010 vybudována velká sluneční elektrárna s výkonem 5 MW.\n"}
{"id": "682345", "url": "https://cs.wikipedia.org/wiki?curid=682345", "title": "Bruno Madinier", "text": "Bruno Madinier\n\nBruno Madinier (* 10. května 1960, Paříž, Francie) je francouzský herec. V Česku se stal známým zejména díky dvěma TV seriálům - \"Cordierovi, soudce a policajt...\" a \"Dolmen\".\n\nŽenatý s Camille Jean-Robert (dcerou malíře Jeana-Roberta), mají spolu syna.\n\n\n"}
{"id": "682346", "url": "https://cs.wikipedia.org/wiki?curid=682346", "title": "Tears of White Roses", "text": "Tears of White Roses\n\nTears of White Roses je debutové album české metalové skupiny Sebastien, které bylo vydáno v roce 2010 prostřednictvím anglického vydavatelství Escape Music.\n\n\n\n\n\n"}
{"id": "682348", "url": "https://cs.wikipedia.org/wiki?curid=682348", "title": "Viva Las Vegas", "text": "Viva Las Vegas\n\n„Viva Las Vegas“ je píseň rock and rollového zpěváka Elvise Presleyho, vydaná v roce 1964. Píseň nejvíce proslavila skupina ZZ Top. Také ji předělali interpreti jako Dead Kennedys, Bruce Springsteen, Stray Cats, Nina Hagen, Michal Tučný a mnoho dalších.\n"}
{"id": "682350", "url": "https://cs.wikipedia.org/wiki?curid=682350", "title": "Teemu Lassila", "text": "Teemu Lassila\n\nTeemu Lassila (* 26. března 1983, Helsinky, Finsko) je finský hokejový brankář hrající v týmu Växjö Lakers ve švédské hokejové lize.\n\nLassila se přes juniorské výběry finského týmu TPS Turku prosadil v sezóně 2002-03 na pozici prvního brankáře TPS a nahradil tak zkušeného Jasona Elliotta. Po konci sezóny byl vybrán v draftu NHL 2003 klubem Nashville Predators ve 4. kole na celkově 117. místě. Před sezónou 2005-06 se dohodl na smlouvě se švédským Djurgårdenem, který hrál švédskou nejvyšší ligu Elitserien. Djurgården byl favoritem a od Lassily se mnohé čekalo, už jen proto, že v týmu nahradil hvězdu NHL Josého Théodora. Po dvou letech se Lassila chtěl vrátit zpět do Finska. Zájem o něj projevilo mnoho klubů a zejména Saimaan Pallo a TPS Turku. Nicméně konečnou volbou Lassily byl klub Hämeenlinnan Pallokerho, s nímž podepsal dvouletou smlouvu až do roku 2009. Ovšem v týmu HPK se stal jedničkou Andy Chiodo a Lassila tak byl odsunut do pozice náhradního brankáře a na závěr sezóny 2007-08 byl dokonce odeslán do nižší finské ligy Mestis, kde nastoupil za Lempäälän Kisa a Kokkolan Hermes. V sezóně 2008-09, ale už v týmu HPK dominoval a dokonce v průběhu sezóny reprezentoval Finsko na akcích Euro Hockey Tour a taktéž v dalších třech sezónách. V roce 2011 byl nominován do finské reprezentace pro Mistrovství světa na Slovensku.\n\n\n"}
{"id": "682352", "url": "https://cs.wikipedia.org/wiki?curid=682352", "title": "Maureen Starkey Tigrett", "text": "Maureen Starkey Tigrett\n\nMaureen \"Mo\" Starkey Tigrett, rozená Mary Cox (4. srpna 1946 Liverpool - 30. prosince 1994 Seattle, Washington, USA) byla první manželka Ringo Starra, bubeníka The Beatles. Seznámila se s ním v \"Cavern klubu\" v Liverpoolu, když pracovala jako praktikantka u kadeřníka. Ringo ji nabídl manželství, a tak se za něho v roce 1965 v Londýně provdala. Toto manželství bylo šťastné do chvíle, než Ringo začal užívat drogy zejména LSD. Manželství s Ringo Starrem se začalo hroutit a skončilo v roce 1975 rozvodem. V tomto manželství se narodily tři děti Lee Starkey, Jason Starkey a Zak Starkey. Roku 1989 se vdala za \"Isaaca Tigretta\", zakladatele \"Hard Rock Cafe\" a \"House of Blues\". V tomto manželství se jí narodila dcera Augusta. Maureen zemřela na leukémii 30. prosince 1994 ve výzkumném centru rakoviny \"Freda Hutchinsona\" v Seattlu. Její čtyři děti, její matka, její manžel a Ringo Starr byli u jejího lůžka, když zemřela.\n\n"}
{"id": "682353", "url": "https://cs.wikipedia.org/wiki?curid=682353", "title": "Taking Dawn", "text": "Taking Dawn\n\nTaking Dawn je americká heavy metalová kapela z Las Vegas v Nevadě. V současnosti patří pod velkou americkou nahrávací společnost Roadrunner Records. Původně se skupina jmenovala 7th Son podle alba Iron Maiden. 26. ledna 2010, již jako Taking Dawn, vydali debutové album Time To Burn, na kterém nahrával doprovodné vokály kytarista kapely Trivium, Corey Beaulieu. Album produkoval Michael \"Elvis\" Baskette. V březnu roku 2010 vyjeli na turné do Velké Británie, jako předkapela Airbourne a v květnu hráli po Evropě jako předkapela Kiss. Také koncertovali s DragonForce, Theory of a Deadman a se Slashem. Ke konci roku 2010 Alan Doucette opustil kapelu kvůli potížím při turné a na jeho místo byl přijat nový bubeník Carlo Mazzone. 15. března skupina na Facebooku ohlásila, že pracuje na nových píních, pro příští album. Také nahráli skladbu This Is Madness na albu God of War: Blood & Metal. Toto album je inspirováno počítačovou hrou God of War a hraí na něm i jiní umělci. Oba kytaristé používají kytary Gibson Les Paul.\n\n\n\n"}
{"id": "682360", "url": "https://cs.wikipedia.org/wiki?curid=682360", "title": "Ian Dury", "text": "Ian Dury\n\nIan Robins Dury (12. květen 1942, Londýn – 27. březen 2000 Londýn) byl anglický rock and rollový zpěvák, herec a výtvarník. Byl zakladatelem a zpěvákem skupiny Kilburn and the High Roads, známý se stal ale hlavně jako zakladatel rockové skupiny Ian Dury & the Blockheads Jeho syn Baxter Dury je také hudebník.\n\nIan Dury se narodil v severozápadním Londýně v domově rodičů na 43 Weald Rise, ačkoli sám často říkal, že se narodil v Upminster v Haveringu. Jeho otec, William George Dury (1905–1968), byl řidič autobusu a bývalý boxer, zatímco jeho matka Margaret (1910–1995) byla pečovatelkou původem z Irska.\n\nIan se v mládí zajímal o auta, především o Rolls-Royce. Po druhé světové válce se s rodinou přestěhoval do Švýcarska, kde jeho otec získal práci jako šofér milionáře.\n\nV roce 1946 se Margaret rozhodla se svým synem vrátit do Anglie, kde se nastěhovali k Ianově tetě Marii, která žila v malé vesničce v Essexu. Jeho otec jej občas navštěvoval, avšak už spolu nikdy dobře nevycházeli.\n\nV 16 letech opustil školu, aby mohl studovat na Walthamstow College of Art. Tuto školu také úspěšně dokončil. Od roku 1964 studoval umění na Royal College of Art a od roku 1967 působil jako profesor umění na různých vysokých školách na jihu Anglie. Maloval také ilustrace pro prestižní noviny \"The Sunday Times\".\n\nIan Dury se roku 1967 oženil s Elizabeth \"Betty\" Rathmellovou (1942) a později s ní měl dvě děti. Ian se ale s Elizabeth o několik let později, roku 1985, rozvedl. V té době se přestěhoval do rodného Londýna.\n\nIan Dury zemřel na rakovinu dne 27. března 2000, ve věku 57 let.\n\nIan Dury založil v roce 1971 svoji první kapelu, zvanou Kilburn and the High Roads. První koncert s touto kapelou měl na škole umění v Croydon v prosince toho roku. V této skupině byl Dury hlavní zpěvák a textař. V roce 1974 podepsala jeho skupina smlouvu s vydavatelem Dawn Records.\n\nSkupina vytvořila celkem dvě alba.\n\nPod vedením Andrewa Kinga a Petera Jennera, původních manažerů Pink Floyd, získala hudební skupina Blackheads velkou oblibu. I zde byl Dury textař, typickými prvky jeho textů byly slovní hříčky nebo \"sexuální humor\". Původním názvem skupiny bylo pouze Blackheads, ale v roce 1977 se přejmenovala na Ian Dury & the Blockheads.\n\nNejznámějším singlem této skupiny se stala píseň \"Sex & Drugs & Rock & Roll\" (\"Sex, drogy a rock and roll\"), kterou vydali 26. srpna 1977. Dalším známým singlem bylo i \"Hit Me with Your Rhythm Stick\".\n"}
{"id": "682362", "url": "https://cs.wikipedia.org/wiki?curid=682362", "title": "Surgutněftěgaz", "text": "Surgutněftěgaz\n\nSurgutněftěgaz (\"Сургутнефтегаз\") je ruská firma se sídlem v Surgutu. Zabývá se především těžbou, zpracováním, přepravou a exportem ropy.\n\nSurgutněftěgaz vlastní 21,2 % v maďarské ropné firmě MOL.\n"}
{"id": "682364", "url": "https://cs.wikipedia.org/wiki?curid=682364", "title": "Seznam All Star týmů mistrovství světa v ledním hokeji", "text": "Seznam All Star týmů mistrovství světa v ledním hokeji\n\nAll Star týmy na mistrovství světa v ledním hokeji.\n"}
{"id": "682366", "url": "https://cs.wikipedia.org/wiki?curid=682366", "title": "Accept (album)", "text": "Accept (album)\n\nAccept je eponymní debutové studiové album německé heavy metalové skupiny Accept, vydané v roce 1979 u Brain Records. Kritika toto album přijala velice negativně.\n\n"}
{"id": "682368", "url": "https://cs.wikipedia.org/wiki?curid=682368", "title": "Wat Tyler", "text": "Wat Tyler\n\nWalter (Wat) Tyler (4. ledna 1341 – 15. června 1381) byl vůdce anglického selského povstání v roce 1381 během stoleté války. Vpadl do Londýna a dosáhl přechodných úspěchů, nakonec však byl zabit na příkaz krále Richarda II.\n\nWat Tyler pocházel z Kentu, o jeho životě před rokem 1381 není mnoho známo, za vlády Edvarda III. se pravděpodobně účastnil bojů ve Francii, kde se naučil válečnictví a strategii. Na jaře roku 1381 vypuklo na východě Anglie, v Essexu a Kentu selské povstání, vyvolané snahami šlechty o obnovu nevolnictví, a především zvýšením daně z hlavy, která měla být placena v trojnásobné výši než o čtyři roky dříve.\nNa jare roku 1381 se povstání rozšířilo k městu Maidston, kde Tyler žil.\n\nPro povstání Tylera získal jeden z povstaleckých vůdců, chudý venkovský kněz John Ball. Tyler měl dobré organizační schopnosti, povstalce vojensky zorganizoval a zavedl přísnou kázeň, zakázal jim mimo jiné loupit a rabovat.\nZ Maidstonu táhl Tyler s povstalci na Canterbury, které dobyl. Ball a Tyler se zmocnili tamního arcibiskupa Sudburyho. Na jeho místo byl povstalci dosazen John Ball.\n12. června přivedl Tyler své vojsko k Londýnu, cestou osvobodil vězně, většinou uprchlé nevolníky, z vězení v Marshalsea a v King’s Bench. Povstalci také ničili soupisy rolníků a další právní dokumenty. Londýnská chudina s Tylerem sympatizovala, ale starosta města Willaim Walworth vydal k povstalcům výzvu, že Londýn bude bránit.\n13. června „arcibiskup“ Ball sloužil mši pod širým nebem a pŕi kázání pronesl známý výrok proti nevolnictví a společneské nerovnosti: „Když Eva předla a Adam ryl, kdo tehdy vlastně pánem byl?“ (v originále: „When Adam delved, and Eve span. Who was then a gentleman?”)\nTéhož dne vyslal Tyler posla ke králi Richardovi II. a zavázal se vydat rukojmí, aby zaručil, že nenapadne Londýn. Mladý král spolu se svými rádci připlul lodí k Rotherhithe, kde Tyler tábořil, ale promluvil k povstalcům pouze z paluby lodi, neodvážil se vystoupit na břeh.\n\nNásledující den povstalci vtrhli do Londýna, John Ball nechal spálit nevěstinec, který patřil starostovi Walworthovi, ale Tyler zabránil rabování a Walworthovi slíbil zaplatit za všechno jídlo pro povstalce. Zároveň nechal zničit Savojský palác, síldo nenáviděného vévody Jana z Gentu a domy právníků.\nOdpoledne se Tyler sešel s králem Richardem v Mile Endu. Tyler králi osobně předal petici, požadující zrušení nevolnictví, přeměnu roboty v peněžní rentu a všeobecnou amnestii. Richard petici přijal a předal Tylerovi svou korouhev, čímž dal najevo, že Tyler jedná jménem krále.\n\nTyler v Londýně nechal setnout zajatého arcibiskupa Sudburyho, který byl zároveň lordem kancléřem, královského komořího a několik dalších šlechticů, označených za zrádce, často na základě udání. Byli sťati i někteří bohatí londýnští kupci a cechovní mistři. Došlo i k masakru vlámských soukeníků a lombardských penězoměnců, žijících v Londýně.\nZastrašený starosta Walworth začal spolupracovat s králem a jeho radou, cílem bylo zničení Tylera. Walworth Tylerovi vzkázal, že se s ním král sejde na Smithfieldském poli, kam měl Wat Tyler dorazit sám, bez své armády.\nWat Tyler skutečně přijel sám a požadoval po králi další radikální kroky jako zrušení stavů a zabavení církevních majetků, které měly být rozděleny mezi lid. Církev měla být zbavena majetku a v celé Anglii měl být jen jeden biskup - John Ball.\nTyto požadavky byly pro Richarda II. nepřijatelné, Tyler byl označen za loupežníka a zrádce a ve chvíli, kdy pil, jej král nařídil zatknout. Zatímco Tyler sahal po zbrani, zezadu se k němu přiblížil londýnský starosta Walworth a probodl jej.\nCo se stalo s jeho tělem, není známo.\nPo Tylerově zabití vypukl mezi povstalci zmatek, Richard II. projevil chladnokrevnost, s níž se mu podařilo k davu promluvit a vyzvat ho ke složení zbraní. Několik stovek povstalců bylo v následujících dnech zabito, John Ball byl o měsíc později dopaden a v Coventry popraven rozčtvrcením. Zrušení nevolnictví a roboty se tak nepodařilo dosáhnout.\n"}
{"id": "682373", "url": "https://cs.wikipedia.org/wiki?curid=682373", "title": "Chrám Rozumu", "text": "Chrám Rozumu\n\nChrám Rozumu (fr. \"Temple de la Raison\") bylo označení kostela určeného pro státní náboženství, které vzniklo v roce 1793 během Velké francouzské revoluce, aby nahradilo křesťanství. Toto nové náboženství vyznávalo kult Rozumu a kult Nejvyšší bytosti. Hlavním strůjcem kultu Nejvyšší bytosti byl Maximilien Robespierre, který byl od července 1793 do července 1794 hlavním vůdcem Výboru pro veřejné blaho. Navrhl, aby proti katolickému náboženství, které bylo zakázáno od roku 1792, ale také proti myšlenkám ateismu, bylo vytvořeno nové náboženství, k čemuž byly využity původní kostely. Z významných kostelů, které byly přeměněny na chrámy Rozumu a Nejvyšší bytosti, to byly:\n\nZbývající kostely, které byly prohlášeny za národní majetek a nebyly využity pro nové náboženství, byly přeměněny např. na skladiště nebo byly prodány a přestavěny pro jiné použití. Katolický kult v kostelech obnovil konkordát z roku 1802.\n"}
{"id": "682375", "url": "https://cs.wikipedia.org/wiki?curid=682375", "title": "Kostel Saint-André-des-Arts", "text": "Kostel Saint-André-des-Arts\n\nKostel Saint-André-des-Arts je zaniklý farní kostel v Paříži zasvěcený svatému Ondřejovi, který se nacházel na dnešním stejnojmenném náměstí v 6. obvodu.\n\nPůvodní název kostela zněl \"Saint-André-de-Laas\", neboť byl v letech 1210-1212 postaven na pozemku vinice zvané \"Laas\". V roce 1660 byl kostel kompletně přestavěn a rozšířen. Do roku 1345 byl pod patronátem kláštera Saint-Germain-des-Prés a poté jej mniši postoupili Pařížské univerzitě. Již před Velkou francouzskou revolucí byl kostel ve špatném stavu. Během revoluce byl přeměněn na Chrám Rozumu a Revoluční klub. Později byl prodán a v roce 1807 zbořen.\n\nV kostele se nacházely kaple Saint-Nicolas a Saint-Claude, kaple Saint-Laurent, kaple Saint-François, kaple Saint-Pierre a kaple Saint-Sacrement.\n\nV kostele byli pokřtěni např. Voltaire (22. listopadu 1694), Eliphas Lévi (1810), François Paré, syn Ambroise Parého (4. července 1545).\n\nZ významných osob zde měli svatbu 3. dubna 1659 Charles de Batz-Castelmore d'Artagnan a Anne Charlotte de Champlecy nebo 12. září 1786 Jacques Nicolas Billaud-Varenne a Anne-Angélique Doye.\n"}
{"id": "682377", "url": "https://cs.wikipedia.org/wiki?curid=682377", "title": "Lars Haugen", "text": "Lars Haugen\n\nLars Haugen (* 19. března 1987, Oslo, Norsko) je norský hokejový brankář.\n\nHaugen je odchovancem norského klubu Vålerenga Ishockey ze kterého ovšem odešel v juniorském věku, když odešel hrát juniorské ligy Norska za Manglerud Star Ishockey a Švédska za Leksands IF. V roce 2006 podepsal svojí první profesionální smlouvu s norským klubem Sparta Warriors, se kterým hrál v lize GET-ligaen. Ve Spartě hrál tři sezóny než přestoupil do týmu Lørenskog IK. Před blížícím se koncem sezóny 2010–11 byl zapůjčen do jiného týmu v Get-ligaen – Manglerud Star Ishockey. Haugen byl nominován do norské reprezentace na Mistrovství světa 2011 na Slovensku.\n\n\n"}
{"id": "682378", "url": "https://cs.wikipedia.org/wiki?curid=682378", "title": "Transněft", "text": "Transněft\n\nTransněft (\"Транснефть\") je ruská firma se sídlem v Moskvě, vlastněná ruskou vládou. Zabývá se především přepravou a exportem ropy. Má největší síť ropovodů na světě, jejichž délka dosahuje 50.000 km.\n"}
{"id": "682379", "url": "https://cs.wikipedia.org/wiki?curid=682379", "title": "Bažanti", "text": "Bažanti\n\nBažanti (Phasianinae) je podčeleď středních ptáků z čeledě bažantovitých, řádu hrabavých, je tvořena 15 rody.\n\nMísta přirozeného výskytu ptáků podčeledě bažantů jsou v Asii, Evropě a Africe. Některé druhy byly introdukovány do Ameriky, Austrálie i na Nový Zéland, kde se staly součásti místní fauny. Přirozené biotopy jednotlivých druhů zasahují od tropických konžských nebo malajsijských pralesů až po severoevropské smíšené lesy, někteří žijí i v nadmořských výškách nad 4000 m. Nejlépe jim vyhovují křovinami a nízkými stromy porostlé řídké lesy s travnatými okraji.\n\nV České republice nejsou bažanti sice původními ptáky, ale např. bažant obecný se stal již nedílnou součásti české přírody. V bažantnicích se uměle odchovávají některé další importované druhy, poddruhy nebo jejich kříženci. Občas jsou pro potěchu oka chováni v rozlehlých zahradách pávi korunkatí.\n\nJsou to ptáci zdržující se převážně na zemi s charakteristickým velkým pohlavním dimorfismem, kdy samec má oproti samice (až na výjimky) výrazné zbarvení a v mnoha případech i několikanásobně delší péra, hlavně ocasní. Samec bývá také výrazně větší a těžší. Jsou to špatní letci, hřadují na stromech i na zemi. Mají krátké, ale pevné zobáky a silné nohy uzpůsobené k hrabání. Jejich potrava se skládá převážně ze semen travin a bylin či jiných plodů, kořínků a drobných živočichů sbíraných na povrchu nebo vyhrabaných ze země.\n\nV nehnízdicí době se zdržují v hejnech a v období páření si kohouti (až na monogamní druhy žijící v trvalých párech) vytvářejí své houfy několika slepic. Dochází k toku, předvádění peří i hlasovým projevům. Samice po spáření snáší do jednoduchých hnízd ukrytých v křoví až 15 vajec která inkubují okolo 25 dnů. Péči o vejce a potomstvo převážně přebírá pouze slepice. Vylíhlá kuřata jsou schopna brzy sama zobat a během dvou až tří týdnů se opeří a mohou i poletovat.\n\nVšichni ptáci této podčeledi jsou odedávna považováni za vítané vylepšení stravy a jsou loveni. S tím, jak se zvyšuje početnost hladových, zlepšuje se jejich lovecké vybavení a zmenšuje se životní prostor ptáků klesají početní stavy jednotlivých druhů. Jsou také lapáni pro svá krásná péra, která jsou v některých kulturách významným symbolem. Podle Červeného seznamu IUCN jsou považovány za:\n\nPodčeleď bažanti je tvořena 15 rody, které mají přibližně 45 druhů. Některé druhy jsou velmi vzácné a nejsou dosud řádně prozkoumány, mnohdy kolísá určení zda jde o druh nebo poddruh. Zde jedna z posledních variant.\n"}
{"id": "682383", "url": "https://cs.wikipedia.org/wiki?curid=682383", "title": "Elektrické světlo", "text": "Elektrické světlo\n\nJe to elektromagnetické záření schopné vzbudit zrakový vjem v měřítku lidského oka. Od zdroje se světlo šíří všemi rovinami. Viditelné záření λ = 380nm-760nm.\nJednotlivé druhy elektromagnetického záření se liší nejen svými vlnovými délkami, ale i svými účinky. Větší vlnové délky než světlo má radiové záření (není vidět). Mezi nimi je infračervené a tepelné záření. Menší než světelné záření je ultrafialové záření a ještě kratší vlnovou délku má rentgenové a radioaktivní záření.\n\nNázvosloví, jednotky a veličiny:\nUmělé světlo: Zařízení pro přeměnu některé energie na světlo. Zařízení které je schopno rozdělovat světelný tok.\nPřírodní světlo: Oheň a slunce\nPoužívané jednotky: Světelný tok, Svítivost, Intenzita osvětlení, Osvit, Světelná účinnost, a Osvětlení M (lumen/m)\n\nKřivka svítivosti:\nZnázorňuje svítivost samostatného zdroje, nebo zdroje se svítivostí do prostoru. \nKřivku svítivosti kreslíme do polární soustavy souřadnic a svítidlo je uprostřed soustavy. \n\nKřivka svítivosti\n"}
{"id": "682388", "url": "https://cs.wikipedia.org/wiki?curid=682388", "title": "Treska bezvousá", "text": "Treska bezvousá\n\nTreska bezvousá \"(Merlangius merlangus)\" je mořská ryba z čeledi treskovitých. Bývala hojná v celé oblasti východního severního Atlantiku, v Baltském, Černém i Středozemním moři a byla dokonce považována za jídlo chudších. V souvislosti s celkovým snížením stavu ryb v mořích v dvacátém století ovšem trochu stoupla v ceně.\n"}
{"id": "682389", "url": "https://cs.wikipedia.org/wiki?curid=682389", "title": "Seznam měst v Saskatchewanu", "text": "Seznam měst v Saskatchewanu\n\nSeznam měst v Saskatchewanu kanadské prérijní provincii zahrnuje jak města se statutem \"city\" tak i města se statutem \"town\". \n\nK udělení městského statutu \"city\" musí mít obec více než 5000 obyvatel. Pokud se počet obyvatel města sníží pod tuto hranici, pak jeho status nepřechází automaticky zpět ke statutu \"town\"; to se stane jedině tehdy, pokud o to městská rada požádá, tj. většina volitelů hlasuje pro návrat statutu \"town\", nebo příslušný provinční ministr je názoru, že reverze statutu je ve veřejném zájmu. Město Melville si tak podrželo status města, přestože jeho počet obyvatel klesl v 90. letech pod hranici 5000. K únoru 2010 bylo v Saskatchewanu patnáct měst, včetně Lloydminsteru, ale bez Flin Flonu. V srpnu 2009 bylo ohlášeno, že jak Martensville, tak Meadow Lake dosáhnou městského statutu, a to 3., respektive 9. listopadu.\n\nK udělení městského statutu \"town\" musí mít obec více než 2000 obyvatel.\n"}
{"id": "682397", "url": "https://cs.wikipedia.org/wiki?curid=682397", "title": "Vyšší úředník státního zastupitelství", "text": "Vyšší úředník státního zastupitelství\n\nVyšší úředník státního zastupitelství je administrativní pracovník státního zastupitelství, který se podílí na jeho činnosti v trestním řízení i v dalších oborech jeho působnosti. Jeho obdobou u soudů je vyšší soudní úředník.\n\nNa rozdíl od vyšších soudních úředníků se jedná o téměř nevyužívanou profesi, zavedeni byli v roce 2008, ale k 1. lednu 2013 působili pouze tři.\n\nMůže jím být jen ten, kdo splňuje tyto předpoklady:\n\nPostavení a pravomoci vyššího úředníka státního zastupitelství, stejně jako studium vyšších úředníků státního zastupitelství upravuje zákon č. 121/2008 Sb., o vyšších soudních úřednících a vyšších úřednících státního zastupitelství a o změně dalších zákonů. Jeho plat je stanoven podle zákona č. 262/2006 Sb., zákoník práce, a podle nařízení vlády č. 564/2006 Sb., o platových poměrech zaměstnanců ve veřejných službách a správě.\n\nVyšší úředník státního zastupitelství je vyloučen z provedení úkonu státního zastupitelství z obdobných důvodů \"podjatosti\", které jsou stanoveny u státního zástupce. O tom, zda je v konkrétní věci vyloučen, rozhoduje vedoucí státní zástupce nebo jím určený státní zástupce a proti jeho rozhodnutí není opravný prostředek přípustný.\n\nVyšší úředník státního zastupitelství koná vždy na základě pověření, které vydává vedoucí státní zástupce nebo jím určený státní zástupce. Oprávněn pak je rozhodovat o odměně a náhradě hotových výdajů obhájce, o svědečném, znalečném, tlumočném a náhradách a o vrácení a vydání věci důležité pro trestní řízení. Může také připravovat podklady pro rozhodnutí o podmíněném zastavení trestního stíhání, podmíněném odložení návrhu na potrestání, narovnání a o osvědčení obviněného ve zkušební době. Dále může vyznačovat doložku právní moci, vyřizovat jednoduchá dožádání, sepisovat protokol o podaném vysvětlení nebo o podání trestního oznámení, kontrolovat korespondenci obviněných, vyhotovovat statistické listy a shromažďovat různé podklady pro činnost státního zástupce. \n\nPokud by se jednalo o věc právně nebo skutkově mimořádně složitou, může ji předložit státnímu zástupci k rozhodnutí, stejně tak je státní zástupce oprávněn mu z těchto důvodů zrušit pověření k provedení úkonu. Proti rozhodnutí vyššího úředníka státního zastupitelství lze podat stížnost za stejných podmínek jako proti rozhodnutí státního zástupce. Tato stížnost se však nejdříve předloží státnímu zástupci, který jí může zcela vyhovět, pokud tím nebudou dotčeny práva jiné strany trestního řízení.\n"}
{"id": "682398", "url": "https://cs.wikipedia.org/wiki?curid=682398", "title": "Pat Tillman", "text": "Pat Tillman\n\nPatrick Daniel „Pat“ Tillman Jr. (6. listopad 1976 – 22. duben 2004) byl hráč amerického fotbalu, jenž opustil svou profesionální kariéru, aby po útocích z 11. září 2001 mohl narukovat do Armády Spojených států amerických. Zúčastnil se několika bojových operací v Iráku a později v Afghánistánu, kde byl zastřelen. Okolnosti jeho smrti a následné vyšetřování rozpoutaly v USA bouřlivou diskuzi.\n\nPat Tillman se narodil jako nejstarší ze tří synů 6. listopadu 1976 ve Fremontu v Kalifornii. Už od mládí byl fascinován Americkým fotbalem. Hráčskými dovednostmi vynikal už na střední škole Leeland High School, kde potkal svou životní lásku Marii. Svůj talent však naplno projevil až po přechodu na Arizonskou státní univerzitu v rámci sportovního stipendia. Mimo hraní fotbalu se zde věnoval studiu marketingu a promoval po tříapůlletém studiu s průměrem 3,84. Po škole se stal profesionálním hráčem a oblékal dres týmu Arizona Cardinals. Těsně před vstupem do armády po útocích z 11. září 2001 se stihl oženit se svou středoškolskou láskou Marií Ugentli Tilmann. Jako voják byl nasazen v Iráku a Afghánistánu. Během služby se stal kritikem Bushovy administrativy a obou ozbrojených konfliktů. Dle výpovědi jeho matky se po návratu z mise měl setkat s prominentním kritikem americké a zahraniční politiky Noamem Chomskym. Byl velmi sečtělý i v oblasti náboženských textů, avšak podle jeho nejbližších byl ateista. V lednu 2010 byl na Filmovém festivalu v Sundance uveřejněn dokumentární snímek \"The Tillman Story\".\n\nDo univerzitní ligy se zapojil v roce 1994 jako linebacker Arizonské státní univerzity. Přestože byl na obránce relativně malý (1,80 m), byl na konferenci Pac-10 zvolen obráncem roku a Arizonskou univerzitou zvolen jako nejužitečnější hráč roku 1997. V roce 1998 byl draftován z 226. místa týmem Arizona Cardinals, kde jako nováček odehrál během první sezóny deset ze šestnácti zápasů. Svému týmu byl natolik oddaný, že dokonce odmítl nabídku pětiletého kontraktu s celkovým platem 9 milionů dolarů od St. Louis Rams. Nosil dres s číslem 40. Dráhu sportovce ukončil po sezóně v dubnu 2002. Během své kariéry byl členem několika top NFL výběrů předních sportovních novinářů a v roce 2010 byl uveden do Univerzitní fotbalové síně slávy.\n\nPatrick Tillman byl odveden v červnu roku 2002 společně se svým mladším bratrem Kevinem, profesionálním baseballistou. Základní výcvik dokončili oba v roce 2002 a byli přiřazeni k druhému praporu 75. Rangers regimentu ve Fort Lewis, Washington. V roce 2003 se zúčastnil operace Freedom a poté nastoupil na Ranger School ve Fort Benning, kterou absolvoval 28. listopadu téhož roku. Poté byl Tillman převelen do Afghánistánu, kde byl 22. dubna 2004 zabit spolubojovníky při přestřelce.\n\nOkolnosti úmrtí vyšetřoval americký Kongres. Armádní velitelství zvláštních operací nejprve tvrdilo, že Tillman byl zabit příslušníky afghánské milice, která jeho jednotku náhle přepadla na silnici v okolí vesnice Sperah, blízko pákistánské hranice. Během přestřelky byl údajně zabit jeden nepřátelský voják a postřeleni dva další příslušníci Rangers. Toto byla oficiální verze události, která byla předložena veřejnosti i Tillmanově rodině.\n\nVyšetřování, které vedl brigádní generál Gary M. Jones z amerického ministerstva obrany došlo k závěru, že ke smrti afgánského ozbrojence a Tillmana došlo v důsledku velmi intenzivní palby během přestřelky, do níž se zapojily dvě spojenecké jednotky. Dle zprávy se jednotka s označením Serial 2 dostala pod nepřátelskou palbu, zatímco Tillmanova jednotka Serial 1 jí spěchala na pomoc. Vojáci Tillmannovy skupiny se přesunuli na vyvýšené pozice, aby mohli lépe navigovat Serial 2 ven z nevýhodného postavení v rokli. Zřejmě v důsledku špatné radiokomunikace považovali vojáci jednotky Serial 2 Tillmannovu skupinu za nepřátelskou a zahrnuli jí devastující palbou, při níž měl být smrtelně zasažen.\n\n3. května 2004 se konala celonárodně vysílaná bohoslužba, během níž senátor John McCain četl velebení.\n\n4. dubna 2005 zveřejnil deník \"The Washington Post\" zprávu, připravenou vyšetřujícím brigádním generálem Gary M. Jonesem. Odhaluje v ní, že armádní velení bylo seznámeno s detailními informacemi o Tillmanově smrti už několik dní po incidentu. Přesto několik vysoce postavených důstojníků včetně generála Johna Abizaida schválilo posmrtné udělení stříbrné hvězdy a purpurového srdce. Jones napsal, že členové Tillmanovy jednotky spálili jeho neprůstřelnou vestu, uniformu a notebook ve snaze zničit důkazy. V odkazu na tyto skutečnosti Jones píše o pravděpodobné „bratrovraždě“. Generál Wesley Clark 27. července 2007 dokonce spekuloval, že oficiální přiznání střelby z vlastních řad po původním tvrzení, že šlo o nepřátelskou palbu, je jen zástěrka pro úkladnou vraždu na příkaz vysoce postavených osob v armádě či politice. Tuto teorii podporují odtajněné dokumenty poskytnuté pro \"Associated Press\". Krom toho, že obsahují e-mail, kde si armádní právníci gratulovali k zastavení vyšetřování, obsahují i hlášení doktora, jenž provedl Tillmanovu pitvu. Ten byl údajně velmi znepokojen třemi střelnými ranami na jeho čele a požadoval zahájení vyšetřování. Jeho žádosti nebylo vyhověno.\n\n\n"}
{"id": "682401", "url": "https://cs.wikipedia.org/wiki?curid=682401", "title": "Prodej manželky", "text": "Prodej manželky\n\nAnglický zvyk prodej manželky byl způsob ukončení nevyhovujícího manželství vzájemnou dohodou. Začal se provádět ke konci 17. století, kdy byl rozvod dostupný prakticky jen nejbohatším vrstvám společnosti. Po předvedení své ženy s ohlávkou kolem krku, ruky nebo paže, ji manžel mohl prodat ve veřejné aukci za nejvyšší nabídku. Tento zvyk poskytl pozadí pro román Thomase Hardyho \"The Mayor of Casterbridge\", ve kterém ústřední postava na začátku příběhu prodá svou manželku; tento čin ji pak pronásleduje po zbytek života, a nakonec ji i zničí.\n\nAčkoli prodej manželky neměl žádnou oporu v zákoně a často vyústil v soudní stíhání, a to zejména od poloviny 19. století, postoj státních úřadů byl dvojsmyslný. Z počátku 19. století existuje záznam prohlášení soudce, který uváděl, že nevěřil ve své právo zabránit provedení tohoto zvyku a dokonce se staly i případy, kdy místní zmocněnci pro péči o chudé nutili manžele raději k prodeji jejich žen, aby nemuseli podporovat rodiny v pracovních domovech.\n\nZvyk prodávat manželku přetrvával v Anglii v určité formě až do počátku 20. století; jak napsal v roce 1901 právník a historik James Bryce, byl příležitostně uplatňován ještě v době, kdy on sám žil. V jednom z posledních hlášených případů prodeje manželky v Anglii z roku 1913, žena, evidovaná u policejního soudu v Leedsu, tvrdila, že byla prodána jednomu z manželových spolupracovníků za jednu libru.\n\nProdej žen se ve své „rituální formě“ jeví jako „vynalezený zvyk“, jehož původ sahá zhruba do konce 17. století, ačkoli z roku 1302 existuje zpráva o osobě, „která na základě smlouvy poskytla svou ženu jinému muži.“ Se vzrůstem popularity novin ve druhé polovině 18. století byly zprávy o těchto praktikách více časté. Spisovatel Courtney Kenny ve 20. století napsal, že „zvyk je zakořeněn dostatečně hluboko a není tedy znám jeho původ,“ ale když toto téma v roce 1901 rozebíral James Bryce tak o něm nenašel „žádné stopy ani v anglických zákonech a ani v anglickém právu.“ Z jeho pozorování také vyplýval názor, že „každý slyšel o zvláštním zvyku prodeje manželky, který se příležitostně objevuje v prostředí nižších anglických vrstev.“\n\nPo schválení tzv. Marriage Act 1753 již formální svatební obřad před duchovním nebyl právně vyžadován a manželství nebyla registrována. Ke sňatku byl zapotřebí pouze souhlas obou manželů a to za předpokladu, že oba dosáhli potřebného věku předepsaného zákonem, což bylo 12 let pro dívky a 14 let pro chlapce. Ženy byly po sňatku zcela podřízeny svému manželovi, muž se ženou tvořili jeden společný právní subjekt, označovaný v anglickém právu jako coverture. Významný anglický právník a soudce sir William Blackstone v roce 1753 napsal: „celé bytí a právní existence ženy je během manželství suspendováno nebo je přinejmenším sjednoceno a svázáno s bytím jejího manžela: vše vykonává pod jeho ochrannými křídly a záštitou.“ Vdané ženy nejen že nesměly vlastnit žádný majetek, ale i ony sami byly opravdovým vlastnictvím svého manžela. Blackstone dále vypozoroval, že ačkoli „se manželky musí podrobit určitým právním znevýhodněním, většinou je to zamýšleno za účelem jejich ochrany a v jejich prospěch. A dá se tedy říci, že ženy jsou oblíbencem anglického práva.“\n\nV anglickém raném novověku existovalo pět odlišných metod jak ukončit manželství. První z možností znamenala žalobu u církevního soudu za „oddělení od lože a stolu“ na základě obvinění z cizoložství nebo život ohrožující krutosti, ale pak nebylo dovoleno znovu sňatek uzavřít. Po roce 1690 byl rozvod možný pouze podáním žádosti parlamentu, což byl časově náročný a také nákladný proces. Po podepsání tzv. Matrimonial Causes Act 1857 a následném vzniku rozvodového soudu se stávalo ukončení manželství snazší a podstatně levnější, ale pro chudší dělnickou třídu zůstal tento právní prostředek stále cenově nedosažitelný. Jinou alternativou bylo docílit „soukromé odluky“ formou dohody mezi oběma stranami zakotvené v rozvodové listině, kterou sepsal specializovaný právník. Zběhnutí od muže nebo jeho opuštění bylo také možné, tímto činem byl manželka vypuzena ze svého domova nebo si její manžel rovnou vybudoval novou domácnost s jinou ženou. A nakonec se nabízel prodej ženy – nelegální, náhradní řešení, jak manželství ukončit. Kniha \"The Laws Respecting Women, As They Regard Their Natural Rights\" si všímá toho, že chudými vrstvami společnosti byl prodej žen vnímán jako metoda vedoucí k rozpuštění manželství, když se „muž a žena vzájemně naprosto unavili a souhlasili z oddělením, pokud tedy muž má chuť zaručit se za zamýšlený rozvod tak, že z něj učiní věc veřejně proslulou.“\n\nAčkoli v 19. století některé ženy tuto praxi odmítaly, záznamy z 18. století, které by mohly dokázat jejich nesouhlas s prodejem neexistují. S žádnými finančními zdroji a bez schopností, které by mohly nabídnout, byl jejich prodej pro mnoho žen jedinou cestou jak se dostat z nespokojeného manželství. Ve skutečnosti jsou zaznamenány i případy, kdy manželky na prodeji trvaly. Například žena prodávaná na trhu ve Wenlocku za dva šilinky a šest pencí byla zcela rozhodnutá o pokračování transakce, navzdory tomu že její muž měl na poslední chvíli o obchodu pochybnosti.\n\nProdej ženy zprostil manžela všech jeho povinností, včetně jakékoli finanční zodpovědnosti, za jeho ženu. Pro kupce, kterým byl často milenec manželky, znamenala transakce osvobození od možného obvinění z cizoložství, uplatňované manželem za poškození jeho majetku, v tomto případě jeho ženy.\n\nJe nejasné kdy začal být ritualizovaný zvyk prodeje ženy prostřednictvím veřejné aukce prováděn, zdá se že to bylo pravděpodobně ke konci 17. století. V listopadu 1692 „John, syn Nathana Whitehouse z Timtonu prodal svou ženu panu Bracegirdlovi, ačkoli způsob prodeje není zaznamenán.“ V 1696 byl Thomas Heath Maulster pokutován za „nezákonné soužití ve společné domácnosti s ženou George, valchaře z Chinneru, který ji koupil od manžela za méně než jednu libru.“ Zdá se, že tyto praktiky byly rozšířeny a uznávány v polovině 18. století po celé Anglii a přetrvávaly až do prvních let 20. století, ačkoli v tuto dobu se nacházely již v „pokročilém stádiu rozpadu.“\n\nPodle většiny zpráv byl prodej oznamován dopředu, snad pomocí inzerátu v místních novinách. Obvykle měl formu aukce, často na místním trhu, kam ženu vedli s ohlávkou (z provazu nebo také ze stuhy) okolo krku či také paže. Osoba kupujícího byla často domluvena již dopředu, a prodej tedy znamenal symbol rozvodu a zároveň nového sňatku, tak jako v případě z Maidstonu, kde v lednu 1815 John Osborne naplánoval prodej své ženy na místním trhu. Avšak protože ten den se žádný trh nepořádal, byl prodej proveden na stanovišti pro uhelné čluny, kde byla „zcela obvyklým způsobem“ jeho žena a dítě prodány za jednu libru muži jménem William Serjeant. V červenci toho samého roku byla na trh ve Smithfieldu přivezena žena v kočáře a prodána za 50 guineí a koně. Hned po skončení prodeje „manželka se svým novým pánem nasedla do krásného, lehkého dvoukolového kočáru, který na ně čekal a s výrazem obličeje, prozrazujícím nechuť s celou transakcí odjela.„ Během dalšího prodeje, který se uskutečnil v září 1815 ve Stainesu, „bylo zboží nabízeno za tři šilinky a čtyři pence, ale s dražitelem nikdo nesoupeřil a to z důvodů, které mohli ocenit jen ti co účastníky transakce znali. Kupec se totiž mohl chlubit dlouhou a intimní známostí s draženou ženou.“\n\nAčkoli iniciátorem prodeje byl vždy manžel, žena musela s prodejem souhlasit. Ve zprávě o dražbě z 1824, provedené v Manchesteru, se říká, že „po několikerých nabídkách byla žena odklepnuta za 5 šilinků, ale protože se jí kupec nelíbil, tak byla nabídnuta znovu za 3 šilinky a kvartu piva.“ Prodávaná manželka již často se svým budoucím partnerem žila. V jednom případě z roku 1804 našel londýnský kupec svou ženu v posteli s cizím mužem, který mu po hádce nabídl, že si jeho manželku koupí. Kupec souhlasil, a tento příklad prodeje byl pravděpodobně přijatelným postupem jak vyřešit celou situaci. Nicméně někdy byl prodej spontánní a žena se tak mohla stát objektem dražby od úplných cizinců. V březnu 1766 tesař ze Southwarku prodal svou manželku v záchvatu manželské lhostejnosti v pivnici. Když vystřízlivěl, žádal svou ženu zpět, a poté co byl odmítnut se oběsil. Domácí půtky sice někdy mohly předcházet prodeji ženy, ale ve většině zaznamenaných případů bylo záměrem ukončení manželství způsobem, který by umožnil legitimovat rozvod. Někdy se stávalo, že manželka svůj prodej sama připravila a dokonce i poskytla peníze svému zprostředkovateli, který ji pak z manželství vykoupil, například během transakce v Plymouthu v roce 1822.\n\nPůvodně se věřilo, že zhruba v polovině 19. století se prodej žen omezoval jen na nejnižší dělnické vrstvy obyvatelstva a to hlavně na ty, co žijí v odlehlých venkovských oblastech. Ale analýzy povolání manželů a kupujících odhalily, že tento zvyk byl nejsilnější v prvotních dělnických komunitách. Ze 158 případů účastníků, kteří měli stálé povolání, tvořili největší skupinu (19) pracovníci v dobytkářství a přepravních živnostech, 14 jich pracovalo ve stavebnictví, 5 bylo kovářů, 4 byli kominíci a 2 byli popsáni jako gentlemani, což nasvědčuje tomu, že prodej nebyl jenom rolnický zvyk. Nejvýše postaveným kupujícím byl Henry Brydges, 2. vévoda z Chandosu, který okolo roku 1740 koupil svou druhou ženu od podomka.\n\nCeny za prodej se značně měnily, od vysokých 100 liber s dalšími 25 librami za každé dítě v jednom prodeji z roku 1865 (tato částka odpovídá 10 800 librám z roku 2011) až po sklenici piva. Někdy se dokonce žena nabízela zadarmo. Nejnižší možný obnos, za který byla žena směněna byly tři čtvrtpenny (tři čtvrtiny penny), ale běžná cena se pohybovala od 2 šilinků a 6 pencí do 5 šilinků. Podle spisovatelů Wade Mansella a Belindy Meteyardové se zdá, že na peníze se bral ohled až v druhé řadě; důležitějším faktorem byla právní závaznost, kterou v transakci viděla většina jejích účastníků, a to navzdory tomu že neměla žádnou oporu v zákoně. Některé nové páry uzavřely již sňatek podruhé, ale oficiální postoj úřadů v této věci byl dvojsmyslný. Venkovské duchovenstvo a úředníci tento zvyk znali, ale na jeho legitimnost hleděli nejistě nebo ho dokonce přehlíželi. Některé záznamy byly nalezeny v křestních listech, jako například ten z Perleigh v Essexu pocházející z roku 1782: „Amie, dcera Mosese Stebbinga od nakoupené ženy předané mu v ohlávce.“ Soudce v Lincolnshiru v roce 1784 rozhodl, že muž který prodal svou ženu, nemá právo ji od kupujícího znovu nabýt , a tudíž potvrdil platnost provedené transakce. Úředník, který se v roce 1819 pokoušel zabránit prodeji v Ashbournu v Derby, ale byl napaden a zahnán davem později poznamenal: „Ačkoli skutečným účelem mého poslání policejního úředníka bylo zabránit tomuto skandálnímu prodeji, zřejmým motivem mého jednání muselo být zachování veřejného klidu... Jakožto přímý účastník jednání si nemyslím, že bych měl právo tomu zabránit nebo se dokonce postavit na odpor, neboť to celé spočívalo ve zvyku těchto lidí a mohlo by být nebezpečné je o něj připravit jakýmkoli zákonem.“\n\nPokud si pár jako místo prodeje vybral trh, tak si zajistil i velké publikum a rozvod se tedy stal skutečností, potvrzenou velkým množství svědků. Použití ohlávky bylo symbolické; po prodeji byla předána kupujícímu jako znamení o zakončení celé transakce. Kvůli lepšímu uzákonění prodeje nutil prodávající často také vítězného dražitele podepsat smlouvu, kde tento uznal, že prodávající nemá žádnou další zodpovědnost za svou ženu. V roce 1735 byl úspěšný prodej ženy v St Clements oznamován místním vyvolávačem, který putoval ulicemi, aby zajistil informovanost místních obchodníků o úmyslu dřívějšího manžela neuznávat „žádné dluhy, které by mohla jeho bývalá manželka smluvit.“ Stejnou věc zamýšlel inzerát umístěný jiným prodávajícím v \"Ipswich Journal\" roku 1789: „žádná osoba nebo osoby nemohou v souvislosti s ní věřit v mé jméno...protože mi již dle práva nenáleží.“ Jeden z případů takovýchto zakončení prodeje, kdy byl ukazován účet za zaplacení ženy, je uchován v Britském muzeu. Účet je součástí prosby ke smírčímu soudci v Somersetu poslané v roce 1758 ženou, která byla o 18 měsíců dříve prodána svým manželem za 6 liber a 6 šilinků „na podporu jeho extravagance.“ Prosba nenamítala nic proti prodeji, spíše poukazovala na to, že prodávající muž se o tři měsíce později vrátil a požadoval více peněz od své manželky a jejího nového „manžela.“\n\nV hrabství Sussex byly obvyklým místem pro prodej ženy zájezdní hostince a hospody a alkohol byl často součástí platby. Například když jeden muž prodával manželku v hospodě zvané \"Shoulder of Mutton and Cucumber\" roku 1898 v Yaptonu, kupující zaplatil 7 šilinků a 6 penci (30 liber v cenách roku 2011) a k tomu 1,1 litrů piva. Cena za jinou transakci o století dříve zahrnovala 8 džbánů piva a 7 šilinků (20 liber v roce 2011); a v roce 1790 v Ninfieldu dokonce vyměnil ve venkovském hostinci manžel svou ženu za polovinu pinty ginu, ale pak si vše rozmyslel a koupil ji nazpět. \n\nProdeje žen byly často navštěvovány velkým množstvím lidí. V Hullu roku 1809 bylo odložení prodeje „přisuzováno davům, které se při příležitosti této mimořádné události shromáždily,“ což naznačuje, že tento zvyk mohl být poměrně vzácnou a proto také populární událostí. Odhady četnosti prodeje se pohybují okolo 300 během let 1780 až 1850, což je relativně bezvýznamné ve srovnání s případy zběhnutí ženy, které se ve Viktoriánské éře počítají na desítky tisíc.\n\nZvyk prodávat manželku se objevoval po celé Anglii, ale poměrně vzácně také v přilehlé části Walesu, kde bylo zaznamenáno pouze několik případů, ve Skotsku na něj došlo pouze jednou. Anglickým hrabstvím s nejvyšším počtem případů byl mezi lety 1760 až 1880 Yorkshire se 44 prodeji, což je o mnoho více než 19 prodejů zaznamenaných ve stejném období v Middlesexu a Londýně, navzdory francouzské karikatuře Johna Bulla o „zavedeném a rychlém prodeji manželky v londýnské smithfieldské tržnici, kde muž křičí \"à quinze livres ma femme!\" (15 liber za mou ženu), zatímco ona stojí s ohlávkou na hlavě v přístřešku“.\n\nVe své úvaze \"Wives for Sale\" (Ženy na prodej) její autor Samuel Pyeatt Menefee sesbíral 387 případů prodeje ženy, poslední z nich se vyskytl na počátku 20. století. Historik E. P. Thompson považuje mnoho z Menefeeových případů za „nepřesné a pochybné“ a domnívá se, že některé jsou počítány dvakrát, nicméně připouští 300 věrohodných záznamů, které kombinuje se svým vlastním výzkumem a dochází tak ke konečnému počtu 400 prodejů.\n\nMenefee tvrdil, že v rituálu prodeje se zrcadlí prodej dobytka - dokumentuje to symbolickým významem ohlávky; ženy byly také příležitostně hodnoceny podle své váhy, právě tak jako dobytek. Ačkoli použití ohlávky bylo považováno za důležité vzhledem k legitimitě celého prodeje, Thompson naznačuje, že Menefee možná neporozuměl společenským souvislostem této transakce. Trhy nebyly pro prodej preferovány kvůli zdejšímu prodeji dobytka, ale protože nabízely veřejné místo, kde rozvod mohl být dosvědčen. Prodeje se často konaly během veletrhů, před hostinci, nebo místními pamětihodnostmi, jako byl například obelisk v Prestonu nebo boltonský „plynový sloup“ (9 metrů vysoký sloup s lampou na vrcholu, který stál na boltonském tržišti); na všech těchto místech se totiž shromažďovaly davy lidí.\n\nProběhlo i několik málo prodejů manžela, ale to nic nemění na tom, že z dnešního pohledu byl prodej ženy jako movitého majetku ponižující, a to i když byl považován za jednu z několika forem rozvodu. Nicméně většina soudobých zpráv o prodeji zdůrazňuje ženskou nezávislost a životní sílu, při popisu žen jsou používány výrazy jako: „pohledná“, „baculatá“, „dobrého vzhledu“, „sličná venkovská dívka“ nebo „srdečně se těšící na zábavu a různé skotačení“.\n\nSpolečně s ostatními anglickými zvyky přivezli osadníci, přijíždějící do Ameriky ke konci 17. a počátkem 18. století, i praxi prodeje ženy a zároveň s tím i přesvědčení o legitimnosti tohoto způsobu ukončení manželství. V roce 1645 byl u „The P'ticular“ soudu v Hartfordu ve státě Connecticut ohlášen případ Baggetta Eglestona, který dostal pokutu 20 šilinků za „odkázání své ženy jinému muži“. \"Boston Evening-Post\" z 15. března 1736 popisoval hádku mezi dvěma muži a „jistou ženou, kde každý z nich tvrdil, že se jedná o jeho manželku, ale bylo to tak, že pouze jeden z nich mohl nakládat s právem na ni od druhého a to za 15 šilinků“. Kupující zřejmě odmítal zaplatit celou cenu a zkoušel „svou“ manželku vrátit nazpět. Zbývající částku mu ale pak nabídli dva velkorysí kolemjdoucí a on mohl zaplatit manželovi, který: „promptně a nedbale pozdravil manželku, popřál jí štěstí a šel si se svým kamarádem Šterlinkem užít výhodný obchod“. Další zpráva z roku 1781 hovoří o Williamu Collingsovi z Jižní Karolíny, který prodal svou ženu za „dva dolary a půl tuctu kalíšků grogu“.\n\nJiž od konce 18. století se začalo ve společnosti objevovat určité nepřátelství k prodeji manželky. Jeden prodej v Dublinu v roce 1756 byl přerušen skupinou žen, které manželku „zachránily“ a její manžel byl následně podroben potupnému soudu a vsazen do klád, kde zůstal do rána následujícího dne. Na prodej manželky, který se odehrával okolo roku 1777 v Carmarthenshire reagoval dav „hrobovým tichem“ a „pocity znepokojení v shromáždění“. Když jeden nádeník nabízel svou ženu roku 1806 na smithfieldském trhu, „veřejnost se na manžela rozzuřila a kdyby jim v tom nepřekáželi policejní strážníci, byla by ho za jeho surovost přísně potrestala“.\n\nZprávy o prodeji žen vzrůstaly ze dvou během desetiletí počítaného od roku 1750 až na maximum 50 v letech 1820 až 1830. S tím jak vzrůstal počet případů, rostla i opozice vůči této praxi. Dá se říci, že tento způsob rozvodu se stal jedním z řady populárních zvyků, u kterého společenská elita věřila ve svou povinnost s ním skoncovat. Ženy se bouřily, že tento obyčej představuje „hrozbu a urážku jejich pohlaví“. Smírčí soudci se na čtvrtletních zasedáních stávali více aktivní v trestání těch, co tento zvyk praktikovali a některé modelové případy u hlavního soudu také potvrzovaly jeho nelegálnost. Novinové zprávy na toto téma byly často pohrdavé: „nejostudnější a nejhanebnější scéna“ zněl popis ve zprávě z roku 1832, ale případů prodeje žen nezačalo významně ubývat dříve než v roce 1840. Thompson objevil 121 publikovaných zpráv o praktikování tohoto obyčeje mezi lety 1800 a 1840 ve srovnání s 55 v letech 1840 až 1880.\n\nLord Chief Justice of England and Wales William Murray považoval prodeje žen za skrytou formu cizoložství, ale jen málo takovýchto případů oznámených v novinách vedlo k trestnímu stíhání u soudu. Deník The Times popisoval v roce 1818 případ, v rámci kterého byl jeden muž obžalován z prodeje ženy za 2 šilinky a 6 pencí na leominsterském trhu. V roce 1825 byl muž jménem Johnson obviněn za: „zpívání písně v ulicích, kde popisoval přednosti své manželky, aby jí pak prodal za nejvyšší nabídku ve Smithfieldu“. Takové písně nebyly výjimečné; okolo roku 1842 John Ashton napsal píseň „Sale of a Wife“ (Prodej ženy). Strážník, který ho zadržel tvrdil, že tento muž shromáždil dav „všelijakých tuláků, předstírajících, že poslouchají jeho popěvek, ve skutečnosti ale vybírajících kapsy“. Obžalovaný na to nicméně odpověděl, že nebyl „zcela vzdálen nápadu prodat svou ženu, což bylo chudé stvoření, žijící v domě s hladovými dětmi, zatímco on si může uhnat plíce v úsilí vydělat pro ně kousek chleba“. Za tímto účelem také vytiskl kopie písně a také příběhu, který vyprávěl o jejím prodeji. Předtím než starosta, jenž měl případ soudit, Johnsona propustil, varoval ho, že toto jednání není dovoleno a nesmí se v budoucnu opakovat. V roce 1833 byl zaznamenán prodej ženy v Eppingu za částku 2 šilinky a 6 pencí; dalších 6 pencí měl dostat prodávající později. Po svém vystřízlivění byl muž postaven před smírčí soud, kde tvrdil, že do sňatku byl nucen církevními autoritami, a že „s manželkou od té doby nežil, ale že naopak ona otevřeně praktikovala cizoložství s mužem jménem Bradley, kterým byla od něj zakoupena“. Byl uvězněn za „opuštění manželky“.\nNa prodej manželky upozorňuje francouzská hra z 19. století \"Le Marché de Londres\". Komentujíc nejen toto drama, ale i soudobý francouzský postoj k tomuto zvyku si spisovatel Angus B. Reach v roce 1846 postěžoval: „Spočítali nám dlouhý a prorocký seznam našich selhání. Připustit si ohromující fakt, že v Anglii může manžel prodat svou manželku přesně stejným způsobem, jako by prodával svého koně nebo psa, je stejné, jako se snadno vzdát víry v zeměpisnou a fyzikální existenci Londýna.“ Tyto stížnosti byly běžným jevem ještě o 20 let později; v knize The Book of Days spisovatel Robert Chambers psal o případu prodeje ženy z roku 1832 a poznamenal si, že: „zatímco my v Anglii přecházíme příležitostné případy prodeje manželky s letmým úsměvem, v našich kontinentálních sousedech zanechávají hluboký dojem a pravidelně je uvádějí jako svědectví o malosti naší kultury“. Rozpaky z těchto praktik se projevily i v právní příručce z roku 1853, která umožňovala soudcům odmítnout prodej manželky jako mýtus: „Je obecným omylem, že se manžel může dát ženě ohlávku na krk a zbavit se jí prodejem na trhu. Takovéto jednání by bylo přísně potrestáno místními úředníky“. V díle \"Burn's Justice of the Peace and Parish Officer\" se uvádí, že „veřejný prodej či koupě ženy je nepochybně žalovatelný trestný čin... A bylo tedy mnoho žalob proti manželům za prodej a jiným za koupi schváleno a 6 měsíců vězení na ně uvaleno“.\n\nJinou formou prodeje manželky bylo sepsání převodní listiny. Ačkoli to zpočátku nebylo tak běžné jako prodej ženy v aukci, po roce 1850, když se veřejnost začala obracet proti prodeji žen na trhu, se tato praxe značně rozšířila. Tento problém obecně přijímané legitimity prodeje žen byl přednesen i vládě. V roce 1881 byl ministr vnitra William Harcourt požádán o komentář k incidentu v Sheffieldu, kde muž prodal svou ženu za kvartu piva. Harcourt odpověděl: „nikde v Anglii neexistuje dojem, že prodej žen je legitimní“ a „žádná takováto praktika, jako je prodej ženy neexistuje“. Ale hned ke konci roku 1889 prodal člen Armády spásy svou manželku v Hucknall Torkardu v hrabství Nottinghamshire za jeden šilink a následně ji za ohlávku vedl k domu k kupce. Jedná se o poslední případ, kde je zmíněno použití ohlávky. Poslední novodobý případ prodeje manželky byl zaznamenán v roce 1913, kdy žena svědčící u policejního soudu v Leedsu v záležitosti týkající se výživného tvrdila, že ji manžel prodal svému kolegovi za jednu libru (ekvivalent 70 liber v roce 2011). Způsob prodeje není zaznamenán.\n\n"}
{"id": "682407", "url": "https://cs.wikipedia.org/wiki?curid=682407", "title": "Vasilij Aksjonov", "text": "Vasilij Aksjonov\n\nVasilij Pavlovič Aksjonov (; 20. srpna 1932, Kazaň – 6. července 2009, Moskva) byl ruský spisovatel židovského původu, přední osobnost intelektuálního disentu v SSSR.\n\nNarodil se v Kazani, \"v tiché ulici pojmenované Komlevova podle místního bolševika zabitého vzbouřenými Čechoslováky.\" Otec Pavel Aksjonov byl místní stranický funkcionář, matka Jevgenija Ginzburgová byla novinářka. Za velkých čistek v roce 1937 byli Aksjonovovi rodiče uvězněni, on sám skončil v dětském domově, po matčině propuštění z gulagu s ní žil ve vyhnanství v Magadanu. Později vystudoval medicínu v Leningradě; chtěl být lodním lékařem, ale jako politicky nespolehlivý nedostal cestovní pas a pracoval v tuberkulózním sanatoriu.\n\nV roce 1958 otiskl v časopise \"Junosť\" první povídky, od roku 1960 byl profesionálním spisovatelem. Jeho první knihy, \"Kolegové\", \"Lístek procviknutý hvězdami\" a \"Je čas, kamaráde\" se staly v atmosféře chruščovovského tání kultovními. Hrdiny byli mladí kosmopolitní intelektuálové, bouřící se proti konvencím, prózy byly psány živým hovorovým jazykem. Aksjonov byl uznávaným mluvčím své generace, geniálním bohémem, který měl rád jazz a basketbal. V knize \"Sudy osudu\" (1968) se vydal cestou formálního experimentu - satiru na absurdity sovětského hospodářství spojil s jazykovou komikou ve stylu Raymonda Queneaua.\n\nV době brežněvovské stagnace upadl Aksjonov pro svoji námětovou i formální originalitu v nemilost, mohl publikovat jen dětské knihy (\"Jak jsem zachránil fotbalovou republiku\") nebo překlady z angličtiny (Doctorowův \"Ragtime\"). Cenzura zakázala jeho knihy \"Popálenina\" (vzpomínky na perzekuci autorovy rodiny) a \"Ostrov Krym\" (alternativní historie zobrazující moderní bělogvardějský stát). V roce 1979 se rozhodl obejít politická omezení a sestavit z děl nevydávaných autorů almanach Metropol. Byl za to vyloučen ze Svazu spisovatelů a podroben velké mediální kritice.\n\nV roce 1980 odcestoval na studijní cestu do USA, kde se dozvěděl, že byl zbaven sovětského občanství. V exilu se živil jako učitel ruské literatury na univerzitě ve Fairfaxu a redaktor stanice Hlas Ameriky. Po pádu komunistického režimu se vrátil do Ruska - měl velký úspěch s historickým románem \"Moskevská sága\", který byl také zfilmován, zároveň byl ale terčem kritiky pro svoji podporu jelcinovských reforem a Izraele. Proto žil většinu času v Biarritzu, dostal i francouzský Řád umění a literatury. Vasilij Aksjonov byl zakládajícím členem ruské pobočky Penklubu, za román \"Voltairiánci a voltairiánky\" dostal Bookerovuovu cenu.\n\nV lednu 2008 ho postihla mrtvice a na její následky 6. července 2009 zemřel. V Kazani se na jeho počest pořádá Aksjonovův literární festival. Básník, hudebník a architekt Andrej Makarevič přebudoval jeho rodný dům na muzeum.\n\n"}
{"id": "682413", "url": "https://cs.wikipedia.org/wiki?curid=682413", "title": "Tajmyr (ledoborec)", "text": "Tajmyr (ledoborec)\n\nTajmyr je ruský atomový ledoborec s malým ponorem, první ze čtyř plavidel svého druhu. Délka trupu činí 151 metrů, šířka 29 metrů a ponor 8 metrů. Je pojmenován podle Tajmyrského poloostrova. Byl postaven v roce 1989 ve finské loděnici \"Wärtsilä Helsinki New Shipyard\", v té době ještě pro Sovětský svaz. Trup lodě byl potom dovezen do Ruska, kde byl nainstalován jaderný turbo-elektrický reaktor s výkonem 50000 koní (36,6 MW). Díky svému malému ponoru je určen především k čištění ústí velkých řek a plavebních tras v průlivech. Lodě tohoto typu ledoborce jsou zařazeny do stejnojmenné třídy. Volací znak této lodi je UEMM. Sesterská loď patřící do této třídy nese jméno \"Vajgač\". \n\nV roce 2011 došlo k drobnému úniku radiace do klimatizačního systému reaktorové sekce. Tato situace byla ohodnocena stupněm 0 podle INES (International Nuclear Event Scale – Mezinárodní stupnice pro hodnocení jaderných havárií). Nejspíš šlo o netěsnost na primárním okruhu, ale nikdo z posádky nebyl ohrožen. Přesto ledoborec přerušil svou aktuální misi při které doprovázel nákladní lodě v Jenisejském zálivu a poháněn záložním dieselovým generátorem zamířil zpět do domovského přístavu Murmansk. Na své misi byl nahrazen ledoborcem \"Vajgač\". \n"}
{"id": "682414", "url": "https://cs.wikipedia.org/wiki?curid=682414", "title": "Microsoft Azure", "text": "Microsoft Azure\n\nWindows Azure Platform je cloudová platforma společnosti Microsoft. Využívá se k vytváření, hostování a škálování webových aplikací prostřednictvím datových center Microsoftu. Windows Azure tak nabízí tzv. Microsoft Online Services – balík online aplikací fungujících jako služby (bez instalace), které umožňují výměnu dat, sdílení, online komunikaci (online konference), atd., to vše založené na bázi cloudu. Všechny tyto nabízené aplikace a služby se rozdělují do tří obchodních značek: Windows Azure, SQL Azure a AppFabric.\n\nWindows Azure Platform je aplikační platforma využívající cloudu a datová centra Microsoftu k hostování a běhu aplikací. Součástí je samostatný operační systém Windows Azure, který slouží jako tzv. \"run-time\" systém (v něm se spouští různé aplikace, software, apod.) a nabízející nejrůznější řadu služeb, které umožňují správu, vývoj a hostování aplikací online – v cloudu.\nWindows Azure má tři hlavní částí:\n\n\nWindows Azure byl poprvé komerčně nabízen 1. února 2010. Uživatelé si jej mohou zakoupit na stránce http://www.microsoft.com/azure.\n\nWindows Azure Platform, potažmo Windows Azure jako operační systém, využívá těchto pět služeb:\n\nWindows Azure Platform dokáže také spouštět a spravovat aplikace stavěné přes .NET Framework, PHP stránky, Javu, apod.\n\nŘíjen 2008 (v Los Angeles)\nBřezen 2009\nListopad 2009\nÚnor 2010\nČerven 2010\nŘíjen 2010\n\nNěkterá datacentra jsou sdružena do skupin (obsahujících 1800–2500 serverů)\nUmístění datacenter:\n"}
{"id": "682416", "url": "https://cs.wikipedia.org/wiki?curid=682416", "title": "V čajové konvici", "text": "V čajové konvici\n\nV čajové konvici (2011) je album skupiny Květy, na kterém vyšly písničky z divadelního projektu \"Svět podle Fagi\" Divadla DNO. V rámci tohoto projektu vychází Květám zvlášť i gramofonová deska \"Fagi EP\". Album obsahuje 15 písniček. Nahrávka písně \"Medvídek\" vyšla již na albu \"Bongo BonBoniéra\" (2010).\n\nK písni \"Kpt. Lžičko\" vznikl klip Martina Smékala.\n\n\n\n\n"}
{"id": "682418", "url": "https://cs.wikipedia.org/wiki?curid=682418", "title": "Zbigniew Czendlik", "text": "Zbigniew Czendlik\n\nZbigniew Jan Czendlik (* 6. září 1964 Brenná, Polsko), řečený Zibi, je římskokatolický kněz polské národnosti působící v České republice a děkan lanškrounský. Je inkardinován do katovické arcidiecéze.\n\nPochází z polských Beskyd. Má dva bratry a jednu sestru, která se přes nesouhlas rodičů stala řádovou sestrou a stará se o dlouhodobě nemocné v Dortmundu. Teologická studia absolvoval v Katovicích a Varšavě. Po jejich skončení byl v roce 1989 vysvěcen na kněze a poté působil v polském Chořově.\n\nV roce 1992 byl vyslán do Čech a první rok strávil jako farní vikář v Náchodě a administrátor excurrendo farnosti Studnice (obojí od 1. července 1992). Poté odešel do Lanškrouna, kde se stal od 1. září 1993 farním vikářem (jakož i administrátorem excurrendo ve farnostech Luková a Žichlínek) a od 1. října 1993 administrátorem. V roce 1997 se mu podařilo dokončit opravu kostela svatého Václava, který byl v době jeho příchodu do Lanškrouna zchátralý. V roce 2005 se mu po několikaletém úsilí podařilo zahájit provoz Rodinného dětského domova v Žichlínku (pro dvě pěstounské rodiny) v prostorách zrekonstruované fary a její nově vybudované přístavby. V roce 2008 byl jmenován děkanem.\n\nÚčinkoval v televizních pořadech Bolkoviny (2004), Krásný ztráty (2005), Uvolněte se, prosím (2009) a Máme rádi Česko (2014). Jako moderátor se objevil v pořadech Uchem jehly (2011) a U Pastýře (2011). Je mediálně známý zejména kvůli přátelským vztahům s řadou lidí z oblasti politiky a šoubyznysu.\n\nV březnu 2017 se rozhodl kandidovat do Rady Českého rozhlasu. V prvním kole volby v červnu 2017 sice neuspěl, ale postoupil do kola druhého. V něm však nakonec zvolen nebyl.\n\nJe aktivním sportovcem; dříve hrával fotbal, později přešel na golf.\n\n\n"}
{"id": "682432", "url": "https://cs.wikipedia.org/wiki?curid=682432", "title": "Taufer", "text": "Taufer\n\nPříjmení Taufer nosi více různých osobností:\n\n\n"}
{"id": "682433", "url": "https://cs.wikipedia.org/wiki?curid=682433", "title": "Effenberger", "text": "Effenberger\n\nPříjmení Effenberger nese více různých osobností:\n\n"}
{"id": "682447", "url": "https://cs.wikipedia.org/wiki?curid=682447", "title": "Josef Vlasák", "text": "Josef Vlasák\n\nJosef Vlasák O.Cr. (26. dubna 1867 Kardašova Řečice – 17. prosince 1958 Praha) byl český římskokatolický kněz a od 11. listopadu 1915 až do své smrti v roce 1958 generál a velmistr Rytířského řádu Křižovníků s červenou hvězdou. Byl také členem Jednoty katolického duchovenstva, založené v roce 1918, která sdružovala především čelné představitele katolické církve v Československu.\n\nJosef Vlasák se narodil v Kardašově Řečici v rodině učitele Václava Vlasáka jako druhorozený ze sedmi synů. Jeho dědem byl český učitel a spisovatel Josef Věnceslav Vlasák, jeho bratrem pozdější správce a úřednický ministr financí ČSR Bohumil Vlasák. V roce 1886 vystudoval gymnázium v Příbrami. Roku 1890 složil řádové sliby Rytířského řádu Křižovníků s červenou hvězdou a 19. července 1891 byl vysvěcen na kněze. Nejprve rok působil jako kaplan kostela svatých Petra a Pavla v Unhošti a od roku 1892 sedm let působil na Lokti. Roku 1899 se stal kaplanem v chrámu sv. Karla ve Vídni. Od roku 1906 byl sekretářem Rytířského řádu Křižovníků s červenou hvězdou v Praze a 11. prosince 1915 byl zvolen velmistrem řádu.\n\nVe své funkci se nejprve musel potýkat s problémy způsobenými tíživou hospodářskou situací za první světové války, po jejím skončení pak s následky první pozemkové reformy, která výrazně zasáhla majetek řádu. Za jeho působení Rytířský řád křižovníků s červenou hvězdou rozvinul charitativní a po první světové válce rovněž kulturní činnost. Spolu s Františkem Noskem založil spolek \"Dílo blahoslavené Anežky Přemyslovny\", jehož účelem bylo shromažďování finančních prostředků na výstavbu katolických kostelů na tehdejších pražských předměstích.\n\nDalší útrapy přinesla druhá světová válka, během níž byla řada budov řádu zabrána gestapem a úřady. V roce 1940 byl Vlasák udán a po vyšetřování vypovězen z Prahy, uchýlil se tedy do Brna, kde přečkal zbytek války u augustiniánů. Po druhé světové válce byl za protinacistický odboj vyznamenán válečným křížem. V roce 1950 byla činnost Rytířského řádu Křižovníků s červenou hvězdou komunistickým režimem násilně ukončena; velmistr nebyl uvězněn, nýbrž přesunut do farnosti u kostela sv. Petra na Poříčí, kde působil jako administrátor až do své smrti.\n\n"}
{"id": "682453", "url": "https://cs.wikipedia.org/wiki?curid=682453", "title": "TextMate", "text": "TextMate\n\nTextMate je univerzální GUI textový editor pro Mac OS X,který vytvořil Allan Odgaard. Obsahuje některé zajímavé vlastnosti zahrnující deklarativní úpravy, záložky pro otvírání dokumentů, záznam maker, integrovaný shell a rozšířitelný systémový svazek.\n\nTextMate umožňuje uživatelům vytvářet vlastní libovolně složité režimy zvýrazněné syntaxe pomocí upravené verze formátování vlastností Apple ASCII a tím definovat gramatiky jazyka. Tyto gramatiky umožňují vnořená pravidla definovaná pomocí regulárních výrazů knihovny Oniguruma a jsou jim přiděleny specifické rámce (značky pro určení barvy). Proto má každý bod dokumentu přidělen jeden nebo více rámců, které určují, kde se bod v dokumentu nachází, jakou má mít barvu a jak se má chovat. Například nadpis „Externí odkazy“ článku má následující rámec:\n\nTento rámec nám říká, že se díváme na název odkazu (link title) v externích odkazech (external) v seznamu (list) dokumentu MediaWiki.\n\nTextMate témata mohou označovat jakýkoliv rámec na různé úrovni přesnosti. Například jedno téma může určit barvu všech konstant (codice_1), zatímco jiné může určit barvu numerických konstant (codice_1), které mají být jiné než u escape znaků (codice_3). Syntaxe vnořených rámců umožňuje autorům jazyka a témat různé úrovně pokrytí, tak aby si každý mohl vybrat co potřebuje, zda jednoduchost nebo komplexnost.\n\nTextMate podporuje uživatelem definované a upravitelné příkazy, které jsou interpretovány pomocí interpretu bash nebo jiným volaným přes shebang. Příkazům lze zasílat mnoho druhů vstupů pomocí TextMate (aktuální dokument, vybraný text, aktuální slovo, atd.) kromě proměnných prostředí a s jejich výstupem můžeme obdobně nakládat mnoha různými způsoby pomocí TextMate. Nejjednodušší příkaz může přijmout vybraný text, transformovat ho a vložit ho místo vybraného textu v dokumentu. Jiný příkaz může jednoduše ukázat tooltip nebo vytvořit nový dokument pro jeho výstup nebo ho zobrazit jako webovou stránku pomocí vestavěného HTML renderu. Mnoho jazykových balíčků, jako je bash, PHP nebo Ruby obsahují příkazy pro kompilaci aktuálního projektu. V mnoha případech bude výsledek (stdout, stderr) spuštěného kódu zobrazen v okně v TextMate.\n\nTextMate fragmenty jsou kousky textů, které mohou být vloženy do dokumentu na aktuální pozici. Složitější chování je možné na základě několika užitečných zobecnění tohoto nápadu. Za prvé, fragmenty mohou obsahovat jednu nebo více „zarážek“, které se mohou cyklicky střídat pomocí klíče zarážky. Za druhé, mohou být výsledky těchto zarážek dynamicky měněny v jinou část fragmentu, podle toho jak uživatel zadá zarážku. Za třetí, fragmenty mají přístup k proměnným prostředí jakou jsou aktuální rámec, aktuální číslo řádku, jméno autora a také mají schopnost spouštět inline shell skripty.\n\nTextMate gramatiky jazyka, fragmenty, makra, příkazy a šablony mohou být seskupeny do svazků. Fragmenty, makra nebo příkazy mohou být vykonány stiskem klávesové zkratky, zadáním konkretního slova se stisknutím klávesy Tab (označované „tab triggers“) nebo výběrem příkazu z menu. Tab triggers jsou zvláště užitečné, kombinace tab triggers a fragmentů velmi usnadňuje kódování v „upovídaných“ jazycích nebo v jazycích s obyčejně napsanými vzory.\n\nFragmenty, makra a příkazy mohou být omezena na určitý rámec, takže například příkaz „close html tag“ nefunguje v python skriptu, uvolněné klávesové zkratky mohou být použity na něco jiného. To umožňuje jazyky i jednotlivé rámce přepsat vestavěnými příkazy jako „Přeformátuj odstavec“ s více speciálními verzemi. Dokonce klávesa Enter nebo mezerník může být přepsána.\n"}
{"id": "682455", "url": "https://cs.wikipedia.org/wiki?curid=682455", "title": "Jan Sklenář", "text": "Jan Sklenář\n\nJan Sklenář (* 19. října 1978, Brno) je český herec a zpěvák, který v současné době působí v Klicperově divadle v Hradci Králové\n\nJako člen dramatického kroužku vystupoval již v roce 1993 na nižším stupni gymnázia. Po absolvování gymnázia v Brně a Divadelní fakulty JAMU, obor činohra (2001) přijal angažmá v Klicperově divadle v Hradci Králové. Kromě divadla vystupuje také jako zpěvák spolu s Police Symphony Orchestra. \n\n\n"}
{"id": "682457", "url": "https://cs.wikipedia.org/wiki?curid=682457", "title": "Schenker", "text": "Schenker\n\nPříjmení Schenker nosí více různých osobností:\n\n\n"}
{"id": "682458", "url": "https://cs.wikipedia.org/wiki?curid=682458", "title": "Lukáš Kašpar", "text": "Lukáš Kašpar\n\nJméno a příjmení Lukáš Kašpar nosí více osobností:\n\n"}
{"id": "682460", "url": "https://cs.wikipedia.org/wiki?curid=682460", "title": "Seznam filmů se svatební tematikou", "text": "Seznam filmů se svatební tematikou\n\nToto je seznam filmů s tématem svatby:\n\n"}
{"id": "682461", "url": "https://cs.wikipedia.org/wiki?curid=682461", "title": "Svatba v kultuře", "text": "Svatba v kultuře\n\nO svatbách a sňatcích pojednává velké množství literárních, literárně-dramatických a audiovizuálních děl. Některé romantické či rodinné filmy okamžikem svatby končí svůj příběh, za všechny jmenujme české filmy \"Kam čert nemůže\", \"Partie krásného dragouna\", \"2Bobule\", \"Léto s kovbojem\", \"Peklo s princeznou\", ze zahraničních například americké filmy \"Nevěsta na útěku\", \"Svatba mého nejlepšího přítele\", \"Jak ukrást nevěstu\", \"Cesta do Ameriky\" nebo britský film \"Notting Hill\".\n\nFilmy se svatební tematikou jsou uvedeny v doplňkovém seznamu, vybrané příklady jsou zde uvedeny podle zjevného názvu díla.\n\n\n"}
{"id": "682462", "url": "https://cs.wikipedia.org/wiki?curid=682462", "title": "Ariaramnés", "text": "Ariaramnés\n\nAriaramnés (staropersky \"Arijáramna\", akkadsky \"Ariaramna\", elamsky \"Harrijaraumna\", řecky \"Ἀριαράμνης\") byl perský král z rodu Achaimenovců, syn Teispa a bratr Kýra I. Vládl přibližně od roku 640 př. n. l., zemřel kolem roku 590 př. n. l. Jeho jméno ve staroperštině znamená „Upokojující Árje“.\n\nV perských državách byl Ariaramnés králem souběžně se svým bratrem Kýrem I., vládcem Anšanu, ale jinak o něm není nic jistého známo. Podle Behistunského nápisu byl předkem mladší linie Achaimenovců, z níž pocházeli všichni perští králové počínaje Dareiem I. Nápis z Ektaban, přisuzovaný Ariaramnovi, je pozdějším achaimenovským falzem. Jeho synem a patrně i následníkem byl Arsamés.\n\n\n"}
{"id": "682478", "url": "https://cs.wikipedia.org/wiki?curid=682478", "title": "Kašpar Karas z Rhomsteinu", "text": "Kašpar Karas z Rhomsteinu\n\nMons. Kašpar Karas z Rhomsteinu (1597, Újezd v Opolsku – 6. ledna 1646, Vratislav) byl slezský duchovní, vratislavský, olomoucký a brněnský kanovník a prelát, který se r. 1640 stal titulárním biskupem tiberiadským a světícím biskupem v Olomouci. V letech 1638–1640 a 1643–1646 byl také administrátorem olomouckého biskupství, jehož biskupem byl formálně arcivévoda Leopold Vilém Habsburský.\n\n"}
{"id": "682481", "url": "https://cs.wikipedia.org/wiki?curid=682481", "title": "Tejovití", "text": "Tejovití\n\nTejovití (\"Teiidae\") jsou čeleď ještěrů, rozšířená především v neotropické oblasti, někteří zasahují i do Severní Ameriky. Tejovití ještěři jsou neobyčejně rozmanití ve velikosti i tvaru těla. Většinou mají dlouhý lámavý ocas, dobře vyvinuté končetiny a rozeklaný, zatažitelný jazyk. Typická je pro ně mohutná hlava, krytá nápadnými štítky.\nVětšinou se jedná o pozemní ještěry, ale najdeme mezi nimi i šplhavé či obojživelné druhy.\n\nTejovití ještěři jsou značně rozmanití. Mnozí z nich jsou zajímavým příkladem biologické konvergence. Větší druhy (zvláště zástupci rodů \"Tupinambis\" a \"Callopistes\") se nápadně podobají starosvětským varanům, menší druhy (např. rody \"Cnemidophorus\", \"Ameiva\" aj.) zase v Jižní Americe zastupují ještěrky. Zástupcem obojživelných druhů je rod \"Crocodilurus\" nebo známá dracéna guyanská (\"Dracaena guianensis)\", která je zároveň největším druhem čeledi. Dorůstá délky až 130 cm. Zvláštností je i druh \"Echinosaura horrida\" z pouští Peru a Ekvádoru. Tento ostnitý pouštní ještěr, živící se mravenci, vzdáleně připomíná australského molocha.\n\nTejové se vyskytují v Americe od jižní Kanady (druh \"Cnemidophorus sexlineatus\" zasahuje až k Velkým jezerům) do Patagonie. Vyskytují se také na některých ostrovech, například na Antilách. Nejvíce druhů žije v oblasti Amazonie. Obývají různá prostředí od pouští a polopouští přes savany až po deštné pralesy, bažiny a břehy řek. Někteří tejovití ještěři (zvláště zástupci rodu \"Ameiva\") jsou synantropní a adaptovali se na prostředí plantáží, městských parků či zahrad.\n\nTejové jsou většinou masožraví nebo všežraví. Drobné druhy se živí především hmyzem, který často loví ve spadaném listí. Větší druhy se živí drobnými obratlovci, ptačími vejci a často také ovocem. Zejména velcí tejové rodu \"Tupinambis\" jsou známí jako škůdci drůbeže, protože rádi loví domácí kuřata. Dracéna guyanská je potravní specialista, živí se především vodními plži, jejichž ulity drtí silnými čelistmi.\n\nVšichni tejové jsou vejcorodí. Jejich vejce mívají zpravidla kožovitou, méně často vápenitou skořápku. Počet vajec ve snůšce může být různý, od 2 do 80, velké druhy kladou obvykle více vajec. Samice některých druhů kladou vejce do společných líhnišť, kde se jich může nashromáždit i několik stovek. Zajímavý způsob rozmnožování se vyvinul u velkých tejů rodu \"Tupinambis\", dracény a některých dalších druhů. Tito ještěři kladou vejce do termitišť, zpravidla stromových termitů, kde mají optimální vlhkost i teplotu pro vývin. Mláďata se po vylíhnutí nakrmí termity a teprve potom se prohrabou ven.\nU některých druhů bičochvostů (\"Cnemidophorus\") byla zaznamenána partenogeneze.\n\nJihoameričtí indiáni loví větší druhy tejovitých ještěrů pro maso a kůži, podobně jako leguány zelené. V mytologii kmene Guaraní hraje důležitou roli \"Teju Jagua\", božstvo v podobě ještěra teju se sedmi hlavami a ohnivýma očima (podle jiné verze teju s hlavou psa), který střeží podzemní svět a je vládcem pokladů. Je nejstarší ze sedmi bratrů, synů lidské ženy Kerany a zlého dcuha Taú, kteří se následkem kletby bohyně Měsíce Arasy narodili jako monstra.\n\nMnozí tejové jsou chováni jako terarijní zvířata. Pro svůj efektivní vzhled je velmi často chována dracéna guyanská. V České republice ji můžeme spatřit v ZOO Praha, Brno i Plzeň. Zajímaví a velmi vytrvalí chovanci jsou i zástupci rodu \"Tupinambis\", i když se pro svou velikost příliš nehodí pro běžná bytová terária. Jsou to \"inteligentní\" ještěři, kteří se brzy naučí znát svého chovatele a snadno se ochočí. V zajetí se však rozmnožují jen zřídka a mají také sklon k tučnění. Menší druhy, například ameivy (\"Ameiva\") nebo bičochovsti (\"Cnemidophorus\"), jsou atraktivně zbarvení ještěři. dovážejí se však jen zřídka, jsou velmi plaší a značně choulostiví.\n\n\n"}
{"id": "682491", "url": "https://cs.wikipedia.org/wiki?curid=682491", "title": "WTA Prague Open", "text": "WTA Prague Open\n\nWTA Prague Open, oficiálně se jménem sponzora J&T Banka Prague Open, je profesionální tenisový turnaj žen hraný v české metropoli Praze. \n\nProbíhá na třech antukových dvorcích Tenisového klubu Sparta Praha. Kapacita centru činí 2 500 diváků, kurt číslo 1 pojme 650 návštěvníků a dvojka má 200 míst. Od sezóny 2015 se řadí do kategorie WTA International Tournaments jako jediná česká událost v nejvyšší úrovni ženského i mužského tenisu.\n\nV letech 2010–2014 se konal na nižším okruhu ITF a nesl název Sparta Prague Open. Od roku 2011 byl hrán s maximální možnou dotací 100 tisíc dolarů.\n\nRozpočet události, hrané na přelomu dubna a května, činí 250 000 amerických dolarů. Do soutěže dvouhry nastupuje třicet dva hráček a čtyřhry se účastní šestnáct párů. Ředitelkou turnaje je Petra Černošková. Během působení na okruhu ITF tuto funkci vykonával Petr Luxa. Záštitu nad událostí má primátor hlavního města Prahy.\n\nSpolečnost Česká sportovní vedená Miroslavem Černoškem, která skrze sesterskou firmu Česká sport-tenis vlastní oddíl TK Sparta Praha, zaplatila v roce 2014 za licenci turnaje WTA milion dolarů. Manažer k tomu uvedl: „\"Mám silné portfolio českých hráček, které takový turnaj u nás chtěly. Z pořádání akce ITF víme, že areál i tým na to má to zorganizovat a máme podporu tenisového svazu a města Prahy.\"“ Finančně je také zaangažován Český tenisový svaz. Poslední událost na okruhu WTA Tour naposledy předtím na českém území proběhla v roce 2010, kdy se konal Prague Open.\n\nTurnaj byl založen v roce 2010 a jeho první vítězkou se stala Lucie Hradecká. Ročník 2014 vyhrála Britka Heather Watsonová, která ve finále porazila Annu Karolínu Schmiedlovu 7–6, 6–0. Turnaj čtyřhry ovládl druhý nasazený pár Lucie Hradecká a Michaëlla Krajiceková.\n\nV roce 2015 činila dotace 250 tisíc dolarů a dle pravidel na něm mohla startovat jediná hráčka elitní světové desítky. V listopadu 2015 vedení WTA schválilo navýšení rozpočtu na 500 tisíc dolarů, což znamenalo možnou účast dvou tenistek z první desítky. V reakci na přijetí požadavku bylo oznámeno, že se ročníku 2016, konaného v dubnu, zúčastní Lucie Šafářová i Karolína Plíšková, které byly zařazeny na listinu Top 10 hráček pro přihlašování do turnajů okruhu WTA Tour 2016. Od sezóny 2017 byl celkový rozpočet opět snížen na částku 250 000 dolarů.\n\n"}
{"id": "682510", "url": "https://cs.wikipedia.org/wiki?curid=682510", "title": "Tom Kurvers", "text": "Tom Kurvers\n\nTom Kurvers (* 14. září 1962 v Minneapolis, Minnesota, USA) je bývalý americký hokejista, který hrál na postu levého obránce.\n\nZačínal s hokejem na Jeffersonově střední škole v Bloomingtonu, pak hrál v týmu University of Minnesota Duluth, zúčastnil se Mistrovství světa juniorů 1982, v roce 1984 obdržel Hobey Baker Memorial Award pro nejlepšího hráče univerzitní soutěže. V tomtéž roce nastoupil do Montreal Canadiens, s nimiž vyhrál roku 1986 Stanleyův pohár. Později hrál za New Jersey Devils (zde vytvořil klubový rekord, když v roce 1989 nahrál v utkání s Torontem na pět branek), Toronto Maple Leafs a New York Islanders. Proslul jako hráč na obránce nezvykle tvořivý a ofenzivně laděný, který měl někdy problémy dodržovat taktické příkazy. V NHL odehrál 659 zápasů, v nichž zaznamenal 93 gólů a 328 asistencí. Reprezentoval USA na světových šampionátech 1987 a 1989. Kariéru ukončil roku 1996 v japonském týmu Seibu Tetsudo Tokio. Později působil jako rozhlasový komentátor a scout, v sezóně 2009-2010 byl generálním manažerem Tampa Bay Lightning.\n\nTom Kurvers měří 183 cm a váží 86 kg, je ženatý a má čtyři děti.\n\n"}
{"id": "682522", "url": "https://cs.wikipedia.org/wiki?curid=682522", "title": "Antiperle", "text": "Antiperle\n\nAntiperle jsou mentolové bonbony přibližného tvaru koule, vyráběné Sfinxem. Číslo čárového kódu výrobku je 85920965. Ve sto gramech Antiperlí je přibližně průměrná energetická hodnota 1540 kilojoulů (tzn. 368 kilokalorií), 0 gramů bílkovin, 0 gramů tuků a 97,4 gramu sacharidů.\n\nAntiperle vznikly v roce 1960 v Chotyni v pobočce libereckého podniku Lipo. Antiperle se prodávaly v plechových krabičkách. Někdy v polovině šedesátých let 20. století se místo toho začaly prodávat v zelených krabičkách navrchu průhledných tvaru malého válce z polyethylenu a polypropylenu, u těchto krabiček se již zůstalo.\n\nAntiperle se vyrábí z krystalu cukru, který se asi šest týdnů zvětšuje na průměr zhruba čtyři milimetry. V minulosti se objevily snahy zmodernizovat a zrychlit tento postup, ale skončilo se s nimi, protože výsledné Antiperle byly příliš měkké.\n\nNa krystal cukru se nanáší postupně vrstvičky cukerného roztoku. Zhruba po dobu šesti týdnů se krystal zvětšuje na průměr asi čtyři milimetry.\n\n"}
{"id": "682530", "url": "https://cs.wikipedia.org/wiki?curid=682530", "title": "Velká skála", "text": "Velká skála\n\nVelká skála je více či méně kodifikovaný název mnoha velkých skal. \n\nViz též\n"}
{"id": "682531", "url": "https://cs.wikipedia.org/wiki?curid=682531", "title": "Tinie Tempah", "text": "Tinie Tempah\n\nPatrick Chukwuemeka Okogwu (* 7. listopad 1988, Londýn, Anglie), spíše známý jako Tinie Tempah, je britský rapper a spoluzakladatel nahrávací společnosti \"Disturbing London Records\". Debutoval v roce 2010 se svým platinovým albem \"Disc-Overy\", z kterého pocházejí hity \"Pass Out\" a \"Written in the Stars\" (ft. Eric Turner).\n\nV hudbě debutoval vydáním mixtapu \"Chapter 1 Verse 1-22\" v roce 2005. Roku 2006 prorazil do britské televizní stanice \"Channel U\" se svou písní \"Tears\". O rok později spolupracoval s grime zpěvákem Ultra na písni \"Perfect GCD Hood Economics Room 147\". Téhož roku se svým manažerem a bratrancem Dumi Oburotou založili nezávislý label \"Disturbing London Records\". Roku 2007 také vydal mixtape \"Hood Economics Room 147: The 80 Minute Course\" a EP \"Sexy Beast Vol 1\".\n\nV roce 2009 vystupoval s jednou písní na londýnském hudebním festivalu \"Wireless Festival\". Dav, který se kolem něj utvořil, zaujal vyhledávače talentů pro Parlophone Records. V říjnu 2009 byl skutečně upsán k Parlophone Records.\n\nV únoru 2010 vydal svůj debutující singl \"Pass Out\", který byl po dva týdny na vrcholu britské hitparády UK Singles Chart. Tento, později platinový, singl zaznamenal úspěch ve Skotsku, Irsku, ale i v Austrálii a na Novém Zélandu. Tuto píseň předvedl v červnu 2010 na prestižním festivalu Glastonbury. V červnu také vydal svůj druhý singl nazvaný \"Frisky\", který se umístil na druhé příčce žebříčku UK Singles Chart. Singl byl vydán jen ve Spojeném království. V srpnu vydal svůj třetí singl \"Written in the Stars\" (ft. Eric Turner). Ten se umístil na prvních místech žebříčků ve Spojeném království, Irsku, Skotsku, a také v US Billboard Heatseekers Songs. Byl také například třetí v české a dvanáctý ve slovenské hitparádě. Velký úspěch zaznamenal i v USA, kde se vyšplhal na 12. příčku žebříčku Billboard Hot 100. Získal ocenění zlatý singl ve Spojeném království, USA, Kanadě, v Austrálii a na Novém Zélandu. Jeho čtvrtý singl \"Miami 2 Ibiza\", který nahrál ve spolupráci se skupinou Swedish House Mafia se ve Spojeném království vyšplhal na čtvrtou příčku. První místo obsadil v nizozemské hitparádě.\n\n4. října 2010 poté vydal své debutové album \"Disc-Overy\". To debutovalo na prvních příčkách žebříčků UK Albums Chart a UK R&B Chart s 85 000 prodanými kusy v první týden prodeje ve Spojeném království. Později získalo certifikaci 2x platinová deska od společnosti BPI. Alba se ve Spojeném království prodalo přes 600 000 kopií. Po vydání alba byly vydány další tři singly. Prvním byla píseň \"Invincible\" (ft. Kelly Rowland). Druhým píseň \"Wonderman\" (ft. Ellie Goulding) a posledním píseň \"Simply Unstoppable\" (Yes Remix) (ft. Travis Barker a Katie Taylor). Roku 2010 také vydal v digitální podobě EP z koncertu nazvané \"iTunes Festival: London 2010\".\n\nRoku 2010 vystoupil na turné s Rihannou v Londýně, na akci BBC Radio 1's Big Weekend, také na turné zpěváka Mr Hudson, dále na akci 5.8 Capital FM's Summertime Ball ve Wembley, na waleském festivalu Wakestock a na V Festivalu.\n\n17. května 2011 byla v USA vydána US reedice alba \"Disc-Overy\". Album obsahuje tři nové písně s americkými hosty a producenty. Prvním singlem k reedici je píseň \"Till I'm Gone\" (ft. Wiz Khalifa), která byla vydána v květnu 2011.\n\nV listopadu 2013 vydal své druhé album s názvem \"Demonstration\", které se ve Spojeném království umístilo na 3. příčce a stalo se zlatým. Z alba pochází singly \"Trampoline\" (ft. 2 Chainz) (3. příčka), \"Children of the Sun\" (ft. John Martin) (6. příčka) a \"Lover Not a Fighter\" (ft. Labrinth) (16. příčka).\n\nOd roku 2015 pracoval na svém třetím albu. V červnu 2015 vydal společný singl \"Not Letting Go\" se zpěvačkou Jess Glynne. Singl se umístil na první příčce britského žebříčku a získal certifikaci platinový singl. V srpnu 2015 byl vydán na deluxe verzi debutového alba Jess Glynneové \"I Cry When I Laugh\".\n\nV únoru 2016 vydal další singl \"Girls Like\" (ft. Zara Larsson) (5. příčka, platinová certifikace) a v červenci následoval singl \"Mamacita\" (ft. Wizkid) (45. příčka). Album však nebylo vydáno ani v roce 2016.\n\nV lednu 2017 byl vydán další singl \"Text from Your Ex\" (ft. Tinashe) (23. příčka, stříbrná certifikace). K vydání třetího studiového alba s názvem \"Youth\" došlo až v dubnu 2017, kdy se umístilo na 9. příčce britského žebříčku. Na albu je zařazena také píseň \"Not Letting Go\" z roku 2015.\n\n"}
{"id": "682533", "url": "https://cs.wikipedia.org/wiki?curid=682533", "title": "El Loco", "text": "El Loco\n\nEl Loco je sedmé studiové album americké blues rockové hudební skupiny ZZ Top, vydané v roce 1981. Album produkoval jejich manažer a stálý producent Bill Ham.\n\n"}
{"id": "682535", "url": "https://cs.wikipedia.org/wiki?curid=682535", "title": "Mistrovství světa juniorů v ledním hokeji 1980", "text": "Mistrovství světa juniorů v ledním hokeji 1980\n\nMistrovství světa juniorů v ledním hokeji 1980 se konalo 27. prosince 1979 až 2. ledna 1980 ve finských městech Helsinky a Vantaa.\n\n27.12.1979\nŠvédsko - SRN 5:1\nČSSR - USA 7:3\n28.12.1979\nŠvédsko - USA 5:5\nČSSR - SRN 13:4\n30.12.1979\nSRN - USA 5:2\nŠvédsko - ČSSR 10:4\n\n27.12.1979\nFinsko - Kanada 3:1\nSSSR - Švýcarsko 6:0\n28.12.1979\nSSSR - Kanada 8:5\nFinsko - Švýcarsko 19:1\n30.12.1979\nKanada - Švýcarsko 9:5\nSSSR - Finsko 2:1\n\nzápasy Švédsko - ČSSR (10:4) a SSSR - Finsko (2:1) za započítávaly ze základní skupiny\n1.1.1980\nFinsko - Švédsko 3:2\nSSSR - ČSSR 6:2\n2.1.1980\nFinsko - ČSSR 4:2\nSSSR - Švédsko 2:1\n\nzápasy SRN - USA (5:2) a Kanada - Švýcarsko (9:5) za započítávaly ze základní skupiny\n1.1.1980\nKanada - USA 4:2\nSRN - Švýcarsko 4:2\n2.1.1980\nKanada - SRN 6:1\nUSA - Švýcarsko 9:5\n\n SSSR\n\nBrankáři: Dmitrij Saprykin, Jurij Nikitin\nObránci: Valerij Michajlov, Dmitrij Jerastov, Alexej Bevz, Viktor Glušenkov, Igor Panin, Jevgenij Popišin\nÚtočníci: Andrej Morozov, Igor Morozov, Vladimir Krutov, Igor Larionov, Sergej Světlov, Jevgenij Šastin, Vladimir Golovkov, Michail Panin, Vladimir Šašov, Alexander Zybin, Igor Rachmatulin, Igor Bubenčikov.\n\nBrankáři: Jari Paavola, Ilmo Uotila, Ari Timosaari\nObránci: Reijo Ruotsalainen, Juha Huikari, Jari Järvinen, Timo Blomqvist, Risto Tuomi, Kari Suoraniemi, Jari Munck, Jussi Lepistö, Jyrki Seppä\nÚtočníci: Jari Kurri, Kari Jalonen, Ari Lähteenmäki, Pekka Arbelius, Mika Helkearo, Jouni Koutuaniemi, Anssi Melametsä, Jarmo Mäkitalo, Tony Arima, Pekka Tuomisto, Harri Haapaniemi.\n\nBrankáři: Lars Eriksson, Peter Åslin\nObránci: Tommy Samuelsson, Torbjörn Matsson, Tomas Jonsson, Anders Bäckström, Håkan Nordin, Lars Karlsson, Jan-Åke Danielsson\nÚtočníci: Håkan Loob, Thomas Rundqvist, Thomas Steen, Peter Elander, Ove Olsson, Per Nilsson, Lars-Gunnar Pettersson, Björn Åkerblom, Patrik Sundström, Matti Pauna, Roland Nyman.\n\nBrankáři: Ivan Beňo, Jiří Hamal\nObránci: Miloslav Hořava, Zdeněk Albrecht, Kamil Kalužík, Eduard Uvíra, Pavel Setikovský, Juraj Bakoš, Miroslav Majerník\nÚtočníci: Ján Vodila, Dušan Pašek, Igor Liba, Oldřich Válek, Miroslav Venkrbec, Zdeněk Pata, Josef Metlička, Pavel Jiskra, Otakar Janecký, Petr Fiala, Jiří Dudáček.\n\nKanadu reprezentoval klub Peterborough Petes (OHA)\n\nBrankáři: Rick LeFerriere, Terry Wright\nObránci: Doug Crossman, Dave Fenyves, Bill Kitchen, Rick Lanz, Larry Murphy, Stuart Smith, Jim Wiemer\nÚtočníci: Dave Beckon, Terry Bovair, Dino Ciccarelli, Carmine Cirella, Jim Fox, Bill Gardner, Andre Hidi, Yvon Joly, Mark Reeds, Brad Ryder, Sean Simpson.\n\nBrankáři: Jürgen Breuer, Peter Zankl\nObránci: Gerhard Alber, Rainer Blum, Michael Eggerbauer, Ulrich Hiemer, Rainer Lutz, Anton Maidl, Michael Schmidt, Bernhard Seyller\nÚtočníci: Jürgen Adams, Manfred Ahne, Christoph Austen, Franco De Nobili, Klaus Gotsch, Wilhelm Hofer, Ralf Hoja, Georg Holzmann, Jürgen Lechl, Peter Obresa.\n\nBrankáři: Mark Chiamp, Scott Stoltzner\nObránci: Pat Ethier, Dave Jensen, Barry Mills, Venci Sebek, Dan Vlaisavljevich\nÚtočníci: John Anderson, Paul Brandrup, Bobby Brooke, Scott Carlston, Win Dahm, Glen Demota, Lexi Doner, Bryan Erickson, Jim Gardner, Brian Mullen, Mike Lauen, Todd Lecy, Julian Vanbiesbrouck.\n\nBrankáři: Kenneth Green, Hans-Rüdi Eberle\nObránci: Peter Baldinger, Fausto Mazzoleni, Marcel Meier, Marco Müller, Philippe Petey, Andreas Ritsch, Ludwig Waidacher\nÚtočníci: Beat Eggiman, Mauro Foschi, Jakob Gross, Remo Gross, Gabriele Guscetti, Pius-David Kuonen, Henri Loher, Marcel Niederer,Peter Schlagenhauf, Andreas Trümpler, Bernhard Wist.\n\nŠampionát B skupiny se odehrál v Rakousku, postup na MSJ 1981 si vybojovali domácí Rakušané.\n\n Rakousko - Polsko 4:3\n\n Norsko - Nizozemsko 6:3\n\n Dánsko - Itálie 4:2\n\n Francie - Maďarsko 11:2\n1. Rakousko\n2. Polsko\n3. Norsko\n4. Nizozemsko\n5. Dánsko\n6. Itálie\n7. Francie\n8. Maďarsko\n"}
{"id": "682536", "url": "https://cs.wikipedia.org/wiki?curid=682536", "title": "Tube Snake Boogie", "text": "Tube Snake Boogie\n\n„Tube Snake Boogie“ je první skladba ze sedmého studiového alba americké blues rockové skupiny ZZ Top El Loco, vydaného v roce 1981. Skladba vyšla také jako singl, na B-straně vyšla skladba La Grange, která byla vydaná již v roce 1973.\n\n"}
{"id": "682537", "url": "https://cs.wikipedia.org/wiki?curid=682537", "title": "Václav Vaněček", "text": "Václav Vaněček\n\nVáclav Vaněček (10. července 1905 Jílové u Prahy – 12. dubna 1985 Praha) byl český právník, právní historik a archivář, profesor právnické fakulty Univerzity Karlovy a člen Československé akademie věd.\n\nNarodil se v rodině soudce, studoval na gymnáziu v Benešově a na klasickém gymnáziu v Praze, kde roku 1924 maturoval. Poté absolvoval pražskou právnickou fakultu, roku 1929 získal titul doktora práv. I po vystudování zůstal na fakultě jako rektorátní koncipista a po roce 1934 rektorátní komisař. Zároveň se zúčastnil zahraničních vědeckých cest do Paříže a Berlína a v roce 1932 se habilitoval v oboru československých právních dějin. Stal se také učitelem na Archivní škole, jmenování profesorem zhatily události konce 30. let.\n\nProfesorem dějin státu a práva na právnické fakultě Univerzity Karlovy se tak stal až po roce 1945. Dne 25. února 1948 podepsal výzvu prokomunistické inteligence \"Kupředu, zpátky ni krok\" podporující komunistický převrat. Byl členem Královské české společnosti nauk, od založení Československé akademie věd (ČSAV) v roce 1952 byl členem korespondentem a od roku 1973 byl její řádný člen – akademik. Na akademii byl na přání Václava Vojtíška v roce 1968 pověřen vedením tehdejšího Ústředního archivu ČSAV. Zde se mu podařilo vychovat řadu mladých archivářů a také zde našli uplatnění někteří vědci s pochroumaným politickým profilem.\n\nPublikoval podstatnou obecnou práci k československým dějinám státu a práva a právnímu postavení klášterů, vedle toho také řadu drobnějších studií, včetně polemických k pojmům staršího českého práva (kobylí pole, nestojte).\n\n\n"}
{"id": "682538", "url": "https://cs.wikipedia.org/wiki?curid=682538", "title": "Tenisový klub Sparta Praha", "text": "Tenisový klub Sparta Praha\n\nTenisový klub Sparta Praha je český tenisový klub založený v roce 1905, třetí nejstarší v Praze, sloužící také jako Národní tenisové centrum pro trénink českých tenisových talentů a předních tenistů. Nachází v pražské Stromovce při levém břehu Vltavy. Klub je od roku 2009 provozován firmou Česká sport–tenis, sesterskou společností Česká sportovní a.s., a současně má blízké vztahy s firmou TK plus s.r.o.. Tenisový areál v roce 2002 i v roce 2013 poškodila ničivá povodeň. Kapacita centru činí 2 500 diváků, kurt číslo 1 pojme 650 návštěvníků a dvojka má 200 míst.\n\nV areálu se od roku 2010 hraje ženský profesionální turnaj WTA Prague Open, od sezóny 2015 jako součást kategorie WTA International. Od roku 2014 klub hostí také mužský challenger Prague Open se zajištěním tzv. hospitality, probíhající v červnovém termínu.\n\nV letech před druhou světovou válkou byl nejvýraznějším členem oddílu Karel Koželuh, šestinásobný šampión v řadě na Bristol Cupu – mistrovství světa profesionálů. V týmové soutěži klub nastupoval v I. třídě. V období krátce po roce 1945 se jeho rozvoj zastavil. Až v roce 1951, kdy se oddíl pod tehdejším názvem Sparta Bratrstvo spojil s Meteorem VIII loděnice, vyhrál titul mistra republiky smíšených družstev ve složení Bečka, Zábrodský, Douša, Papík, Zacpálek, Pařízek, Macas, Holečková, Pilařová a Hrachovinová. Od tohoto roku klub patří mezi elitní československé a české tenisové oddíly a hraje nejvyšší republikovou soutěž družstev. \n\nV 60. letech zde nastupovala mistryně republiky a akademická mistryně světa J. Horčičková-Volavková, reprezentant František Pála a v roce 1966 sem z I. ČLTK Praha přestoupil Jan Kodeš, s jehož pomocí Sparta zaznamenala v 70. letech „zlatou éru“, když se stala mistrem ČSSR ve smíšených družstvech v letech 1970-1974, 1976, 1978 a 1980. Součástí kádru byli mistři republiky ve dvouhře Kodeš (1966–67, 1969, 1972), František Pála (1970), J. Písecký (1973) a z žen pak M. Holubová (1970), Martina Navrátilová (1973), Renáta Tomanová (1974, 1976) a Hana Mandlíková (1980–81). Mezi další členy týmu patřili I. Mikysa, Cyril Suk starší, Bedáň, M. Koželuhová-Bendlová aj.\n\nV 80. letech se lídry družstva dospělých stali Helena Suková, Mandlíková, Josef Čihák a Bedrna. V 90. letech se pak jednalo zejména o Petra Kordu a Cyrila Suka. Po roce 2000 byli členy klubu také Nicole Vaidišová či Jiří Vaněk. \n\nOddíl pořádal mistrovství Prahy dospělých, přebor juniorů a celostátní turnaje.\n\nKlub měl před rekonstrukcí proběhlou v roce 2002 dvanáct otevřených antukových, 1 asfaltový dvorec a 2 minidvorce. V roce 1978 byla postavena hala. Po povodních roku 2002 došlo k rekonstrukci areálu. K roku 2011 se v oddílu nacházelo šestnáct otevřených antukových a tři halové dvorce na tvrdém povrchu. Přes zimní období je využíváno sedm krytých kurtů. V komplexu klubu se nachází také posilovna, hlídané parkoviště a \"Club Restaurant\" s venkovní terasou. V roce 2013 v červnu areál opět poničila velká povodeň na blízké Vltavě.\n\nSportovním ředitelem k roku 2011 byl Petr Luxa, šéftrenérem David Kunst a členy extraligového družstva dospělých: muži Bohdan Ulihrach, František Čermák, Robin Vik, Michal Konečný a ženy Klára Zakopalová a Barbora Strýcová.\n\nV sezóně 2015 do klubu z I. ČLTK Praha přestoupila Karolína Plíšková, která se v červenci 2017 po Wimbledonu stala první světovou jedničkou ve dvouhře žen z České republiky.\n\n\"TK Sparta Praha\"\n\"Za Císařským mlýnem 2/1115\"\n\"PSČ 170 00, Praha 7\"\n\n\n"}
{"id": "682542", "url": "https://cs.wikipedia.org/wiki?curid=682542", "title": "Cité de la mode et du design", "text": "Cité de la mode et du design\n\nCité de la mode et du design (česky \"Město módy a designu\") též pod názvem Docks en Seine (\"Doky na Seině\") je moderní stavba v Paříži na nábřeží \"Quai d'Austerlitz\" u Pont Charles-de-Gaulle. Nachází se v prostoru bývalých skladišť a byla postavena v rámci projektu Paris Rive Gauche. V roce 2008 se do budovy přestěhoval \"Institut français de la mode\" (Francouzský institut módy). Otevření centra pro veřejnost bylo plánováno v témže roce, ale došlo k němu až v roce 2010.\n\nV roce 1907 architekt Georges Morin-Goustiaux postavil na nábřeží rozsáhlá skladiště, jednalo se o jedno z prvních použití železobetonu v Paříži. Skladiště sloužila při překládce zboží z lodí a vlaků na Slavkovském nádraží.\n\nV roce 2005 bylo rozhodnuto ve spolupráci města Paříže, Ports de Paris, městské společnosti \"Société d’économie mixte Paris Rive Gauche\", státní banky \"Caisse des Dépôts\" a architektonické kanceláře Jakob+MacFarlane vytvořit ze skladiště město módy a designu.\n\nStavba respektuje původní průmyslový vzhled budovy a umožňuje procházky podél břehu řeky. Betonový skelet byl zakonzervován a doplněn nástavbou z ocele a skla o váze 90 tun a ploše 4 000 m. Na střeše byla vybudována panoramatická terasa s vegetací umožňující výhled na Seinu a přístupná veřejnosti.\n\nStavba je dlouhá 200 m se 40 m hlubokými základy. Střešní terasa má rozlohu 3 500 m, celková plocha všech tří podlaží činí 14 400 m.\n\n"}
{"id": "682543", "url": "https://cs.wikipedia.org/wiki?curid=682543", "title": "Hôtel des Menus-Plaisirs", "text": "Hôtel des Menus-Plaisirs\n\nHôtel des Menus-Plaisirs je městský palác v Paříži v 9. obvodu v ulici \"Rue du Conservatoire\". Dnes zde sídlí \"Conservatoire national supérieur d'art dramatique\" (Národní konzervatoř dramatického umění).\n\nPalác byl postaven v roce 1763 a byl sídlem královského úřadu \"Intendance de l'Argenterie, Menus Plaisirs et Affaires de la Chambre du roi\" (zhruba Ředitelství stolování, zábavy a záležitostí královské komory), po kterém získal své jméno. Tento úřad zajišťoval a organizoval královské ceremonie, oslavy a zábavy pro královský dvůr. V roce 1824 se zde usídlila Francouzská akademie umění založená roku 1816. Poté palác sloužil jako sklad obřadního zařízení a divadelních kulis královského dvora, budova také hostila \"École royale de chant et de déclamation\" (Královská škola zpěvu a přednesu). Zároveň zde v letech 1784-1911 sídlila \"Conservatoire de musique et de déclamation\" (Konzervatoř hudby a přednesu), pak se konzervatoř přestěhovala do ulice \"Rue de Madrid\". V roce 1946 se konzervatoř rozdělila na \"Conservatoire de musique\" (Hudební konzervatoř) a \"Conservatoire d'art dramatique\" (Konzervatoř dramatického umění), která se opět přesunula do paláce a sídlí zde dodnes.\n"}
{"id": "682546", "url": "https://cs.wikipedia.org/wiki?curid=682546", "title": "Mistrovství světa v ledním hokeji 2016", "text": "Mistrovství světa v ledním hokeji 2016\n\n80. mistrovství světa v ledním hokeji se konalo v roce 2016. Pořadatelskou zemí bylo Rusko a hrálo se ve městech Moskva a Petrohrad. Rozhodl o tom kongres Mezinárodní hokejové federace konaný 13. května 2011 v Bratislavě. Protikandidáti Dánsko a Ukrajina se kandidatury vzdali a odsunuli své plány na uspořádání turnaje na pozdější roky. MS v Moskvě se uskutečňuje pošesté (1957, 1973, 1979, 1986, 2007) a v Petrohradu podruhé (2000). Šampionát se konal v rámci oslav 70 let hokeje v Rusku.\n\nTurnaje se účastnilo celkem 16 týmů, 14 nejlepších z minulého mistrovství a 2 postupující z minulého ročníku skupiny A divize 1 - Kazachstán a Maďarsko. Tato dvě mužstva nahradila týmy, které sestoupily na šampionátu konaném v roce 2015 v Česku. Prvním zápasem českého družstva bylo utkání s domácím Ruskem, které se uskutečnilo v den zahájení mistrovství 6. května.Turnaj vyhrála Kanada, která ve finále zvítězila nad Finskem 2:0. Třetí místo obsadilo domácí Rusko, když v zápase o bronz porazilo USA vysoce 7:2.\n\nO pořádání 80. ročníku Mistrovství světa v ledním hokeji v Rusku bylo rozhodnuto na základě hlasování kongresu Mezinárodní hokejové federace (IIHF) 13. května 2011 v Bratislavě. Jediným kandidátem bylo Rusko, protože Dánsko a Ukrajina stáhly své žádosti, kvůli podání žádostí v budoucích letech.\n\nKaždý národní tým musel mít družstvo složené z nejméně 17 hráčů (15 bruslařů a 2 brankářů) a nejvíce z 25 hráčů (22 bruslařů a 3 brankářů). Všechna zúčastněná mužstva musela skrze potvrzení svých příslušných národních asociací předložit potvrzenou soupisku nejdříve ředitelství IIHF, která ji následně schválila.\n\nMaskotem šampionátu byl vesmírný pes Lajka, jenž byl oděný do barev ruské vlajky s hokejkou v ruce a pukem mířícím na bránu. Konkrétně se pak jednalo o plemeno Sibiřský husky, které v Rusku patřilo mezi nejrozšířenější a bylo využívané především pro lov. Maskot šampionátu byl vybrán společně zástupci Mezinárodní hokejové federace (IIHF) a Ruské hokejové federace (FHR). Vítězka návrhu získala odměnou ve výši 200 000 rublů (asi 95 000 českých korun). Konečný výběr se prováděl ze čtyř kandidátů. Odmítnutými se tak nakonec stali kocour \"Matros\", samovar \"Dymok\" a ruský bohatýr.\n\nMezinárodní federace ledního hokeje nominovala na Mistrovství světa 16 hlavních rozhodčích a stejný počet čárových sudích.\n\nŠestnáct účastníků bylo rozděleno do dvou skupin po 8 týmech. V rámci skupiny se utkal každý s každým. Za vítězství v základní hrací době se udělovaly 3 body, za vítězství po prodloužení či samostatných nájezdech 2 body, za prohru po prodloužení či samostatných nájezdech 1 bod a za prohru v základní hrací době 0 bodů. Z každé skupiny postoupila čtveřice týmů s nejvyšším počtem bodů do čtvrtfinále playoff. Pro týmy na pátých až osmých místech ve skupinách turnaj skončil. Oba týmy z osmých míst automaticky sestoupily do 1. divize (neplatilo pro Francii a Německo, pořadatele MS 2017).\n\nPokud získaly po konci základních skupin dva týmy stejný počet bodů, rozhodoval o postupujícím nebo o lépe nasazeném týmu pro čtvrtfinále výsledek jejich vzájemného zápasu. Pokud rovnost nastala mezi třemi nebo více týmy, postupovalo se podle následujících kritérií, dokud nezbyly dva týmy, mezi nimiž rozhodl výsledek ze vzájemného zápasu:\n\nV průběhu základních skupin, kdy by ještě nebyly sehrány všechny zápasy, rozhodovala v případě bodové rovnosti tato kritéria:\n\nČtvrtfinále bylo sehráno křížovým systémem (tj. 1. tým ze skupiny A proti 4. týmu ze skupiny B, 2. tým ze skupiny A proti 3. týmu ze skupiny B, 1. tým ze skupiny B proti 4. týmu ze skupiny A a 2. tým ze skupiny B proti 3. týmu ze skupiny A). Vítězové čtvrtfinále postoupili do semifinále, pro poražené čtvrtfinalisty turnaj skončil. V semifinále se dvojice utkaly v následujícím vzorci: vítěz utkání mezi 1A - 4B vs vítěz 2B - 3A, vítěz 1B - 4A vs vítěz 2A - 3B. Oba semifinálové zápasy se odehrály ve větší VTB Ice Palace. Vítězní semifinalisté postoupili do finále, kde se rozhodlo o držitelích zlatých a stříbrných medailí, zatímco poražení semifinalisté se střetli v zápase o bronzové medaile\n\nV případě vyrovnaného stavu i po šedesáti minutách čtvrtfinále, semifinále nebo zápasu o třetí místo se zápas prodlužoval o deset minut, a to po krátké tříminutové přestávce. V zápase o zlaté medaile by následovalo dvacetiminutové prodloužení, před kterým by proběhla patnáctiminutová přestávka s úpravou ledové plochy. Jestliže by během prodloužení ani jeden z týmů nedosáhl branky, na řadu by se dostaly samostatné nájezdy, které by určily vítěze utkání.\n\nPořadí na prvních čtyřech místech určil výsledek finálového zápasu a utkání o bronz. O konečném umístění na 5. až 16. místě rozhodovala tato kritéria:\n\n\n\"Poznámka: Poražení čtvrtfinalisté zaujali automaticky 5. až 8. místo a byli seřazeni podle výsledků v základních skupinách dle kritérií uvedených výše.\"\n\nToto je seznam vysvětlivek použitých v souhrnech odehraných zápasů.\n\"Všechny časy zápasů jsou uvedeny ve středoevropském letním čase (UTC +2).\"\n\nTýmy byly do základních skupin rozděleny podle žebříčku IIHF po mistrovství světa v ledním hokeji 2015.\n\n\"Všechny časy zápasů jsou uvedeny ve středoevropském letním čase (UTC +2).\"\n\nToto je pořadí hráčů podle dosažených bodů. Za jeden vstřelený gól nebo přihrávku na gól hráč získává jeden bod.\n\n\"Záp. = Odehrané zápasy; G = Góly; A = Přihrávky na gól; Body = Body; +/− = Plus/Minus; PTM = Počet trestných minut; Poz. = Pozice\"\n\nPořadí nejlepších pěti brankářů podle úspěšnosti zásahů v procentech. Brankář musí mít odehráno minimálně 40% hrací doby za svůj tým.\n\n\"Čas = Čas na ledě (minuty/sekundy); OG = Obdržené góly; POG = Průměr obdržených gólů na zápas; SNB = Počet střel na bránu; Úsp% = Procento úspěšných zásahů; ČK = Čistá konta\"\n\n\n"}
{"id": "682548", "url": "https://cs.wikipedia.org/wiki?curid=682548", "title": "Rosnička levantská", "text": "Rosnička levantská\n\nRosnička levantská (\"Hyla savignyi\"), též rosnička Savygniho, je druh žáby z čeledi rosničkovitých dorůstající velikosti 30–47 mm. Vyskytuje se v Arménii, Ázerbájdžánu, Egyptě, Gruzii, Íránu, Iráku, Izraeli, Jordánsku, Libanonu, Saúdské Arábii, Sýrii, Turecku, Jemenu a na Kypru.\n\n"}
{"id": "682551", "url": "https://cs.wikipedia.org/wiki?curid=682551", "title": "Jan Stavěl", "text": "Jan Stavěl\n\nJan Stavěl (13. dubna 1869, Bílovice u Prostějova – 6. listopadu 1938, Olomouc) byl moravský římskokatolický duchovní, kanovník olomoucké kapituly a světící biskup olomoucké arcidiecéze.\n\nNa kněze byl vysvěcen roku 1894, po svém jmenování titulárním biskupem zaraitským přijal v Olomouci 29. dubna 1927 biskupské svěcení. Byl velkým podporovatelem křesťanské Charity, zasloužil se o vznik ústavu pro katolické dívky v Zašové (koupil pro tento účel zrušený klášter trinitářů). Zemřel na infarkt v okamžiku, kdy se dověděl, že tento ústav zabrala německá armáda. Je pochován v rodinné hrobce v Kostelci na Hané.\n\n"}
{"id": "682552", "url": "https://cs.wikipedia.org/wiki?curid=682552", "title": "Líně s tebou spím", "text": "Líně s tebou spím\n\nLíně s tebou spím (v angličtině Lazy Love) s podtitulem In Memoriam Mejla Hlavsa je studiové album české undergroundové hudební skupiny The Plastic People of the Universe, vydané v roce 2001. Jedná se o poslední album, na kterém se autorsky podílel Milan „Mejla“ Hlavsa.\n\nČeský název / Anglický název\n\n\nAlbum na PlasticPeople.eu\n"}
{"id": "682556", "url": "https://cs.wikipedia.org/wiki?curid=682556", "title": "Monica Potter", "text": "Monica Potter\n\nMonica Potter, vlastním jménem Monica Gregg Brokaw (* 30. června 1971, Cleveland, Ohio) je americká herečka.\n\nPochází ze čtyř dcer z katolické rodiny. Herectví se věnuje prakticky již od svého dětství, kdy jako dvanáctiletá začala vystupovat jako modelka i herečka v tištěných i hraných reklamách. V 19 letech se poprvé provdala a měla dvě děti, teprve poté se vydala na plně profesionální hereckou dráhu.\n\nOd poloviny 90. let 20. století vystupuje i ve filmu a v televizi, nejprve začala účinkovat v amerických televizních seriálech. později i v hraných filmech.\n\nPrvní velký zlom v její herecké kariéře přinesl akční snímek \"Con Air\" z roku 1997, o rok později v roce 1998 pak hlavní role v romantických filmech \"Vášeň a zrada\" a \"Martha, Frank, Daniel a Laurence\", dále také hrála i ve dvou životopisných filmech, ve sportovně laděném snímku \"Hranice možností\" i ve filmu z lékařského prostředí \"Doktor Flastr\".\n\nV roce 2001 zaujala i lehká situační romantická komedie \"Vzhůru nohama\" nebo kriminální thriller \"Jako pavouk\". V roce 2002 následovala další romantická komedie \"Chodím s Lucy\", v roce 2008 pak film \"Zvláštní škola\". Během let 2010–2015 hrála v seriálu \"Famílie\". Za roli získala cenu Critics' Choice Television Award a nominaci na Zlatý glóbus. V roce 2017 získala jednu z hlavních rolí v seriálu stanice CBS \"Wisdom of the Crowd\".\n\nSe svým prvním manželem Tomem Potterem má dva syny (1990, 1998), s druhým manželem chirurgem Danielem Christopherem Allisonem má dceru Lucy (2005).\n\n"}
{"id": "682559", "url": "https://cs.wikipedia.org/wiki?curid=682559", "title": "The Nile Song", "text": "The Nile Song\n\n„The Nile Song“ je druhá skladba z alba Soundtrack from the Film More od anglické rockové skupiny Pink Floyd z roku 1969. Skladbu předělala například americká punková skupina Necros v roce 1986.\n\n"}
{"id": "682560", "url": "https://cs.wikipedia.org/wiki?curid=682560", "title": "Palmová riviéra", "text": "Palmová riviéra\n\nPalmová riviéra (italsky Riviera delle Palme) je jedna z italských destinací na pobřeží Jaderského moře. Nachází se ve střední Itálii na jihu oblasti Marche a tvoří ji letoviska Cupra Martima, Grottammare a San Benedetto del Tronto, které je jejím hlavním centrem. Jde o přírodní oblast s bohatou vegetací, s oleandry a až 8 tisíci palmami. Celá oblast palmové riviéry je lemována dlouhými písečnými plážemi obklopenými azurovým mořem. \n\n\n"}
{"id": "682562", "url": "https://cs.wikipedia.org/wiki?curid=682562", "title": "Dragon Age 2", "text": "Dragon Age 2\n\nDragon Age 2 je single-playerová RPG videohra vyvinutá firmou BioWare Edmonton a vydaná firmou Electronic Arts. Hra byla v Česku vydaná 11. března 2011 (bez české lokalizace). Hra je pokračováním .\n\nDruhý díl byl značně zjednodušen a je méně komplexní, ale na druhou stranu je akčnější a přístupnější širšímu hráčskému publiku. Hra obsahuje jen jeden začátek pro hrdinu/hrdinku Hawke, a ne šest úvodů, jako v Pramenech. Do hry je možné importovat savy (uložené pozice) z Pramenů, ale na hru to nemá vcelku žádný vliv. BioWare ustupuje od svých prohlášení, že jde o duchovního nástupce Baldur’s Gate, jako Prameny. Dragon Age 2 má být naopak podobné spíše Mass Effectu.\nPříběhová návaznost na Prameny je nevelká. Příběh začíná paralelně s Prameny: v době, kdy Šedý strážce (budoucí hrdina Fereldenu) shromažďuje armádu, se kterou porazí zplozence, Hawke prchá z Lotheringu před jejich útoky. Z uprchlíka Hawke se postupně stává Šampión Kirkwallu. Příběh je tak mnohem komornější a o poznatek kratší, než hrdinský epos z Pramenů, ale zato je působivěji vyprávěn.\n\nI když většina screenshotů ze hry ukazuje vzhled postavy Hawke, tak je možné jeho postavu zcela přizpůsobit podle hráčovy vůle. Hráč může změnit jeho vzhled, pohlaví i schopnosti. Ve hře je na výběr ze tří povolání: válečník, mág a lotr. Tyto povolání můžou být vylepšena do specializovanějších povolání.\n\nSystém dialogů funguje způsobem výběru několika možností, jak odpovědět podle toho jakým směrem se rozhovor ubírá (tedy: diplomaticky, sarkasticky, agresivně, případně neutrálně, dotazově atp.), vypsané možnosti odpovědí nejsou přesným odrazem toho co Hawke řekne. Podobně jako v Mass Effectu. Přesvědčování a zastrašování už ale v možnostech není.\n\nSystém boje se drží podobných pravidel, jako v Pramenech, jen je větší důraz kladen na akčnější souboje v reálném čase, zapauzování boje, tedy není nutné používat příliš často. Při nastavení lehké obtížnosti, takřka vůbec.\n\nHráč nemůže změnit herní pohled natolik jako v Pramenech, může sice kdykoliv ve hře, zazoomovat a odzoomovat, snadno pomocí kolečka na myši. Odzoomování, do izometrického taktického pohledu již ale není možné.\n\nSpolečníci jsou více provázáni s průběhem hry a více hru ovlivňují. Společníci s Hawkem mohou souhlasit, nebo nesouhlasit, což jim přidává body do Přátelství, nebo Rivality. Přátelství i Rivalita ovlivňuje společníkovo chování a zpřístupňuje i specifické vlastnosti. Rival nemusí nutně opustit družinu, nebo na Hawka zaútočit, jako v Pramenech, i přes Rivalitu totiž může Hawka respektovat. Rivalita neznačí nepřátelství společníka. Omezeny byly také dárky pro společníky, což znamená, že je těžší si společníky naklonit. Společníci Hawkovi zadávají také více questů (úkolů), které se zpřístupňují postupně. Někteří mohou v průběhu hry zemřít, nebo opustit družinu, hráč tomu ale ve většině případů může zabránit.\n\n\nPříběh se neodehrává ve Fereldenu (vyjma Prologu), ale ve městě Kirkwall. Dragon Age II je městským RPG a až na pár výjimek (Svobodné marky, Hluboké cesty) Hawke neopustí poměrně rozlehlé město Kirkwall. Rozpětí vyprávění je deset let, ale děj je posouván Varricovým vyprávěním dopředu pomocí animací.\nVarric začíná vyprávět Cassandře (je seeker \"hledačka\" Oltáře) příběh o Hawkovi.\n\nHawke prchá z Lotheringu se svou matkou Leandrou, sestrou Bethany (mág odpadlík) a bratrem Caverem (bojovník), před Nákazou. Bethany a Caver jsou dvojčata. Setkají se rytířkou Aveline Vallenovou a jejím manželem, templářem, Wesleym. Wesley zanedlouho umírá. Hrdinně umírá i Hawkův sourozenec, pokud je hráčova postava mág, tak zemře Bethany, pokud je hráčova postava bojovník nebo lotr, tak zemře Caver. Uprchlíci se setkají s Flemeth (mág, matka Morringan, v Pramenech zachránila budoucího Hrdinu Fereldenu a Alistaira z věže Ishal), která je pověří úkolem, mají předat amulet dálským elfům v Rozeklanci. Rodině a Aveline se podaří dostat do města Kirkwall, ale musí čekat před branou do města, Hawkův strýc Gamlen Amell (Leandřin bratr) promrhal většinu rodinného dědictví, a tak se Hawke může dostat jen tak, že si na vstup do města vydělá roční prací u žoldáků, nebo pašeráků, rozhodnutí má mírný vliv na pozdější vedlejší úkoly.\n\nPo roce se Hawkovi nastěhují do Gamlenova domu, a chtějí nabýt v Kirkwallu zpět svůj vliv. Nákaza ve Fereldenu je zažehnána. V Krikwallu panují značné rozepře mezi mágy a templáři (kteří mají mágy hlídat, ale nikoliv přímo utlačovat), Hawke se v průběhu hry může v úkolech přidávat na stranu mágů, či templářů, nebo vyřešit úkol neutrálně, definitivně si ale zvolit stranu musí až v posledním Actu. Hawke postupně verbuje členy své družiny (Varric, Merrill, Anders, Isabela a Fenris) a snaží se získat dostatek prostředků na výpravu do Hlubokých cest, kterou pořádá Varricův bratr Bartrand, aby díky ní mohl znovu získat sídlo Hawků.\n\nPo splnění všech podmínek Hawke odcestuje s Bartrandem a Varricem do Hlubokých cest, pokud s Hawkem půjde jeho sestra Bethany\\bratr Caver, tak v Hlubokých cestách zemře (pokud ji\\ho nezachrání Andres, v tom případě se z Bethany\\Cavera stane šedý strážce a Hawka opustí, připojí se k Hawkovi až v závěru hry). V hlubokých cestách Hawke nalezne vzácnou modlu, ale Bartrand Hawka zradí, modlu si ponechá a Hawka nechá zemřít, Hawke se tak musí probojovat, prastarým thaigem, přes Zplozence a Rouhavce, posléze nalezne poklad a může se vydat zpět do Kirkwallu.\n\nPo třech letech se Hawke navrací z Hlubokých cest, za nabyté bohatství si pořídí šlechtické sídlo. Dozví se, že Bethany odvlekly templáři do Kruhu mágů/Caver se přidal k templářům, protože na Hawka žárlí a chce sám „něco“ dokázat nechce být ve stínu svého staršího sourozence.\nVikomt Marlowe Domar požádá Hawka o pomoc s Qunarijci, kteří se usídlily ve městě, údajně čekají na svou loď do Par Vollen. Arishok (vůdce Qunarijců) prý unesl Vikomtova syna Seamuse. Ukáže se ale, že Seamus byl s Qunarijci dobrovolně, což Vikomt pokládá za ostudu. Sestra Oltáře Peltriie intrikami později dosáhne toho, že Seamuse zabije a vinu svede na Qunarijce. Schyluje se k útoku s Qunarijci. Hawkova matka Leandra je unesena a zabita nekromantským mágem, Hawke ji, přes veškerou snahu, nedokáže zachránit. Vyjde najevo, že Isabela ukradla Qunarijskou relikvii (Koslunovu knihu), a z toho důvodu zůstávají v Kirkwallu, je pro ně cenná a bez ní odmítají odjet. Hawke může Isabele pomoci knihu získat zpět, Isabela, ale s relikvií stejně uprchne. Pokud ji Hawke odmítne pomoci, tak Isabela opustí družinu.\n\nQunarijci zaútočí na město a zabijí Vikomta Marlowe Domara, Hawke s přáteli se probojuje až do hradu k Arishokovy, pokud Hawke Isabele pomohl, tak se Isabela s relikvií vrátí a je ochotná Koslunovu knihu Qunarijcům vrátit (Isabela se ale nemusí vrátit, záleží na míře jejího přátelství a jiných faktorech). Arishok si knihu vezme zpět, a je ochoten opustit Kirkwall, ale i se zlodějem, tedy Isabelou. Hawke může přijmout Arishokovu výzvu a porazit ho v duelu, nebo s ním bojovat ve větším boji spolu se svými společníky, v obou případech Arishok umírá a zbývající Qunarijci opouští Kirkwall. Je také možné nechat Arishoka, ať si Odveze Isabelu sebou, v tom případě Arishok přežije a Qunarijci opustí Kirkwall, ale Hawke si znepřátelí Isabelu, protože ji Qunarijci zajmou, Hawka navždy opustí, a to i přesto, že Qunarijcům, podle Varricových slov, brzy uprchne. Ať tak, či tak Hawke se stává Šampionem/Šampionkou Kirkwallu.\n\nPo třech letech, téměř anarchie, Meredith Stannardová (velitelka rytířů) v podstatě převzala Vikomtův vliv i s jeho pravomocemi. Stále více utlačuje mágy, a čím víc je utlačuje, tak tím víc se mágové brání.\nHawke plní úkoly, které mu zadává buď Meredith, nebo Orsino (první čaroděj), případně od obou. Také je možné pomoci svým společníkům s jejich vlastními problémy.\n\nNe všichni templáři ale souhlasí s Meredith, situace mezi mágy a templáři se později zcela vyhrotí. Anders, respektive duch pomsty v něm ukrytý, zničí Věž mágů, zabije mnoho nevinných mágů i nejvyšší kněžku Elthinu. Hawke si musí vybrat, zda se přidá k mágům, nebo templářům. V obou případech je možné Anderse zabít, pokud se Hawke přidá k templářům, tak Anders zemře (pokud ho Hawke nechá jít, tak na něj později zaútočí sám). Ať se Hawke přidá k mágům, nebo templářům, tak musí porazit Orsina, který se uchýlí k zakázané nekromancii, v boji proti templářům a stane se z něj stvůra. Později musí být zabita i Meredith, která zešílela, koupila totiž od Bartranda modlu z Lyria, která byla překuta v meč. Pokud žije Bethany\\Caver, tak se přidá na Hawkovu stranu a přežije. V boji proti Meredith pomůže i velitel templářů Cullen.\n\nNásleduje poslední Varricovo vyprávění Cassandře, Cassandra hledá šampiona\\ku, aby ji pomohl zachránit rozpadajíci se Oltář. Animace se liší v souvislosti s Hawkovými rozhodnutími.\n\n\nHra je kompletně nadabována. Nejen postavy v Hawkově partě, ale i okolní dialogy mezi obyčejnými NPC, kteří spolu mluví o aktuálních událostech, jenž reflektují aktuální dění ve hře. Rozhovory hlavního charakteru jsou relativně komplexní, složité a mají významný vliv na gameplay. Automatické synchronizace rtů a dabingu (automatic lip-syncing algorithm) byl použit pro všechny dialogy. V dabérech se objevuje například: Nicholas Boulton (Hawke muž), Jo Wyatt (Hawke žena), Brian Bloom (Varric), Victoria Kruger (Isabela), Eve Myles (Merrill), Kate Mulgrew (Flemeth).\n\nV době vydání už je možno stáhnout stahovatelného obsahu (downloadable content – DLC) \"Black Emporium (Černý trh)\", který je pro majitele originální kopie zdarma, sériový kód vyprší 31. března 2012.\n\nPřidává do hry novou lokaci – Černý trh – kde se nachází tržiště s různými vzácnými věcmi. Například artefakt na úpravu vzhledu, pes Mabari (je možné ho pouze zavolat na pomoc při boji, nebo ho mít jako „mazlíčka“, není možné ho mít jako plnohodnotného člena družiny, jako v Pramenech). Černý trh (nebo také \"Ponurý krám\") si může stáhnout zdarma každý majitel originální kopie hry do 31. března 2012.\n\nPřidává do hry tři mise a novou postavu Sebastiana Vaela, která se může stát členem hráčovy družiny. Sebastian je šlechtic a lučištník, chtěl by se pomstít za vyvraždění své rodiny a také znovuzískat ztracené šlechtické tituly, zároveň je ale velmi věřící. DLC vyšlo 8. května 2011.\n\nPřidává do hry nové lokace, samostatný příběh zavede Hawka do starého vězení Šedých strážců, kde bude mít za úkol zničit tajemný a nebezpečný kult, který baží po krvi Hawků. DLC Legacy (česky: Odkaz, nebo Dědictví) vyšlo 26. července 2011.\n\nPříběhové DLC se odehrává ve zcela nových lokacích v Orlais a Hawke bude muset vypátrat tajemný šperk „Heart of the Many“, který se nachází v pevnosti plné pastí a nepřátel. Dabingu jedné z hlavních postav, elfky Tallis, se ujala Felicia Day (webseriál The Guild a Dragon Age – Redemption). DLC Mark of the Assassin vyšlo 11. října 2011.\n\nNeoficiálně byl oznámen vývoj Dragon Age III na Penny Arcade Expo 2011. Třetí díl by měl rozvinout motiv z Dragon Age II, herním stylem by hra měla být na rozhraní Pramenů a Dragon Age II, herní svět by měl být větší..\nVývoj (Vyšetřování, Výslech), byl oficiálně potvrzen. Hra poběží na novém engine, který bude postaven na základech Frostbite 2 a pracuje na něm tým složený převážně z tvůrců . Příběh by měl navázat na konflikt mezi mágy a templáři, odehrával by se, asi, hlavně v císařství Orlais, kde by měla zuřit občanská válka. Dragon Age Inquisition bylo představeno na veletrhu E3 v roce 2013, hra by měla vyjít na podzim roku 2014.\n\n\n"}
{"id": "682563", "url": "https://cs.wikipedia.org/wiki?curid=682563", "title": "Tales of Mystery and Imagination", "text": "Tales of Mystery and Imagination\n\nTales of Mystery and Imagination je debutové studiové album anglické progresivně rockové skupiny The Alan Parsons Project, vydané v roce 1976.\n\n"}
{"id": "682564", "url": "https://cs.wikipedia.org/wiki?curid=682564", "title": "Jan Kašpar Stredele z Montani a Bergenu", "text": "Jan Kašpar Stredele z Montani a Bergenu\n\nJan Kašpar Stredele z Montani a Bergenu (cca 1582, Vídeň – 28. prosince 1642, Olomouc) byl římskokatolický kněz, vyučující na vídeňské univerzitě, jejímž byl i rektorem, kanovník a prelát olomoucké kapituly, titulární biskup sareptský, vysvěcený 1631, který působil jako světící biskup pasovský a olomoucký. V letech 1641 – 1642 byl z pověření biskupa arcivévody Leopolda Viléma administrátorem olomouckého biskupství. Zemřel v průběhu švédské okupace Olomouce na následky mrtvice, již dostal pro vpádu švédských vojáků do biskupské rezidence.\n\n\n"}
{"id": "682571", "url": "https://cs.wikipedia.org/wiki?curid=682571", "title": "Alexander Vencel", "text": "Alexander Vencel\n\nAlexander Vencel (* 8. února 1944, Veľká Ilva, tehdy Maďarsko, dnes Rumunsko), je bývalý slovenský fotbalista-brankář, československý reprezentant, držitel zlaté medaile z mistrovství Evropy roku 1976 a člen Klubu ligových brankářů. Jeho syn Alexander Vencel ml. se stal rovněž fotbalovým brankářem. Oba byli známi pod přezdívkou Šaňo. Jeho mladší syn Stanislav Vencel byl také fotbalista, kariéru musel předčasně ukončit po zranění v roce 2011 byl viceprezidentem slovenského fotbalové svazu.\n\nV letech 1965–1977 hrál za Slovan Bratislava a nastoupil v jeho dresu k 320 utkáním v 1. lize, ve 132 z nich zůstal nepřekonán. Největšího úspěchu dosáhl v Poháru vítězů pohárů v roce 1969, kde Slovan Bratislava ve finále porazil Barcelonu 3:2. Zápas se hrál na neutrálním hřišti 21. května 1969 ve švýcarské Basileji. Se Slovanem se stal třikrát mistrem Československa (1970, 1974, 1975) a dvakrát získal československý pohár (1968 a 1974). Poté hrál ještě dvě sezóny v nižší soutěži za Plastiku Nitra (dnes FC Nitra). Člen Klubu ligových brankářů. V Poháru mistrů evropských zemí nastoupil v 8 utkáních, v Poháru vítězů pohárů v 10 utkáních a v Poháru UEFA v 8 utkáních.\nV sezoně 1969/70, od níž se nejvyšší soutěž začala hrát s 16 účastníky na 30 kol, vychytal 19 čistých kont, což je rekord v historii československé ligy (1925 – 1992/93). V sezoně 1986/87 ho vyrovnal Jan Stejskal ze Sparty Praha. Rekordem české fotbalové ligy je 17 nul Petra Čecha v sezoně 2001/02 (platné před začátkem ročníku 2017/18).\n\nReprezentační kariéru zahájil 19. září 1965 v kvalifikační zápase na MS 1966 proti Rumunsku, rozloučil se 30. března 1977 v kvalifikačním zápase na MS 1978 proti Walesu. Celkem zasáhl do 25 reprezentačních zápasů. Je držitelem zlaté medaile z mistrovství Evropy roku 1976 (byť na mistrovství nenastoupil, byl náhradníkem Ivo Viktora), byl také účastníkem mistrovství světa roku 1970 v Mexiku, kde odchytal zápas v základní skupině proti Rumunsku.\n\n\n"}
{"id": "682572", "url": "https://cs.wikipedia.org/wiki?curid=682572", "title": "Julie Christie", "text": "Julie Christie\n\nJulie Frances Christie (* 14. dubna 1941, Chabua, Assam, Britská Indie) je britská herečka, držitelka ceny Oscar, BAFTA i Zlatý glóbus.\n\nNarodila se v Britské Indii anglickým rodičům, ve věku 6 let pak přesídlila do Anglie, neboť začala docházet na základní školu. Její otec byl majitel čajovníkové plantáže a matka byla malířka. V Británii vystudovala Central School of Speech and Drama (volně přeloženo:hlavní školu mluveného slova a dramatu).\n\nSvoji hereckou kariéru zahájila v britském televizním seriálu televize BBC, o rok později pak první filmová role ve snímku \"The Fast Lady\". Její průlomová hlavní role přišla o tři roky později v roce 1965 ve snímku \"Drahoušek\", za kterou získala cenu BAFTA, Zlatý glóbus i Oscara za nejlepší herečku v hlavní roli, v témže roce natočila i další dva snímky - film \"Mladý Cassidy\" a snímek \"Doktor Živago\".\nMezi její další známé a i významné filmy patří, mimo jiné, snímek \"Doktor Živago\" nebo \"451 stupňů Fahrenheita\" (nominace na cenu BAFTA). V roce 1971 pak natočila film \"McCabe a paní Millerová\", za který byla podruhé nominována na Oscara.\n\nV roce 1996 se objevila v jedné z mnoha filmových adaptací Shakespearova \"Hamleta\" v témže roce pak hrála i ve snímku \"Dračí srdce\". V roce 2004 pak hrála ve filmech \"Harry Potter a vězeň z Azkabanu\", \"Troja\" a \"Hledání Země Nezemě\".\n\n"}
{"id": "682583", "url": "https://cs.wikipedia.org/wiki?curid=682583", "title": "Porozovo", "text": "Porozovo\n\nPorozovo ( ) je vesnice v Rusku ve Ivanovské oblasti.\n"}
{"id": "682584", "url": "https://cs.wikipedia.org/wiki?curid=682584", "title": "Ladislav Pavlovič", "text": "Ladislav Pavlovič\n\nLadislav Pavlovič (8. dubna 1926 Prešov – 28. ledna 2013 Prešov) byl slovenský fotbalista, československý reprezentant, držitel bronzové medaile z prvního mistrovství Evropy roku 1960, kde vstřelil jeden gól v zápase s Francií. Jeho bratr byl fotbalista Rudolf Pavlovič.\n\nZa československou reprezentaci odehrál 14 zápasů a vstřelil 2 góly. Dvakrát byl nejlepším střelcem 1. ligy (1960/61, 1963/64), v sezoně 1963/64 se ve 38 letech stal nejstarším hráčem v její historii (od 1925), kterému se to podařilo.\n\nOdehrál 347 ligových utkání a vstřelil v nich 165 gólů, což ho řadí k nejlepším střelcům ligové historie. Drtivou většinu z nich vsítil v dresu Tatranu Prešov (309 startů, 152 branky) a je tak největší legendou tohoto klubu. 13 gólů pak dal za ČH Bratislava (budoucí Inter Bratislava), kde trávil povinnou vojenskou službu. Během své kariéry hrál za Tatran Prešov i lední hokej. Po skončení hráčské kariéry se stal trenérem mládeže, stál též u počátku ženské kopané v Prešově. Mládežnický turnaj v Prešově se na jeho počest dnes nazývá „O pohár Ladislava Pavloviča“.\n\n"}
{"id": "682589", "url": "https://cs.wikipedia.org/wiki?curid=682589", "title": "Kyselina arachidonová", "text": "Kyselina arachidonová\n\nKyselina arachidonová (resp. konjugovaná báze arachidonát) je dvacetiuhlíkatá polynenasycená mastná kyselina se čtyřmi dvojnými vazbami, důležitá v metabolismu celé řady rostlin i živočichů včetně člověka. Z kyseliny arachidonové jsou chemicky odvozeny eikosanoidy – tedy zejména různé leukotrieny, prostaglandiny, prostacykliny a tromboxany, důležité signální látky či hormony.\n\nArachidonová kyselina je důležitou složkou buněčných membrán živočichů, ale ve velkém se vyskytuje i v živočišné tukové tkáni.\n\nKyselina arachidonová není považována za esenciální mastnou kyselinu, protože většina živočichů včetně člověka je schopna ji vyrábět. V posledních letech se však ukazuje, že přítomnost arachidonové kyseliny v potravě má pozitivní vliv na zdraví dětí a situace je sporná.\n\nSyntéza arachidonové kyseliny probíhá z kyseliny linolové, což však již je esenciální mastná kyselina, neboť živočichové neumí zavádět dvojné vazby dále než na devátém uhlíku. Linolová (omega-6) kyselina je nejprve za pomoci NADH redukována na šestém uhlíku, čímž vzniká gama-linolenová kyselina, načež elongázovým systémem dochází k přidání dvou uhlíků. V posledním kroku vzniká za spotřeby NADH nenasycená vazba mezi 5. a 6. uhlíkem.\n\nKyselina arachidonová je hlavní výchozí látkou pro tvorbu různých eikosanoidů. Nejčastěji se pro tyto potřeby arachidonová kyselina uvolňuje z druhé uhlíkové pozice glycerolového skeletu fosfolipidů, tuto hydrolýzu katalyzuje fosfolipáza A2. Následně může být arachidonát použit v různých metabolických drahách. Cyklooxygenázovou cestou dochází k syntéze prostanoidů, lipoxygenázovou cestou vznikají leukotrieny a lipoxiny.\n"}
{"id": "682592", "url": "https://cs.wikipedia.org/wiki?curid=682592", "title": "La Ronge (Saskatchewan)", "text": "La Ronge (Saskatchewan)\n\nLa Ronge je obec s 2 725 obyvateli, rozkládající se v severním Saskatchewanu v Kanadě, 250 km severně od města Prince Albert. Navíc asi 2,000 lidí žije v indiánské rezervaci Lac La Ronge First Nation hraničící s městečkem, a dalších 1 000 lidí bydlí v sousední obci Air Ronge. Je to největší lidské sídliště v severním Saskatchewanu.\n\nMěsto leží na západním břehu Lac la Ronge a přiléhá k provinčnímu parku Lac La Ronge Provincial Park. Také se nachází na okraji Kanadského štítu. Dálnice\nSaskatchewan Highway 2 se tu stává silnicí nižší třídy Highway 102.\n\nPůvod pojmenování města je diskutabilní. Jedna teorie navrhuje vysvětlení, že název je odvozen od francouzského slova \"„ronger“\", které znamená \"„hryzat“\". Jméno prý bylo dáno jezeru lovci kožešin, kteří v okolí La Ronge objevili stopy po ohryzávání stromů bobry.\n\nV roce 1770 založil dřívější průzkumník Etienne Waden první bělošské osídlení na Lac la Ronge, nepříliš daleko od městiště současného La Ronge. Počátky La Ronge jsou kladeny do r. 1904, kdy zde zahájila činnost obchodní stanice a stala se místem setkávání. Mnozí z indiánských kmenů Dené, Krí a bílých lovců využívali La Ronge jako svůj centrální zásobovací bod. Ale s postupným úpadkem lovu a kožešinového trhu se La Ronge diverzifikovalo do jiných odvětví.\n\nPři protažení dálnice Saskatchewan Highway 2 z města Prince Albert v roce 1947, se La Ronge stalo hlavní turistickou a hlavně rybářskou oblastí. Dálnice mezi městečkem a městem Prince Albert dále rozšířila město v 70. letech, poté, co byl zpevněn její povrch.\n\nZačátkem 50. a 60. let 20. století začala být zkoumána a využívána nerostná ložiska v okolí La Ronge.\n\nV roce 1976 změnilo La Ronge svůj obecní statut z vesnice na městečko.\n\nS přístupem ke všem místům na sever, východ i západ a s výborným dopravním spojením na jih je La Ronge také významným severním uzlem saskatchewanské provinční vlády.\n\nNěkolik těžebních společností, vládních agentur a aerolinek si nyní drží kanceláře v La Ronge a místní Obchodní komora má mezi svými členy mnohé maloobchodníky a provozovatele služeb.\n\nLa Ronge je obklopeno několika indiánskými rezervacemi, z nichž \"Northern Village of Air Ronge\" se nachází právě kousek na jih od města po dálnici.\n\nV roce 2009 byl v La Ronge zvolen starostou jednadvacetiletý radní Thomas Sierzycki. La Ronge se tak stalo známým coby městečko s jedním z nejmladších starostů v Kanadě. Obec je také domovským městem klubu La Ronge Ice Wolves juniorského hokejového \"A\" týmu a hokejové soutěže \"La Ronge Crushers hockey league\".\n\nNa základě sčítání lidu z roku 2006 žilo v obci 2725 obyvatel a oproti předcházejícímu sčítání z roku 2001 tak došlo k úbytku obyvatelstva o 0,1 %. Vzhledem k rozloze 11,86 km je hustota zalidnění 229,8 obyvatel/km. Medián délky života obyvatel La Ronge je 28,9 let, přičemž u mužů se jedná o 28,1 let a u žen o 29,5 let. V obci se nachází 1318 domů a medián příjmu domácnosti je 56 118 kanadských dolarů.\n\nPřestože podle sčítání z roku 2006 je počet obyvatel něco přes 2 700, saskatchewanská vláda uvádí daleko vyšší populaci, společně se saskatchewanským turistickým \"Saskatchewan Discovery Guide 2010\" hlásí počet obyvatel samotného městečka 5 057, což jej opravňuje zažádat o městský statut. Přesto, poněvadž Průvodce nemá k dispozici separátní sčítání pro Air Ronge, je nejasné, zda tento počet obyvatel nemůže zahrnovat i tuto obec.\n\nLa Ronge má subarktické klima, pro něž jsou typické dlouhé, suché a chladné zimy a krátká, teplá a vlhká léta (podle Köppenovy klasifikace podnebí se jedná o typ \"Dfc\"). Srážky jsou v oblasti nízké, průměrný roční úhrn srážek se pohybuje kolem 484 mm.\n\nV La Ronge a Air Ronge se nacházejí 2 střední a 3 základní školy. Střední školy zahrnují Churchill Composite High School a Senator Myles Venne High Schooll. Základní školy v La Ronge a Air Ronge zahrnují Pre-cam Community School, Gordon Denny Community School a Bells Point Elementary School.\n\n\n"}
{"id": "682594", "url": "https://cs.wikipedia.org/wiki?curid=682594", "title": "Andrej Hočevar", "text": "Andrej Hočevar\n\nAndrej Hočevar (* 21. listopadu 1984, Lublaň, Jugoslávie) je slovinský hokejový brankář hrající v týmu Ice Hockey Aquile FVG v italské lize LIHG.\n\nHočevar začal svojí profesionální kariéru v roce 2000 v týmu HK Mark Interieri, kde strávil dvě sezóny předtím než přestoupil do týmu HDD Olimpija Lublaň Hrajícím ve slovinské nejvyšší lize. Celkem v Lublani strávil čtyři sezóny, než se měl šanci ukázat poté co se první brankář týmu Klemen Mohorič musel podrobit operaci. V sezónách 2002-03 a 2003-04 se stal společně s Olimpijí mistrem slovinské ligy.\n\nPřed sezónou 2006-07 přestoupil do dalšího slovinského klubu HK Acroni Jesenice, se kterým hrál, ale rakouskou nejvyšší soutěž Erste Bank Eishockey Liga. V první sezóně v Jesenici, ale chytal v týmu Seamus Kotyk a Gaber Glavič. Před sezónou 2007-08 sice odešel Kotyk, ale ze Švédska se do týmu vrátil Robert Kristan a tak Hočevar opět nedostal šanci se prosadit. Andrej Hočevar se, ale prosadil v sezóně 2008-09, kdy předváděl v rakouské lize kvalitní výkony. Před play-off se mu, ale přestalo dařit a na pozici prvního brankáře byl nahrazen Matthewem Yeatsem. Po sezóně 2008-09 mu tým Jesenice, se kterou se stal v sezónách 2007-08 a 2008-09, neprodloužil smlouvu a Hočevar byl několik měsíců poté bez práce než na konci roku 2009 podepsal smlouvu s italským prvoligovým týmem Ice Hockey Aquile FVG, kde pauzíroval se zraněním brankář Andrea Carpano a Hočevar se tak mohl prosadit. Na jaře 2010 se Carpano stěhoval do týmu HC Pustertal a tak se stal Hočevar jednoznačnou jedničkou týmu.\n\nZa Slovinsko Hočevar nastupoval už v juniorských kategoriích, kde Slovinsko hrálo většinou v nižších kategoriích Mistrovství světa do 18 a do 20 let. V seniorské reprezentaci nastupoval od roku 2004 a nižší divize MS se účastnil v letech 2004, 2007, 2009 a 2010 a elitní skupiny MS se účastnil v letech 2005, 2006, 2008 a 2011. Na šampionátech sbíral pravidelně individuální ocenění.\n\n\n\nLegenda\n\n"}
{"id": "682606", "url": "https://cs.wikipedia.org/wiki?curid=682606", "title": "Till Eulenspiegel", "text": "Till Eulenspiegel\n\nTill Eulenspiegel nebo Ulenspiegel (, ) byl legendární lidový šprýmař vycházející z dolnoněmeckého folkloru, zřejmě součást středověké tradice písemně zachycené poprvé v knížkách lidového čtení na počátku 16. století. Oblíbený byl zejména na území dnešního Německa, Nizozemska a Francie.\n\nČesky byla Enšpíglova čtveráctví vícekrát zpracována, např.:\n\nZnámé literární zpracování pochází od belgického spisovatele Charlese de Costera z 19. století, který v díle \"Hrdinné, veselé i slavné příhody Thylberta Ulenspiegela a Lamma Goedzaka ve Flandřích a jinde\" (1867) představil mladíka z města Damme ve Vlámsku, syna uhlíře Klaase, který byl později za kacířství upálen, a Soetkin, která po Klaasově smrti žalem umřela.\n\nAutor transformoval příběh do 16. století, kdy se Nizozemsko ocitlo pod nadvládou Španělska s všudypřítomnou inkvizicí a pronásledováním protestantů. Spolu s ostatními geuzy a svým věrným přítelem Lammem Goedzakem pod velením Viléma Oranžského burcoval prostý lid v boji proti Španělům. \n\nRomán česky vydaly \"Národní listy\" (1910), Ústřední dělnické knihkupectví a nakladatelství (1922, překlad Otakara Hanuše, jméno ilustrátora neuvedeno), Družstevní práce (1933 a 1949, s ilustracemi Vojtěcha Sedláčka).\n\nDaniel Kehlmann v románu \"Tyll\" (2017, česky 2019) přesadil příběh do třicetileté války. Tento Tyll je „zlomyslnější a krutější, nepřináší žádné poselství a nevede protiválečné agitky“.\n\n\n\nJméno Eulenspiegel pochází z německého \"Eulen\" (sova) + \"spiegel\" (zrcadlo). Na obrázcích je Till někdy zobrazován se sovou v pravé ruce (moudrost) a zrcadlem v levé ruce (nastavuje lidem zrcadlo jakožto symbol reflexe). Lem suknice je ozdoben stylizovanými dubovými listy – symbol Německa.\n\n"}
{"id": "682607", "url": "https://cs.wikipedia.org/wiki?curid=682607", "title": "Linie následnictví japonského trůnu", "text": "Linie následnictví japonského trůnu\n\nNáslednictví japonského císařského trůnu užívá pro stanovení následníka trůnu a budoucího císaře systém salického práva, který vylučuje ženy a jejich potomky z následnictví trůnu. I přesto mělo Japonsko doposud 9 vládnoucích císařoven. Naposledy to byla císařovna Go-Sakuramači v letech 1762 až 1771. Všechny císařovny ale byly v otcovské linii potomky předchozích císařů, jednalo se o neprovdané a bezdětné císařské dcery nebo vdovy.\n\nSoučasný císař Japonska Naruhito má pouze jedinou dceru Aiko, která nemůže zdědit trůn. Do narození prince Hisahita se v císařské rodině nenarodil po 40 let mužský dědic, který jako jediný může zdědit trůn. Proto také do jeho narození hrozila dynastická krize, tj. že by mohli vymřít po meči dynastičtí příslušníci císařské rodiny a uvažovalo se také o změně následnického systému na absolutní rovnou primogenituru (jako je např. ve Švédsku od roku 1980). V budoucnu se může stát, že se Hisahito stane jediným mužským členem císařské rodiny.\n\nLinie následnictví japonského trůnu je následující:\n"}
{"id": "682613", "url": "https://cs.wikipedia.org/wiki?curid=682613", "title": "The Best of ZZ Top", "text": "The Best of ZZ Top\n\nThe Best of ZZ Top (s podtitulem \"10 Legendary Texas Tales\") je výběr největších hitů americké blues rockové hudební skupiny ZZ Top, vydané v roce 1977.\n\nVšechny skladby napsali Billy Gibbons, Dusty Hill a Frank Beard, pokud není uvedeno jinak.\n\n"}
{"id": "682620", "url": "https://cs.wikipedia.org/wiki?curid=682620", "title": "Got Me Under Pressure", "text": "Got Me Under Pressure\n\n„Got Me Under Pressure“ je skladba z osmého studiového alba americké blues rockové skupiny ZZ Top \"Eliminator\" z roku 1983. Stejně jako celé album, tak i tuto skladbu produkoval manažer skupiny Bill Ham. V hitparádě časopisu \"Billboard\" Mainstream Rock Tracks se singl umístil na osmnácté příčce. V roce 2008 byla píseň použita v televizní reklamě na firmu Pennzoil.\n\nSeznam alb, na kterých je tato skladba k nalezení:\n\n\n"}
{"id": "682623", "url": "https://cs.wikipedia.org/wiki?curid=682623", "title": "The Guitar World According to Frank Zappa", "text": "The Guitar World According to Frank Zappa\n\nThe Guitar World According to Frank Zappa je kompilace amerického rockového experimentátora Franka Zappa, vydaná v roce 1987.\n"}
{"id": "682626", "url": "https://cs.wikipedia.org/wiki?curid=682626", "title": "Zajatci ledu", "text": "Zajatci ledu\n\nZajatci ledu (francouzsky \"Les Otages des Glaces\") je šestý příběh francouzského spisovatele Georgese-Jeana Arnauda ze světa Ledové společnosti vydaný v roce 1982.\n\nJde o postapokalyptický sci-fi román o 17 kapitolách zasazený do prostředí Nové doby ledové.\n\nČesky vydalo knihu nakladatelství Najáda Praha v roce 1993. \n\n\nMezi Transevropskou a Panamerickou společností se formuje nárazníková zóna, území Zrzavých lidí a právě tam odváží pirát Kurts Liena Raga. Mezitím se kabaret, v němž Yeuze ukrývá Lienova Zrzavého syna Jdriena dostává do zajetí Sibiřské společnosti a musí hrát představení pro jejich vojenské hodnostáře. Za osvobozením Liena stojí jeho přítel – bývalý poručík Skoll, jenž jej chce využít jako zvěda v Panamerické společnosti. Lien Rag nabídku přijímá.\n\nŽelezniční pirát Kurts odváží zachráněného Liena Raga na území Zrzavých mezi Transevropskou a Panamerickou společností. Než se tam dostanou, musí podstoupit několik bojů s transevropskými vojenskými jednotkami. Společnost má velký zájem o glaciologa, nabízí dokonce Kurtsovi velké výkupné. Ten se ale nenechá zlákat penězi a dopraví Raga za svým přítelem Skollem do \"Glass Station\" v Západní zóně – území Zrzavých lidí. Skoll má pro něj úkol: Lien Rag má infiltrovat do Panamerické společnosti, podávat zprávy o její síle a zároveň zveličovat potenciál mladého státu Zrzavých. Nakonec souhlasí.\n\nSituace na východní frontě se vyvíjí v neprospěch Transevropské společnosti a Sibiřané zajímají mnoho vojenských jednotek, spolu s nimi se octne na druhé straně fronty i kabaret Miki. Yeuze se stará o Lienova syna Jdriena, od prvních dnů zajetí přemýšlí o útěku. Dozorem nad kabaretem je pověřen poručík Oude. Sdělí osazenstvu, že od nynějška budou pořádat představení pro jejich pohlaváry. Po jednom z divadelních výstupů se Yeuze nechá pozvat na večeři plukovníkem\nSofi. Plukovník Sofi, velitel kavalérie, jí poskytne určité výhody, bere ji i s Jdrienem na projížďky, učí jí jízdě na koni a zařídí výlety po okolí. Šance Yeuze na útěk dostávají reálné kontury. Ale provede jej nerozvážně a plukovník Sofi ji zadrží, když se Yeuze pokusí ujet na koni i s Jdrienem. Trest ji nemine, ale není z kategorie krutých. Yeuze má k plukovníkovi ambivalentní vztah, nenávidí jej a zároveň touží po jeho objetí. Kabaret má díky jejich vztahu zajištěnu ochranu vlivného armádního činitele. Po čase je však Sofi odvelen do první linie a vrací se zraněný.\n\nLien Rag se v Panamerické společnosti vydává za uprchlíka z Transevropské a je několik týdnů vyslýchán. Panameričany ani tak nezajímá stát Zrzavých lidí, jako spíše tajná organizace Obnovitelů slunce, kterou vnímají jako hrozbu.\nLien se posléze díky své kvalifikaci vypracuje a je pověřen vedením gigantického projektu tunelu spojujícího oba konce Panamerické společnosti. Jako benefit požaduje informace o Yeuze a jeho synovi Jdrienovi. Do Sibiřské společnosti se vydává agent Fuerza a kontaktuje Yeuze jako falešný novinář. Yeuze se tak dozvídá, že je Lien naživu.\n\nNa stavbě metra se objevil velký problém, starý tanker s nákladem nafty, jenž hrozí výbuchem. Lien Rag navrhne velmi riskantní řešení, sám tráví na úspěšné realizaci veškerý svůj čas, je přepracovaný. Mise je nakonec úspěšná.\nMrs. Diana, jedna z nejvlivnějších akcionářek Panamerické společnosti chce Liena získat pro své plány. Snaží se jím manipulovat, avšak i on již získal jistou popularitu a dokáže vzdorovat.\n\nKabaret je odvelen z frontové oblasti a poručík Oude se stává de facto vládcem v tomto mikrosvětě. Zavádí přísná pravidla a jednoho dne odhalí původ Jdriena. Této situace hodlá využít, aby mohl Yeuze sexuálně vydírat. Při jeho harassmentu jej Yeuze udeří džbánem do hlavy a zabije jej. Při následném vyšetřování je obviněna a poslána na 20 let do\nvězeňského vlaku. Ještě předtím stihne předat Jdriena do péče kabaretního trpaslíka.\n\nLien Rag podmíní své pokračování na megalomanském projektu nalezením Yeuze a syna Jdriena. Mrs. Diana mu to slíbí. Je otázkou, nakolik jsou její slova důvěryhodná.\n\n"}
{"id": "682629", "url": "https://cs.wikipedia.org/wiki?curid=682629", "title": "Zdeněk Fiala", "text": "Zdeněk Fiala\n\nZdeněk Fiala (5. května 1922 Praha – 8. března 1975 tamtéž) byl český historik, profesor Univerzity Karlovy.\n\nStudoval na filosofické fakultě Univerzity Karlovy v letech 1945–1949, na Státní archivní škole v letech 1946–1948. V letech 1945–1951 pracoval v archivu Ministerstva vnitra. Od roku 1951 působil na FF UK, v roce 1963 byl jmenován profesorem pomocných věd historických a o rok později byl pověřen vedením nově vzniklé katedry pomocných věd a archivního studia (v roce 1975 ho nahradil Zdeněk Bakovský). Od roku 1973 byl členem korespondentem ČSAV.\n\nZabýval se především diplomatikou, českými středověkými dějinami a dějinami historiografie. Se svojí nemalou autoritou vstupoval i do dlouhodobějších sporů české historie, jako byl spor o rukopisy a spor o pravost \"Kristiánovy legendy\". Část jeho práce vydala posmrtně jeho žena Gabriela Čechová.\n\n\n"}
{"id": "682630", "url": "https://cs.wikipedia.org/wiki?curid=682630", "title": "Mistrovství světa v ledním hokeji žen 2011", "text": "Mistrovství světa v ledním hokeji žen 2011\n\nMistrovství světa v ledním hokeji žen 2011 se konalo od 16. dubna 2011 do 25. dubna 2011 ve švýcarském Zürichu a Winterthuru.\n\nTýmy byly rozděleny na dvě základní skupiny po čtyřech týmech, kde se utkal každý s každým jednou. Poslední týmy z obou skupin sehrály sérii na dva vítězné zápasy o udržení v elitní skupině. První týmy z obou skupin automaticky postoupily do semifinále. Druhé týmy sehrály vzájemný zápas s třetím ze druhé skupiny, vítěz postoupil do semifinále, kde se utkal s prvními týmy ze skupin. Vítěz postoupil do finále.\n\nVšechny časy jsou místní (UTC+2).\n\nVšechny časy jsou místní (UTC+2).\n\nVšechny časy jsou místní (UTC+2).\n\nVšechny časy jsou místní (UTC+2).\n\nVšechny časy jsou místní (UTC+2).\nVšechny časy jsou místní (UTC+2).\nVšechny časy jsou místní (UTC+2).\nVšechny časy jsou místní (UTC+2).\n\n\"Tým sestoupil do 1. divize na Mistrovství světa v ledním hokeji žen 2012 v americkém Burlingtonu.\"\n\nZápasy první divize se konaly od 11. do 16. dubna 2011 v německém Ravensburgu. 29. března 2011 stáhlo Japonsko z důvodu zemětřesení, které zemi postihlo na začátku března. Japonská reprezentace si pro příští šampionát v roce 2012 ponechala umístění v I. divizi, kdežto, tým, který skončil na posledním, pátém místě, sestoupil do 2. divize.\n\n\" postoupilo do elitní skupiny na Mistrovství světa v ledním hokeji žen 2012. sestoupila do 2. divize na Mistrovství světa v ledním hokeji žen 2012.\"\n\nZápasy druhé divize se konaly od 4. dubna do 10. dubna 2011 v francouzském Caen.\n\n\" postoupilo do 1. divize na Mistrovství světa v ledním hokeji žen 2012. sestoupila do 3. divize na Mistrovství světa v ledním hokeji žen 2012.\"\n\nZápasy třetí divize se konaly od 1. února do 6. února 2011 v australském Newcastlu.\n\n\" postoupilo do 2. divize na Mistrovství světa v ledním hokeji žen 2012. sestoupila do 4. divize na Mistrovství světa v ledním hokeji žen 2012.\"\n\nZápasy čtvrté divize se konaly od 27. března do 1. dubna 2011 v islandském Reykjavíku.\n\n\" postoupil do 3. divize na Mistrovství světa v ledním hokeji žen 2012. sestoupila do 5. divize na Mistrovství světa v ledním hokeji žen 2012.\"\n\nZápasy páté divize se konaly od 14. března do 19. března 2011 v bulharské Sofii.\n\n\" postoupilo do 4. divize na Mistrovství světa v ledním hokeji žen 2012.\"\n\n\n"}
{"id": "682631", "url": "https://cs.wikipedia.org/wiki?curid=682631", "title": "Hanover Asset Management", "text": "Hanover Asset Management\n\nHanover Asset Management, a.s. (HAM) je česká společnost zaměřená na správu aktiv. Jejím vlastníkem je HANOVER HOLDINGS PLC sídlící na londýnském Hanover Square. Od založení v červenci 2007 je předsedou představenstva Petr Polenda a předsedou dozorčí rady David Červinka. V minulosti byla správcem uzavřeného investičního fondu Convenio a otevřeného podílového fondu Allegro.\n\nDavid Červinka byl od září 1994 do listopadu 1996 předsedou představenstva První slezské kapitálové společnosti. Od roku 2000 byl jedním z ředitelů londýnské Hanover Corporate Services (HCS). HCS v roce 2005 získala podíl v auditorské společnosti HZ Praha spol. s r.o. a David Červinka je od té doby jejím jednatelem (auditovala účetní výkazy HAM za finanční rok končící 30.6.2009). Od roku 2001 je Červinka členem představenstva holandské Proholding N.V., jejímž jménem v květnu 2009 založil auditorskou společnost PKF Audit s.r.o. (auditovala účetní výkazy HAM za finanční rok končící 30.6.2010).\n\nV červnu 2010 holandská developerská skupina Sekyra Group Real Estate (SGRE) zastoupená předsedou představenstva HAM Petrem Polendou založila uzavřený investiční fond Convenio. který následně oznámil záměr fúze se společností Rezidence Korunní. Fond se tak stal vlastníkem neprodaných bytů v bytovém komplexu Rezidence Korunní zkolaudovaném v listopadu 2010.\n\nMezi podílníky fondu Allegro patřila Maxima pojišťovna, která do něj měla na konci roku 2010 nainvestováno více než 10 % své bilanční sumy. 9. června 2010 společnost Hanover Asset Management vydala v rozporu ze zákonem o kolektivním investování podílové listy fondu Allegro proti převodu akcií nejmenované společnosti, za což jí Česká národní banka dne 23. února 2012 odňala povolení k činnosti investiční společnosti. Společnost proti tomuto rozhodnutí podala rozklad, který však bankovní rada 24. května 2012 zamítla.\n"}
{"id": "682634", "url": "https://cs.wikipedia.org/wiki?curid=682634", "title": "Ozdobný architektonický prvek", "text": "Ozdobný architektonický prvek\n\nOzdobný architektonický prvek je typizovaná dekorativní složka, užívaná zejména na fasádě a často charakteristická pro určitý stavební a umělecký sloh. \n\nNěkteré prvky, například římsa, šambrána nebo klenák, měly původně i svůj technický význam, jiné jsou čistě ozdobné. Mají členit fasádu, opticky zvýrazňovat vchod nebo okna a činit stavbu na pohled zajímavou. V některých stavebních slozích byly tyto prvky velice omezené (například v románském slohu), jindy naopak bohaté a rozmanité. Jejich užívání se velmi rozšířilo v baroku a rokoku a konečně v novorenesanci – která se inspirovala hlavně italskou renesancí a byla v Českých zemích velice oblíbená – pokrývaly téměř celou plochu fasády. Na to reagovala funkcionalistická architektura úplným potlačením dekorativních prvků vůbec. \n\nVe druhé polovině 19. století v celé Evropě pruce rostl počet obyvatel měst a stavělo se mnoho veřejných i obytných budov. Podobně jako v sousedních zemích převládal i v Česku novorenesanční sloh, který se pro tento druh staveb dobře hodil, neboť předpokládal zcela pravidelné členění fasády. Ozdobné prvky jsou většinou tvořeny z omítky nebo sádry, někdy s vnitřní železnou výztuží. Následující obrázky ukazují hlavní a typické ozdobné prvky na příkladě obytného domu na Janáčkově nábřeží v Praze.\n\nLegenda: \n1 Okap; 2 Konzolová římsa; 3 Vejcovec; 4 Girlanda; 5 Nadokenní římsa; 6 Šambrána okna; 7 Podokenní římsa; 8 Fronton; 9 Suprafenestra; 10 Balkon s balustrádou; 11 Volutová konzola; 12 Arkýř; 13 Sdružené okno; 14 Slepá balustráda; 15 Karyatida; 16 Pilastr čili polosloup; 17 Patrová římsa; 18 Klenák; 19 Bosáž.\n\n\n"}
{"id": "682637", "url": "https://cs.wikipedia.org/wiki?curid=682637", "title": "Missing Links, Vol. 4: Streets of Chicago", "text": "Missing Links, Vol. 4: Streets of Chicago\n\nMissing Links, Vol. 4: Streets of Chicago je kompilační album amerického rockového kytaristy Linka Wraye, vydané v roce 1997. Jedná se o poslední ze čtyř alb s podobným názvem, první bylo , druhý a třetí .\n\nVšechny skladby napsal Link Wray, pokud není uvedeno jinak.\n"}
{"id": "682640", "url": "https://cs.wikipedia.org/wiki?curid=682640", "title": "Lípa svobody (Kamenice nad Lipou)", "text": "Lípa svobody (Kamenice nad Lipou)\n\nLípa svobody v Kamenici nad Lipou je významný strom, který roste v centru města na náměstí Československé armády, kam byla (podobně jako řada dalších lip v jiných lokalitách) vysazena v roce 1919 na památku vzniku Československé republiky. Strom je pozoruhodný nejen svým vzrůstem, ale i původem. Je totiž potomkem slavné Kamenické lípy, jednoho z nejvýznamnějších památných stromů České republiky. Ta roste v zámeckém parku jen 150 metrů východně z náměstí.\n\n"}
{"id": "682642", "url": "https://cs.wikipedia.org/wiki?curid=682642", "title": "Smartwings Slovakia", "text": "Smartwings Slovakia\n\nSmartwings Slovakia (dříve \"Travel Service Slovakia\") je charterová letecká společnost se sídlem na Slovensku. Je dceřinou společností české letecké společnosti Smartwings. Hlavní základnou společnosti je Letiště Bratislava.\n\nKeflavik, Monastir, Oujda, Hurgháda, Marsa Alam, Burgas, Larnaka, Paphos, Dubrovnik, Almería, Malaga, Palma de Mallorca,Tarbes, Heraklion, Kos, Karpathos, Korfu, Kavala, Rhodos, Patras, Soluň, Zakynthos, Lamezia, Catania, Palermo, Cagliari, Olbia, Tel-Aviv, Antalya, Izmir, Salalah, (sezónní)\n\nFlotila společnosti Smartwings Slovakia k dubnu 2019: \n\n"}
{"id": "682645", "url": "https://cs.wikipedia.org/wiki?curid=682645", "title": "Národní socialistické hnutí", "text": "Národní socialistické hnutí\n\nNárodní socialistické hnutí ( ) je neonacistická politická strana ve Spojených státech amerických. Založil ji v roce 1974 Robert Brannen, bývalý člen Americké nacistické strany.\n\nDne 1. května 2011 zastřelil šéfa kalifornské pobočky strany, Jeffa Halla, jeho desetiletý syn.\n"}
{"id": "682649", "url": "https://cs.wikipedia.org/wiki?curid=682649", "title": "Robert Kristan", "text": "Robert Kristan\n\nRobert Kristan (* 4. dubna 1983, Jesenice, Jugoslávie) je slovinský hokejový brankář hrající v týmu Piráti Chomutov v české nejvyšší hokejové lize Tipsport extraliga.\n\nKristan začínal svojí kariéru v mládežnických výběrech klubu HK Acroni Jesenice a ve slovinské nejvyšší Slohokej lize debutoval v sezóně 2000-01. S výjimkou sezóny 2002-03, kterou strávil v týmu HDD Olimpija Lublaň byl věrný Jesenici po mnoho let a během té doby se vypracoval na jednoho z nejuznávanějších brankářů ve Slovinsku. Po několika zápasech v mládežnickém reprezentačním výběru dostal šanci chytat za slovinskou reprezentaci dospělých, kde si brzy vydobyl pozici prvního brankáře. V roce 2006 se rozhodl pro první angažmá v zahraničí a připojil se k týmu Brynäs IF, který hrál druhou švédskou nejvyšší soutěž HockeyAllsvenskan. Jeho původní tým z Jesenice mezitím začal hrát rakouskou nejvyšší soutěž Erste Bank Eishockey Liga a Kristan se do Jesenice po roce vrátil. Před sezónou 2008-09 se vrátil do Švédska, kde nastupoval za druholigový tým Mora IK a kde odehrál pouze tuto jednu sezónu, než před sezónou 2009-10 odešel hrát do rakouské nejvyšší ligy za chorvatský tým KHL Medveščak, kde se zhostil pozice prvního brankáře a díky svým výkonům mu klub na konci sezóny 2010-11 prodloužil smlouvu. V prosinci 2016 ho osobně odprosil veliký manažer Pardubic Pavel Rohlík, aby se vrátil do Dynama, avšak neúspěšně.\n\n\n\nLegenda\n\n"}
{"id": "682652", "url": "https://cs.wikipedia.org/wiki?curid=682652", "title": "Modrý most", "text": "Modrý most\n\nModrý most je silniční most přes Malši v Českých Budějovicích, mezi Havlíčkovou kolonií a Lineckým předměstím.\n\nNa místě původního přívozu byl v roce 1923 postaven dřevěný most, pojmenovaný podle primátora Otakara Svobody \"Svobodova lávka\". V roce 1973 byl provizorně zpevněn ocelovou konstrukcí. Při povodních v roce 2002 byl natolik poškozen, že byl na jeho místě postaven nový most.\n\nSoučasný most byl postaven v roce 2003. Jde o ocelový obloukový most typu Langerův trám s dolní mostovkou. Délka mostu je 46,2 m, šířka vozovky 6,5 m a oboustranně jsou vně oblouků dvoumetrové chodníky. Pro most se ujal, díky modrému nátěru, název Modrý most. Přestože má most nosnost 22 tun (výhradní 40 tun), byl na něm povolen pouze provoz vozidel do 3,5 tuny.\n\nPůvodně byl určen pouze pro pěší a cyklisty, v roce 2007 byl upraven pro jednosměrný provoz automobilů, později pro obousměrný, což vyvolalo řadu protestů místních obyvatel. Obyvatelé z okolí právě kvůli dopravní zátěži a hluku založili občanské sdružení Modrý most, které podalo na město žalobu a později uspělo s námitkou kvůli vyloučení ze stavebního řízení, proto most musel být v červenci 2011 pro automobilovou dopravu uzavřen. V červnu roku 2012 byl most opět otevřen pro automobilovou dopravu, tentokrát ovšem s časovým omezením. Mezi 22 a 6 hodinou platí na mostě uzavírka.\n"}
{"id": "682653", "url": "https://cs.wikipedia.org/wiki?curid=682653", "title": "Lípa svobody", "text": "Lípa svobody\n\nLípa svobody nebo též lípa republiky je velmi časté označení památných, pamětních a významných stromů, z nich byla většina vysazena během 20. století. Především pak k příležitosti založení Československé republiky (tyto stromy pocházejí obvykle z roku 1919), k 50. jubileu (vysazeny kolem roku 1968) nebo při oslavách osvobození na konci druhé světové války.\n\nVýročí sta let od vzniku republiky připomínají projekty Lípy republiky 1918–2018 a Stromy svobody 1918–2018, který organizuje Nadace Partnerství s podporou společnosti Post Bellum, Českou radou dětí a mládeže, Fórem dárců, Agenturou ochrany přírody a krajiny, společností Arboeko a dalšími. Cílem projektů je zmapovat tyto lípy po celém území České republiky, potřebné nechat ošetřit a ke stému výročí vysadit nové.\n\nSeznam není kompletní.\n"}
{"id": "682655", "url": "https://cs.wikipedia.org/wiki?curid=682655", "title": "Vitěšovice", "text": "Vitěšovice\n\nVitěšovice (německy \"Kriebaum\") jsou zaniklá obec ve vojenském újezdu Boletice. Kromě Vitěšovic se skládala z osad Lomek (německy \"Haidl\"), Prakéř (německy \"Pragerstift\"; později česky \"Pražačka\") a Vražice (německy \"Proßnitz\"). V roce 1921 zde ve 74 domech žilo 485 obyvatel (z toho 468 německé národnosti). Obec byla vysídlena v roce 1946.\n\nObec je poprvé zmiňována v 15. století jako majetek kláštera Zlatá Koruna. Později jí získali Rožmberkové, po jejich vymření Eggenbergové a v letech 1719–1848 byla součástí schwarzenberského panství. V letech 1845 a 1945 obec vyhořela.\n\nV roce 1787 zde byla zřízena lokálie a dřevěná kaple. V roce 1795 byl postaven kamenný kostel sv. Jana Nepomuckého, který byl vážně poškozen při požáru v roce 1845. Na jeho místě byl v roce 1852 dokončen nový pseudorenesanční kostel, od roku 1878 je pak farním kostelem nově vzniklé farnosti. Po vysídlení byly z kostela odvezeny pouze varhany a socha Panny Marie Lurdské. Věž kostela byla zničena koncem 50. let při natáčení filmu \"Poslušně hlásím\".\n\n"}
{"id": "682662", "url": "https://cs.wikipedia.org/wiki?curid=682662", "title": "Lotyšská Wikipedie", "text": "Lotyšská Wikipedie\n\nLotyšská Wikipedie je jazyková verze Wikipedie v lotyštině. Její provoz byl zahájen v červnu 2003. V lednu 2020 obsahovala přes 99 000 článků a pracovalo pro ni 12 správců. Registrováno bylo přes 88 000 uživatelů, z nichž bylo asi 290 aktivních. V počtu článků byla 65. největší Wikipedie.\n\n"}
{"id": "682667", "url": "https://cs.wikipedia.org/wiki?curid=682667", "title": "William Hunt Painter", "text": "William Hunt Painter\n\nWilliam Hunt Painter (16. července 1835 Aston – 12. října 1910 Shrewsbury) byl britský botanik, který významně přispěl svým výzkumem flóry v hrabství Derbyshire. Byl nadšeným sběratelem rostlinných exemplářů a také byl členem Botanical Exchange Clubu. Roku 1889 vydal první publikaci o derbyshirské flóře.\n\nWilliam Hunt Painter se narodil 16. července 1835 v Astonu, blízko Birminghamu, jako nejstarší syn Williama, obchodníka s galanterním zbožím, a jeho ženy Sarah. Svou kariéru začal v oblasti bankovnictví, jako úředník, poté se přidal k anglikánské církvi. V roce 1861 pobýval v Chelsea, kde asistoval při kázáních. Painter navštěvoval Islingtonskou misijní kolej a očekával, že bude Církevní misijní společností poslán do zahraničí, ale skončil jako vikář v Barbonu na severozápadě Anglie. Zde potkal Roberta Wooda, který ho přivedl k botanice.\n\nRoku 1865 se stal Painter vikářem ve městě High Wycombe, kde se setkal s Jamesem Brittenem. Ten právě pracoval na herbáři pro Královské botanické zahrady v Kew. Navzdory Brittenově katolické víře spolu vycházeli a sdíleli své botanické zájmy. V roce 1871 se Painter oženil s Jane Stampsovou. O deset let později žili v Bedminsteru.\n\nV roce 1881 publikoval studii zaměřenou na flóru v Derbyshiru a o osm let později k ní přidal ještě doplňující poznámky. Tyto spisy byly základem pro Painterovo dílo \"Contributions to the Flora of Derbyshire\", které bylo posouzeno bryologem Jamesem Eustacem Bagnallem. Painter publikoval doplňky ke své práci ve spisech nazvaných \"The Naturalist\".\n\nRoku 1891 byl vikářem v obci Biddulph ve Staffordshiru. Pak byl v roce 1894 jmenován farářem v Stirchley. Fara byla pro jeho příjezd zmodernizována, ale jeho pobyt zde je připomínán kvůli jeho péči o kostel a další budovy.\n\nZatímco Painter pobýval na jaře 1898 v Falmouthu, zabýval se studiem mechů, které byly od té doby hlavním objektem jeho zájmů. Díky cestování a zkoumáním byl na počátku 20. století schopný psát o meších v Derbyshiru, Breconu, Falmouthu a Cardiganshiru. Do roku 1909, kdy byly jeho botanické a geologické exempláře umístěny na univerzitě v Aberystwyth, zůstal v Stirchley a zbytek života strávil v Shrewsbury. Zemřel 12. října 1910 a byl pohřben v kostele v Stirchley.\n\nSvými sbírkami Painter obohatil expozice mnoha institucí napříč Velkou Británií. Herbář sice věnoval Aberystwythské univerzitě, ale další významné exempláře, které za svůj život nasbíral, jsou nyní také v Kew, Oxfordu, Cardiffu, Ústavu botaniky v Aberdeenu, Muzeu přírodní historie v Londýně, na Birminghamské univerzitě, univerzitě v Glasgow, v Národní botanické zahradě v Dublinu, Derbském muzeu a umělecké galerii, Hancockově muzeu v Newcastelu a v Manchesterském muzeu.\n\nPainter byl nadšený sběratel rostlinných exemplářů a také člen Botanical Exchange Clubu. Na Britských ostrovech je málo jedinečných rostlinných druhů, tzv. endemitů. Jedním z nich je pravděpodobně \"Fumaria painteri\", neboli \"zemědým Painterův\", který byl objeven jen dvakrát (v letech 1905 a 1907) a v obou případech právě Williamem Huntem Painterem. Výzkum v roce 2006 stanovil, že byl objeven nový druh, ale experti s identifikací nesouhlasili. Rostliny tohoto popisu nejsou výjimečné, jelikož se přirozeně objevují hybridy, ale je otázka, jestli jsou objevené druhy plodné či jen sterilní hybridy.\n"}
{"id": "682669", "url": "https://cs.wikipedia.org/wiki?curid=682669", "title": "Srbochorvatská Wikipedie", "text": "Srbochorvatská Wikipedie\n\nSrbochorvatská Wikipedie je jazyková verze Wikipedie v srbochorvatštině. Její provoz byl zahájen v roce 2002. Je psána latinkou i azbukou.\n\nV lednu 2020 obsahovala přes 450 000 článků a pracovalo pro ni 11 správců. Registrováno bylo přes 142 000 uživatelů, z nichž bylo asi 180 aktivních. V počtu článků byla 26. největší jazykovou verzí.\n\nV roce 2019 bylo zobrazeno okolo 71,9 milionu dotazů. Denní průměr byl 196 938 a měsíční 5 990 207 dotazů. Nejvíce dotazů bylo zobrazeno v listopadu (9 178 202), nejméně v červenci (4 555 692). Nejvíce dotazů za den přišlo v pátek 1. listopadu (3 519 088), nejméně v úterý 31. prosince (120 381).\n\n"}
{"id": "682670", "url": "https://cs.wikipedia.org/wiki?curid=682670", "title": "Emanuel Strnad", "text": "Emanuel Strnad\n\nEmanuel Strnad je jméno a příjmení následujících osob:\n\n"}
{"id": "682674", "url": "https://cs.wikipedia.org/wiki?curid=682674", "title": "Tenisový výplet", "text": "Tenisový výplet\n\nTenisový výplet je výplň tenisové hlavy rámu rakety. \n\nVýplet tvoří struny, které se dělí na přírodní a syntetické. Syntetické jsou členěny na měkké (pletené, někdy také pruzné) a tvrdé. Ty nesou označení dráty či polyestery.\n"}
{"id": "682676", "url": "https://cs.wikipedia.org/wiki?curid=682676", "title": "Ovos moles", "text": "Ovos moles\n\nOvos moles (také známé knižně jako \"měkké vejce\") je místní pochoutka z portugalského města Aveiro. Jedná se o tradiční pečivo, jehož hlavním složením jsou vaječné míchané žloutky a cukr.\n\nPůvod této delikatesy se připisuje jeptiškám z klášterů, které v Aveiru byly až do devatenáctého století. Tyto výrobky pak ženy prodávaly především na místním nádraží, kde si je kupovali cestující z vlaku na trati Porto–Lisabon.\n\nZe způsobu přípravy je zvláštností především styl míchání žloutků, kde se nemíchá kolem dokola, ale zásadně dřevěnou lžící k sobě a od sebe. Pečivo se pak tvaruje ve formičkách (obdobně jako vánoční cukroví) různých tvarů: sudů a dále pak mořských prvků, jako jsou různé škeble, ryby a lastury.\n\nProdejní cena tohoto pečiva se pohybuje (rok 2011) okolo 16 € za kilogram.\n"}
{"id": "682678", "url": "https://cs.wikipedia.org/wiki?curid=682678", "title": "Václav Pavlíček", "text": "Václav Pavlíček\n\nVáclav Pavlíček (* 8. srpna 1934 Bukovno) je český právník, odborník na ústavní právo. To také jako profesor vyučuje na Právnické fakultě Univerzity Karlovy a Západočeské univerzity. Je známým odborníkem na Benešovy dekrety a jejich obhájcem.\n\nMaturoval na gymnáziu v Mladé Boleslavi, kde byl také politicky činný ve studentských komisích. Poté vystudoval právnickou fakultu University Karlovy, kterou ukončil v roce 1958. Během tohoto studia se také v roce 1954 stal členem KSČ. Po vystudování pracoval jako soudce, od roku 1961 působil na Karlově universitě, a to nejprve jako odborný pracovník (v Ústavu marxismu-leninismu pro vysoké školy), od roku 1963 jako odborný asistent na její právnické fakultě. Byl členem vědeckého týmu pro vývoj politického systému, pro otázky samosprávy, odborné pracovní skupiny rehabilitační komise ÚV KSČ, pro ústavní problematiku ČSAV, v letech 1968–1969 byl předsedou komise pro obnovu činnosti řeholí a členem rehabilitační komise ministerstva kultury.\n\nZ právnické fakulty byl donucen odejít v roce 1971 z politických důvodů, tou dobou byl také vyloučen z KSČ. Od počátku roku 1989 vedl právní sekci Československého helsinského výboru, v roce 1990 byl zvolen jeho místopředsedou. Po listopadu 1989 se účastnil legislativních prací zejména v oblasti úpravy politických práv. V lednu 1990 se vrátil na právnickou fakultu, byl jmenován docentem a stal se jejím proděkanem. Byl členem několika legislativních rad vlády, působí také v různých orgánech AV ČR. Od roku 2000 je předsedou Hlávkovy nadace. Je také autorem několika učebnic ústavního práva.\n\nV roce 1991 byl Právnickou fakultou UK (kde byl proděkanem) navržen na funkci ústavního soudce v Ústavním soudě ČSFR, zvolen však v žádném kole nebyl. V roce 2003 byl prezidentem Václavem Klausem (tou dobou byl členem prezidentova konzultativního sboru) navržen na stejnou funkci v Ústavním soudu ČR. V Senátu však získal jen 22 hlasů ze 76, když mu bylo vytýkána zejména jeho aktivní komunistická minulost, kterou ve svém Senátu předkládaném životopise nezmiňoval.\n\nDne 28. října 2015 ho prezident Miloš Zeman vyznamenal medailí Za zásluhy.\n\n\n"}
{"id": "682679", "url": "https://cs.wikipedia.org/wiki?curid=682679", "title": "Nahota", "text": "Nahota\n\nNahota je stav, kdy člověk na sobě nemá žádný oděv. Jeho nošení je výlučně lidským charakteristickým znakem a jeho účel je kromě praktického hlediska (udržování tepla, ochrana) i zahalování nahoty z důvodů pohlavního studu a s ním souvisejících sociálních požadavků. Míra zahalení je dána společenskými konvencemi a závisí i na kontextu, v určitých situacích může být akceptovatelné i minimální množství oděvu (např. zakrývající pouze genitálie), které by v jiné situaci bylo považováno za společensky nepřípustné.\n\nLidé mají odlišné názory na svou vlastní nahotu, a uplatňují tedy i rozdílné přístupy. Někteří se cítí uvolněně, pokud se mohou před ostatními ukazovat v méně oblečení, zatímco jiní by se na jejich místě cítili nepříjemně či nesměle. Lidé bývají nazí v rozmanitých situacích, a zda jsou připraveni se svléci před ostatními, záleží na sociálním kontextu, za kterého tato otázka vyvstává. Například se koupou nazí, zatímco jiní takto také spí. Další preferují se tímto způsobem, a nebo alespoň nahoře bez, opalovat. Mnozí jsou ochotni se svléknout za účelem lékařské prohlídky. Někteří přijali nahotu jako svůj životní styl.\nAčkoliv je nošení oblečení sociální normou ve většině kultur, některé kultury, skupiny nebo jednotlivci se cítí více uvolnění nazí, ačkoliv jejich přístup k této věci často závisí na příslušném kontextu. Na druhou stranu jiní lidé se cítí nepříjemně za přítomnosti jakékoliv nahoty a nahá osoba na veřejném místě může na ně působit kontroverzně, bez ohledu na postoj oné osoby k vlastní nahotě. Kromě společenského odsouzení může na některých místech nahota na veřejnosti a exhibicionismus vyústit v problémy se zákonem. Psychologická averze k nahotě se nazývá gymnofobie.\n\nS nahotou se lze setkat v mnoha médiích včetně umění, fotografie, filmu a na internetu. V umění může mít funkci estetickou (akt) nebo erotickou. Nahota je součástí mnoha odvětví sexuálního průmyslu.\n\n\n"}
{"id": "682687", "url": "https://cs.wikipedia.org/wiki?curid=682687", "title": "Útočný nůž", "text": "Útočný nůž\n\nÚtočný nůž nebo také bojový nůž je nůž, který patří mezi chladné zbraně a je určen k útoku či boji.\n\nPři použití mimo armádu je nutné respektovat pravidla či zákony, které upravují užívání takových nožů na veřejnosti. V České republice není nošení takových zbraní regulováno, na rozdíl od Německa či Velké Británie.\n\n"}
{"id": "682690", "url": "https://cs.wikipedia.org/wiki?curid=682690", "title": "Univerzita Paříž VI", "text": "Univerzita Paříž VI\n\nUniverzita Paříž VI, francouzsky plným názvem \"Université Paris VI Pierre et Marie Curie\" je francouzská vysoká škola, která se specializuje na přírodní vědy. Hlavní sídlo školy se nachází v Paříži v 5. obvodu v Latinské čtvrti v kampusu Jussieu. Nese jména Pierra Curie a Marie Curie-Skłodowské. Ve školním roce 2009/2010 měla škola celkem 29 560 studentů.\n\nUniverzita vznikla 1. ledna 1971 při rozdělení Pařížské univerzity z části její fakulty přírodních věd (další byly přičleněny k univerzitám Paříž VII, Paříž XII a Paříž XIII) a z části lékařské fakulty (další byly přičleněny k univerzitám Paříž V, Paříž VII a Paříž XIII).\n\nUniverzita má tyto fakulty: lékařská fakulta Pierre a Marie Curie, chemická fakulta, fakulta projektantství, matematická fakulta Pierre a Marie Curie, fyzická fakulta Pierre a Marie Curie, biologická fakulta a výzkumný ústav \"Terre, environnement, biodiversité\" (Země, životní prostředí a biodiverzita). K univerzitě patří dále \"École polytechnique universitaire Pierre et Marie Curie\" (Polytechnická univerzitní škola Pierre a Marie Curie), \"Institut d'astrophysique de Paris\" (Astrofyzický ústav v Paříži), \"Observatoire océanologique de Roscoff\" (Oceánografická observatoř v Roscoffu), \"Observatoire océanologique de Banyuls\" (Oceánografická observatoř v Banyulsu) a \"Observatoire océanologique de Villefranche-sur-Mer\" (Oceánografická observatoř v Villefranche-sur-Mer). Součástí univerzity je rovněž \"Bibliothèque universitaire Pierre-et-Marie-Curie\" (Univerzitní knihovna Pierra a Marie Curieových).\n"}
{"id": "682701", "url": "https://cs.wikipedia.org/wiki?curid=682701", "title": "Bohdan Danylyšyn", "text": "Bohdan Danylyšyn\n\nBohdan Mychajlovyč Danylyšyn ( , * 6. června 1965, Cerkovna, Ivanofrankivská oblast) je ukrajinský ekonom a politik, člen Ukrajinské akademie věd. Od 18. prosince 2007 do 11. března 2010 byl ministrem hospodářství v druhé vládě Julie Tymošenkové.\n\nNa Ukrajině je stíhán pro podvod, byl na něj vydán mezinárodní zatykač a byl hledán Interpolem. V lednu 2011 mu byl v České republice udělen politický azyl.\n"}
{"id": "682704", "url": "https://cs.wikipedia.org/wiki?curid=682704", "title": "Charles Gleyre", "text": "Charles Gleyre\n\nMarc Gabriel Charles Gleyre (2. května 1806, Chevilly, kanton Vaud, Švýcarsko – 5. května 1874, Paříž, Francie) byl švýcarský malíř žijící ve Francii.\n\nJeho otec a matka zemřeli, když mu bylo osm nebo devět let a on byl vychován strýcem ve francouzském Lyonu. V dospělosti strávil čtyři roky v intenzivním uměleckým studiem v Paříži. Následující čtyři roky strávil v meditativní nečinnosti v Itálii, kde se seznámil s Horace Vernetem a Louis-Leopoldem Robertem. Poté šest let putoval po Řecku, Egyptě, Nubii a Sýrii. V Káhiře byl onemocněl zánětem oka. Při cestě do Libanonu ho zachvátila horečka. Vrátil se do Lyonu, kde se zotavoval. Svojí tvorbou se přibližoval Ingresovu klasicismu. V Salonu roku 1843 vystavoval obraz \"Poslední iluze\". Více než svojí vlastní tvorbou se proslavil výukou mnoha významných malířů, kterými byli Jean-Léon Gérôme, Édouard Manet, Claude Monet či Auguste Renoir.\n\n\n"}
{"id": "682708", "url": "https://cs.wikipedia.org/wiki?curid=682708", "title": "Kýros I.", "text": "Kýros I.\n\nKýros I. (staropersky \"Kúrúš\", novopersky , akkadsky \"Kuraš\", elamsky \"Kuraš\") byl perský král z rodu Achaimenovců, syn Teispa a bratr Ariaramna. Vládl přibližně v letech 640–600 př. n. l. v Anšanu, části držav osídlených Peršany. Kýros byl dědem zakladatele perské říše Kýra Velikého.\n\nO osobě Kýra I. je k dispozici poměrně málo zpráv. Na tzv. Kýrově válečku se o něm mluví jako o \"velkém králi, králi Anšanu, potomku Teispa\". Tyto údaje potvrzuje pečeť s elamským nápisem, kde se píše o \"Kýrovi z Anšanu, synu Teispovu\". V seznamu zemí poplatných Asýrii v dobách krále Aššurbanipala je zmiňován \"Kuraš, král Parsumaše\" – ten prý poslal roku 646 nebo 639 př. n. l. do Ninive svého syna Arukku, aby zde zaplatil tribut a holdoval asyrskému panovníkovi. Kuraš bývá ztotožňován s Kýrem I., část badatelů to ale zpochybňuje.\n\nZdá se, že nejpozději po pádu asyrské říše se stal Kýros vazalem Médů. Vládu po jeho smrti převzal v Anšanu syn Kambýsés, první toho jména. Ve východněji položených perských krajích panoval paralelně s Kýrem jeho bratr Ariaramnés.\n\n\n"}
{"id": "682712", "url": "https://cs.wikipedia.org/wiki?curid=682712", "title": "Folksonomie", "text": "Folksonomie\n\nFolksonomie (anglicky \"folksonomy\", francouzsky \"folksonomie\") je pomocný prostředek pro kategorizaci obsahu internetu. \n\nUživatelé sami označují/popisují obsah WWW stránek pomocí určitých tagů (popisků), které slouží pro jejich utřídění a pozdější rychlejší vyhledání.\n\nTermín folksonomie pochází z folk = lidový, a taxonomie = třídění. Je to tedy takové lidové třídění znalostí. Obvykle je tvořena určitou skupinou, uživateli určitého zdrojového dokumentu. Objevuje se na internetu, hlavně v komunitách jako jsou Flickr, Del.ico.us, či The Library thing. Souvisí s trendem Webu 2.0, kdy je internet stále více tvořený uživateli (různé sociální komunity, personalizace domén – Seznam, Google). V současnosti je folksonomií rovněž stále více využíváno v Library 2.0 a v OPACích nové generace (např AquaBrowser, WorldCat či VuFind).\n\nUživatelé sami vytvářejí tagy, něco jako laická klíčová slova popisující věcný obsah dokumentů (webové stránky, video, obrázky, blogy, fóra atd), a přidávají je k těmto online vystaveným dokumentům/položkám. Konečné tagy uživatelé hodnotí, třídí a sdílejí. Tento způsob je pro uživatele atraktivnější, než kolikrát nepřístupné uživatelské rozhraní speciálních systémů. \nUživatelé postupně doplňují další a další tagy, které se seskupují kolem jednoho hlavního a vznikají tak tzv. tag clouds (tagová mračna). Tyto tagy, vyskytující se kolem jednoho hlavního, jsou navzájem propojeny, dále mohou být nějakým způsobem příbuzné a mohou nás dovést k hledanému dokumentu. Tagová mračna se objevují v různorodých grafických zpracováních, mohou být seřazena abecedně, nebo to může být shluk různě proházených slov a důležitost, frekvence četnosti se zde zdůrazňuje pomocí velikosti fontu.\n\nFolksonomii můžeme rozdělit na širokou a úzkou. \nVelkou výhodou, je že uživatel si sám tvoří folksonomický systém, své vlastní vyhledávání. Je pro něj srozumitelnější než různé speciální systémy. Vyhledávání se pro něj stává osobnějším, založeným na jeho zkušenostech, a tak se uživateli zde i lépe vyhledává. \nDalší výhodou je velká pružnost systému. Nové termíny se do systému bez problémů včleňují. Uživatelův slovník se mění rychle a často, což u folksonomie není větší problém zohlednit, ale u řízených slovníků již to není tak lehké. \nDalším z důležitých prvků folksonomie je sdílení klíčových slov, tagů, popisující obsah dokumentu.\n\nVelkým problémem u tagování dokumentů se jeví jeho nepřesnost. Uživatelé nepoužívají žádné standardy, které by jejich indexování sjednotily. Folksonomické systémy tvoří sami uživatelé, a tak jsou tagy neodborné, subjektivní a nepřesné. \nVětšinou je problém, že zde neprobíhá žádná kontrola, například by byla velmi žádaná kontrola synonym a homonym, používání množného a jednotného čísla, kontrola pravopisných chyb a překlepů. \nProblémem je, že některé komunity nepovolují u víceslovných pojmenování mezeru, dále např. nepovolují velká písmena, což může způsobovat problém u zkratek. Také by bylo záhodno kontrolovat nesmyslné tagy (gaming), které někteří vtipálci rádi přidávají. Vzhledem k tomuto všemu jsou folksonomie vhodné jen u určitých typů dokumentů.\n\nLecture Notes in Computer Science - Information Systems and Applications, incl. Internet/ Web, and HCI, Volume 4011/2006. Dostupný také komerčně z WWW (doi): <http:>. ISBN 978-3-540-34544-2.\n\n"}
{"id": "682714", "url": "https://cs.wikipedia.org/wiki?curid=682714", "title": "Služba bezpečnosti Ukrajiny", "text": "Služba bezpečnosti Ukrajiny\n\nSlužba bezpečnosti Ukrajiny ( - \"Služba bezpeky Ukrajiny\", zkráceně SBU), je hlavní ukrajinská civilní kontrarozvědka. Jejím současným šéfem je Valentyn Oleksandrovyč Nalyvajčenko.\n\nSBU vznikla 20. září 1991 transformací z pobočky KGB v Ukrajinské SSR, přičemž si ponechala většinu zaměstnanců. Od roku 1992 má konkurenci, o vnitřní zpravodajskou službu se totiž také stará vojenská rozvědka. V čele Služby bezpečnosti Ukrajiny stál nicméně v letech 2003-2005 bývalý voják a dlouholetý člen GRU Ihor Smeško.\n\n"}
{"id": "682717", "url": "https://cs.wikipedia.org/wiki?curid=682717", "title": "Molly Ringwald", "text": "Molly Ringwald\n\nMolly Ringwald (* 18. února 1968, Roseville, Kalifornie, USA) je americká herečka, zpěvačka a tanečnice.\n\nPochází z umělecké rodiny, jejím otcem byl nevidomý jazzový klavírista Bob Ringwald. Již od dětství pak zpívala v jeho jazzové kapele (s otcovou kapelou Fulton Street Jazz Band nahrála i jednu gramofonovou desku), v pěti letech začala hrát i divadlo, kdy v divadelní adaptaci \"Alenky v říši divů\" ztvárnila postavu plšice. Ve filmu vystupuje od konce 70. let, její první významnější filmovou rolí se ale stal až snímek \"Bouře\". Svoji první hlavní roli pak vytvořila ve filmu \"Šestnáct svíček\" z roku 1984. V roce 1985 si zahrála ve snímku \"Snídaňový klub\", o rok později v romantické teenagerské komerii \"Kráska v růžovém\".\n\n"}
{"id": "682719", "url": "https://cs.wikipedia.org/wiki?curid=682719", "title": "San Benedetto del Tronto", "text": "San Benedetto del Tronto\n\nSan Benedetto del Tronto je italské město, hlavní letovisko Palmové riviéry, kde je nejvyšší a nejstarší palma v Evropě a palem celkově je zde více než 7000.\n\nSan Benedeto del Tronto dostalo Modrou vlajku jako ocenění za ekologické chování radnice i obyvatel. V San Benedettu del Trontu je mnoho restaurací, divadel a památek. Jako jednou z nejznámějších je žulový pomník z 16. století, který byl postaven ke slávě Italů.\n\n\n\n"}
{"id": "682737", "url": "https://cs.wikipedia.org/wiki?curid=682737", "title": "Branwell Brontë", "text": "Branwell Brontë\n\nBranwell Brontë (26. června 1817, Thornton, Anglie – 24. září 1848, tamtéž) byl malíř, básník a hudebník, jediný syn v rodině Brontëových, bratr spisovatelek Charlotte, Emily a Anne Brontëových.\n\nNarodil se jako čtvrté ze šesti dětí a zároveň jediný syn chudého irského pastora anglikánské církve, Patricka Brontëho (1777–1861), naturalizovaného v hrabství Yorkshire, a jeho ženy Marie Branwell Brontëové (1783–1821). Matka mu zemřela, když mu byly 4 roky. Byl vzděláván jen krátce v místní základní škole v Haworthu. Doma ho vyučoval otec, klasické vzdělání zahrnovalo převážně literaturu, cizí jazyky, v domě Brontëových působili také soukromí učitelé a učitelky, vyučovala se malba, kresba a hudba. Branwell byl kromě literárního talentu, schopnosti překládat z latiny (přeložil Horatia) a výtvarného nadání také dobrým klavíristou a varhaníkem. Jeho výtvarné ambice převládly. Mistrně kolorovanými kresbami portrétoval své sestry a zachytil prostředí rodného domu a krajinu Yorkshire. Do roku 1839 se živil jako malíř-portrétista v městečku Bradford. Spekuluje se o průběhu jeho londýnském pobytu, který měl využít ke studiu na malířské akademii, ale nestudoval. Příčiny bývají spatřovány v jeho studu introverta a v alkoholismu (peníze na školné propil).\nVedl sebeničící život, pramenící jednak z deziluze z rodinného utrpení (chudoby, smrti dvou sester), z neúspěšné profesní kariéry a z vlastních zdravotních problémů: k chronické bronchitidě s ustavičnými záchvaty kašle se pravděpodobně přidala tuberkulóza, kterou trpěly také jeho sestry. Brzy kromě alkoholu propadl závislosti na užívání opia \"Laudanum\", které je 10% lihovou tinkturou morfinu a kodeinu. V Branwellově době se prodávalo bez lékařského předpisu, drogová závislost uživatelů byla popsána až později. Otec Patrick přežil všechny své děti.\n\n\n\n"}
{"id": "682742", "url": "https://cs.wikipedia.org/wiki?curid=682742", "title": "Lupulin", "text": "Lupulin\n\nLupulin je hrubý zelenožlutý prášek nacházející se v chmelovém květu. Obsahuje několik chemických látek, které mu dávají hořkou chuť. Je užíván jako utišující prostředek (sedativa) při dráždění urogenitální (vylučovací) soustavy.\n\n"}
{"id": "682747", "url": "https://cs.wikipedia.org/wiki?curid=682747", "title": "Rio Grande Mud", "text": "Rio Grande Mud\n\nRio Grande Mud je druhé studiové album americké blues rockové skupiny ZZ Top, vydané v roce 1972.\n\n"}
{"id": "682768", "url": "https://cs.wikipedia.org/wiki?curid=682768", "title": "Tobias Stephan", "text": "Tobias Stephan\n\nTobias Stephan (* 21. ledna 1984, Curych, Švýcarsko) je švýcarský hokejový brankář hrající v týmu HC Servette Ženeva ve švýcarské lize NL A.\n\nV roce 2002 byl vybrán ve 2. kole na 34. místě celkově v draftu NHL týmem Dallas Stars. Až do sezóny 2005-06 hrál Stephan ve švýcarském týmu Kloten Flyers, kde hrál již od juniorského věku. V sezóně 2005-06 už byl nespornou jedničkou Klotenu a vychytal 5 čistých kont. Jeho kariéra v Klotenu byla přerušena v sezóně 2001-02, když část sezóny chytal v americké středoškolské lize USHS za Baldwinsville Bees a druhou část sezóny ve Švýcarsku za EHC Chur.\n\nPřed sezónou 2006-07 se Stephan zúčastnil tréninkového tábora klubu NHL Dallas Stars. Poté co Johan Hedberg odešel z Dallasu do Atlanty Thrashers se Stephan pokoušel prosadit do role náhradního brankáře Stars, na které mu konkuroval Mike Smith. Prvním brankářem Dallasu byl v té době Marty Turco. Tento boj vyhrál Smith a Stephan byl odeslán na farmu do nižší ligy AHL, kde chytal za Iowu Stars. Tam se dělil o chytané zápasy se Stevem Silverthornem. 13. října 2007 Stephan debutoval v NHL při zápase proti Chicagu Blackhawks. Po odchodu Mika Smithe byl Stephan určen jako druhý brankář Stars pro sezónu 2008-09. Před sezónou 2009-10 se Stephan vrátil do Švýcarska, kde podepsal smlouvu s týmem HC Servette Ženeva.\n\n\n\n"}
{"id": "682769", "url": "https://cs.wikipedia.org/wiki?curid=682769", "title": "Půlnoc v Paříži", "text": "Půlnoc v Paříži\n\nPůlnoc v Paříži (v originále \"Midnight in Paris\") je americký hraný film, který natočil Woody Allen. Film měl světovou premiéru 11. května 2011, když byl vybrán, aby zahájil 64. Filmový festival v Cannes.\n\nDvojice mladých Američanů Gil a Inez připravuje svou svatbu. Stráví několik dní v Paříži, když provázejí rodiče Inez, kteří jedou služebně do Francie. Zatímco Gil podlehne kouzlu francouzského hlavního města a plánuje se sem přestěhovat, jeho pragmatická snoubenka ani budoucí tchán a tchyně to vůbec neoceňují. Nečekané setkání s jiným americkým párem, jehož samolibý a nudný manžel je bývalý milenec Inez, přispěje k postupnému odcizení mladých snoubenců. Gil si prochází město, aby našel inspiraci pro svůj další román. Úderem půlnoci je pozván nasednout do starého peugeotu, které jej proveze Paříží 20. let. V průběhu noci tak potkává známé osobnosti té doby jako Zelda a Francis S. Fitzgeraldovi, Cole Porter, Ernest Hemingway, Juan Belmonte, Gertrude Steinová, Pablo Picasso, T. S. Eliot, Salvador Dalí, Luis Buñuel, Man Ray, Henri Matisse aj. Postupně se zamiluje do Adriany, která byla múzou Picassa a Modiglianiho. Jsou to však jen sny o dávné Paříži.\nFilm byl kompletně natočen v Paříži s výjimkou několika záběrů v obci Giverny a na zámku Vincennes u Paříže. V epizodní roli průvodkyně v Rodinově muzeu se objevila i manželka francouzského prezidenta Carla Sarkozy. Plakát k filmu částečně upomíná na obraz Vincenta van Gogha \"Hvězdné nebe\".\n\n"}
{"id": "682773", "url": "https://cs.wikipedia.org/wiki?curid=682773", "title": "Rockin' All Over the World (album)", "text": "Rockin' All Over the World (album)\n\nRockin' All Over the World je desáté studiové album anglické rockové skupiny Status Quo, vydané v roce 1977. Album produkoval Pip Williams, který, mimo Status Quo, také spolupracuje se skupinou The Moody Blues.\n\n\n"}
{"id": "682775", "url": "https://cs.wikipedia.org/wiki?curid=682775", "title": "Farmerama", "text": "Farmerama\n\nFarmerama je internetová hra založená na simulaci farmaření. Cílem hry je získávat zkušenosti plněním zadaných farmářských úkolů, díky čemuž se rozšiřují možnosti pěstování plodin, chovu zvířat a dalších farmářských aktivit.\n\nHra v roce 2010 vyhrála European Games Award v kategorii \"Best European Browser Game\" a Mashable Awards v kategorii \"Best Online Game\".\n\nOnline hra Farmerama byla vyvinuta firmou Bigpoint 1. října 2009 a stále se rozvíjí. V listopadu 2010 ji hrálo přes 17 milionů registrovaných uživatelů ve 30 různých jazycích. Na začátku srpna 2011 pak Bigpoint na svých stránkách uváděl přes 30 milionů hráčů, na konci téhož roku jich bylo o dalších pět milionů více. Celá hra je postavená na dnes již zastaralé a potenciálně nebezpečné technologii Flash, uživatel je tak nucen tento zastaralý doplněk ručně povolit.\n\nHra obsahuje dva podnebné pásy: mírný a tropický. Mírný pás se nazývá stejně jako celá hra, Farmerama, tropický pak Bahamarama. Hráč začíná ve Farmeramě, a aby se mu odemkl vstup do Bahamaramy, potřebuje nejdříve otevřít lesní mýtinu a nasbírat 50 hvězd. Ty lze získat celkem čtyřmi způsoby: postupem do dalšího levelu, splněním úkolu v družstvu, zadáním bonusového kódu a můžete je vyhrát i na kole štěstí.\n\nI na lesní mýtině je možné pěstovat plodiny, je však nejdříve potřeba zakoupit ornou půdu ve stromu moudrosti. Runy na tomto stromě pak slouží jako seznam věcí, které lze aktuálně ve stromu moudrosti za hvězdičky vyměnit.\n\nPlodiny jsou spolu se zvířaty hlavní komoditou, kterou se na farmě pěstují, je jich několik desítek druhů. Jejich pěstování je důležité pro postup do vyšších levelů. Za sklízení různých plodin získáváte odlišné množství zkušeností. Některé plodiny lze pěstovat od začátku, jiné až po otevření vyšších levelů.\n\nDalším, co ve Farmeramě lze pěstovat, jsou stromy. I těch je několik desítek druhů. Rostou déle, než plodiny, ale přinášejí často více zkušenostních bodů. I zde platí, že některé stromy můžete pěstovat až po otevření vyšších levelů. Některé jsou pak dostupné pouze při speciálních akcích.\nLevelů je celkem 999\n\n"}
{"id": "682779", "url": "https://cs.wikipedia.org/wiki?curid=682779", "title": "1968 ve filmu", "text": "1968 ve filmu\n\n\n\n\n\n\n\n\n"}
{"id": "682782", "url": "https://cs.wikipedia.org/wiki?curid=682782", "title": "Bohdanka", "text": "Bohdanka\n\nBohdanka je rozhledna, která se nachází severovýchodně obce Bohdaneč na Kutnohorsku v nadmořské výšce 498 m. Kóta patří geomorfologicky Třebětínské pahorkatině, západní části Světelské pahorkatiny. \n\nRozhledna byla vybudována v rámci projektu \"Rozhlédni se okolo Bohdanče\" (společně s dvěma naučnými stezkami). Netradiční dílo z dřevěné kulatiny s kovovými spoji je společnou prací ČVUT Praha a VUT Brno, stavbu provedla v období podzim 2010 – duben 2011 společnost PSK a.s. Zlín. Z celkových nákladů 18,3 mil. korun obec investovala 1,3 mil. korun, dále to byla dotace z ROP Středočeského kraje 16,9 mil. korun (z toho 15,5 mil. z EU). Věž se základnou 8 m je svoji výškou 52,2 m je nejvyšší svého druhu v ČR i v Evropě. Má dvě vyhlídkové plošiny, odpočinkovou ve výšce 22,5 m a výhledovou ve výšce 42 m, na kterou vede 216 schodů. Slavnostní otevření proběhlo 14. května 2011.\n\nAutem ze silnice Bohdaneč – Třebětín u rybníka odbočit na Řeplice, na konci sadu odbočit na polní cestu, odtud asi 200 m pěšky. Nejbližší železniční stanice je Hodkov, vzdálená asi 9 km. Vstup je zpoplatněn, rozhledna je otevřena od dubna do listopadu.\n\nKrom výhledu na okolí obce Bohdaneč má být za pěkného počasí vidět na Říp, Krkonoše a jižní Čechy. \n\n"}
{"id": "682791", "url": "https://cs.wikipedia.org/wiki?curid=682791", "title": "About Face (turné)", "text": "About Face (turné)\n\nAbout Face bylo první sólové turné britského kytaristy a zpěváka Davida Gilmoura. Konalo se od března do července 1984 u příležitosti vydání stejnojmenného alba, v době, kdy skupina Pink Floyd, jíž byl Gilmour členem, nevyvíjela žádnou činnost. Scéna na koncertech turné byla poměrně jednoduchá, což byl rozdíl od velkolepých audiovizuálních projektů Pink Floyd. Z tohoto turné pochází videozáznam \"David Gilmour Live 1984\".\n\n\nHosté na koncertech 28., 29. a 30. dubna 1984:\n\nKoncerty byly hrány bez přestávky, setlist sestával především ze skladeb z aktuálního Gilmourova alba \"About Face\", které byly doplněny o několik písní z prvního eponymního alba a o dvě známé skladby Pink Floyd – „Run Like Hell“ a „Comfortably Numb“. Na jednotlivých koncertech se pořadí písní mohlo měnit.\n\n\n"}
{"id": "682793", "url": "https://cs.wikipedia.org/wiki?curid=682793", "title": "Julian Huxley", "text": "Julian Huxley\n\nSir Julian Sorell Huxley FRS (22. června 1887 – 14. února 1975) byl anglický evoluční biolog, humanista a internacionalista. Byl obhájcem přirozeného výběru a vedoucí postavou moderní evoluční syntézy. Byl sekretářem Londýnské zoologické společnosti (1935–1942), prvním ředitelem UNESCO a zakladatelem Světového fondu na ochranu přírody.\n\nByl známým popularizátorem vědy přes knihy, články, rádio a televizi. V roce 1953 získal Kalinga Prize od UNESCO za popularizaci vědy, v roce 1956 Darwinovu medaili od Královské společnosti a v roce 1958 Darwinovu–Wallaceovu medaili od Linného společnosti v Londýně. V roce 1958 byl pasován na rytíře.\n\nPocházel z vlivné rodiny Huxleyů (byl vnukem Thomase Henryho Huxleyho, starším bratrem Aldouse Huxleyho a nevlastním bratrem Andrewa Huxleyho). Jeho prastrýcem z matčiny strany byl básník Matthew Arnold.\n\nNarodil se 22. června 1887 v Londýně v domě své tety v době, kdy se jeho otec účastnil oslav 50. výročí usazení na trůn královny Viktorie. Mládí strávil v Surreyi, kde se začal zajímat o přírodu.\n\nVe svých třinácti letech nastoupil na Eton College, kde se dále zajímal o vědu. Začal se zajímat o ornitologii. V roce 1905 získal stipendium v zoologii na Balliol College v Oxfordu.\n\nNa Oxfordské univerzitě se začal zajímat o embryologii a prvoky. V roce 1908 zemřela jeho matka na rakovinu. V roce 1909 promoval a červenec toho roku strávil na mezinárodním shromáždění ke stému výročí Darwinova narození (a zároveň padesátému výročí publikování \"O původu druhů\").\n\nZískal roční stipendium do Naples Marine Biological Station, kde se začal při studiu pláštěnců a ježovek zajímat o vývojovou biologii. V roce 1910 byl zaměstnán v Oddělení zoologie a srovnávací anatomie na Oxfordské univerzitě a začal zkoumat namlouvací návyky vodních ptáků (např. vodouše rudonohého nebo potápek). Jeho kniha o potápkách roháčích z roku 1914 se stala klíčovou publikací v oboru etologie ptáků.\n\nV roce 1912 byl požádán, aby založil nové biologické oddělení na nově vzniklém Riceově institutu (dnešní Riceova univerzita) v Houstonu. V září roku 1912 se vydal do USA, kde navštívil několik univerzit. V laboratoři Thomase Morgana (Kolumbijská univerzita) požádal Hermanna Mullera, aby se k němu připojil. Ten nabídku přijal, rychle dokončil své Ph.D. a od roku 1915 na Riceově univerzitě učil biologii.\n\nPřed tím, než začal působit na Riceově institutu, strávil Huxley rok v Německu, kde se na svou novou práci připravoval. V roce 1913 se psychicky zhroutil poté, co se rozešel se svou přítelkyní Kathleene Fordhamovou, a zotavoval se v sanatoriu. Další rok se mu deprese vrátily a se svým bratrem Trevenenem skončil ve stejném sanatoriu. Jeho bratr se později oběsil. Deprese postihovaly více lidí z rodiny Huxleyů.\n\nV září roku 1916 se vrátil z Texasu do Anglie a přidal se k Intelligence Corps. Po válce začal pracovat v oddělení zoologie na Oxfordské univerzitě.\n\nV roce 1919 si vzal Juliette Baillot. Brzy po svatbě utrpěl další nervové zhroucení. Ze zápisků jeho ženy se zdá, že měl bipolární afektivní poruchu.\n\nV roce 1925 se stal profesorem zoologie na King's College London, ale v roce 1927 na své místo rezignoval a začal s H. G. Wellsem a jeho synem G. P. Wellsem pracovat na knize \"The Science of Life\". Nějakou dobu si ještě držel místo na King's College jako čestný profesor. Mezi lety 1927–31 byl profesorem fyziologie na Royal Institution.\n\nV roce 1929, po dokončení \"The Science of Life\", se vydal do východní Afriky. Zjistil, že příroda v národním parku Serengeti je téměř nepoškozená, protože přítomnost mouchy tse-tse zabraňovala lidem zabydlet se tam. Jeho žena popisuje, že během této cesty se Julian zamiloval do osmnáctileté Američanky a poté se snažil doma zavést principy otevřeného manželství. Pár se rozdělil a Julian odcestoval do USA, kde se snažil najít zaměstnání. V roce 1931 se ale vrátil zpět do Anglie.\n\nNa začátku 30. let hodně cestoval a angažoval se ve vědě i politice. Navštívil Keňu a další východoafrické státy, kde pozoroval zakládání národních parků na několika málo místech, které zůstaly kvůli malárii neobydlené.\n\nV roce 1935 se stal sekretářem Londýnské zoologické společnosti a dalších sedm let strávil převážně spravováním společnosti a jejích zoologických zahrad (např. Londýnské zoologické zahrady). Měl několik na tu dobu neobvyklých návrhů – například se snažil o to, aby byla zahrada přívětivější pro děti.\n\nV roce 1941 byl pozván, aby dělal sérii přednášek po Spojených státech. Poté, co USA vstoupily do války, bylo pro něj těžké dostat se zpět do Spojeného království a tak tam pobyl déle, než plánoval. Rada Zoologické společnosti této příležitosti využila k tomu, aby mu dala výpověď.\n\nV roce 1943 se stal členem britské komise, která měla hledat vhodná místa v Commonwealthu v západní Africe pro založení univerzit. Tam onemocněl hepatitidou. Poté se ještě nervově zhroutil a rok mu trvalo, než se zotavil. V té době mu bylo 55 let.\n\nPodílel se na vzniku UNESCO a v roce 1946 se stal jejím prvním ředitelem. Původně měl na této pozici setrvat šest let, ale nakonec se doba zkrátila na dva roky. Jeho krátká působnost byla obecně pokládána za úspěšnou. Sepsal 60 stránkovou publikaci o účelu a filosofii UNESCO, která byla později vytištěna jako oficiální dokument.\n\nSpolu s Victorem Stolanem, Peterem Scottem, Maxem Nicholsonem a Guyem Mountfortem založil Světový fond na ochranu přírody.\n\nKromě mezinárodních a humanistických zájmů zkoumal evoluci a všechny její aspekty, jako etologii, embryologii, genetiku, antropologii a také cytologii. Byl silným zastáncem evoluce a hlavně díky jeho podílu na moderní evoluční syntéze v roce 1956 získal Darwinovu medaili Královské společnosti a v roce 1958 Darwinovu–Wallaceovu medaili.\n\nByl přítelem a učitelem biologů a nositelů Nobelovy ceny Konrada Lorenze a Nikolaase Tinbergena.\n\nNa počátku 20. století byl jedním z mála biologů, kteří považovali přirozený výběr za hlavní hnací motor evoluce a kteří věřili, že evoluce probíhá po malých krocích a ne po saltacích (skocích). Tyto názory jsou dnes standardní.\n\nByl jedním z hlavních tvůrců moderní evoluční syntézy, která proběhla někdy při druhé světové válce. Napsal knihu \"Evolution: The Modern Synthesis\".\n\nZavedl pojmy „nová syntéza“ a „klad“.\n\nByl sekulárním humanistou, protože věřil, že lidstvo je zodpovědné za svou vlastní budoucnost a to v minulosti evolučně vedlo ke vzniku citu pro etiku.\n\nVěřil, že eugenika je důležitá pro odstranění nechtěných variant z lidského genofondu, ale alespoň po druhé světové válce považoval lidskou rasu za pro biologii zbytečný pojem.\n\nStejně jako mnoho intelektuálů v jeho době věřil, že nejnižší sociální třídy jsou geneticky podřadné. Následující text napsal v roce 1941:\n„Nejnižší vrstvy se rozmnožují moc rychle. Proto se jim nesmí dopřávat lehkého přístupu k pomoci nebo nemocniční léčbě (...) dlouhá nezaměstnanost by měla být důvodem ke sterilizaci.“\n\nC. Duvall o něm napsal: „Jeho pohled zapadal do spektra názorů přijatelného mezi anglickou intelektuální elitou. Spolu s magazínem \"Nature\" sdílel nadšení pro kontrolu porodnosti a ,dobrovolnou’ sterilizaci.“\n\nJako odpověď k nastupování evropského fašismu v 30. letech spolu s etnologem A. C. Haddonem napsal knihu \"We Europeans\".\n\nV roce 1957 zavedl pojem „transhumanismus“ pro označení hnutí, které podporuje použití vědy a technologií ke zlepšení lidských vlastností.\n\n\n\n"}
{"id": "682794", "url": "https://cs.wikipedia.org/wiki?curid=682794", "title": "Jaroslav Janouch", "text": "Jaroslav Janouch\n\nJaroslav Janouch (22. října 1903 Světlá nad Sázavou, Rakousko-Uhersko – 7. září 1970 Praha, Československo) byl spisovatel a redaktor pro děti a mládež, překladatel polské literatury. V letech 1918–1922 studoval na Učitelském ústavu v Kutné Hoře a poté na Škole vysokých studií pedagogických v Praze v letech 1922–1924. Byl redaktorem nakladatelství Vyšehrad v letech 1939–1945. V letech 1946–1947 byl šéfredaktor nakladatelství Atlas a časopisu \"Radostné mládí\". Byl synem spisovatele Františka Janoucha vystupujícím pod pseudonymem \"Jaroslav Choltický\". Jaroslav Janouch měl šest dětí. Jedním z dětí je akad. soch. Ladislav Janouch.\n\nPrvní literární práce publikuje v časopisech \"Forum\", \"Cesta\", \"Akord\" a \"Poesie\". Sblížil se s katolicky orientovanými spisovateli jako byly Václav Renč, František Křelina, Josef Kostohryz, Jan Zahradníček a další. V roce 1931 společně s Josefem Heydukem zakládá literárně kritický časopis \"Blok\", do něhož přispívali Durych, Halas, Hořejší, Hora, Vančura, Nezval a Závada. V letech 1934–1937 přispívá překlady polských básníků do časopisu \"Kvart\", řízeném Vítem Obrtelem. Pro jeho životní orientaci bylo důležité setkání se svérázným filosofem, překladatelem a nakladatelem Josefem Florianem.\n\nPro jeho edici \"Dobré dílo\" překládá polské autory Cypriana Kamila Norwida a Stefana Żeromski. V \"Rozhledech po literatuře a umění\" publikuje četné informace o polské literatuře a zároveň zprostředkovává vydávání českých básníků v Polsku (Otokar Březina, Halas, Renč, Závada, Vítězslav Nezval, Jaroslav Seifert, Kamil Bednář). Po roce 1935 začíná psát recenze o dětské literatuře a také vydává své první knihy pro děti. V nakladatelství Vyšehrad řídí edice \"Raná setba\", \"Dětské knihy Vyšehradu\" a \"Knihy pro mládež\". Z jeho popudu zde vychází veršované knihy pohádek (např. Václav Renč, Jiří Trnka: \"Perníková chaloupka\"; Jan Alda, Jan Herink: \"Sůl nad zlato\" a další). Po roce 1948 odchází učit na zvláštní školy v Praze.\n\nJaroslav Janouch je syn Františka Janoucha učitele a ředitele měšťanských škol ve Světlé a Ledči nad Sázavou. František Janouch byl také spisovatel, který vydával své romány a povídky pod pseudonymem \"Jaroslav Choltický\".\n\n\n\n\n\n\n\n\n"}
{"id": "682796", "url": "https://cs.wikipedia.org/wiki?curid=682796", "title": "Podezření (film, 1941)", "text": "Podezření (film, 1941)\n\nPodezření (angl. \"Suspicion\") je černobílý mysteriózní film režiséra Alfreda Hitchcocka z roku 1941 s Joan Fontaine a Cary Grantem v hlavních rolích. Snímek byl natočen na motivy novely \"Before the Fact\" britského autora kriminálních příběhů Anthonyho Berkeleyho, který psal pod pseudonymem Francis Iles. Film získal ze tří nominací jednoho Oscara a to pro nejlepší herečku.\n\nJohnnie Aysgarth (Cary Grant) je šarmantní dostihový hráč, který dluží, kam se jen podívá. Ve vlaku se seznámí s nesmělou Linou (Joan Fontaine), dcerou generála McLaidlawa (Cedric Hardwicke). Po několika dalších setkáních ji žádá o ruku a ona souhlasí. Až po návratu z líbánek ji dochází, jak zadlužený je. Dokonce zastaví svatební dar jejích rodičů. Když za záhadných okolností umírá kamarád Beaky (Nigel Bruce), Lina dostane podezření, že vrahem může být právě Johnnie.\n\n\n\n"}
{"id": "682799", "url": "https://cs.wikipedia.org/wiki?curid=682799", "title": "HockeyAllsvenskan", "text": "HockeyAllsvenskan\n\nHockeyAllsvenskan je druhou nejvyšší ligou ledního hokeje ve Švédsku. Před sezónou 2004/05 byla liga nazývána Allsvenskan a SuperAllsvenskan. Od sezóny 2009/10 má liga 14 členských týmů.\n\nMezi sezónami 1948/49 a 1974/75 bylo slovo Allsvenskan polooficiálním názvem nejvyšší švédské ligy s oficiálním názvem Division 1 norra (sever) a södra (jih), ve které hrálo do sezóny 1955/56 6 týmů a 8 týmů mezi sezónami 1956/57 až 1973/74. V sezóně 1974/75 byli obě části spojeny a liga byla nově nazývána Division 1 a hrálo jí 16 týmů. V následující sezóně 1975/76 byla liga přejmenována na Elitserien a ta je nejvyšší švédskou ligou dodnes.\n\nDruhá nejvyšší liga ve Švédsku byla nazývána Division 2 a vznikla sezónou 1941/42 a počínaje sezónou 1957/58 byla rozdělena do osmi skupin. Vítězové těchto skupin hráli ve dvou kvalifikačních soutěžích (v severní a jižní) a z každé z nich postoupili do Elitserien dva týmy. Počínaje sezónou 1974/75 byl počet skupin zredukován na šest. Členy každé kvalifikační soutěže byli tři vítězové skupin a devátý a desátý tým v celkovém hodnocení Allsvenskan.\n\nKdyž v sezóně 1975/76 začala Elitserien fungovat s deseti týmy, tak druhá nejvyšší liga začala fungovat pod názvem Division 1 ve čtyřech skupinách. Během několika let se v každé z nich usadilo deset klubů. Až do sezóny 1981/82 byla Division 1 hrána po celou sezónu, po které následovalo playoff a Kvalserien, což byla kvalifikace o účast v následující sezóně Elitserien.\n\nV sezóně 1982/83 byl název Allsvenskan použit pro ligu, která začínala po zimní přestávce a byly do ní přijaty dva nejlepší týmy z každé skupiny Division 1. Nejlepší dva týmy Allsvenskan hráli kvalifikaci na 3 vítězná utkání o účast v Elitserien. Týmy na 3.–6. místě pokračovali v playoff a následně hráli v Kvalserien o druhé postupové místo do Elitserien.\n\nPřed sezónou 1987/88 byla Elitserien rozšířena z deseti na dvanáct týmů. Na konci sezóny sestoupily dva nejhorší týmy do ligy Allsvenskan, kde hráli s osmi nejlepšími týmy ligy Division 1. V Allsvenskan hráli nadále dva nejlepší týmy o přímý postup do Elitserien. Týmy na 3.–8. místě hrály playoff o účast v Kvalserien.\n\nOd sezóny 1996/97 změnila Elitserien svá pravidla a hrálo v ní 12 týmů po celou sezónu. Allsvenskan začala být hrána nejlepšími osmi týmy v Division 1 a od finálové kvalifikační série na 3 vítězná utkání bylo upuštěno. Od té doby postupovali do Kvalserien přímo dva nejlepší týmy Allsvenskan. Týmy, které skončily na 3.–6. místě hráli playoff o další dvě místa v Kvalserien.\n\nV sezóně 2000/01 byla Allsvenskan představena jako nová liga (druhá nejvyšší ve Švédsku), a zatímco předtím pouze po vánocích navazovala na ligu Division 1, tak od té doby byla hrána po celou sezónu jako samostatná liga. Liga byla rozdělena na Allsvenskan Norra (sever) a Allsvenskan Södra (jih) a v každé ze skupin hrálo 12 týmů. Další část Allsvenskan hrálo 8 týmů (4 z každé skupiny) a tato část byla nazývána SuperAllsvenskan.\n\nPočínaje sezónou 2005/06 se počet týmu snížil z 2×12 na 16 a tím se zrodila nynější liga HockeyAllsvenskan. V sezóně 2009/10 byla liga zeštíhlena na 14 týmů.\n\nLiga je hrána dvoukolově. Během jedné sezóny spolu všechny týmy hrají 4krát. Po základní části hrají 4 nejúspěšnější týmy HockeyAllsvenskan s dvěma nejhoršími týmy Elitserien tak zvanou Kvalserien, což je kvalifikace o účast v dalším ročníku Elitserien, do které postoupí 2 nejlepší týmy Kvalserien a zbylé 4 týmy se v následující sezóně účastní HockeyAllsvenskan. Tři nejlepší týmy základní části HockeyAllsvenskan se Kvalserien účastní přímo a týmy, které se umístí na 4.–7. místě hrají playoff o poslední 4. místo v Kvalserien. Od sezóny 2010/11 se playoff o místo v Kvalserien přestalo hrát a hraje se způsobem každý s každým doma–venku. Poslední dva týmy HockeyAllsvenskan musejí hrát s nejlepšími 4 týmy z nižší ligy Division 1 skupinu o záchranu. Před sezónou 2009/10 klesl počet týmů v lize ze 16 na 14. Kvůli tomu poslední tým sezóny 2008/09 přímo sestoupil a 14.–15. tým spolu hráli o záchranu.\n\nPočínaje sezónou 2009/10 převzala práva na vysílání společnost Viasat Hockey od TV4 Sport. Některé zápasy jsou také vysílány na stanici Viasat TV10 a S24.se vysílá zápasy on-line.\n\n"}
{"id": "682800", "url": "https://cs.wikipedia.org/wiki?curid=682800", "title": "Ladislav Janouch", "text": "Ladislav Janouch\n\nLadislav Janouch (* 14. června 1944 Praha) je český sochař. V letech 1959–1963 vystudoval Střední průmyslovou školu keramickou Bechyně, poté pokračoval na Akademii výtvarných umění v Praze (1967–1973). V roce 1980 byl na stáži na Academia di Belle Arti Perugia.\n\nPo maturitě na SPŠ Keramické v Bechyni byl povolán na dvouletou vojenskou službu. Po návratu krátce pracoval v keramickém družstvu \"Keramo Praha\". Po absolvování AVU v Praze v roce 1973 působí dodnes jako akademický sochař ve svobodném povolání. Uspořádal kolem pětadvaceti souborných výstav a zúčastnil se mnoha výstav kolektivních v Čechách a zahraničí. Svými pracemi je zastoupen ve veřejných i soukromých sbírkách. Také pracoval na mezinárodních sochařských symposiích.\n\nJeho raná expresivní až barokní tvorba převážně sportovních a symbolických námětů přechází postupně k využívání kontrastu konkávních a konvexních tvarů čistých linií zejména v ženských postavách a torzech. K námětovým okruhům patří sportovní náměty, kde využívá dynamiku a nadsázku tvarů. Symbolické převážně antické náměty pomáhají k asociaci na věčné téma-člověk. Protiváhou jsou ženské postavy a torza jednoduchých, velkých forem, někdy skládaná z několika kusů materiálu.\n\nV počátcích pracoval převážně ve dřevě a pískovci, postupně využívá práci v mramoru a odlévá sochy z bronzu.\n\n\n\n"}
{"id": "682805", "url": "https://cs.wikipedia.org/wiki?curid=682805", "title": "Fotbollsallsvenskan", "text": "Fotbollsallsvenskan\n\nAllsvenskan resp. Fotbollsallsvenskan je nejvyšší ligová fotbalová soutěž ve Švédsku. V lize hraje 16 klubů, stejně jako v nižší lize Superettan. Sezóna se hraje od dubna až do října, každý tým hraje 30 zápasů. Liga byla založena v roce 1924, předtím se hrála soutěž Svenska Serien (v letech 1910–1917, 1920–1921 a 1922–1924). Vítěz obdrží trofej zvanou Lennart Johanssons Pokal.\n\nSoučasný vítěz ligy je tým Malmö FF, který zvítězil v roce 2016.\n\n\n\n"}
{"id": "682808", "url": "https://cs.wikipedia.org/wiki?curid=682808", "title": "Ludvík Sicilský", "text": "Ludvík Sicilský\n\nLudvík Sicilský ( \"Ludovico di Sicilia \", \"Luiggi di Sicilia\", \"Lluís de Sicília\", 1337 Catania– 16. října 1355 hrad Aci) byl sicilský král z barcelonské dynastie.\n\nByl starším ze dvou synů sicilského krále Petra II. a jeho ženy Alžběty, dcery korutanského vévody Oty III. a byl pojmenován na počest svatého Ludvíka z Toulouse, příbuzného z otcovy strany. Již v září roku 1342 byl jako pětiletý po náhlé otcově smrti korunován v palermské katedrále sicilským králem. Regentství se ujala matka Alžběta společně se strýcem Janem, vévodou z Randazza. Strýc, diplomat schopný zmírnit napětí panující mezi místními starousedlíky a katalánskou šlechtou, zemřel roku 1348 na morovou nákazu a na smrtelné posteli stanovil svým nástupcem v pozici regenta Katalánce Blasca Alagonu. Toto rozhodnutí rozdmýchalo staré vášně a země se dostala až k občanské válce, která skončila roku 1350. Po královnině smrti roku 1352 regentství převzala Ludvíkova starší sestra Konstancie.\nRoku 1355 mor udeřil znovu a Ludvík vyděšený skonem bratrance Fridricha marně hledal záchranu před nákazou na hradě Aci. Zemřel v říjnu téhož roku a byl pohřben v kapli sv. Kříže v katedrále v Catanii. Královskou korunu převzal jeho mladší bratr Fridrich.\n\n"}
{"id": "682810", "url": "https://cs.wikipedia.org/wiki?curid=682810", "title": "Otcové zakladatelé Spojených států amerických", "text": "Otcové zakladatelé Spojených států amerických\n\nOtcové zakladatelé Spojených států amerických byla skupina filozofů, politiků a spisovatelů, která vedla americkou revoluci proti britské nadvládě v Severní Americe. Většinou se jednalo o potomky kolonistů usazených v třinácti původních britských kolonií. Výčet otců zakladatelů není jednotný a například americký historik Richard B. Morris v roce 1973 označil za sedm nejvýznamnějších Otců Benjamina Franklina, George Washingtona, Johna Adamse, Thomase Jeffersona, Johna Jaye, Jamese Madisona a Alexandra Hamiltona.\n\nAdams, Jefferson a Franklin byli členy pětičlenného výboru Druhého kontinentálního kongresu, který navrhl a 28. června 1776 předložil celému kongresu Deklaraci nezávislosti Spojených států amerických ke schválení. Hamilton, Madison a Jay napsali Listy federalistů, tedy 85 článků interpretující americkou ústavu. Jay, Adams a Franklin v roce 1782 vyjednávali ve Francii mírovou smlouvu s Velkou Británií, která ukončila Americkou válku za nezávislost a také stanovovala hranici mezi britským a americkým územím v Severní Americe. Washington byl vrchním velitelem Kontinentální armády a prezidentem Filadelského ústavního konventu.\n\nObčas jsou za Otce zakladatele považováni všichni signatáři finální verze Deklarace nezávislosti (celkem 39 lidí) nebo například signatáři Článků Konfederace.\n\nPrvní kontinentální kongres se konal ve Filadelfii v roce 1774 za účasti 54 delegátů ze všech třinácti původních britských kolonií vyjma Georgie. Kongresu se účastnil George Washington, který se tímto vrátil do aktivní služby a stal se velitelem Kontinentální armády. Výsledkem kongresu byl především bojkot britského zboží zahájený v prosinci 1774.\n\nNa první kongres navázal Druhý kontinentální kongres, který existoval od 10. května 1775 do 1. března 1781. Delegáti byly většinou titéž co v případě prvního kongresu, navíc se novým delegátem stal např. Benjamin Franklin za Pennsylvanii. Kongresovým prezidentem byl zvolen John Hancock. Největším počinem druhého kongresu bylo vyhlášení Deklarace nezávislosti, čímž vznikl zcela nový stát – Spojené státy americké.\n\nPo tomto kroku tak bylo potřeba vytvořit zcela novou vládu a nahradit Britský parlament. Kongres proto schválil Články Konfederace (oficiálně 1. března 1781, ale listina platila již od svého vzniku koncem roku 1777), které definovali právní rámec vlády USA (tedy Kontinentálního kongresu), její diplomatické styky s Evropou a území státu. Touto smlouvou se také kongres oficiálně přejmenoval na Kongres Konfederace (anglicky Congress of the Confederation).\n\nČlánky Konfederace se velmi brzy ukázaly jako nedostatečné (vláda USA měla slabé pravomoce), a proto se ve Filadelfii sešel ústavní konvent. Ten se nakonec rozhodl Články Konfederace neměnit, ale nahradit je rovnou zcela novou listinou – Ústavou Spojených států amerických, která platí od 21. června 1788 dodnes.\n\n"}
{"id": "682814", "url": "https://cs.wikipedia.org/wiki?curid=682814", "title": "Mestis", "text": "Mestis\n\nMestis je druhou nejvyšší hokejovou ligou ve Finsku. Její název je odvozen od slova \"Mestaruussarja\" což znamená \"Mistrovská série\".\n\nLiga byla založena v roce 2000 a nahradila ligu I-Divisioona. Od roku 2000 byl Mestis nejvyšší finskou ligou, do které se postupně mohl propracovat kterýkoliv tým, protože nejelitnější finská liga SM-liiga byla uzavřena a tak do ní nemohly postoupit žádné týmy a taktéž z ní nemohl žádný tým sestoupit. Po sezóně 2004-05 byl do SM-liigy přijat tým KalPa a počínaje sezónou 2008-09 byla SM-liiga opět otevřena.\n\n"}
{"id": "682818", "url": "https://cs.wikipedia.org/wiki?curid=682818", "title": "Horecký rybník", "text": "Horecký rybník\n\nHorecký rybník (německy \"Groß Horka-Teich\") je vodní nádrž u městečka Stráž pod Ralskem v okrese Česká Lípa. Původní rybník byl několikrát výrazně upraven a dnes je častěji označován jako Vodní dílo Stráž pod Ralskem, Vodní nádrž Stráž pod Ralskem, popřípadě jako Vodní nádrž Horka. Je využit jako regulační stupeň Ploučnice i pro rekreaci.\n\nV letech 1912 až 1915 byl postaven s pomocí dřevěných pilotů a roštů na řece Ploučnici rybník, který měl zadržovat vody při povodňových vlnách. Jeho hráz byla sypaná. První úpravy hráze včetně bezpečnostního přelivu nařídila \"Zemská komise pro úpravu vod\" již roku 1926. Tehdy byla hráz vysoká 7,3 metru a dlouhá 950 metrů. V koruně hráze byla vybudována silnice II. třídy\n\nČasem i působením těžkých vozidel, zejména sovětské okupační armády, byla hráz narušena. V roce 1974 byly v hrázi inspekční komisí nalezeny četné trhliny. V roce 1990 byla konstatována havarijní situace a i přes nesouhlas města byla silnice na hrázi uzavřena. V letech 1996 až 1997 byla hráz přebudována a byly vyměněny celé její části včetně přelivů.\n\nPřed úpravou měl v roce 1984 Horecký rybník plochu 35 ha.\n\nV nádrži je zadržováno 1,7 milionů m³ vody a plocha nádrže je 42 ha. Při stoleté vodě se rozliv zvětšuje na 69 ha a protéká zde 30 m³/s. Přílivové hráze jsou vybudovány v nadmořské výšce 308 m. Hráz je oproti dnu 6 metrů vysoká, délka v koruně je 881 metru. Nádrží protéká říčka Ploučnice. Za hrází do ní přitéká Ještědský potok.\n\nPůvodně Horecký rybník je dnes označován jako \"Velký horecký rybník\". či \"Vodní dílo Stráž pod Ralskem\", zkratkou \"VD Stráž pod Ralskem\", \"v. n. Stráž p. Ralskem\" (mapa Seznamu) či \"Horka\".\n\nVodní nádrž přiléhá k východní straně Stráže pod Ralskem, s nímž ji spojuje městská ulice. Po ní vede červeně značená turistická trasa, která pokračuje po jižní straně nádrže do 2 km vzdálené obce Hamr na Jezeře. Zároveň tudy prochází cyklotrasa 3007. Přes korunu hráze je možné dojít na severní stranu nádrže, kudy je vedena silnice II/278.\n\nNěkdejší rybník je využíván pro rekreaci (kvůli kvalitě vody nikoli ke koupání), vodní sporty a rybaření. Na jeho jihozápadní straně je řada kiosků, restaurace a vodní vlek. Dobře vybavený areál s vlekem využívají vodní lyžaři z celé republiky, v srpnu 2013 se zde konal Memoriál Víti Kadlčíka.\n\nNa jižní straně je vězeňský areál, jehož součástí jsou i školicí a rekreační objekty u vody (\"Institut vzdělávání vězeňské služby\" – Máchova 250). Vězeňské objekty jsou od vody odděleny mimo jiné i silnicí a tenisovým areálem.\n\n"}
{"id": "682822", "url": "https://cs.wikipedia.org/wiki?curid=682822", "title": "Asyrská vlajka", "text": "Asyrská vlajka\n\nAsyrská vlajka je symbolem národa Asyřanů, křesťanského etnika pocházejícího z Mezopotámie a dnes žijícího převážně v diaspoře.\n\nVlajka byla navržena roku 1968 teheránským výtvarníkem George Atanosem a v roce 1974 ji Světový kongres Asyřanů v městě Yonkers (stát New York) přijal jako oficiální zástavu asyrského lidu.\n\nVlajka je bílá, uprostřed nese zlatý kruh symbolizující životodárné slunce a čtyřcípou bleděmodrou hvězdu, která je znázorněním nenásilného a trpělivého boje Asyřanů za svobodu. Od ní směřují do všech čtyř rohů modré, bílé a červené vlnovky představující hlavní řeky Asýrie: Eufrat, Tigris a Zab. Úhlopříčné rozdělení vlajky je také interpretováno jako upozornění na osud národa, který se z původní domoviny vystěhoval do všech světových stran. V horní čtvrtině vlajky je oranžově vyobrazen staroasyrský reliéf z hrobky krále Sargona II. znázorňující boha Aššura - jako připomínka návaznosti současných Asyřanů na tradice Asyrské říše.\n\n\n"}
{"id": "682829", "url": "https://cs.wikipedia.org/wiki?curid=682829", "title": "Walt Disney Concert Hall", "text": "Walt Disney Concert Hall\n\nWalt Disney Concert Hall (česky Koncertní hala Walta Disneyho) na 111 South Grand Avenue v Downtownu v Los Angeles v Kalifornii je čtvrtá hala Losangeleského hudebního centra. Pojme 2265 lidí na sezení a mimo jiné je domovem Losangelského filharmonického orchestru.\n\nLillian Disneyová v roce 1987 věnovala počáteční finanční příspěvek na stavbu hudební haly na počest svého manžela Walta Disneyho. Projekt byl zahájen v roce 1992, kdy věnovala částku 50 milionů amerických dolarů. Budovu, která byla otevřena 23. října 2003, navrhl Frank Gehry. Celkově stála 274 milionů dolarů, z toho 110 milionů stála pouze podzemní garáž.\n\n\n"}
{"id": "682837", "url": "https://cs.wikipedia.org/wiki?curid=682837", "title": "Dainius Zubrus", "text": "Dainius Zubrus\n\nDainius Gintas Zubrus (* 16. červen 1978 v Elektrenaj) je bývalý ruský a litevský hokejový útočník.\n\nV létě roku 1989 se stěhoval do Charkova (Ukrajina) kde trénovat pod vedením Ivana Pravilova v týmu Družba-78 kde trénoval do konce roku 1995.\n\nV roce 1996 byl draftován do NHL v 1. kole (celkově 15.) týmem Philadelphia Flyers kdy ještě působil v týmu Caledon Canadians v lize MTJHL. 5. listopadu 1996 debutoval v NHL proti týmu Florida Panthers kdy vstřelil i svůj první gól. S týmem se probojoval až do finále play off kdy podlehli týmu Detroit Red Wings 0:4 na zápasy. Ve Flyers strávil necelé tří sezóny (1996/99) a 10. března 1999 byl společně s pátým kolem draftu vyměněn do týmu Montréal Canadiens za Marka Recchiho. V Canadiens rovněž odehrál necelé tří sezóny (1998/01) ale s týmem ani jednou nepostoupil do play off. 13. března 2001 byl společně s Trevorem Lindenem vyměněn do týmu Washington Capitals za Richarda Zedníka a Jana Bulise. Během výluky v NHL 2004/05 odešel se spoluhráčem Alexandrem Sjominem do ruské superligy do týmu HC Lada Togliatti. Do následující sezóny se vrátil do Caps ale bez svého spoluhráče Sjomina který zůstal v Rusku. V sezóně přišel do týmu Alexandr Ovečkin se kterým hrál v první řadě a získal nejvíce bodů za svou kariéru a v následující sezóně se vrátil z Ruska Alexandr Sjomin se kterým vytvořili první řadu Ovečkin, Zubrus a Sjomin. 27. února 2007 byl společně s Timem Helblingem vyměněn do týmu Buffalo Sabres za Jiřího Novotného a první kolo draftu 2007. S Buffalem postoupil do play off, kde dokráčeli do finále konference, kdy podlehli týmu Ottawa Senators 1:4 na zápasy. 3. července 2007 podepsal šestiletou smlouvu s týmem New Jersey Devils jako volný hráč, v které si vydělá 20 400 000 dolarů. 23. listopadu 2008 vyrovnal týmový rekord Devils když v zápase proti Tampa Bay Lightning vstřelil čtyři góly a jeho zásluhou vyhrál tým Devils 7:3.\n\nDainius Zubrus a Darjus Kasparajtis jsou jediní hráči, kteří hráli v NHL a reprezentovali ruský a litevský národní tým.\n\n\n\n"}
{"id": "682840", "url": "https://cs.wikipedia.org/wiki?curid=682840", "title": "Herbert Huncke", "text": "Herbert Huncke\n\nHerbert Edwin Huncke (9. ledna 1915 – 8. srpna 1996) byl americký spisovatel, básník, toxikoman a drobný podvodník z Times Square, později spisovatel a básník aktivně se zapojující do dění v různých kulturních a sociálních hnutích dvacátého století v USA.\n\nBývá mu připisováno autorství pojmu \"beat generation\", literárního a antikonformně zaměřeného seskupení, jehož byl členem.\n\nHuncke jako doposud nevydaný spisovatel tíhl k různým literárním stylům. V hudbě měl blízko k Billie Holidayové, Charliemu Parkerovi a Dexteru Gordonovi (s nímž byl jednou chycen při vloupání do zaparkovaného automobilu). Když se poprvé setkal s Allenem Ginsbergem, Jackem Kerouacem a Williamem Burroughsem, byli i oni ještě stále neznámí (a také nevydaní) autoři. Huncke se pro tyto protagonisty Beat generation stal ikonou stejně jako Neal Cassady. Inspiroval je Hunckeho kriminální život, slang a jeho bohaté zkušenosti s drogami.\n\nPřátelé jej také motivovali k vydání svých zápisků a další literární tvorbě.\n\nNarodil se v Greenfieldu v Massachusetts a byl vychováván rodiči v Chicagu.\nV mládí vedl potulný život jako podnikavý zlodějíček a uživatel drog. Jako mnoho dalších členů Beat generation cestoval nejednou napříč Spojenými státy americkými. Ačkoli později Huncke vyjádřil lítost nad ztrátou rodinných pout, ve své autobiografii \"Guilty of Everything\" (v překladu \"Vinen vším\") konstatuje, že jeho dlouhé výkony trestů byly zčásti důsledkem nedostatku podpory ze strany rodiny.\n\nHuncke opustil Chicago poté, co se jeho rodiče rozvedli. V r.1939 cestoval stopem do New Yorku, kde se během následujících 10 let stal známým jako \"starosta 42. ulice\", která se spolu s křižovatkou Times Square stala jeho působištěm. Stýkal se zde s mnoha lidmi, prostitutkami, námořníky,…\n\nBěhem 2. světové války se plavil do přístavů v Jižní Americe, Africe a Evropě. Dokonce se vylodil na pláži v Normandii pouhé tři dny po invazi. Na palubách lodí se snažil překonat svou drogovou závislost, případně ji mírnit pomocí morfinu, jenž mu dodávali lodní zdravotníci.\n\nPo návratu na 42. ulici se záhy setkal s Williamem Burroughsem, jenž potřeboval prodat střelnou zbraň a právě injekční stříkačky s morfinem. Jejich první setkání nebylo nijak srdečné, vzhledem k Burroughsovému vzhledu a chování jej Huncke podezříval, že pracuje pro FBI. Poté co se ujistil, že Burroughs je \"čistý\", koupil od něj morfin a následně jej a Ginsberga zasvětil do užívání této drogy . \nW. S. Burroughs později toto téma setkání popsal ve svém prvním románu \"Feťák\".\nHerbert Huncke se pak stal i blízkým přítelem Burrougsovy družky Joan, s níž sdílel zápal pro amfetaminy. Koncem jara 1947 mu Burroughs poslal do New Yorku peníze na autobus, aby ho přivítal na své farmě v New Waverly v Texasu, kde pěstoval marihuanu .\n\nNa sklonku 40. let angažoval Hunckeho a další závislé osoby Alfred Charles Kinsey do svého výzkumu Sexuální chování muže.\nI když se Herbert Huncke mnohokrát ocitl ve vězení za své kriminální prohřešky, nikdy nezradil své přátele a neudal je policii. Ke konci 40.let havarovali Allen Ginsberg, Jack Melody a žena s přezdívkou „Detroit Redhead“ při prchání před policejním motocyklem v Queensu. Přestože se Huncke této honičky nezúčastnil, byl zatčen a uvězněn v Manhattanu, neboť bydlel společně s Ginsbergem.\n\n\n\nHerbert Huncke se objevuje v některých dokumentech zaměřených na Beat generation, např.:\n\n\n"}
{"id": "682841", "url": "https://cs.wikipedia.org/wiki?curid=682841", "title": "Jack Campbell (lední hokejista)", "text": "Jack Campbell (lední hokejista)\n\nJack Campbell (* 9. ledna 1992, Port Huron, Michigan, USA) je americký hokejový brankář hrající v týmu Toronto Maple Leafs v severoamerické lize NHL.\n\nCampbell je jeden z nejnadanějších severoamerických brankářů současnosti (2011). Do NHL byl vybrán v draftu 2010 týmem Dallas Stars v 1. kole na 11. místě celkově. V roce 2010 byl taktéž vybrán v 7. kole na 170. místě celkově v draftu východoevropské ligy KHL, ve kterém si jej vybral tým HK Dynamo Minsk.\n\n\n\n"}
{"id": "682845", "url": "https://cs.wikipedia.org/wiki?curid=682845", "title": "David Rockefeller", "text": "David Rockefeller\n\nDavid Rockefeller (12. červen 1915 New York – 20. března 2017 New York) byl americký podnikatel a patriarcha rodiny Rockefellerů.\n\nDavid Rockefeller byl nejmladší syn Johna D. Rockefellera Jr., syna zakladatele ropné společnosti Standard Oil a donátora Rockeffelerovy nadace. Byl jedním ze zakladatelů Trilaterální komise a skupiny Bilderberg. Podporoval Římský klub a po vzoru svého otce spravoval nadále Rockefellerovy fondy, známé např. financováním založení OSN, jemuž věnovaly pozemky pro stavbu a peníze na vybudování jejich ústřední budovy v New Yorku. Dle časopisu \"Forbes\" byl jedním z nejbohatších lidí světa.\n\n\n\n"}
{"id": "682848", "url": "https://cs.wikipedia.org/wiki?curid=682848", "title": "Vladimir Maj-Majevskij", "text": "Vladimir Maj-Majevskij\n\nVladimir Zenonovič Maj-Majevskij (; – 30. listopadu 1920) byl ruský generál a jeden z vůdců bělogvardějců během občanské války.\n\nMaj-Majevskij se narodil do rodiny nižší šlechty v Mohylevské gubernii v dnešním Bělorusku. V roce 1885 vstoupil do armády, v roce 1888 absolvoval Nikolajevskou vojenskou školu. Vyšel z ní jako nadporučík.\n\nBěhem rusko-japonské války byl povýšen do hodnosti plukovníka a velel 1. gardovému sboru, kterému velel do první světové války, kdy byl povýšen na generálmajora. Během války mu byly uděleny dva řády svatého Jiří.\n\nPo říjnové revoluci uprchl k Donu, kde se spolu s Michailem Drozdovským přidal k bílým silám. Dne 23. května 1919 byl jmenován vrchním velitelem armády dobrovolníků v Charkově. Jeho síly postupovaly na Kyjev, Orel a Voroněž, ale byly několikrát poraženy, což vedlo ke zhoršení Maj-Majevského alkoholismu. Nakonec ho generál Děnikin pro nezpůsobilost zbavil velení a nahradil ho generálem Wrangelem.\n\nV roce 1920 velel jednotkám při posledních fázích obrany Krymu. Kolem jeho smrti se vedou dodnes spory. Existují teorie, že byl zastřelen při evakuaci zbývajícího vojska bílých do Istanbulu v listopadu 1920 nebo že zemřel na infarkt v místní nemocnici či při cestě na loď.\n\n"}
{"id": "682849", "url": "https://cs.wikipedia.org/wiki?curid=682849", "title": "Hnutí Brights", "text": "Hnutí Brights\n\nHnutí Brights je společenské hnutí, které se zaměřuje na podporu veřejného porozumění a uznání naturalistického pohledu na svět. Hnutí založili v roce 2003 Paul Geisert a Mynga Futrell. Publicitu získalo např. kvůli článkům Richarda Dawkinse v deníku \"The Guardian\" a v magazínu \"Wired\" nebo článku Daniela Dennetta v \"The New York Times\". Během jednoho roku byl počet registrovaných brights v řádu desetitisíců. Hnutí se dále rozšiřovalo a prudší nárůst zaznamenalo při debatách o novém ateismu podnícených vydáním knih jako \"Boží blud\", \"Breaking the Spell\", \"Bůh není veliký\", \"The End of Faith\" nebo \"Letter to a Christian Nation\". V lednu roku 2010 bylo zaregistrovaných 50 000 brights ze 186 zemí světa.\n\nHnutí Brights sdružuje např. ateisty, agnostiky, humanisty, skeptiky, volnomyšlenkáře, objektivisty a materialisty. Od běžných organizací se liší tím, že nemá žádného mluvčího.\n\nMezi brights patří např. biologové Richard Dawkins a Richard J. Roberts, kognitivní vědec Steven Pinker a filosof Daniel Dennett, dále pak James Randi nebo Sheldon Lee Glashow.\n\n"}
{"id": "682850", "url": "https://cs.wikipedia.org/wiki?curid=682850", "title": "Diskografie Demi Lovato", "text": "Diskografie Demi Lovato\n\nDemi Lovato, americká pop-rocková zpěvačka, debutovala, když nahrála několik songů k soundtracku originálního filmu Disney Channel, Camp Rocku. O několik měsíců později, sloužila jako předskokan skupině Jonas Brothers a také vydala své debutové album, \"Don't Forget\", které se umístilo na 2. místě amerického žebříčku, Billboard 200. V létě roku 2009, vystupovala na svém prvním turné a vydala své druhé album, \"Here We Go Again\", to se umístilo na 1. místě amer. žebříčku, Billboard 200.\n\nJejím největším hitem je song z filmu Camp Rock, \"This Is Me\", což je duet s Joem Jonasem, který se umístil na 9. místě amer. žebříčku Billboard Hot 100. Následuje první singl z jejího druhého alba, Here We Go Again, který má stejný název jako toto album. Remember December vyšel jako druhý a finální singl alba a dosáhl čísla osmdesát na britském žebříčku UK Singles Chart, ale selhal na americkém žebříčku v USA. Tohoto alba \"Here We Go Again\" se prodalo přes 396 000 kopií v USA. Objevila se také ve filmu a v roce 2010 vydala soundtrack ke svému seriálu, Sonny ve velkém světě.\n\nJejí třetí studiové album by mělo vyjít na podzim roku 2011 a bude ve stylu R & B. První singl \"Skyscraper\", vyšel 12. července 2011. Píseň debutovala na desáté příčce v USA se 176 000 stažení v prvním týdnu, což je nově stanovený prodejní rekord Demi, ze kterého se postupně stává její nejvyšší vrcholný singl na žebříčku od doby písně \"This Is Me\". Od dubna 2011 Demi prodala 968 000 alb v USA.\n"}
{"id": "682854", "url": "https://cs.wikipedia.org/wiki?curid=682854", "title": "Kampus Jussieu", "text": "Kampus Jussieu\n\nKampus Jussieu je univerzitní kampus v Paříži v 5. obvodu, který byl budován od roku 1958 a byl určen pro pařížské univerzity přírodních věd. Po přesunu Univerzity Paříž VII do čtvrti Paris Rive Gauche je dnes hlavním sídlem pouze Univerzity Paříž VI. Autorem projektu byl architekt Édouard Albert. V 90. letech musely být budovy kampusu rekonstruovány, aby byl odstraněn azbest použitý při jejich výstavbě. Renovace některých budov probíhá dodnes. Ačkoliv se areál nazývá kampusem, jedná se především o školní budovy s učebnami, posluchárnami, laboratořemi, knihovnami, kancelářemi a služebními byty. Koleje pro ubytování studentů se zde nenacházejí. Kampus nese jméno francouzské rodiny Jussieu, ze které v 17. - 19. století vzešlo několik botaniků.\n\nV roce 1109 francouzský teolog a filozof Vilém ze Champeaux (1070–1121) v místě založil klášter Saint-Victor, který se stal významným intelektuálním duchovním centrem, kde se učila rétorika, hudba, gramatika, dialektika, astronomie či geometrie. Na konci středověku intelektuální centrum zaniklo na úkor specializovaných škol. Po Velké francouzské revoluci, kdy byl klášter zrušen, byla na jeho místě postavena tržnice s vínem.\nKampus Jussieu byl jedním ze tří míst určených pro fakultu přírodních věd, které se nedostával prostor v budově Sorbonny. Po druhé světové válce byl postaven kampus ve městě Orsay jihozápadně od Paříže a o 10 let později byla zahájena stavba kampusu na místě bývalé tržnice s vínem, kterou nahradily sklady ve čtvrti Bercy. První fáze výstavby začala v roce 1958 a skončila roku 1961, školní areál byl slavnostně otevřen v roce 1959. Druhá fáze výstavby probíhala v letech 1964-1968, ale zůstala nedokončena. Původní projekt byl opuštěn v roce 1972 pro nedostatek finančních prostředků. Navíc dnes kampus využívá 30 000 studentů, ačkoliv projekt počítal původně jen s 20 000 studenty. V roce 1971 vznikly z katedry přírodních věd univerzity Paříž VI a Paříž VII, které se o kampus dělily.\n\nPři výstavbě byl jako ochrana proti ohni použit ve velké míře azbest, který musel být posléze kvůli své toxicitě odstraněn. Postupná přestavba začala v roce 1996 a s ní bylo rozhodnuto přesunout Univerzitu Paříž VII na jiné místo. K přestěhování došlo v roce 2007, kdy univerzita přesídlila do nového kampusu ve čtvrti Paris Rive Gauche. Práce na odstraňování azbestu nejsou ještě zcela u konce a v plánu je dokončení až v roce 2014. Během přestavby bylo přistavěno i několik nových budov.\n\nAutorem kampusu byl architekt Édouard Albert (1910-1968), který se inspiroval půdorysem paláce El Escorial u Madridu. Pětipatrové budovy obklopují čtvercová nádvoří, která vytvářejí strukturu mříže. Z areálu vyčnívá mrakodrap Tour Zamansky, který slouží jako správní sídlo univerzity. Vzhledem k omezeným financím mají budovy jednoduchý vzhled typický pro panelovou architekturu 60. let. Monolitické a opakující se budovy nepůsobí příjemným dojmem a je zde obtížná orientace. Budovy stojící na pilotech na jednu stranu umožňují snadnou průchodnost areálem, na druhou stranu ale vítr, který vane pod budovami, se Venturiho efektem silně zrychluje. Pohyb v podchodech domů je mnohdy znesnadněn také tím, že z bezpečnostních důvodů jsou některé uzavřeny, což dále komplikuje orientaci a pohyb po areálu.\nRovněž místnosti v nižších patrech mají málo přirozeného světla. Kromě těchto nedostatků trpí kampus i dalšími neduhy jako graffiti a vandalismus, neboť i přes ochranné ploty a zdi je areál zvenčí snadno přístupný. Také nedostatek financí a nedostatečná koordinace při řízení kampusu rovněž přispěly ke zhoršení architektury, kdy byly přidány různé přístavby a nástavby, které rozostřily původní ucelený koncept.\n\nArchitekt Jean Nouvel, který byl v roce 2000 pověřen zhodnotit budoucnost areálu, definoval špatné podmínky studentského života v Jussieu a navrhl vytvořit v okolí obytné prostory usazené v parku podle vzoru jiných velkých městských kampusů jako jsou Columbia, University College London aj.\n\n"}
{"id": "682862", "url": "https://cs.wikipedia.org/wiki?curid=682862", "title": "Právní čekatel", "text": "Právní čekatel\n\nPrávní čekatel je právník, který se podílí na provádění úkonů státního zastupitelství, u kterého vykonává svou praxi a tím se připravuje na vykonání závěrečné zkoušky, aby se mohl stát státním zástupcem.\n\nPůvodně byl ovšem právním čekatelem i ten, kdo chtěl vykonávat funkci soudce (auskultant) a také kandidáti advokacie nebo notářství.\n\nPrávním čekatelem se může stát jen ten, kdo splňuje tyto předpoklady:\n\nVýběrové řízení vyhlašuje krajský státní zástupce po projednání s ministerstvem spravedlnosti podle očekávané potřeby obsazení tabulkově volných míst a zahrnuje posouzení přihlášky, písemný test, pohovor před komisí příslušného krajského státního zastupitelství a psychologicko-diagnostické vyšetření. Přihláška se podává ke krajskému státnímu zastupitelství, v jehož obvodu chce uchazeč praxi právního čekatele vykonávat.\nPísemným testem se ověřují základní odborné znalosti uchazeče, v případě úspěchu následuje ústní pohovor, kde se celkově zhodnotí předpoklady pro výkon praxe a jeho zájem o to okresní státní zastupitelství, u kterého by chtěl později jako státní zástupce působit. Pokud komise navrhne uchazeče k přijetí, teprve poté následuje psychologicko-diagnostické vyšetření, které provádějí ministerstvem spravedlnosti vybraná odborná psychologická pracoviště a které má za cíl posoudit vlastnosti a další osobnostní předpoklady uchazeče pro výkon funkce státního zástupce. Podle jeho výstupu a podle závěrů přijímací komise pak krajský státní zástupce definitivně rozhodne o přijetí či nepřijetí uchazeče. Jeho rozhodnutí je konečné a nelze proti němu podat opravný prostředek.\n\nČekatelská praxe trvá tři roky a je za ni uznávána i praxe asistenta státního zástupce nebo jiná zákonem upravená právní praxe (advokáta, advokátního koncipienta, soudce, asistenta soudce, asistenta Veřejného ochránce práv, justičního čekatele). \n\nÚčelem praxe, která je vykonávána v pracovním poměru u krajského státního zastupitelství, je čekatele odborně připravit pro výkon funkce státního zástupce. Právní čekatel skládá při nástupu do práce do rukou krajského státního zástupce tento slib: \"„Slibuji, že se budu řídit právním řádem České republiky, svědomitě se připravovat na výkon funkce státního zástupce a že si osvojím zásady etiky výkonu funkce státního zástupce.“\"\n\nPraxe se řídí \"plánem přípravné služby\", který stanoví konkrétní program přípravy právního čekatele k závěrečné zkoušce a je konkrétně vykonávána jak u okresního státního zastupitelství, tak i u krajského, případně u dalších justičních složek. Během praxe má právní čekatel povinnost řídit se pokyny vedoucího státního zástupce a určeného školitele, plnit jimi uložené úkoly, účastnit se výchovně vzdělávacích akcí a doplňovat si samostudiem své odborné znalosti. Součástí praxe jsou nejdříve Justiční akademií zajišťované adaptační kurzy, které seznámí právního čekatele s jejím vlastním průběhem, a poté v jejím průběhu i semináře, přednášky, soustředění a cvičení, organizované jak Justiční akademií, tak samotnými státními zastupitelstvími. Nejdůležitějším odborným a pedagogickým článkem praxe právního čekatele je \"školitel\", což je zkušený státní zástupce, jmenovaný za tímto účelem vedoucím státním zástupcem, který by měl právního čekatele nejen odborně vést, ale vštěpovat mu i zásady profesní etiky. Přípravnou službu pak celkově koordinuje poradní sbor, jako poradní orgán krajského státního zástupce složený ze státních zástupců působících v obvodu tohoto krajského státního zastupitelství. Ten také případně doporučuje studijní pobyty v zahraničí, ale především pravidelně vypracovává návrh hodnocení právního čekatele. Po skončení praxe pak vypracuje návrh jeho závěrečného hodnocení, který se přikládá k žádosti o povolení vykonat závěrečnou zkoušku.\n\nBěhem praxe je právní čekatel oprávněn provádět jednoduché úkony státního zástupce, může být i pověřen zastupováním u okresního soudu. Kromě toho vyřizuje dožádání v jednoduchých věcech, doručuje písemnosti osobám ve vazbě nebo ve výkonu trestu odnětí svobody, sepisuje protokol o podaném vysvětlení a protokol o podání trestního oznámení, rozhoduje o vrácení a vydání věci důležité pro trestní řízení, o výši odměny a náhradě hotových výdajů obhájce a ustanoveného zmocněnce, o svědečném, znalečném a tlumočném, připravuje podklady pro rozhodnutí o podmíněném zastavení trestního stíhání nebo narovnaní, pro rozhodnutí o osvědčení obviněného ve zkušební době a pro rozhodnutí o podmíněném odložení podání návrhu na potrestání a o osvědčení podezřelého ve zkušební době, může se účastnit při návštěvách obviněných ve vazbě a kontroluje korespondenci obviněných a zajišťuje další podklady pro výkon činností státního zástupce.\n\nPokud byl právní čekatel jmenován státním zástupcem, pracovní poměr mu tím skončí. V opačném případě mu může být pracovní poměr změněn na dobu neurčitou, tím právním čekatelem nadále zůstává a následně vykonává úkony, které činil během své přípravné praxe, a to do doby, než případně jmenován bude.\n\n\n"}
{"id": "682863", "url": "https://cs.wikipedia.org/wiki?curid=682863", "title": "Putorana", "text": "Putorana\n\nNáhorní plošina Putorana ( ) je nejsevernější výběžek Středosibiřské vysočiny. Celé území se nachází v Krasnojarském kraji Ruské federace, severně od severního polárního kruhu, a je téměř izolováno od lidské civilizace. Centrální část plošiny byla v červenci roku 2010 pro svůj unikátní reliéf, vodstvo a nenarušené ekosystémy prohlášena součástí světového přírodního dědictví.\n\nJde o rozsáhlé a velmi členité území, typickými prvky terénu jsou hluboká údolí, stolové hory a plochý reliéf podél řek v údolích. Členitější je západní část, kde se výškové rozdíly v krajině pohybují mezi 500–1000 metry. Nejvyšší vrchol Putorany, Kameň, dosahuje nadmořské výšky 1701 m. Rovinaté vrcholové partie a terasy v nižších nadmořských výškách jsou pozůstatky původní paroviny.\n\nÚzemí plošiny patří mezi sibiřské trapy, rozsáhlé čedičové výlevy, které vznikly při sopečné činnosti na přelomu permu a triasu. Masa horkého čediče tlačila zespodu na starší vrstvu ztuhlé lávy, dnes v centrální části až 1500 m silnou, což vedlo k jejímu vyzdvižení, současně zde vzniklo velké množství tektonických zlomů. Díky rozdílné pevnosti horninových vrstev pak svahy získávaly stupňovité tvary.\n\nČlenitost terénu byla v průběhu milionů let dále prohlubována zejména působením velkého množství vodních toků, ledovců a jezer. Činnost ledovců byla intenzivnější v západní části Putorany, kde dosahovaly až 1,5kilometrové tloušťky. Oblast významně ovlivňují také další kryogenní pochody, například mrazové zvětrávání.\n\nCelá oblast je odvodňována do Severního ledového oceánu. Z velkých řek pramení v oblasti plošiny Pjasina, odtékající přímo na sever do Karského moře, řeky Cheta a Kotuj, které se dále na severovýchodě spojují v řeku Chatangu, jež ústí do moře Laptěvů, a také např. Kurejka a některé pravé přítoky řeky Dolní Tunguzka. Posledně jmenované vodní toky odvádí vodu na západ do Jeniseje.\n\nVzhledem ke geologickým poměrům má mnoho řek kaskádovitý tok a vyskytuje se zde mnoho vodopádů. Dále se v oblasti Putorany nachází více než 25 000 jezer. Jezera mají obvykle protáhlý tvar a některá dosahují značné hloubky (až 400 m). Mezi velká jezera patří například Chantajské jezero, Glubokoje, Melkoje, Vivi, Lama a Keta.\n\nObecně leží Putorana v subarktickém podnebném pásu s dlouhými chladnými zimami a krátkým letním obdobím s relativně vysokými teplotami, výrazně se zde však projevuje výšková zonalita a poloha na rozhraní dvou typů subarktického podnebí. Západní část má oproti východní dvojnásobné množství srážek (300–400 mv údolích a 1200–1600 m ve vrcholových částech). Po většinu roku (v údolích 200–240 dní) je území pokryto sněhem. Asi 2,5 km² především na severních svazích pokrývají ledovce, 19 z celkem 22 ledovců se nachází v severozápadní části Putorany, kde je sněžná čára nejníže (800 m nad mořem).\n\nAž 70 % rozlohy oblasti pokrývá nesouvislá zóna věčně zmrzlé půdy. Nánosy sněhu v řekách přispívají ke vzniku letních záplav a bahnotoků. Řeky mají zdaleka nejvyšší průtok v létě, kdy dochází k masivnímu tání sněhové pokrývky, zatímco v zime je hladina vody nízko a mnoho řek zamrzá až na dno.\n\nŽivá příroda Putorany je s ohledem na zeměpisnou šířku pestrá, nachází se zde několik endemických druhů. V nižších nadmořských výškách (na severu do 400 m n. m, na jihu až do 800 m n. m.) se nacházejí rozptýlené lesy typické pro tajgu, které výše přecházejí v alpinskou tundru. Nejvýše položené vrcholové oblasti pak pokrývá polární poušť.\n\nVegetace je chudší v suché východní části Putorany, kde je dominantním druhem odolný modřín Gmelinův (\"Larix gmelinii\"), zatímco v lesích západní části převládají smrk sibiřský (\"Picea obovata\"), modřín sibiřský (\"Larix sibirica\") a porosty břízy \"Betula tortuosa\". Celkem lze v oblasti Putorany najít 576 rostlinných druhů, 34 druhů savců a 140 druhů ptáků. Přes Putoranu pravidelně migruje půlmilionová populace sobů z oblasti Tajmyru. Díky izolaci trvající asi 15 000 let se zde vyvinul vzácný poddruh ovce sněžné, putoranská sněžná ovce (\"Ovis nivicola borealis\"). Putorana je také významným hnízdištěm ptáků a místem, kde se velké množství ptáků zastavuje během migrace.\n\nV roce 1988 byl na části území o rozloze 18 872,51 km² vyhlášen Putoranský národní park, jehož správa sídlí v blízkém Norilsku. Okolo národního parku byla vyhlášena ochranná zóna o rozloze 17 733 km², celková rozloha chráněného území je tedy 36 605,51 km². V roce 2010 bylo rozhodnuto o zařazení národního parku na seznam světového přírodního dědictví UNESCO.\n\nChráněná oblast je prakticky nezasažena člověkem. Velkou roli hraje obtížná dostupnost a vzdálenost od civilizace, použitelnými dopravními prostředky jsou vrtulník a loď. Nejbližším větším sídlem je Norilsk při západním okraji plošiny (zhruba 50 km od okraje ochranného pásma), kde v součtu s přilehlým sídly žije okolo 200 000 lidí. Potenciální riziko pro chráněné území představuje intenzivní těžba neželezných kovů (nikl a další), která významným způsobem ničí a znečišťuje široké okolí Norilska. Dalším nebezpečím je rozvíjející se turismus a lovecké výpravy.\n\n"}
{"id": "682866", "url": "https://cs.wikipedia.org/wiki?curid=682866", "title": "Tajemná záře nad Pacifikem", "text": "Tajemná záře nad Pacifikem\n\nTajemná záře nad Pacifikem, anglicky The Final Countdown, je americké válečné filmové sci-fi drama z roku 1980 odehrávající se v Tichém oceánu na americké letadlové lodi USS Nimitz (CVN-68), což je první loď třídy Nimitz. Jde o dramatický sci-fi příběh, kdy při jedné ze cvičných plaveb v Tichém oceánu záhadnou hrou přírodních sil nastane posun v čase a velká moderní letadlová loď se pojednou ocitne v roce 1941, a to přesně jeden den před japonským útokem na Pearl Harbor - tedy 6. prosince 1941. Jde o zajímavě pojaté zamyšlení nad tím jak by asi vypadala druhá světová válka v Tichomoří, kdyby Spojené státy americké tehdy měly k dispozici vojenskou techniku pocházející z konce 70. let 20. století.\n\n\n"}
{"id": "682867", "url": "https://cs.wikipedia.org/wiki?curid=682867", "title": "Vstavač nachový", "text": "Vstavač nachový\n\nVstavač nachový (\"Orchis purpurea\") je vytrvalá bylina z rozsáhlého rodu vstavač (\"Orchis\"), která patří k ohroženým druhům české přírody.\n\nVstavač nachový je vzpřímeného růstu a je to 30 - 70 cm vysoká bylina (výjimečně může dorůst až 90 cm do výšky). V zemi má dvě kulovité až vejčité hlízky, lodyha je silná a ve své spodní části může mít až 12 mm v průměru. Listy jsou seskupeny ve spodní části lodyhy a výše je lodyha více nebo méně bez listů a nafialovělé barvy. Listy jsou obvejčité podlouhlé, na líci matně lesklé, na rubu trochu světlejší. Květenství je 6 - 15 cm dlouhé, je bohaté na květy, zpočátku má kuželovitý a později válcovitý tvar. Listeny jsou malé až šupinovité, fialové. Při vadnutí a za sucha silně voní po kumarinu.\n\nVstavače nachové rostou od nížin po pahorkatiny ve světlých listnatých lesích nebo na okrajích lesů či na mýtinách. Preferuje bazické, humózní a sušší půdy (často roste i na vápenci). Tento druh roste především ve střední Evropě, ale roste v západní (Velká Británie, Francie, Dánsko) Evropě po evropskou část Ruska, ale i na Balkáně, na Kavkaze a v Turecku. V rámci České republiky roste na lokalitách ve středních, východních a severních Čechách, hojnější je na jižní až jihovýchodní Moravě.\n\nVýskyt vstavače nachového se často kryje s lokalitami vstavače vojenského (\"Orchis militaris\"), se kterým se kříží. Vzniká tak celá řada kříženců a přechodných typů s plynulým přechodem mezi oběma druhy.\n\n\n\n \n"}
{"id": "682870", "url": "https://cs.wikipedia.org/wiki?curid=682870", "title": "Mistrovství světa juniorů v ledním hokeji 1981", "text": "Mistrovství světa juniorů v ledním hokeji 1981\n\nMistrovství světa juniorů v ledním hokeji 1981 se konalo 27. prosince 1980 až 2. ledna 1981 v západoněmeckých městech Füssen, Kaufbeuren, Augsburg, Landsberg, Kempten a Oberstdorf .\n\n27.12.1980\nŠvédsko - SRN 7:3\nFinsko - USA 8:1\n28.12.1980\nFinsko - SRN 8:6\nŠvédsko - USA 10:2\n30.12.1980\nŠvédsko - Finsko 2:1\nSRN - USA 4:2\n\n27.12.1980\nČSSR - Kanada 3:3\nSSSR - Rakousko 19:1\n28.12.1980\nSSSR - Kanada 7:3\nČSSR - Rakousko 21:4\n30.12.1980\nKanada - Rakousko 11:1\nSSSR - ČSSR 5:1\n\nzápasy Švédsko - Finsko (2:1) a SSSR - ČSSR (5:1) za započítávaly ze základní skupiny\n31.1.1980\nFinsko - SSSR 6:3\nŠvédsko - ČSSR 3:3\n2.1.1981\nŠvédsko - SSSR 3:2\nFinsko - ČSSR 6:6\n\nzápasy SRN - USA (4:2) a Kanada - Rakousko (11:1) za započítávaly ze základní skupiny\n31.1.1980\nKanada - USA 3:7\nSRN - Rakousko 9:1\n2.1.1981\nKanada - SRN 6:7\nUSA - Rakousko 7:2\n\n Švédsko\n\nBrankáři: Lars Eriksson, Peter Åslin\nObránci: Peter Andersson, Roger Hägglund, Dan Niklasson, Håkan Nordin, Ove Pettersson, Michael Thelvén\nÚtočníci: Anders Björklund, Jan Erixon, Michael Granstedt, Jan Ingman, Anders Johnson, Peter Madach, Peter Nilsson, Martin Pettersson, Peter Sundström, Patrik Sundström, Jens Öhling.\n\nBrankáři: Kari Takko, Ilmo Uotila\nObránci: Timo Blomqvist, Timo Jutila, Jarmo Kuusisto, Heikki Leime, Jari Munck, Arto Ruotanen, Jyrki Seppä\nÚtočníci: Tony Arima, Risto Jalo, Pekka Järvelä, Veli-Pekka Kinnunen, Jouni Koutuaniemi, Ari Lähteenmäki, Anssi Melametsä, Sakari Petäjäaho, Juha Saarenoja, Arto Sirviö, Petri Skriko.\n\nBrankáři: Sergej Kostjukin, Jurij Nikitin\nObránci: Oleg Kudrjavcev, Konstantin Kurašov, Alexander Ledovskij, Andrej Ovčinnikov, Igor Stělnov, Vladimir Tjurikov\nÚtočníci: Andrej Chomutov, Sergej Jašin, Ramil Juldašev, Sergej Kudašov, Sergej Odincov, Michail Panin, Sergej Světlov, Anatolij Semjonov, Jurij Šipycin, Alexander Zacharov, Sergej Zemčenko, Andrej Zemko.\n\nBrankáři: Václav Fürbacher, Jaroslav Linc\nObránci: Miloslav Hořava, Antonín Stavjaňa, Mojmír Božík, Václav Baďouček, Eduard Uvíra, Miroslav Majerník\nÚtočníci: Vladimír Svitek, Ján Vodila, Rostislav Vlach, Vladimír Růžička, Tomáš Jelínek, Jaroslav Hauer, Jiří Dudáček, Milan Eberle, Miloš Krayzel, Libor Martínek, František Ibermajer, Milan Razým.\n\nBrankáři: Helmut de Raaf, Joseph Heiss\nObránci: Klaus Feistl, Ulrich Hiemer, Franz Jüttner, Rainer Lutz, Andreas Niederberger, Christoph Schödl, Robert Sterflinger\nÚtočníci: Jürgen Adams, Manfred Ahne, Christoph Augsten, Michael Betz, Franco de Nobili, Klaus Gotsch, Dieter Hegen, Daniel Held, Georg Holzmann, Ferdinand Strodel, Jens Tosse.\n\nBrankáři: Cleon Daskalakis, Bob O´Connor\nObránci: Pat Ethier, Marc Fusco, Mark Huglen, Dave Jensen, Craig Ludwig\nÚtočníci: Andy Brickley, Bobby Carpenter, Jim Chisholm, Dan Fishback, Jeff Grade, Steve Griffith, John Johannson, Keith Knight, Ed Lee, Kelly Miller, Greg Moore, Brian Mullen, Greg Olson.\n\nKanadu reprezentoval klub Cornwall Royals (QMJHL)\n\nBrankáři: Tom Graovac, Corrado Micalef\nObránci: Fred Arthur, Fred Boimistruck, Eric Calder, Bill Campbell, Gilbert Delorme, Craig Halliday, Robert Savard\nÚtočníci: Scott Arniel, Andre Chartrain, Marc Crawford, Denis Cyr, Jeff Eatough, Guy Fornier, Jean-Marc Gaulin, Doug Gilmour, Dale Hawerchuk, John Kirk, Roy Russell.\n\nBrankáři: Arno Cuder, Andreas Phillip.\nObránci: Konrad Dörn, Rupert Hopfer, Bernard Hutz, Robert Kasan, Martin Platzer, Michael Salat.\nÚtočníci: Ewald Brandstätter, Manfred Frosch, Alexander Gruber, Dieter Haberl, Rudolf Hofer, Herbert Keckeis, Wolfgang Kocher, Günther Koren, Helmut Petrik, Günther Stockhammer, Walter Wolf, Dietmar Zach.\n\nŠampionát B skupiny se odehrál ve Francii, postup na MSJ 1982 si vybojovali Švýcaři.\n\n\n1. Švýcarsko\n2. Norsko\n3. Polsko\n4. Nizozemsko\n5. Dánsko\n6. Jugoslávie\n7. Itálie\n8. Francie\n"}
{"id": "682871", "url": "https://cs.wikipedia.org/wiki?curid=682871", "title": "Lemonade Mouth", "text": "Lemonade Mouth\n\nLemonade Mouth je americký filmový muzikál kanálu Disney Channel z roku 2011. Režírovala jej Patricia Riggen, natočen byl podle stejnojmenného románu od Marka Petera Hughese. Je vyprávěn očima mladé zpěvačky Olivie, která popisuje otci, sedícímu ve vězení, příběh založení její kapely s názvem Lemonade Mouth.\n\nFilm začíná, když do školy přijde nová žákyně, Stella Yamadová, a hned se seznamuje se zdejším režimem, kterému velí ředitel Brenigan. Jeho přístup se jí ani trochu nelíbí. Hned při úvodní řeči proto začne protestovat. Tím si vyslouží školní trest. Po škole se setkává s Wenem, který řekl učiteli, že je blbec po tom, co přítelkyni jeho otce označil za Wenovu matku, Mo, kterou ředitel nachytal za školou, Charliem, který zase trefil na fotbale učitele míčem (ten ovšem chtěl trefit domýšlivého Raye) a samotnou Olívií, která si četla v přístěnku uklizečky, kde neměla co dělat. Jediné, co je pojí, je záhadná Melova organická citronáda z automatu, která jim chutná a povzbuzuje je. Spolu si zazpívají píseň díky zvukům v učebně (klasický muzikál). Učitelka hudby Rezniková, které byla sebrána její učebna kvůli rozšíření tělocvičny, jim navrhne, aby se stali kapelou. Olívie odmítá, protože je trémistka, Mo zase proto, že se bojí svých rodičů, Charlie z podobných důvodů, Stella si myslí že je to blbost. Wen uznává, že nemůže dělat jednočlennou skupinu. S tím se rozejdou. V ten večer se Stella pohádá se svými příbuznými a rozhodne se, že nechce zbytek života být nikdo. Obvolá ostatní a sejdou se v pizzerii, kde se dají dohromady. Start kapely je ze začátku nic moc, ale Stella je přihlásí na haloweenský koncert konkurenční školní kapely Mudslide Crush, které mají dělat předkapelu. Mudslide Crash jsou na ně ale pořádně naštvaní, protože si myslí, že jim chtějí přebrat koncert. Při hádce pak Stella zpěváka Mudslide Crash Raye poprská Melovou citronádou, ten jí za to nazve Limonádová huba (Lemonade Mouth) a už mají název. Na koncertě se Olivie zbaví trémy, ale když Stella začne rozdávat limonádu, Brenigan je vypne a zakáže kapele ve škole hrát. Wen ale kapele zamluví místo v pizzerii, kde se dali dohromady, aby tam zpívali. O to je připraví Ray, který tam vyvolá rvačku. Kapelu postihují najednou samé vážné problémy: Wen částečné oslepne, Charlie si přibouchne prsty do šuplíku, Mo onemocní, Olivie ztratí hlas a všechny je zavřou do vězení, protože Stella protestovala proti odvezení Melova automatu ze školy a všichni se poprali se lidmi kteří automat odváželi. Nakonec se rozhodnou na soutěž talentů Rising Star jít. Po crushském výkonu nastupují oni ale kvůli problémům neodzpívají. To pak překvapivě udělá publikum. Nakonec vše skončí dobře, když na svatbě Wenova otce se Sydney potká Stella Mela, který byl spolužákem Wenova otce. Když se Mel dozví, k čemu Lemonade Mouth inspiroval, tak vyslyší Stellinu žádost a postaví škole novou učebnu hudby. Brenigan pak Stellu označí jako možnou budoucí ředitelku, protože se podobá jemu zamlada. Vše končí odesláním Oliviina dopisu a koncertem Lemonade Mouth v Madison Square Garden.\n\n"}
{"id": "682873", "url": "https://cs.wikipedia.org/wiki?curid=682873", "title": "Program Eněrgija-Buran", "text": "Program Eněrgija-Buran\n\nProgram Buran (, \"Bouře\" ) byl sovětský a později ruský opakovatelně použitelný projekt kosmoplánu, který začal v roce 1974 v Ústředním aerohydrodynamickém institutu v Moskvě a formálně byl ukončen v roce 1993 Borisem Jelcinem pro nedostatek peněz a kvůli složité politické situaci.\n\nSovětský program stavby kosmoplánů MKS (Mnogorazovaja Kosmičeskaja Sistěma, Vícenásobný kosmický systém) začal jako odpověď na americký kosmický program Space Shuttle. Byl to největší a nejdražší program sovětské kosmonautiky. V rámci programu byly kromě kosmoplánu vyvinuty i nosná raketa Eněrgija a letoun Antonov An-225 schopný přepravovat Eněrgiju i samotný kosmoplán. V roce 1988 se uskutečnil první (a poslední) kosmický let kosmoplánu Buran. \n\nOproti americkému programu STS měl program MKS jasnou výhodu v tom, že kosmoplán byl vyvíjen nezávisle na nosné raketě. Ta tedy mohla vynášet do vesmíru libovolný náklad a kosmoplán mohl letět na jakékoliv raketě s odpovídající nosností. Kosmoplán se také výrazně odlehčil díky absenci velkých motorů v zadní části a jednodušší kostře, která nemusela přenášet tah motorů na externí nádrž, jako tomu bylo u raketoplánů. Kosmoplány užívaly jako palivo pro orientační a manévrovací motory směs sintinu (účinnější verze kerosinu) a LOXu.\n\nKosmoplán měl být schopen přistát na jakékoli letištní dráze s dostatečnou délkou, ačkoliv by při tom došlo k jeho poškození. Jeho konstrukce byla totiž vyrobena ze slitiny D16, která se při dlouhodobém opakovaném vystavování vysokým teplotám stávala křehkou. Kosmoplány proto měly 14 uzavíratelných větracích šachet na chlazení konstrukce, z toho však 7 muselo být ve výšce 400 metrů nad zemí uzavřeno, protože nebyly vybaveny prachovým filtrem. Pokud ovšem nebyl kosmoplán do 8 minut od přistání napojen na speciální ventilační jednotku, došlo k nevratnému poškození konstrukce i tak.\n\nProgram MKS vznikl jako odpověď na americký program STS. Ten měl zvýšit maximální hmotnost nákladu vynášeného USA do vesmíru ze 150 asi na 1800 tun a směrem zpět z 0 na 900 tun ročně (čehož nebylo nikdy dosaženo). Plná jedna třetina hmotnosti byla vyhrazena pro Ministerstvo obrany, a tak se sovětské špičky začaly obávat možné vojenské převahy ve vesmíru ze strany USA. Hlavní sovětský konstruktér Valentin Gluško se nejprve stavěl k programu odmítavě, avšak jeho názor nebyl nakonec rozhodující. Sovětská armáda chtěla mít kosmoplány jednoduše proto, že NASA měla raketoplány.\n\nV prvotních plánech měl kosmoplán jen velmi malá křídla a kuželovitý tvar. Kvůli malým manévrovacím schopnostem a velké sestupné rychlosti bylo ale rozhodnuto tvarově se přiblížit americkým raketoplánům. Jako první přišel návrh na letoun-raketoplán OK-120, který měl i velké motory a byl proto zamítnut. Druhý návrh, OK-92 byl již takřka shodný s finální verzí. Ta se od něj lišila absencí záchranných motorů na tuhá paliva.\n\nPrvním a zároveň poslední let kosmoplánu Buran byl úspěšný, avšak k použitelnosti stroje pro lety s lidskou posádkou měl ještě daleko. Zpožďoval se vývoj palivových článků nebo systémů zajišťování životních podmínek na lodi.\n\nPři ekonomické krizi v Sovětském svazu to byl právě program MKS, který byl jako jeden z prvních zastaven. Ukázala se tak naprostá nepotřebnost tohoto programu, protože jakýkoliv úkol bylo možné udělat levněji, jednodušeji a rychleji se stávajícími systémy. Definitivním koncem ruských a sovětských kosmoplánů byl prezidentský dekret Borise Jelcina z 30. června 1993, který zrušil program MKS.\n\nKosmoplánů schopných letu do vesmíru mělo být 5, z toho 3 pro pilotované a 2 pro bezpilotní lety a dále osm testovacích modelů. Přesný počet všech exemplářů i částí je dnes téměř nemožné spočítat. Jejich dnešní využití je různé – slouží jako muzejní exponát, restaurace či jen tak stojí v hangáru.\n\n\n\n\n\n\n\n\n\n\n\n\n\n\n"}
{"id": "682874", "url": "https://cs.wikipedia.org/wiki?curid=682874", "title": "Arne Tiselius", "text": "Arne Tiselius\n\nArne Wilhelm Kaurin Tiselius (10. srpna 1902 Stockholm – 29. října 1971 Uppsala) byl švédský biochemik, který v roce 1948 získal Nobelovu cenu za chemii za „výzkum elektroforézy a adsorpční analýzy“.\n\nStudoval chemii na Uppsalské univerzitě. V roce 1925 se stal výzkumným asistentem v laboratoři Theodora Svedberga a v roce 1930 získal doktorát za studium elektroforézy a bílkovin.\n\nByl ženatý a měl dvě děti. Zemřel na infarkt myokardu.\n\n"}
{"id": "682876", "url": "https://cs.wikipedia.org/wiki?curid=682876", "title": "Majka fialová", "text": "Majka fialová\n\nMajka fialová (\"Meloe violaceus\") je brouk z čeledi majkovitých (Meloidae). Má zkrácené krovky, které jen z části zakrývají zadeček. Při podráždění vylučuje jedovatou tekutinu.\n\nDospělá majka fialová dosahuje velikosti 10–40 mm, přičemž samičky jsou větší než samečkové, neboť mají v břiše uložená vajíčka. Vývoj majky je dosti komplikovaný a způsobuje, že jsou poměrně vzácné. Z vajíček, kterých naklade samička až 10 000, se vylíhne larva (triungulinus), která se přichytí na hostitelský hmyz, obyčejně na včelu. (Toto stadium majky bylo nesprávně určeno jako samostatný druh – včelí veš). Larva se živí včelími vajíčky a potom se přemění do druhého stadia, které se ještě dvakrát svléká. Brzy se přemění na larvu třetího stadia a v tomto stadiu také přezimuje. Na jaře se přemění do čtvrtého stadia, pak se zakuklí a přemění v dospělého brouka. Hostiteli majek jsou většinou blanokřídlí, zejména samotářské včely.\n\nZ nich se líhnou čilé larvičky s ná­padnými drápky a štěty na konci těla – triungulini. Ti hbitě šplhají do květů jarních rostlin, kde číhají na svého budoucího hostitele, samotářskou včelu. Při­chytí se jí a dají se zanést do jejího hnízda, kde vniknou do buněk se včelím vajíčkem, pylem a me­dem. Triungulin vajíčko sežere a promění se v zavalitou larvu, která se živí včelími zásobami. Stěhuje se do další buňky, kde se změní v pakuklu (pseudochrysalis), která vypadá jako beznohá larva, a nakonec v kuklu. Pokud se ovšem triungulin omylem zachytí jiného hmyzu, zahyne. Proto klade majka tolik vajíček.\n\nV nebezpečí, například při dotyku, vylučuje nažloutlou olejovitou tekutinu – hemolymfu – obsahující mizivé množství prudce jedovatého terpenu kantaridinu. Ten je pro člověka smrtelný již v dávce 30 mg v čistém stavu, avšak dávka, kterou vypustí majka je pro dospělého člověka při styku s pokožkou neškodná. V těle majky jsou dle odborníka Igora Malenovského z Ústavu botaniky a zoologie Přírodovědecké fakulty Masarykovy univerzity koncentrace nižší. V minulosti jed často využívali traviči. Po zasažení kůže se postižené místo špatně hojí.\n\nV České republice je výskyt majky fialové charakteristický spíše pro podhorské až horské polohy. Drží výškový rekord čeledi v ČR nálezem téměř na\nvrcholu Sněžky. Druh se sice objevuje i v nížinách, ale pak spíše v lesích v okolí cest mimo plnou sluneční expozici (např. severní strana Pavlovských vrchů).\n\n"}
{"id": "682877", "url": "https://cs.wikipedia.org/wiki?curid=682877", "title": "Adam Hicks", "text": "Adam Hicks\n\nAdam Paul Nielson Hicks (* 28. listopad 1992 Las Vegas, Nevada) je americký herec, raper a tanečník. Nejznámější z role Luthera v seriálu Zeke & Luther a jako Wen ve filmu Lemonade Mouth, které jsou vysílány na Disney channel. Také si zahrál DZ v 2. sérii Jonas LA. Nahrál také nějaké písně např. \"In the Summertime.\" Nyní má spolu-hlavní roli jako třetí král, Boz, v seriálu Královská dvojčata.\n"}
{"id": "682878", "url": "https://cs.wikipedia.org/wiki?curid=682878", "title": "Studijní a vědecká knihovna v Hradci Králové", "text": "Studijní a vědecká knihovna v Hradci Králové\n\n\nPřesto, že se oficiální vznik Studijní a vědecké knihovny v Hradci Králové datuje k roku 1949, je její historie mnohem delší. Prvopočátky zmíněné knihovny lze nalézt již v roce 1896, kdy vzniklo Městské průmyslové muzeum v Hradci Králové, jehož součástí byla i knihovna s čítárnou. Tato knihovna byla největší odbornou knihovnou v Hradci Králové a obsahovala vědeckou literaturu české i zahraniční provenience. Knihovna fungovala téměř padesát let, a to do roku 1841, kdy byla přeměněna na Městskou studijní knihovnu.\n\nDalší zlom v historii knihovny přišel po 2. světové válce, kdy byl její fond předán státu a spolu s fondem Lékařské knihovny posloužil ke vzniku Státní studijní knihovny v Hradci Králové. Knihovna tak zareagovala na snahy o vytvoření širší knihovní sítě a propojení obecních lidových knihoven s knihovnami univerzitními. V roce 1952 však došlo k rozdělení zmíněných knihoven a fond Lékařské knihovny se stal základem pro vznik Vojenské lékařské akademie v Hradci Králové.\n\nV roce 1954 byla knihovna přejmenována na Státní vědeckou knihovnu, toto jméno nesla až do roku 2001, kdy se zřizovatelem knihovny stal Královéhradecký kraj. Dne 27. 9. 2001 bylo jméno změněno naposledy, jeho současná verze zní: Studijní a vědecká knihovna v Hradci Králové (The Research Library in Hradec Králové).\n\nPo celou dobu existence knihovny byla řešena otázka nedostatečných prostor. Nevyhovovala velikost skladových prostor ani místa určená pro služby uživatelům. První krok k vyřešení tohoto problému byl učiněn v roce 1952, kdy bylo knihovně poskytnuto přízemí budovy čp. 626 na Eliščině nábřeží. V roce 1968 pak byla zakoupena zchátralá budova bývalé synagogy.\n\nBudova synagogy se stala sídlem knihovny v roce 1971. Jejímu otevření předcházela celková renovace objektu, která trvala tři roky. Kromě klasických služeb, sídlilo v synagoze také ředitelství knihovny, administrativa, odbor doplňování a zpracování fondů a oddělení informatiky.\n\nV roce 1983 byla otevřena první hala centrálního depozitáře na Pouchově, druhá pak v roce 1996 a třetí roku 1999. Tímto počinem byl vyřešen problém skladových prostor, ale budova synagogy stále neposkytovala dostatečný prostor pro služby uživatelům, chyběl prostor pro volný výběr a studovna se nacházela v čp. 626 na Eliščině nábřeží.\n\nKonec 20. století přinesl knihovně velké množství změn. V roce 1994 bylo schváleno navrácení synagogy židovské obci, objekty rozptýlené na třech místech Hradce Králové přestaly vyhovovat po stránce provozní i finanční a prostory pro služby uživatelům neodpovídaly požadavkům kladeným na knihovnu 21. století. Z těchto důvodů se začalo jednání o výstavbě nového Knihovnicko-informačního centra ,U Přívozu“.\n\n\nNová budova je postavena na rohu ulic Hradecké a U Přívozu. Její lokace je velmi vhodná, nachází se blízko historického centra, těsně sousedí s areálem Univerzity Hradec Králové, několika středními školami a menzou.\n\nBudova má moderní a nadčasový charakter. Její přesný popis pochází z tiskové zprávy z roku 2007: ,Dům je v parteru v místě vstupů do knihovny průchozí. Umožňuje tak volné úhlopříčné propojení Hradecké ulice s nábřežím řeky Orlice a univerzitním areálem. Plášť budovy svým charakterem podtrhuje dynamičnost a čitelnost tvaru (odlitá litera). Plášť je perforován kulatými okny, zvolenými pro jejich schopnost vytvořit intimní a soustředěné vnitřní prostředí. Okna jsou umístěna ve dvou parapetních výškách. Velká prosklení na koncích křídel u Hradecké ulice zakončují a prosvětlují hlavní prostory knihovny. Studovny v posledním patře jsou prosvětleny skleněnými kruhovými světlíky. Objekt je umístěn na betonové ploše, která navazuje na okolní komunikace\".\n\nPůvodně se počítalo s barevnými exteriéry, z technických důvodů (nebyla zajištěna jednolitost barvy) byl knihovně ponechán surový betonový vzhled. Fasády jsou opatřeny antigraffiti nátěrem.\n\nBudova je rozdělena do čtyř křídel (JZ, SZ, JV, SV) a šesti podlaží, z nichž jedno je podzemní. Křídla jsou propojena centrální halou, patra spojuje kruhové schodiště. Východní část knihovny a centrální hala slouží uživatelům, SZ křídlo administrativě a JZ jako skladové prostory. Bezbariérový přístup je možný do všech částí budovy.\n\nV přízemí se nachází vestibul, šatny, Literární kavárna a Galerie U Přívozu. Druhé nadzemní podlaží zahrnuje Internet klub a služební prostory. Ve třetím podlaží je umístěn volný výběr, ve čtvrtém studovna periodik a lístkové katalogy, v pátém volný výběr beletrie, studovna, konferenční sál a učebny. Ve všech patrech jsou zřízeny informační pulty a obrazovky s vyvolávacím systémem, jež se aktivují každých pět minut. Studovny lze najít ve všech patrech. Kromě klasických studijních míst se v knihovně nachází i samostudijní boxy.\n\nBudova není opatřena klasickou klimatizací, využívá se způsobu aktivace betonového jádra. Teplota se zde konstantně pohybuje mezi 15–20 °C.\n\nVnitřek budovy zdobí freska s názvem Evoluce forem od výtvarnice Martiny Novotné. Dílo znázorňuje vývoj forem od buňky, přes rostliny až po vědění. Je to jeden z mála barevných prvků vyskytujících se v interiéru. Stejně jako schodiště a ,informační záložka“ prochází Evoluce forem všemi patry. Barevné komponenty nábytku a podlah dotvářejí jinak strohý obraz betonových stěn.\nVeškeré informace o prostorách knihovny lze nalézt v informačním letáčku s názvem Průvodce po Studijní a vědecké knihovně v Hradci Králové a na webových stránkách knihovny.\n\nV roce 2009 zavítalo do SVKHK 172 988 návštěvníků, z toho 10 191 registrovaných uživatelů. Největší skupinou uživatelů jsou vysokoškolští studenti, dále pak pracující občané se středoškolským vzděláním, pracující občané s vysokoškolským vzděláním, středoškoláci a senioři. Zbytek tvoří děti, lidé se základním vzděláním, cizinci, kolektivní čtenáři a zaměstnanci knihovny.\n\nCelkový počet zaměstnanců knihovny je 84, z toho 74 odborných pracovníků.\n\nVe fondu SVKHK se nachází 1 234 000 publikací, z toho 3040 seriálů.Pro zpracování a správu fondu je používán knihovní systém Aleph verze 18 a pro správu digitalizovaných dokumentů systém Kramerius. Od začátku roku 2010 je spuštěn vzdálený přístup do databází.\n\nUživatelům je k dispozici následující technika: 73 osobních počítačů, 26 OPAC terminálů + 2x internet zdarma, 6 barevných digitálních multifunkčních zařízení, 1 černobílá analogová kopírka, 12 síťových tiskáren, plazmové televize.\nK ochraně objektu a fondu slouží identifikační systém RFID a detekční brány umístěné v centrální hale. Kamerový systém je plně digitalizován.\n\nOdbor služeb funguje ve dvousměnném provozu celý týden, kromě neděle. Počet návštěvníků knihovny je zaznamenáván na detekčních branách u vstupu do knihovny. Průměrný počet návštěvníků v pracovní dny je 666, v sobotu pak 174.\n\nFilozofií knihovny je zpřístupnit co možná nejvíce služeb širší veřejnosti bez nutnosti registrace. Mezi takové služby patří prezenční výpůjčky monografií a periodik, exkurze, kurzy, prohlídky, možnost navštívit Literární kavárnu nebo Galerii U Přívozu nebo některou z pořádaných akcí (filmový klub, přednášky, semináře, besedy, atd.).\n\nSVKHK zajišťuje absenční i prezenční výpůjční služby. V roce 2009 se uskutečnilo 409 625 absenčních výpůjček, prezenční výpůjčky se nesledují.\n\nČtenáři mají možnost půjčování monografií z volného výběru nebo ze skladu. Pro větší komfort uživatelů byl pořízen selfcheck a box na vracení knih Herbie.\n\nVe studovně periodik si mohou uživatelé prezenčně vypůjčit odborné časopisy, časopisy pro volný čas i noviny. Tuto část knihovny mohou během dne navštěvovat i nezaregistrovaní čtenáři.\n\nVe volném výběru periodik a odborných monografií je užito dvojích signatur. Řadí se systematicky (podle MDT) i formátově. Beletrie je řazena abecedně podle jmen autorů.\n\nUživatelé mohou dotazy podávat osobně, telefonátem nebo emailem.\n\nKnihovna má přístup do 10 databází: ASPI, ČSN online, EBSCOhost, Infobanka ČTK, Library PressDisplay, Manuscriptorium, OCLC - Wilson Select, ProQuest, SpringerLink, TamTam. Registrovaní uživatelé se k nim mohou přihlásit i mimo knihovnu. Dále SVKHK vytváří svou vlastní databázi s názvem Významná regionální výročí.\n\nVe 4. a 5. podlaží je možnost wifi připojení k internetu zdarma. Ve 2. patře se nachází Internetový klub, ve kterém je pro uživatele připraveno 18 osobních počítačů.\n\nKnihovna umožňuje samoobslužné kopírovaní na strojích ve 3., 4., a 5. podlaží.\n\nKnihovna pořádá přednášky, besedy, výstavy, akce pro studenty a mladé lidí, akce pro seniory a Filmový klub. Tyto aktivity probíhají nejen v konferenčním sále, ale i v Galerii U Přívozu, v ostatních prostorách knihovny (výstavy) a v blízkém okolí.\nZ iniciativy studentů vznikl také projekt s názvem Kreativní knihovna. Tato skupinka mladých lidí realizuje akce na podporu SVKHK po celém městě. Dne 12. 3. 2010 se v obchodním centru Futurum uskutečnila propagační akce s názvem Poezie v betonu. Členové kreativního týmu tam na dvě minuty ztvárnili sochy čtoucí nebo držící knihy a modré záložky. Další podobnou událostí byl například Den proti hluku nebo demonstrace proti současné barvě budovy SVKHK, jíž uspořádali studenti hradecké univerzity.\n\nBudova SVKHK je svou architekturou atraktivní pro filmaře. Knihovna se stala kulisou při natáčení reklamy, ve které vystupovala hollywoodská hvězda Catherine Zeta-Jones a česká herečka Markéta Hrubešová.\n\nMezi základní služby, jež SVKHK jako krajská knihovna poskytuje ostatním knihovnám, patří: poradenská a konzultační činnost, metodické návštěvy, porady, vzdělávání knihovníků, semináře, exkurze, odborné praxe a mnoho dalších.\n\nVýběr publikací vydaných mezi léty 1991 – 2009.\n\n\n\n"}
{"id": "682882", "url": "https://cs.wikipedia.org/wiki?curid=682882", "title": "Dimitri Pätzold", "text": "Dimitri Pätzold\n\nDimitri Andrejevič Pätzold (* 3. února 1983, Öskemen, Sovětský svaz) je německý hokejový brankář hrající v týmu Hannover Scorpions v německé lize DEL.\n\nPätzold se narodil v dnešním Kazachstánu a tehdejším Sovětském svazu, ale sám byl příslušníkem německého etnika. Po pádu Sovětského svazu a ustavení kazašsko-ruských hranic, se Pätzold ve svých 13 letech odstěhoval do Německa. Tam si jej vyhlídli skauti týmu Kölner Haie. Poté začal hrát německou juniorskou Deutsche Nachwuchsligu za tým KEC. Krátce poté byl přijat do německé juniorské reprezentace a mohl hrát na Mistrovství světa juniorů 2000. Před sezónou přišel do týmu Kölner Haie, který hrál německou nejvyšší soutěž Deutsche Eishockey Ligu. V týmu, se ale přes konkurenci Andrewa Vernera a Josepha Heißa neprosadil a chytal v nižší lize za TSV Erding.\n\nV draftu NHL 2001 byl vybrán na 107. místě týmem San Jose Sharks. Na konci sezóny 2001/02 slavil s týmem KEC vítězství v německém poháru. V týmu působil jako náhradník Chrise Roglese. Rok před tím, než odešel do zámoří působil v Adleru Mannheim. Mezi roky 2003 a 2006 hrál v Clevelandu Barons, což byl farmářský klub týmu NHL San Jose Sharks. Během sezóny 2005–06 byl Pätzold poprvé povolán do San José, když se zranil Vesa Toskala, ale nenastoupil a zastával pouze pozici náhradníka Jevgenije Nabokova. Od podzimu 2006 hrál Pätzold za novou farmu týmu San José − Worcester Sharks, kde tvořil brankářské trio s německým kolegou Thomasem Greissem a s Kanaďanem Nolanem Schaeferem. 4. března 2007 byl Pätzold opět povolán do NHL, kde ale opět nechytal. Po vypadnutí Worcesteru v 1. kole playoff AHL nominoval Pätzolda Uwe Krupp do německé reprezentace na Mistrovství světa 2007 v Moskvě.\n\nV létě roku 2007 podepsal Pätzold se San José jednoletou smlouvu. Na tréninkovém kempu před sezónou 2007/08 bojoval Pätzold po odchodu Vesy Toskaly do Toronta o post brankářské dvojky San Jose s Thomasem Greissem. Ve třetím zápase Pätzold debutoval v NHL, když po 48 minutách vystřídal Jevgenije Nabokova. V polovině ledna 2008 byl odeslán na farmu. Po sezóně mu San Jose Sharks neprodloužili kontrakt a Pätzold odešel hrát do východoevropské ligy KHL za tým Viťaz Čechov. V sezóně 2008/09 odchytal v prvních 16 zápasech pouze jedno nepovedené utkání a v klubové hierarchii klesl až na pozici třetího brankáře. Poté odešel v polovině sezóny do Německa, kde podepsal smlouvu s Hannoverem Scorpions. Před sezónou 2009/10 podepsal dvouletou smlouvu s týmem ERC Ingolstadt, ale po jedné sezóně byla smlouva zrušena a Pätzold podepsal jednoletou smlouvu se Straubingem Tigers. Před sezónou 2011/12 podepsal znova smlouvu s Hannoverem Scorpions.\n\n\n"}
{"id": "682885", "url": "https://cs.wikipedia.org/wiki?curid=682885", "title": "Worldwide Texas Tour", "text": "Worldwide Texas Tour\n\nWorldwide Texas Tour: Taking Texas to the People bylo koncertní turné americké blues rockové skupiny ZZ Top, konané v letech 1976–1977. Skupina při tomto turné odehrála celkem 71 koncertů po Spojených státech amerických.\n\n"}
{"id": "682888", "url": "https://cs.wikipedia.org/wiki?curid=682888", "title": "Otto Diels", "text": "Otto Diels\n\nOtto Paul Hermann Diels (23. ledna 1876 Hamburk – 7. března 1954 Kiel) byl německý chemik, který v roce 1950 spolu s Kurtem Alderem získal Nobelovu cenu za chemii za „objev a vývoj cykloadiční syntézy“ (Dielsova–Alderova reakce).\n\nZískal doktorát z chemie na Humboldtově univerzitě pod vedením Hermanna Fischera. Do roku 1916 učil na Humboldtově univerzitě a poté až do roku 1945 na Kielské univerzitě. Dva jeho synové zemřeli při druhé světové válce.\n\n"}
{"id": "682892", "url": "https://cs.wikipedia.org/wiki?curid=682892", "title": "Mistrovství světa juniorů v ledním hokeji 1982", "text": "Mistrovství světa juniorů v ledním hokeji 1982\n\nMistrovství světa juniorů v ledním hokeji 1982 se konalo 22. prosince 1981 až 2. ledna 1982 v USA a Kanadě.\n22.12.1981\nKanada - Finsko 5:1\nŠvédsko - Švýcarsko 17:0\nSSSR - SRN 12:3\nČSSR - USA 6:4\n23.12.1981\nKanada - Švédsko 3:2\nFinsko - Švýcarsko 14:2\nUSA - SRN 8:1\nČSSR - SSSR 3:2\n26.12.1981\nKanada - SSSR 7:0\nUSA - Švýcarsko 6:3\nŠvédsko - SRN 5:1\nČSSR - Finsko 5:1\n27.12.1981\nKanada - USA 5:4\nŠvédsko - ČSSR 6:4\nSSSR - Švýcarsko 11:1\nFinsko - SRN 6:4\n29.12.1981\nKanada - SRN 11:3\nČSSR - Švýcarsko 16:0\nSSSR - USA 7:0\n30.12.1981\nFinsko - Švédsko 9:6\n31.12.1981\nČSSR - SRN 7:1\nFinsko - SSSR 6:3\nŠvédsko - USA 4:2\n1.1.1982\nKanada - Švýcarsko 11:1\n2.1.1982\nSRN - Švýcarsko 6:5\nSSSR - Švédsko 7:2\nFinsko - USA 8:4\nKanada - ČSSR 3:3\n\n Kanada\n\nBrankáři: Mike Moffat, Frank Caprice\nObránci: Garth Butcher, Paul Boutillier, Carey Wilson, James Patrick, Gord Kluzak, Randy Moller\nÚtočníci: Mike Moller, Dave Morrison, Mark Morrison, Pierre Rioux, Bruce Eakin, Todd Strueby, Mark Habscheid, Scott Arniel, Paul Cyr, Gary Nylund, Moe Lemay, Troy Murray.\n\nBrankáři: Václav Fürbacher, Peter Harazim\nObránci: Václav Baďouček, Karel Soudek, Mojmír Božík, Petr Kasík, Antonín Stavjaňa, František Musil\nÚtočníci: Jiří Dudáček, Vladimír Růžička, Milan Eberle, Rostislav Vlach, Vladimír Svitek, Kamil Přecechtěl, Ivan Dornič, Ludvík Kopecký, Petr Rosol, Tomáš Jelínek, Jaroslav Hauer, Pavel Prorok.\n\nBrankáři: Kari Takko, Jukka Tammi\nObránci: Timo Jutila, Hannu Henriksson, Harri Laurila, Heikki Leime, Markus Lehto, Jari Munck, Simo Saarinen, Hannu Virta\nÚtočníci: Pekka Järvelä, Hannu Järvenpää, Risto Jalo, Harry Nyström, Jose Pekkala, Sakari Petäjäaho, Arto Sirviö, Raimo Summanen, Petri Skriko, Teppo Virta, Esa Tommila\n\nBrankáři: Andrej Karpin, Vitālijs Samoilovs\nObránci: Jevgenij Bělov, Ilja Bjakin, Svjatoslav Chalizov, Konstantin Kurašov, Igor Stělnov, Vladimir Tjurikov\nÚtočníci: Sergej Jašin, Sergej Kudašov, Sergej Kucin, Sergej Odincov, Sergej Prjachin, Jevgenij Rošin, Anatolij Semjonov, Oleg Starkov, Jevgenij Stepa, Leonid Truchno, Michail Vasiljev.\n\nBrankáři: Åke Liljebjörn, Peter Åslin\nObránci: Peter Andersson, Lennart Dahlberg, Jens Johansson, Mats Lusth, Robert Nordmark, Ove Pettersson, Ulf Samuelsson\nÚtočníci: Jonas Bergqvist, Kjell Dahlin, Per-Erik Eklund, Michael Hjälm, Anders Johnson, Martin Linse, Peter Madach, Peter Nilsson, Magnus Roupé, Anders Wikberg, Jens Öhling.\n\nBrankáři: Jon Casey, John Vanbiesbrouck\nObránci: Chris Guy, Phil Housley, Chris Chelios, Tom Kurvers, Dan McFall, Venci Sebek\nÚtočníci: Rick Erdall, Kevin Foster, Scott Fusco, Dan Gerarden, Tom Herzig, Tony Kellin, Charlie Lundeen, Mark Maroste, Corey Millen, Kelly Miller, Mike O´Connor, Tim Thomas.\n\nBrankáři: Josef Bornträger, Joseph Heiss\nObránci: Boris Capla, Klaus Feistl, Ulrich Hiemer, Franz Jüttner, Andreas Niederberger, Robert Sterflinger, Peter Weigl\nÚtočníci: Michael Betz, Hans-Georg Eder, Robert Hammerle, Dieter Hegen, Franz Kummer, Edgar Lill, Helmut Patzner, Alexander Schnöll, Peter Stankovic, Jens Tosse, Joe Wasserek.\n\nBrankáři: Ludwig Lemmenmeier, Cedric Lengacher, Renato Tosio\nObránci: Andreas Beutler, Patrice Brasey, Urs Burkart, Bruno Hidber, Yvan Griga, Richard Jost, Jürg Marton, Yves Schwartz\nÚtočníci: Alfred Bosch, Jörg Eberle, Philippe Giachino, Pierre Girardin, Eric Jeandupeux, Willy Kohler, Thomas Meyer, Peter Moser, Sergio Soguel, Roman Wäger.\n\nŠampionát B skupiny se odehrál v Nizozemsko, postup na MSJ 1983 si vybojovali Norové.\n\n Norsko - Rakousko 3:2\n\n Japonsko - Dánsko 6:4\n\n Francie - Itálie 6:2\n\n Nizozemsko - Jugoslávie 6:3\n1. Norsko\n2. Rakousko\n3. Japonsko\n4. Dánsko\n5. Francie\n6. Itálie\n7. Nizozemsko\n8. Jugoslávie\n"}
{"id": "682894", "url": "https://cs.wikipedia.org/wiki?curid=682894", "title": "Zákon o advokacii", "text": "Zákon o advokacii\n\nZákon o advokacii je název zákona č. 85/1996 Sb., který je základní právní úpravou výkonu advokacie, tedy soustavného poskytování právních služeb za úplatu, stejně jako postavení advokátů, advokátní komory, advokátních koncipientů a působnosti advokátů ze zemí EU na českém území. Tento zákon nahradil nejen dosavadní zákon č. 128/1990 Sb., o advokacii, ale i zákon č. 209/1990 Sb., o komerčních právnících a právní pomoci jimi poskytované, a z dosavadních komerčních právníků se tak stali standardní advokáti.\n\nZákon se člení na osm částí, některé části se dále člení na hlavy:\n\n"}
{"id": "682897", "url": "https://cs.wikipedia.org/wiki?curid=682897", "title": "Belphegor: Fantom Louvru", "text": "Belphegor: Fantom Louvru\n\nBelphegor: Fantom Louvru (v originále \"Belphégor, le fantôme du Louvre\") je francouzský hraný film z roku 2001, který natočil režisér Jean-Paul Salomé. Děj se odehrává v pařížském Louvru. Námět je založen na románu Arthura Bernèda z roku 1927 a byl již v roce 1965 zpracován jako francouzský televizní seriál.\n\nV roce 1935 je nalezena staroegyptská mumie a převezena do Louvru. Vědkyně Glenda Spenderová ji o 70 let později zkoumá a zjistí, že nikde na sarkofágu není uvedeno jméno mrtvého, takže jeho duch nemůže nalézt klidu. Naproti Louvru bydlí Lisa, která při stavebních pracích objeví ve sklepě otvor, kterým se jí podaří proniknout v noci do muzea. Spolu s ní se vydá i mladý elektrikář Martin, kterého poznala krátce předtím kvůli výpadkům proudu při stavebních pracích v Louvru. Když se společně procházejí Louvrem, spustí alarm, takže se snaží utéct zpět z muzea. Přitom je ale Lisa napadena duchem mumie. Od té chvíle Lisa jako Belfegor v noci straší v muzeu a hledá zde artefakty mrtvých. Po několika úmrtích je vyšetřováním pověřen vysloužilý policista Verlac. Ten měl s Belphegorem co do činění již dříve, ale tehdy se mu nepodařilo případ objasnit. Jednou v noci je Belphegor chycen. Lisa se tak ocitne ve vojenské nemocnici. Díky objevům Martina, Verlaca a egyptoložky Glendy zjistí v Louvru stopy vedoucí k identitě Belphegora. Musí provést staroegyptský pohřební rituál, aby ducha mumie poslali do záhrobí. Poté, co tento rituál v Louvru vykonají, duch uniká z těla Lisy. Otevřenou branou do záhrobí odletí také další duchové z mumií uložených v Louvru, které proletí kolem obelisku na náměstí Svornosti.\nFilm byl prvním celovečerním filmem, který získal povolení natáčet přímo v prostorách muzea Louvre. V epizodní roli ženy na hřbitově se objevila Juliette Gréco, která hrála i v televizním seriálu z roku 1965.\n\n"}
{"id": "682899", "url": "https://cs.wikipedia.org/wiki?curid=682899", "title": "William Giauque", "text": "William Giauque\n\nWilliam Francis Giauque (12. května 1895 Niagara Falls – 28. března 1982 Berkeley) byl americký chemik, který v roce 1949 získal Nobelovu cenu za chemii za „příspěvky na poli chemické termodynamiky“. Prakticky celé své vzdělávání a kariéru strávil na Kalifornské univerzitě v Berkeley.\n\nNarodil se v Kanadě, ale jeho rodiče byli Američané, a tak se vrátili zpět do USA. Navštěvoval státní školy převážně v Michiganu. Po smrti jeho otce v roce 1908 se s rodinou přestěhoval zpět do Niagara Falls. Tam vystudoval Niagara Falls Collegiate Institute a začal pracovat v různých elektrárnách, ale nebyl moc úspěšný.\n\nNakonec ho ale přijala Hooker Electro-Chemical Company v Niagara Falls v New Yorku, kde byl zaměstnán v laboratoři. Práce ho bavila a rozhodl se stát chemickým inženýrem.\n\nPo dvou letech ve firmě začal studovat na Kalifornské univerzitě v Berkeley, kde v roce 1920 získal titul B.S. (Bachelor of Science, bakalář věd). V roce 1922 získal Ph.D. v chemii.\n\nI když se původně chtěl stát inženýrem, začal se pod vlivem Gilberta N. Lewise zajímat o výzkum. Díky svým vynikajícím výsledkům se stal v roce 1922 v Berkeley instruktorem chemie a po několika letech různých stupňů profesury se v roce 1934 stal plnohodnotným profesorem chemie. Do důchodu odešel v roce 1962.\n\nPři práci na Ph.D. se začal zajímat o třetí termodynamický zákon. Hlavním cílem jeho výzkumů bylo pomocí testů dokázat, že tento zákon je základním přírodním zákonem. V roce 1926 vymyslel metodu, pomocí které by šlo pozorovat teploty menší než jeden kelvin. K tomuto účelu vynalezl vlastní magnetický chladič a k absolutní nule se přiblížil blíže, než mnoho vědců považovalo za možné.\n\nJeho výzkum entropie kyslíku vedl k objevu izotopů kyslíku 17 a 18 v Zemské atmosféře.\n\nV roce 1932 si vzal Muriel Frances Ashleyovou, se kterou měl později dva syny.\n\n"}
{"id": "682903", "url": "https://cs.wikipedia.org/wiki?curid=682903", "title": "Advokátní tarif", "text": "Advokátní tarif\n\nAdvokátní tarif je zkrácený název vyhlášky Ministerstva spravedlnosti č. 177/1996 Sb., o odměnách advokátů a náhradách advokátů za poskytování právních služeb (advokátní tarif). Tato vyhláška reguluje smluvní i mimosmluvní odměny, které náleží advokátům při poskytování jejich právních služeb, stejně jako náhrady jejich hotových výdajů a náhrady za promeškaný čas. \n\nAdvokátní tarif je obecným právním předpisem, v případě zastupování v občanském soudním řízení platila až do 7. května 2013 přednostně speciální vyhláška č. 484/2000 Sb., tzv. přísudková, kterou se stanovila paušální sazby výše odměny za zastupování účastníka advokátem nebo notářem při rozhodování o náhradě nákladů v občanském soudním řízení a která byla zrušena nálezem Ústavního soudu sp. zn. Pl. ÚS 25/12, č. 116/2013 Sb. Poté advokátní tarif opět platí pro všechna soudní řízení.\n\nAdvokátní tarif se člení na šest částí:\n\n"}
{"id": "682908", "url": "https://cs.wikipedia.org/wiki?curid=682908", "title": "Směrový radiozaměřovač", "text": "Směrový radiozaměřovač\n\nSměrový radiozaměřovač, nebo též RDF (z anglického \"Radio Direction Finder\") je přístroj, který pomocí otočné směrové antény slouží k určení směru ke zdroji radiových vln. Tím lze zjistit vlastní polohu (jsou-li k dispozici nejméně dva zdroje neležící v jedné přímce s radiozaměřovačem) a jako navigační prostředek se takto používá v letectví a lodní dopravě. Směrový radiozaměřovač ale může sloužit i k zjištění polohy vysílače (je-li provedeno více měření z několika míst, pak hledaný vysílač leží v průsečíku naměřených směrů). Toho lze využít například při záchranných operacích, jestliže má oběť funkční radiomaják. Rovněž toho bylo využíváno například ve druhé světové válce při hledání ilegálních vysílaček, či pro sledování pohybu nepřátelských plavidel.\n\nSpeciálním případem je vysokofrekvenční směrový radiozaměřovač (\"High Frequency Direction Finding\", HF/DF), Spojenci nazývaný \"huff-duff\", který významnou měrou přispěl k vítězství Spojenců v bitvě o Atlantik.\n\n"}
{"id": "682910", "url": "https://cs.wikipedia.org/wiki?curid=682910", "title": "Trent Whitfield", "text": "Trent Whitfield\n\nTrenton Grant Whitfield (* 17. června 1977 v Estevan, Saskatchewan) je kanadský hokejový trenér a bývalý hokejový útočník.\n\nV roce 1996 byl draftován do NHL ve 4.kole (celkově 100.) týmem Boston Bruins kdy ještě působil v týmu Spokane Chiefs v lize WHL (1993/98). S Bostonem odmítal podepsat smlouvu a vrátil se zpět do Spokane Chiefs kde odehrál poslední dvě sezóny, poté podepsal kontrakt s týmem Washington Capitals jako volný hráč. Nejdřív hrával na farmách v ECHL v týmu Hampton Roads Admirals ve kterém odehrál jednu sezónu 1998/99 a v AHL v týmu Portland Pirates. V sezóně 1999/2000 měl debut v NHL v týmu Caps v play off ve čtvrtfinálové konferenci proti týmu Pittsburgh Penguins. V Capitals a na farmě v Pirates hrával až do sezóny 2004/05 ale během sezóny 2001/02 odehrál jeden zápas za tým New York Rangers. 2. srpna 2005 podepsal smlouvu s týmem St. Louis Blues jako volný hráč. Poté co odehrál 30 zápasů v Blues byl poslán na farmu do AHL do týmu Peoria Rivermen kde odehrál čtyři sezóny (2005/09) a v poslední sezóně 2008/09 byl jmenován kapitánem týmu a ustanovil šest rekordů v týmu Peoria Rivermen. 13. července 2009 podepsal dvouroční smlouvu s Boston Bruins, který ho v roce 1996 draftoval. Do začátku nového ročníku 2009/10 začal na farmě v Providence Bruins kdy odehrál šest zápasů, poté byl povolán do týmu Boston Bruins na sedm zápasů, pak byl poslán zpět na farmu do Providence Bruins kde hrával až do 3. ledna 2010, kdy byl povolán zpět do Boston Bruins až do 29. ledna 2010 kdy byl opět poslán zpět na farmu Providence hrával až do 21. března 2010 pak zbytek sezóny dohrál v Boston Bruins. V následující sezóně si 22. srpna 2010 roztrhl achillové šlachy, a kvůli tomu stihl odehrál jen 45 zápasů za Providence Bruins . 2. července 2011 prodloužil smlouvu s Bruins na další dva roky. Za Boston odehrál poslední zápas v sezoně 2011/12, následující rok strávil pouze na jejich farmě. Poslední rok své kariéře strávil v italském klubu HC Bolzano, který hrával Rakouskou nejvyšší soutěž.\n\nPo ukončení hráčské kariéry trénoval v sezoně 2014/15 klub Portland Pirates vystupujícím v lize AHL. V klubu plnil roli asistenta hlavního trenéra Ray Edwards. Od roku 2015 působí v klubu Calgary Hitmen jako asistent trenéra.\n\n\n\nKlubový rekord Peoria Rivermen\n\n"}
{"id": "682914", "url": "https://cs.wikipedia.org/wiki?curid=682914", "title": "Codnor Castle", "text": "Codnor Castle\n\nCodnor Castle je zřícenina hradu ze 13. století v Derbyshiru v Anglii, nacházející se asi jednu míli od vesnice Codnor. Ačkoliv je hrad kulturní památkou, v roce 2008 byl zařazen na seznam ohrožených památek.\n\nHrad, složený z hradní věže a opevnění, byl založen Williamem Peverelem. Nachází se ve výšce asi 130 metrů nad mořem. Do současnosti se dochovaly pouze zbytky dříve mohutného hradu. Ten se skládal z třípatrové hradní věže, silné výplňové zdi a příkopu, lemovaného kruhovými věžemi. Vnější opevnění je na nižší úrovní a bylo přistavěno až později. Hrad nabízí rozhled na Erewashské údolí a hrabství Derbyshire a Nottinghamshire. Původně měl hluboký hradní příkop a na jeho východní straně se nacházelo velké množství stromů, které jsou však nyní vykácené. Na západní straně byl dvůr, silně opevněný mohutnými kruhovými věžemi s cimbuřím. Ve zbytcích ruin je znát, že vnější opevnění obsahovalo střílny, jež mohly v případě nutnosti využít lučištníci.\n\nPrvní dochovaná zmínka o Codnoru pochází z roku 1086, kdy podle Knihy posledního soudu patřilo Codnorské panství Williamu Peverelovi. Kolem roku 1202 ho vlastnil Henry de Grey, potomek normanského rytíře Anchetila de Greye. Mezi Henryho potomky patří dlouhá linie pánů Greyů z Codnoru, pánů Greyů z Ruthynu, Wiltonu a Rotherfieldu, Jana Greyová, Earlové ze Stamfordu a vyhynulé rody hrabat ze Suffolku a Kentu. Henryho syn Richard sídlil v Codnoru a byl baronem věrným anglickému králi Jindřichovi III. Bojoval za Eduarda II., jenž v březnu 1322 Codnor Castle navštívil, ve skotských válkách. Během vlády Eduarda III. byl Richard povolán do bitvy proti Skotům, ale protože byl starý, poslal svého nejstaršího syna Johna Greye, který se v bitvách vyznamenal a našel u Eduarda III přízeň. Po smrti Richarda zdědil Codnor Castle právě John de Grey. Spolu s Williamem D'Eincourtem velel v případě invaze všem rytířům z Derbyshiru] a Nottinghamshiru. Svému králi sloužil i ve Flandrách. Za své služby králi v Anglii i Francii byl John de Grey jmenován členem parlamentu, jímž byl až do své smrti roku 1392. Poté byl správcem hradu Codnor Johnův pravnuk Richard de Grey, který stejně jako jeho předci věrně sloužil svému králi. Společně s Jindřichem V. bojoval ve Francii a účastnil se i obléhání Harfleur. Po Richardovi v linii pánů hradu Codnor pokračoval jeho syn John, ten zemřel ve stejném roce jako jeho vlastní syn, a proto po něm následoval jeho bratr Henry. Pro pokus ovlivnit volby v Derby byl Henry potrestán králem a v březnu 1441 byl omilostněn.\n\nKdyž Henry zemřel, nastoupil po něm jeho v té době devítiletý syn, také Henry Grey. Ten byl posledním z rodu Greyů. Účastnil se mnoha bitev během válek růží a nakonec zemřel roku 1496 v Easteru. Jelikož neměl přímé potomky, odkázal Codnor Castle svému strýci Johnu Zouchovi. Sir John Zouche z Codnoru byl třikrát Derbyshirským vysokým šerifem. Hrad zůstal ve vlastnictví Zouchova rodu do doby, než roku 1634 rodina svůj majetek rozprodala a emigrovala do Virginie. Poté hrad vlastnil yorský arcibiskup, jehož vnuk ho v roce 1692 prodal siru Streynshamu Masterovi. To byl poslední člověk, který Codnor Castle obýval. Přesto hrad zůstal v rukou jeho potomků až do počátku 19. století.\n\nDnes jsou pozůstatky hradu Codnor jen křehkými ruinami a některé vysoké zdi jsou podepřené lešením. Značky na obvodním oplocení upozorňují, že místo je ve vlastnictví britské společnosti UK Coal a vstup veřejnosti je zakázán. Pohled na zříceninu je však dobrý i z blízkých stezek.\n\nV červnu 2007 provedl tým ze seriálu Time Team (program britského Kanálu 4) archeologický výzkum u hradu a dosáhl zajímavých výsledků. Tím nejzajímavějším úspěchem byl objev skvěle zachované středověké zlaté mince v hradním příkopu. Tato mince je nyní vystavena v Derbském muzeu.\n\n"}
{"id": "682915", "url": "https://cs.wikipedia.org/wiki?curid=682915", "title": "1969 ve filmu", "text": "1969 ve filmu\n\n\n\n\n\n\n\n\n"}
{"id": "682918", "url": "https://cs.wikipedia.org/wiki?curid=682918", "title": "Linie následnictví řeckého trůnu", "text": "Linie následnictví řeckého trůnu\n\nNáslednictví řeckého trůnu probíhá podle mužské (kognatické) primogenitury, tj. trůn dědí nejstarší syn krále, popř. vnuk, poté mladší synové či vnuci a poté nejstarší dcera a poté mladší dcery.\n\nŠpanělská královna Sofie (sestra Konstantina II.), britský princ manžel Princ Philip, vévoda z Edinburghu (vnuk Jiřího I.) a princ Michael (vnuk Jiřího I.) se všichni vzdali práva na řecký trůn pro sebe a své potomky předtím než se přiženili do cizích královských rodin či v případě prince Michaela, který se oženil morganaticky.\n\nVšichni potomci krále Konstantina II. a královny Anne-Marie jsou přes její rodiče v linii následnictví britského trůnu (Anne-Marie přibližně 260 místo). Zároveň Konstantin II. a jeho sestry jsou díky své matce Frederice Hannoverské také v této linii následnictví, ale přibližně o 200 pozic dále. Reálná šance kteréhokoliv člena původem z řecké královské rodiny obsadit britský trůn je tak minimální.\n\nLinie následnictví řeckého trůnu je následující:\n"}
{"id": "682919", "url": "https://cs.wikipedia.org/wiki?curid=682919", "title": "Hříbek (pomůcka)", "text": "Hříbek (pomůcka)\n\nHříbek je pomůcka používaná při zašívání (látání, štupování) ponožek. Nejčastěji je vyrobena ze dřeva. Hříbek se vloží do spravované ponožky tak, aby se tkanina okolo spravované díry napnula na kloboučku. Klobouček tak slouží jako podklad látky a umožňuje zalátání ponožky.\n"}
{"id": "682922", "url": "https://cs.wikipedia.org/wiki?curid=682922", "title": "Velké národní divadlo v Pekingu", "text": "Velké národní divadlo v Pekingu\n\nVelké národní divadlo (čínsky 国家大剧院, pchin-jinem Guó jiā dà jù yuàn , v českém přepisu Kuo-ťia ta ťü-jüan) je architektonicky velmi originální budova v centru čínského hlavního města Pekingu, jejíž slavnostní otevření se uskutečnilo po šesti letech stavby, v prosinci 2007. Její podobu navrhl francouzský architekt Paul Andreu.\n\nBudova má podobu polovičního elipsoidu, obklopeného umělým jezerem, v němž se symetricky odráží; vzniká tak iluse, že má oválný tvar. Jde o obrovskou kupoli, v níž se nacházejí sály pro operu (2416 míst), pro koncerty (2017 míst) a pro divadelní představení (1040 míst). Vnější konstrukce je z titanu a skla, jejichž kombinace visuálně evokuje tradiční čínský symbol pro jin a jang. Pro svůj tvar bývá často přezdívána \"Vejce\".\n\nStavba se nachází v historické části města v obvodě Si-čcheng; v bezprostřední blízkosti Náměstí Nebeského klidu.\n\n"}
{"id": "682926", "url": "https://cs.wikipedia.org/wiki?curid=682926", "title": "Paul Andreu", "text": "Paul Andreu\n\nPaul Andreu (10. července 1938, Caudéran, Francie – 11. října 2018 Paříž) byl francouzský architekt, autor 50 letištních budov a dalších staveb.\n\nDo světového povědomí vstoupil především jako autor letiště Kansai u Ósaky (otevřeno 1994) a Velkého národního divadla v Pekingu (2007). Mezi jeho další realizované stavby patří například letiště v Charlese de Gaulla v Roissy, v Nice, v Bordeaux, v Pointe-à-Pitre, v Jakartě, v Káhiře, v Dar es Salaamu, v Bruneji, anebo terminál na francouzské straně tunelu pod kanálem La Manche.\n\nPaul Andreu byl rovněž autorem několika knih.\n\n\n\nOdborné knihy\n\nBeletrie\n\n\n"}
{"id": "682930", "url": "https://cs.wikipedia.org/wiki?curid=682930", "title": "X (album, Kylie Minogue)", "text": "X (album, Kylie Minogue)\n\nX je desáté studiové album australské zpěvačky Kylie Minogue. Předcházel mu singl \"2 Hearts\" a celosvětově vydáno bylo v listopadu 2007. Americká edice \"X\" se uskutečnila v dubnu 2008.\n\n\n\n"}
{"id": "682931", "url": "https://cs.wikipedia.org/wiki?curid=682931", "title": "Podílové těleso", "text": "Podílové těleso\n\nPodílové těleso oboru integrity je v algebře označení pro zobecnění konceptu, kterým se z okruhu celých čísel získává těleso racionálních čísel. Jeho nejjednodušší formální definice říká, že podílové těleso oboru integrity \"R\" je nejmenší těleso, které okruh \"R\" obsahuje. Prvky podílového tělesa mají podobu \"a/b\", kde \"a\" a \"b\" jsou prvky \"R\" a \"b≠0\".\n\n"}
{"id": "682933", "url": "https://cs.wikipedia.org/wiki?curid=682933", "title": "Otto Matoušek", "text": "Otto Matoušek\n\nOtto Matoušek, křtěný Otto Josef Matoušek (3. prosince 1890 Plzeň – 3. března 1977 České Budějovice), byl český malíř a legionář. O. Matoušek patří mezi nejvýznamnější české malíře působící na jihu Čech.\n\nPatří k zakladatelům prvé jihočeské organizace Sdružení jihočeských výtvarníků a byl členem spolku Myslbek. Jeho malířská i grafická tvorba je ovlivněna japonskou grafikou. Výtvarně zpracoval také materiály pro čsl. legie. Jeho tvorba je také spojena a jihočeskou krajinou. Známé jsou především jeho dřevoryty a linoryty znázorňující výjevy z I. a II. odboje, desky na legionářské časopisy \"Za svobodu\", legionářské pohlednice či obrazové prémie. Jeho čtyři cykly linorytů byly často součástí nejedné legionářské výstavy (především v jižních Čechách) do roku 1938. Některé jeho práce byly umístěny v předválečné výzdobě Památníku osvobození na pražském Vítkově. O. Matoušek byl také jeho náčelníkem.\n\nJihočeské vojáky-umělce spjaté s čsl.legiemi tvořil spolu s majorem Matouškem sochař Otto Birma (*1892), malíř Jan Kojan (*1886), výtvarník Václav Švec (*1886), výtvarník a pedagog v Českých Budějovicích Otakar Trčka (*1883). Ze severních Čech pocházel Jindřich Vlček , který pracoval v Hradci Králové také na sérii poštovních známek s legionářskou tematikou. Volně na tematiku čsl. legií v Rusku navázal v roce 1988 obrazovým cyklem \"Z deníku dědy legionáře\" malíř Tomáš Císařovský. Jeho cyklus pojednává o anabázi československých legionářů na Rusi.\n\n\n\n"}
{"id": "682943", "url": "https://cs.wikipedia.org/wiki?curid=682943", "title": "Národní dům", "text": "Národní dům\n\nNárodní dům může být:\n\n"}
{"id": "682945", "url": "https://cs.wikipedia.org/wiki?curid=682945", "title": "Krnovský", "text": "Krnovský\n\nPříjmení Krnovský nosí více různých osobností\n\n\n\n"}
{"id": "682948", "url": "https://cs.wikipedia.org/wiki?curid=682948", "title": "Call of Juarez: The Cartel", "text": "Call of Juarez: The Cartel\n\nCall of Juarez: The Cartel je připravované pokračování polské FPS střílečky od Techlandu s názvem \"Call of Juarez\" a také jejího prequelu \"\". Neodehrává se však v atmosféře americké občanské války, nýbrž v současnosti. Federální vláda chce poslat speciální jednotku na úder proti drogovému kartelu. Ten vede agentka Kim a agent Eddie. Ti získávají do své skupiny i brutálního policistu Bena McCalla, který je posledním potomkem Billyho Mendozy. Spolu se vydávají do Juarezu, kde čelí nejen nepřátelům, ale i sami sobě.\n\n\n"}
{"id": "682950", "url": "https://cs.wikipedia.org/wiki?curid=682950", "title": "Bulletstorm", "text": "Bulletstorm\n\nBulletstorm je akční počítačová hra od People Can Fly, která vytvořila například Gears of War nebo Painkiller. Jedná se o FPS střílečku odehrávající se v budoucnosti. Starý voják Gray se po dezertaci utápí v alkoholu, dokud nenalezne loď svého bývalého šéfa. Zaútočí na ni, ale na obranu se postaví nepřátelští vojáci, zombie a ohavné nestvůry.\n\n\n\n"}
{"id": "682951", "url": "https://cs.wikipedia.org/wiki?curid=682951", "title": "Jan Lacina", "text": "Jan Lacina\n\nJméno a příjmení Jan Lacina se může vztahovat k následujícím osobnostem:\n\n"}
{"id": "682953", "url": "https://cs.wikipedia.org/wiki?curid=682953", "title": "Call of Juarez (herní série)", "text": "Call of Juarez (herní série)\n\nCall of Jurez je série polských počítačových FPS her od společnosti Techland, která spolupracovala s Ubisoftem. Zatím ji tvoří 4 hry. První Call of Juarez se proslavila hlavně tím, že u ní poprvé fungoval nový Direct X 10, a tak ji hráli hlavně programátoři, grafici atd. Naproti tomu Bound in Blood se stala kultovní, příběh bratrů byl propracovaný a stejně tak atmosféra, i když grafika nebyla valná. Třetí díl byl velmi očekáván, ale po uvedení na trh dokázal jenom poškodit jméno série, hlavním důvodem byl nepropracovaný příběh, mizerná inteligence nepřátel a nejspíše snaha zkopírovat některé konkurenční značky.\n\nSlovy Call of Juarez je nazváno mnoholeté pátrání velkého množství lidí po ztraceném zlatě Hernána Cortése. Toto pátrání je taky hlavním předmětem celé série. Opravdu velkou roli si zlato zahrálo ale až ve druhém díle, kde o něj oba bratři soupeří.\n\n\n\nHráč se ocitá 20 let před minulým dílem. V první epizodě hra hráče učí, jak hrát. Hra nabízí možnost hrát za víc postav (každá má svůj příběh). Hra má lepší grafiku a samotné zpracování. Je zde možné vybrat si více zbraní. Hra neztratila svůj kooperativní mod soutstředění. Možnost hrát za Thomase McCala (v předchozím díle zabitého) a Raye Mccala (ještě za mladého). Už v druhé epizodě potkají Williama a prožívají s ním ostatní epizody.\n\n\n\n"}
{"id": "682960", "url": "https://cs.wikipedia.org/wiki?curid=682960", "title": "Zincourt", "text": "Zincourt\n\nZincourt je francouzská obec v departementu Vosges, v regionu Grand Est. Její původní jméno bylo \"Jincourt\".\n\n\"Počet obyvatel\"\n"}
{"id": "682961", "url": "https://cs.wikipedia.org/wiki?curid=682961", "title": "Xonrupt-Longemer", "text": "Xonrupt-Longemer\n\nXonrupt-Longemer je francouzská obec v departementu Vosges, v regionu Grand Est. Protéká jí řeka Vologne.\n\n\"Počet obyvatel\"\n\n"}
{"id": "682962", "url": "https://cs.wikipedia.org/wiki?curid=682962", "title": "Xaronval", "text": "Xaronval\n\nXaronval je francouzská obec v departementu Vosges, v regionu Grand Est. Protéká jí říčka Colon.\n\n\"Počet obyvatel\"\n"}
{"id": "682963", "url": "https://cs.wikipedia.org/wiki?curid=682963", "title": "Xertigny", "text": "Xertigny\n\nXertigny je francouzská obec v departementu Vosges, v regionu Grand Est.\n\nSousední obce: Charmois-l'Orgueilleux, Uzemain, Uriménil, Dounoux, Hadol, Bellefontaine, Plombières-les-Bains, Le Clerjus a La Chapelle-aux-Bois .\n\n\n\"Počet obyvatel\"\n\n"}
{"id": "682967", "url": "https://cs.wikipedia.org/wiki?curid=682967", "title": "1959 (píseň)", "text": "1959 (píseň)\n\n\"1959\" je skladba od rockové zpěvačky Patti Smith z jejího sedmého studiového alba (počítaje i ty s Patti Smith Group) Peace and Noise z roku 1997. Píseň napsala společně s Tony Shanahanem.\n"}
{"id": "682972", "url": "https://cs.wikipedia.org/wiki?curid=682972", "title": "Žofie Jagellonská (1522–1575)", "text": "Žofie Jagellonská (1522–1575)\n\nŽofie Jagellonská (13. června 1522, Krakov – 28. května 1575, Schöningen) byla rodem polská princezna a sňatkem vévodkyně brunšvická.\n\nŽofie se narodila jako druhá dcera (třetí potomek) polského krále Zikmunda I. Starého a jeho druhé manželky Bony Sforzy.\n\nVe dnech 22.–25. února roku 1556 se provdala za brunšvického vévodu Jindřicha II. Mladšího, jenž měl osm dětí z předchozího manželství s . Manželství s mužem starším o 33 roky zůstalo bezdětné. Po smrti manžela 11. července roku 1568 se stáhla na své majetky v Schöningen. Krátce nato se dostala do sporu se svým nevlastním synem Juliem o vládu ve vévodství; konflikt byl ukončen 17. ledna roku 1572 podpisem dohody o vládě. Julius však podmínky dohody nedodržel a v roce 1573 se Žofie musela obrátit o pomoc k císaři Maxmiliánovi II.\n\nNa jaře roku 1570 roku Žofie konvertovala k luteránství. Byla jedinou luteránkou v celé Jagellonské dynastii.\n\nZemřela 28. května roku 1575 na svém sídle v Schöningen. Pochována byla v kostele Panny Marie ve Wolfenbüttelu.\n"}
{"id": "682973", "url": "https://cs.wikipedia.org/wiki?curid=682973", "title": "Žofie Jagellonská", "text": "Žofie Jagellonská\n\nNositelky jména Žofie Jagellonská:\n"}
{"id": "682975", "url": "https://cs.wikipedia.org/wiki?curid=682975", "title": "Peace and Noise", "text": "Peace and Noise\n\nPeace and Noise je studiové album americké rockové zpěvačky Patti Smith, vydané v roce 1997 u Arista Records.\n\n\n"}
{"id": "682978", "url": "https://cs.wikipedia.org/wiki?curid=682978", "title": "Univerzita Paříž VII", "text": "Univerzita Paříž VII\n\nUniverzita Paříž VII, francouzsky plným názvem \"Université Paris VII Diderot\" je francouzská vysoká škola a jedna z univerzit, které vznikly rozdělením starobylé Pařížské univerzity v roce 1971. Hlavní sídlo školy se do roku 2007 nacházelo v Paříži v Latinské čtvrti v kampusu Jussieu, poté přesídlila do nového areálu v moderní čtvrti Paris Rive Gauche ve 13. obvodu. Škola se specializuje na přírodní, humanitní a společenské vědy, lékařství a rovněž na umění a jazyky. Je pojmenována po francouzském filozofovi Denisu Diderotovi. Na škole studovalo v roce 2009 téměř 25 000 studentů.\n\nŠkola vznikla 1. ledna 1971 z částí fakulty přírodních věd a filozofické fakulty bývalé Pařížské univerzity. Její sídla se tak nacházela v kampusu Jussieu a v ulicích \"Rue Charles V\" a \"Rue Censier\".\n\nV roce 1991 se jednalo o pojmenování Univerzity Paříž VII a byla navržena jména Jussieu, Denis Diderot a Albert Einstein. V roce 1994 univerzita získala svůj dnešní název.\n\nDo roku 2005 kampus Jussieu využívalo téměř 40 000 studentů, což byl dvojnásobný počet oproti původnímu plánu. Nedostatek prostoru byl umocněn i přestavbou kampusu kvůli odstranění azbestu ze staveb. Proto bylo už v roce 1996 rozhodnuto přesunout Univerzitu Paříž VII na jiné místo. Byla vybrána oblast ve 13. obvodu, kde vznikala nová čtvrť Paris Rive Gauche. V rámci tohoto projektu byl v roce 1999 zahájen plán přesunu. Proběhla rekonstrukce bývalých obilných mlýnů a tržnice a postupná výstavba nových budov. V roce 2007 se univerzita přestěhovala do nového kampusu. Univerzita má nyní k dispozici 155 000 m prostor v nových či renovovaných budovách. Druhá fáze výstavby byla zahájena v roce 2010. Při ní bude dokončena výstavba čtyř nových budov. Základní kámen první nové budovy byl položen 30. září 2004 a základní kámen čtvrté budovy 21. ledna 2010. Po jejím definitivním dokončení v roce 2012 bude celková rozloha činit 210 000 m.\n\nKampus Paris Rive Gauche zahrnuje laboratoře, výzkumné ústavy, posluchárny, posluchárny, pracovny pro praktickou výuku ve dvou rekonstruovaných budovách, které se nazývají \"Les Grands moulins\" (Velké mlýny) a \"Halle aux farines\" (Tržnice mouky) a čtyřech nových s názvy \"Buffon\", \"Condorcet\", \"Lamarck\" a \"Lavoisier\" pojmenovaných po významných vědcích. Další čtyři objekty se dostavují.\n\nVedle tohoto areálu má univerzita k dispozici i objekty v ulici \"Rue Charles V\" (anglofonní studia), v ulici \"Rue de Tolbiac\" (společenské vědy), \"Rue du Chevaleret\" (matematika a informatika) a \"Rue de Paradis\" (humanitní vědy) a rovněž fakultní nemocnice Hôpital Saint-Louis a Hôpital Xavier-Bichat.\n"}
{"id": "682979", "url": "https://cs.wikipedia.org/wiki?curid=682979", "title": "Keep It Simple", "text": "Keep It Simple\n\nKeep It Simple je třiatřicáté studiové album severoirského zpěváka-skladatele Van Morrisona, vydané v roce 2008.\n\nVšechny skladby napsal Van Morrison.\n\n\n"}
{"id": "682981", "url": "https://cs.wikipedia.org/wiki?curid=682981", "title": "Magnification", "text": "Magnification\n\nMagnification je dvacáté studiové album anglické art rockové skupiny Yes, vydané v roce 2001, jedná se o poslední album, na kterém se skupinou zpívá Jon Anderson, na albu Fly from Here z roku 2011 ho nahradil nový zpěvák Benoît David.\n\nVšechny skladby napsali Jon Anderson, Chris Squire, Steve Howe a Alan White.\n\n\n\n\n\n"}
{"id": "682984", "url": "https://cs.wikipedia.org/wiki?curid=682984", "title": "90125", "text": "90125\n\n90125 je jedenácté a nejúspěšnější studiové album anglické art rockové skupiny Yes, vydané v roce 1983. Na albu znovu hraje i původní klávesista Tony Kaye, který se skupinou od roku 1971 nehrál. Název je odvozen od katalogového čísla nahrávací společnosti Atco Records.\n\n\n\n"}
{"id": "682987", "url": "https://cs.wikipedia.org/wiki?curid=682987", "title": "Aktinin", "text": "Aktinin\n\nAktinin (též α-aktinin, odlišný β-aktinin je dnes označován jako CapZ) je protein přítomný ve svalové tkáni, kde tvoří převážnou část tzv. Z-disků v svalových sarkomerách. Vytváří tím „lešení“ pro navázání důležitých svalových proteinů, jako je aktin, nebulin a titin. Vyskytuje se však i mimo svalovou tkáň. Nejdříve byl popsán jako faktor, který navozuje polymeraci aktinu.\n"}
{"id": "682995", "url": "https://cs.wikipedia.org/wiki?curid=682995", "title": "Miserere", "text": "Miserere\n\nMiserere [mizerére] je termín pocházející z latiny, který má více významů:\n\n"}
{"id": "682997", "url": "https://cs.wikipedia.org/wiki?curid=682997", "title": "Jiří Gebauer", "text": "Jiří Gebauer\n\nJiří Gebauer je hokejový rozhodčí, mimo jiné se objevil na Mistrovství světa v roce 2011, které se konalo na Slovensku, v Bratislavě a Košicích.\n\nJiří Gebauer odpískal tato utkání:\n\n"}
{"id": "682998", "url": "https://cs.wikipedia.org/wiki?curid=682998", "title": "Summer Gigs 1976", "text": "Summer Gigs 1976\n\nSummer Gigs 1976 bylo krátké turné anglické rockové skupiny Queen po Spojeném království, při kterém se konaly jen čtyři koncerty.\n\n"}
{"id": "683000", "url": "https://cs.wikipedia.org/wiki?curid=683000", "title": "Uxegney", "text": "Uxegney\n\nUxegney je francouzská obec v departementu Vosges, v regionu Grand Est.\n\nTři tkalcovské člunky odkazují na existenci textilního průmyslu v obci, koňská hlava na závodní dráhu z počátku 20. století.\n\nSousední obce: Darnieulles, Sanchey, Les Forges, Golbey a Domèvre-sur-Avière.\n\n\n\"Počet obyvatel\"\n"}
{"id": "683001", "url": "https://cs.wikipedia.org/wiki?curid=683001", "title": "Josef Jonáš", "text": "Josef Jonáš\n\nJméno a příjmení Josef Jonáš nese více známých osobností:\n\n\n"}
{"id": "683007", "url": "https://cs.wikipedia.org/wiki?curid=683007", "title": "Fragile (album, Yes)", "text": "Fragile (album, Yes)\n\nFragile je čtvrté album britské progressive rockové skupiny Yes, vydané u Atlantic Records. Bylo prvním albem skupiny, na kterém hrál klávesita Rick Wakeman, který ve skupině nahradil Tony Kayeho a prvním albem skupiny jehož obal vytvořil umělec Roger Dean.\n\n\n\n"}
{"id": "683008", "url": "https://cs.wikipedia.org/wiki?curid=683008", "title": "1970 ve filmu", "text": "1970 ve filmu\n\n\n\n\n\n\n\n\n"}
{"id": "683011", "url": "https://cs.wikipedia.org/wiki?curid=683011", "title": "Sociální kontrola", "text": "Sociální kontrola\n\nSociální kontrola patří mezi mechanismy procesu socializace, které určují, co je v jednání mezi lidmi správné a žádoucí a naopak, které jednání je deviantní a je třeba jej postihovat sankcemi. Tím směřuje k odstranění nežádoucích jevů ze společnosti. Sociální kontrola je tedy regulativní mechanismus společnosti, jehož metody se proměňují, avšak vždy slouží k udržení společenského řádu.\n\nSociální kontrola je jedním z nejběžnějších sociologických pojmů. Její problematika je centrální otázkou sociologie a je tudíž všudypřítomná. Celá sociologická věda vznikla z otřesu ze ztráty kontrolních mechanismů, které regulovaly po dlouhou dobu fungování archaických a tradičních společností, a tak ji v jistém smyslu můžeme pokládat za sérii úvah na téma ztracené kontroly.\n\nV tradičních společnostech žil člověk na vesnicích celý život před očima ostatních důvěrně známých lidí. Průmyslová revoluce, která na jednu stranu přináší svobodu a autonomii, však znamená i ztrátu sociální kontroly. Urbanizací vytváří prostor s velmi nízkou sociální kontrolou, a tím pádem i ohniska sociální patologie hrozící vznikem anomie. V moderní společnosti je proto velmi důležité, aby sociální kontrola byla zvnitřněna (internalizována). Člověk se má z vlastní vůle ztotožnit s požadavky, které na něj společnost klade, a přijmout její hodnoty za své. To se děje během procesu socializace. Bez sociální kontroly nemůže existovat žádná lidská skupina. Každá lidská skupina nehledě na to, jak malá je, musí vyvinout kontrolní mechanismy, pokud má fungovat a nemá se rozpadnout. Bez určité míry sociální kontroly by se lidé jen obtížně domlouvali na společných hodnotách a jen stěží by byli schopni se zapojovat do nejrůznějších forem koordinovaného úsilí.\n\nExistují různé formy sociální kontroly. Pohybují se na škále od přímé a zjevné formy, která probíhá jako násilné donucení, až po nepřímou nebo skrytou formu, která je označována jako manipulace a jedinec si jí není vědom. Zatímco pro společnost tradiční bylo násilné donucení typické a také samotný proces socializace byl podložen nekompromisní mocí hlavy rodiny a širokými, hluboko do soukromí zasahujícími pravomocemi církevních či světských autorit, dnes se k násilí sahá teprve, když jiné mechanismy selžou. Typickým příkladem dnešní sociální kontroly je tedy taková, která na nás působí skrze reklamy, masmédia, nebo demagogickou propagandu politiků. Moderní člověk by měl být schopen rozpoznat manipulativní prvky sociální kontroly do té míry, aby oproti nim nebyl podobně bezbranný, jako byli bezbranní vůči utlačivým formám sociální kontroly lidé žijící ve společnosti tradiční.\n\nPrincip sociální kontroly funguje i v primárních skupinách, jako je například rodina. Rodiče formují své děti k poslušnosti pomocí posměšků, pomluv a výhružek. Dítě se následně přizpůsobuje chování, které je od nich vyžadováno ne kvůli strachu před trestem, ale aby se mu nikdo nevysmál.\n\nNejzazším a zároveň i nejstarším prostředkem sociální kontroly je fyzické násilí, jakožto prapůvodní základ veškerých politických řádů. Mezi dětmi stále funguje jako hlavní prostředek, ale vyskytuje se i v moderních demokratických státech, kde funguje jako poslední argument a sahá se k němu s větší opatrností a rozvahou než jinde. Bez policie či jiných ozbrojených sil se ale neobejde žádný stát. Toto krajní řešení nebývá používáno často, předchází mu velká řada výstrah nebo opatření, ale když tyto prostředky selžou, nezbývá nic jiného než se k násilí uchýlit. V tomto případě se jedná o politicko-právní\nformu kontroly.\n\nDalší formou je kontrola ekonomická. Jelikož je fyzické násilí v moderní společnosti využíváno jako nejzazší možnost, když veškeré ostatní možnosti selžou, podmínky pro jeho reálné legální využití v běžném životě se výrazně zužují a může být použito jen ve výjimečných případech. Pro většinu lidí se tak stávají důležitější ostatní kontrolní mechanismy, které na ně mají také přímý dopad, ale mohou a jsou používány mnohem více a velmi často i efektivněji. Právě ty, které zasahují a postihují ekonomickou situaci jednotlivce, nebo i celou skupinu lidí, bývají nejúčinnější. Navíc je tyto prostředky umožněno využívat širšímu spektru lidí. Rozhodně není protizákonné projevit svůj osobní názor, a pokud řeknete do očí svému nadřízenému, co si o něm myslíte, nebudete za to právně postižitelní, nicméně většina lidí si rozmyslí říci mu do očí o svých osobních antipatiích, když ví, že by tím mohla přijít o svou současnou pozici ve firmě nebo dokonce, že by přišla o zaměstnání úplně. Proto můžeme považovat situace na pracovištích za ekonomickou sociální kontrolu, jelikož nadřízení skrze možné postihy vůči podřízeným udržují svou autoritu a tím potlačují projevy nespokojenosti či rozpadu skupiny již od možného počátku.\n\nPrvní prací, která se věnovala přímo tématu sociální kontroly, byla kniha amerického sociologa E. Rosse Social Control, která vyšla v roce 1890. Velký význam pro studium sociální kontroly měly práce etnografů analyzující, jakými způsoby udržovaly rovnováhu tzv. primitivní společnosti. Na druhé straně hrály velkou roli při výzkumu sociální kontroly negativní zkušenosti s absencí sociální kontroly\nu přistěhovalců ve velkých amerických městech. Ve 20. a 30. letech 20. století se problémem sociální kontroly zabývaly studie chicagské školy. Známým teoretikem sociální kontroly je R. E. Park, vůdčí osobnost chicagské školy. Ten dělí mechanismy sociální kontroly do tří kategorií:\n\n1) Elementární systémy tabu zakazující konání určitých činností či naopak obřady a rituály, které jsou pro členy skupiny závazné. V obou těchto případech je respektování pravidel posíleno strachem ze ztráty společenské prestiže.\n\n2) Veřejné mínění dohlížející nad dodržováním ustavených zvyků a obyčejů a svým schválením či naopak odsouzením vytváří mocný neformální tlak na členy skupiny. Součástí tohoto mínění jsou pomluvy, které odstrašují ty, kteří by se mu chtěli protivit.\n\n3) Instance náboženství, politiky, či práva, jejichž posláním je předepisovat žádané způsoby jednání a uvalovat sankce za jejich nerespektování. V moderní společnosti přistupuje k těmto prostředkům systematické dohlížení státu, stejně jako konformismus šířený prostředky masové komunikace.\n\nTeorie sociální kontroly se dále pojí se jmény Jackson Toby, Walter Reckless, Travis Hirschi nebo Michael Gottfredson. Podle Travise Hirschiho dochází k delikventnímu chování tehdy, když je jedincovo připoutání ke společnosti oslabené nebo přerušené. Nejdůležitějšími čtyřmi faktory, kterými jsou podle něj jedinci ke společnosti připoutáni, jsou podle něj připoutání k ostatním, vazba na společnost, začlenění do ní a víra. Deviant je podle něj člověk, kterému chybí pocit sepětí s ostatními. F. Ivan Nye zase ve svých pracích klade velký důraz na rodinu. Podle něj není konformita\nčlověku dána, nýbrž mu musí být vštěpována rodiči a zajišťována sociální kontrolou. Ta podle něj může být vnitřní, přímá a nepřímá. Nejlepší zárukou dodržování hodnot je podle něj kontrola vnitřní, která je dána internalizací hodnot. Takový způsob je nejefektivnější a zároveň také nejlevnější. Na přímé kontrole se podílejí zejména rodiče, učitelé a další institucionální složky. Jedná se o vnější dohled ve smyslu prevence i sankcí ve vztahu ke konformnímu jednání. Část takových sankcí může mít neformální povahu, ale existují i instituce pro vynucování konformního jednání prostřednictvím sankcí formálních. Podle Nyeho jsou přímé kontrole ve větší míře vystavovány zejména dívky, a proto se u nich méně často vyskytuje deviantní chování. Nepřímá kontrola je podle něj taková, která se realizuje skrze citové vazby jedince k jeho blízkým, o jejichž lásku usiluje. Ve snaze udržet tyto vazby jedinec preferuje konformní chování. Dalšími pracemi na toto téma jsou například studie Harriet Wilsonové. Ta zkoumala deprivované rodiny v Birminghamu. Nalézá silné spojení mezi „laxním“ způsobem výchovy a přítomností dalších sociálních handicapů. Laxní metody výchovy podle ní mohou být důsledkem stresů z nezaměstnanosti, různých chorob členů rodiny a z podmínek permanentní chudoby. Tuto situaci podle ní nelze změnit ani výchovnými ani sankčními opatřeními.\n\n\n"}
{"id": "683019", "url": "https://cs.wikipedia.org/wiki?curid=683019", "title": "Kampus Paris Rive Gauche", "text": "Kampus Paris Rive Gauche\n\nKampus Paris Rive Gauche je kampus v Paříži ve 13. obvodu v moderní čtvrti Paris Rive Gauche. Od roku 2007 slouží Univerzitě Paříž VII. Jeho celková rozloha činí 155 000 m. Po dokončení v červnu 2012 se zvýší na 210 000 m.\n\nUniverzita Paříž VII sídlila původně společně s Univerzitou Paříž VI a \"Institut de physique du globe\" (Ústav fyziky Země) v kampusu Jussieu. Nedostatek prostoru vedl v roce 1996 k rozhodnutí přesunout univerzitu na jiné místo. Rovněž také proto, že kampus musel být rekonstruován kvůli odstranění azbestu použitého při výstavbě v 60. letech. V rámci projektu Paris Rive Gauche, při kterém byla revitalizována průmyslová oblast ve 13. obvodu mezi Slavkovským nádražím a městským okruhem, byl vybrán areál i pro Univerzitu Paříž VII. Na konci roku 1999 bylo rozhodnuto o zahájení rekonstrukce dvou budov a postavení čtyř nových. Kampus oficiálně otevřel 7. února 2007 premiér Dominique de Villepin a ministr školství Gilles de Robien.\n\nBudova zvaná Velké mlýny se nachází v ulici \"Rue Thomas-Mann\" a rekonstruoval ji v letech 2004-2006 architekt Rudy Ricciotti. Je hlavním sídlem a administrativním centrem Univerzity Paříž VII a dále jsou zde fakulta jazyků a civilizací východní Asie, fakulta humanitních věd a ústřední knihovna. Vznikla přestavbou mlýnů na mouku.\n\nBudova zvaná Tržnice mouky se nachází na nábřeží \"Quai Panhard-et-Levassor\" a podél ulice \"Rue Françoise-Dolto\". Rekonstrukcí byl v letech 2004-2006 pověřen architekt Nicolas Michelin. Jedná se o bývalou tržnici a sklady mouky.\n\nStavba nese jméno filozofa a matematika Nicolase de Condorceta (1743-1794) a nachází se v ulici \"Rue Elsa-Morante\". Autory stavby jsou architekti P. Chaix a J.-P. Morel. Její rozloha je 20 000 m a sídlí zde fakulta fyziky.\n\nStavba nese jméno francouzského přírodovědce Jean-Baptisty de Lamarcka (1744–1829) a nachází se v ulici \"Rue Hélène-Brion\". Stavbu realizovali architekti J. Guervilly a F. Mauffret. Budova má rozlohu 11 500 m a sídlí zde fakulta biologických věd a fakulta Země, životní prostředí a planety. V roce 2012 bude rozšířena po dokončení budovy M3I2.\n\nStavba nese jméno přírodovědce a matematika Georges-Louise Leclerca de Buffona (1707-1788) a nachází se v ulici \"Rue Hélène-Brion\". Stavbu navrhli architekti F. Chochon a L. Pierre a její rozloha činí 20 000 m. Sídlí zde fakulta přírodních věd.\n\nStavba nese jméno chemika, filozofa a ekonoma Antoina Lavoisiera (1743-1794) a nachází se v ulici \"Rue Jean-Antoine-de-Baïf\". Rozloha budovy je 10 200 m a jejími autory jsou architekti Anouk Legendre a Nicolas Desmazières. Stavba byla dokončena v roce 2008 a sídlí zde fakulta chemie.\n\nČtyři budovy zůstávají prozatím ve výstavbě či v plánu v rámci druhé fáze dostavby areálu zahájené v roce 2010. Tato budovy postaví soukromý sektor a univerzita je bude mít v pronájmu 27 let za roční nájem 10 miliónů € a podílem na údržbě ve výši 15 %. Poté přejdou do jejího vlastnictví. Jejich dokončení se předpokládá v roce 2012. Základní kámen první budovy byl položen na 30. září 2004 a základní kámen čtvrté budovy 21. ledna 2010.\n\nRozestavěná budova M6A1 se nachází v ulici \"Rue Croix-Jarry\". Autorem je architekt J.-B. Lacoudre, náklady se předpokládají ve výši 45 miliónů € a dokončení v červnu 2012. Bude zde sídlo fakulty matematiky a informatiky a rovněž bude obsahovat sportovní zařízení. Budova včetně sportovní haly dosáhne rozlohy 25 000 m.\n\nVýstavba budovy M5B2 probíhá na ulici \"Rue Albert-Einstein\", její plocha bude 21 620 m a výška 46 m. Realizací byli pověřeni architekti Barthélémy a Grino. Bude sloužit pro fakultu jazyků a humanitních věd.\n\nRozestavěná budova M3I2 o rozloze 4 300 m se nachází na \"Avenue de France\". Náklady na výstavbu se odhadují ve výši 10 120 000 €. Je určena pro fakultu biologických věd a fakultu věd o Zemi.\n\nVýstavba M3A2 probíhá v ulici \"Rue Marguerite-Duras\" a její rozloha bude 550 m. Autory jsou architekti Antonioni a Darmon a budova bude sloužit především k administrativním účelům.\n\n"}
{"id": "683021", "url": "https://cs.wikipedia.org/wiki?curid=683021", "title": "Milčanský rybník", "text": "Milčanský rybník\n\nMilčanský rybník či také nazýván \"Velká Nohavice\" je jedním z velkých rybníků z soustavy Holanských rybníků v jižní části okresu Česká Lípa. Je využíván jak k rybolovu, tak k rekreaci.\n\nCelá soustava středověkých původně 23 Holanských rybníků je napájena hlavně od západu tekoucího Bobřího potoka, který později napájí Novozámecký rybník. V soustavě Holanských rybníků je zhruba uprostřed na katastru č. 640 735 městyse Holany. Blízko něj jsou velké rybníky Dolanský, Holanský a Malá Nohavice. Soustava je geomorfologickou součásti Dokeské pahorkatiny (a ta částí Ralské pahorkatiny).\n\nMilčanský rybník vznikl roku 1864 a byl dříve menší. Dnes je uváděn se zavodněnou plochou 29, resp. 31 ha. Má nepravidelný, zhruba oválný tvar se třemi velkými zátokami. Břehy jsou porostlé stromy a zčásti upraveny rekreanty. Je rybníkem průtočným a jako chovný je určen k chovu ryb. Jeho uživatelem je Rybářství Doksy, vlastníkem Pozemkový fond ČR. Břehy na SZ straně jsou zarostlé rákosím.\n\nKolem rybníka je rozsáhlý pás plný kempů, rekreačních zařízení a chatových osad. Od Holan k němu vedou místní komunikace, využívané i jako cyklotrasy. Po severní straně vede cyklotrasa 3086, po jižní 211. Poblíž jižních břehů je vedena červeně značená, dálková turistická trasa od Holan na Stvolínky, která je vedena přes celou soustavu Holanských rybníků. Nedaleko jižního břehu je dobře dostupná zřícenina hradu Milčany, u severní strany je ostrůvek se zříceninou hradu u Hostíkovic. Také on se původně nazýval Milčany a rybník je po něm pojmenován.\n\nVeřejné tábořiště zde bylo provozované v roce 1989 MNV Holany. Rozloha byla 4400 m² pro 40 stanů, v areálu bylo postaveno 6 chatiček s 20 lůžky. V roce 1989 zde byly suché záchody, pitná voda bez sprch, k dispozici restaurace v Holanech.Nyní má městys Holany kemp Milčany u jižní strany rybníka s 10 chatami, objektem sociálního zázemí a venkovním občarstením.\n\nBlízko rybníků již na území CHKO (rybníky jsou mimo) jsou výrazné kopce Vlhošť a Ronov s přírodní rezervací.\n\nDo Holan vzdálených 2 km zajíždí meziměstská autobusová doprava ČSAD Česká Lípa. Nejbližší zastávka vlaku na trati 087 z České Lípy do Lovosic je v 4 km vzdálených Stvolínkách, či stejně daleko v Zahrádkách. \n\n"}
{"id": "683025", "url": "https://cs.wikipedia.org/wiki?curid=683025", "title": "Darnieulles", "text": "Darnieulles\n\nDarnieulles je francouzská obec v departementu Vosges, v regionu Grand Est.\n\nZnak obce je kombinací erbů tří rodů, kterým obec náležela.\n\n\n\"Počet obyvatel\"\n\n\n"}
{"id": "683035", "url": "https://cs.wikipedia.org/wiki?curid=683035", "title": "I'm the Fiddle Man", "text": "I'm the Fiddle Man\n\nI'm the Fiddle Man je čtvrté sólové studiové album amerického rockového houslisty Papa John Creache, vydané v roce 1975.\n\n\n\n"}
{"id": "683036", "url": "https://cs.wikipedia.org/wiki?curid=683036", "title": "Blues Project", "text": "Blues Project\n\nBlues Project je americká blues rocková hudební skupina, založená v Greenwich Village v New Yorku v roce 1965.\n\n"}
{"id": "683043", "url": "https://cs.wikipedia.org/wiki?curid=683043", "title": "Breath of Life", "text": "Breath of Life\n\nBreath of Life je dvanácté studiové album anglické progresivně rockové skupiny Magnum, vydané v roce 2002 u SPV.\n\nVšechny skladby napsal Tony Clarkin, pokud není uvedeno jinak.\n\n\n"}
{"id": "683046", "url": "https://cs.wikipedia.org/wiki?curid=683046", "title": "Arsamés", "text": "Arsamés\n\nArsamés (staropersky \"Aršáma\", novopersky ارشام, akkadsky \"Aršamma\", elamsky \"Iršama\") byl syn Achaimenovce Ariaramna (který zemřel kolem roku 590 př. n. l.), a jistou dobu patrně působil jako lokální král v Persidě. Z nápisů v Susách a Persepoli vyplývá, že žil ještě v roce 522 př. n. l., kdy se jeho vnuk Dareios I. stal králem, takže se musel dožít vysokého věku. Jeho jméno ve staroperštině znamená „se silou hrdiny“.\n\nV nápisu z Ektaban, který zcela jistě není autentický, je Arsamés nazýván \"velkým králem, králem králů a králem v Persii\". Další podobné doklady chybějí, nicméně ve prospěch teze, že Arsamés byl (lokálním) králem, svědčí pasáž z Behistunského nápisu, kde král Dareios I. říká: „Osm z mého rodu bylo dříve králi. Já jsem devátý.“ Achaimenovských vladařů před Dareiem bylo prokazatelně sedm (Achaimenés, Teispés, Ariaramnés, Kýros I., Kambýsés I., Kýros II. a Kambýsés II.), takže by Arsamés mohl být osmým. Jeho syn Hystaspés, otec Dareia I., králem určitě nebyl. Snad se Arsamés vzdal svého postavení po nástupu Kýra II., zakladatele perské říše, a předtím vládl souběžně s Kýrovým otcem Kambýsem I.\n\n\n"}
{"id": "683047", "url": "https://cs.wikipedia.org/wiki?curid=683047", "title": "Fabian Weinhandl", "text": "Fabian Weinhandl\n\nFabian Weinhandl (* 3. ledna 1987, Graz, Rakousko) je rakouský hokejový brankář hrající v týmu EC KAC v rakouské lize EBEL.\n\nWeinhandl začínal svojí kariéru v mládežnických výběrech týmu Graz 99ers a v sezóně 2003-04 byl poprvé povolán do role náhradníka k týmu dospělých a to v 17 letech. Poprvé, ale v elitní rakouské lize hrál až 24. září 2006, když po 40 minutách zápasu vystřídal Steva Passmora a během 21 minut chytl 11 střel a pustil jeden gól. Vzhledem k nevyrovnaným výkonům Passmora, přišli do týmu Pavel Nešťák a později Walter Bartolomäus. Weinhandl vychytal 2. března 2007 své první čisté konto v EBEL v zápase proti týmu VSV EC.\n\nPřed sezónou 2007-08 se Winhandl odstěhoval do Severní Ameriky, kde hrál v juniorské lize Eastern Junior Hockey League za tým Bay State Breakers, ale tam hrál pouze v pěti zápasech, ve kterých o svých kvalitách nepřesvědčil a po sezóně se vrátil zpět do rakouského Grazu, kde měl plnit roli stabilního záložního brankáře. Průlom v jeho kariéře přišel na začátku sezóny 2009-10, kdy se hned v prvním zápase zranil brankář Sebastien Charpentier a na pozici prvního brankáře týmu jej nahradil právě Weinhandl. I díky dobré obraně byl na čele brankářských statistik a udržel si post jedničky i po návratu Charpentiera. Na pozici prvního brankáře Grazu působil i v sezóně 2010-11. Weinhandl se stal prvním brankářem v historii EBEL, který odchytal všechny zápasy sezóny včetně play-off. Graz vyhrál základní část a obdržel i díky Weinhandlovi nejméně branek.\n\n\nLegenda\n\n"}
{"id": "683050", "url": "https://cs.wikipedia.org/wiki?curid=683050", "title": "The River Sessions", "text": "The River Sessions\n\nThe River Sessions je koncertní album anglické progresivně rockové skupiny Magnum, vydané v roce 2004.\n\n"}
{"id": "683052", "url": "https://cs.wikipedia.org/wiki?curid=683052", "title": "Trisector", "text": "Trisector\n\nTrisector je desáté studiové album anglické art rockové skupiny Van der Graaf Generator, vydané v roce 2008. Jedná se o první album, na kterém skupina vystupuje pouze jako trio.\n\n"}
{"id": "683056", "url": "https://cs.wikipedia.org/wiki?curid=683056", "title": "Molly Hatchet (album)", "text": "Molly Hatchet (album)\n\nMolly Hatchet je debutové eponymní studiové album americké southernrockové skupiny Molly Hatchet, vydané v roce 1978.\n\n\n"}
{"id": "683060", "url": "https://cs.wikipedia.org/wiki?curid=683060", "title": "Live II", "text": "Live II\n\nLive II je koncertní album britské blues rockové skupiny Foghat, vydané v roce 2006 u Locomotion Records.\n\n"}
{"id": "683062", "url": "https://cs.wikipedia.org/wiki?curid=683062", "title": "Arumunská Wikipedie", "text": "Arumunská Wikipedie\n\nArumunská Wikipedie je verze Wikipedie v arumunštině. Byla založena v dubnu 2004. V lednu 2020 obsahovala přes 1 200 článků a pracoval pro ni 1 správce. Registrováno bylo přes 11 000 uživatelů, z nichž bylo asi 15 aktivních. V počtu článků byla 251. největší Wikipedie.\n\n"}
{"id": "683064", "url": "https://cs.wikipedia.org/wiki?curid=683064", "title": "Eric Saade", "text": "Eric Saade\n\nEric Saade (* 29. října 1990, Kattarp, Helsingborg, Švédsko) je švédský popový zpěvák. Jeho otec je Libanonec, matka Švédka. Reprezentoval Švédsko na Eurovision Song Contest v roce 2011.\n\nSaade se poprvé objevil ve švédské hudební televizní soutěži Joker (dnes Popkorn). V roce 2007 se stal členem chlapecké skupiny What's Up!. Na začátku roku 2009 se tuto skupinu rozhodl opustit a věnovat se sólové kariéře.\n\nSaade se také dvakrát účastnil soutěže Melodifestivalen - švédského národního kola Eurovision Song Contest. Poprvé v roce 2010 s písní \"Manboy\", kdy ve finále skončil na třetím místě. Podruhé s písní \"Popular\", se kterou tuto soutěž vyhrál, a tím si tak zajistil postup do mezinárodního klání v Düsseldorfu. Zde patřil k favoritům soutěže. Soutěž však nevyhrál, umístil se se 185 body na třetím místě po reprezentantech z Ázerbájdžánu (221 bodů) a Itálie (189 bodů).\n\nV květnu roku 2010 vydal první album s názvem \"Masquerade\", které obsahovalo píseň \"Manboy\", se kterou Saade soutěžil v roce 2010 v soutěži Melodifestivalen.\n"}
{"id": "683076", "url": "https://cs.wikipedia.org/wiki?curid=683076", "title": "Pavel Tvrdík", "text": "Pavel Tvrdík\n\nPavel Tvrdík (* 6. července 1956) byl děkan Fakulty informačních technologií Českého vysokého učení technického v Praze od roku 2009 do 2017.\n\nV roce 1980 vystudoval inženýrská studia oboru výpočetní technika na Českém vysokém učení technickém (ČVUT) v Praze. Titulu kandidát věd dosáhl v roce 1991 v témže oboru a na téže škole.\nV roce 1996 se stal docentem a v roce 2003 byl jmenován profesorem oboru výpočetní technika a informatika. \n\nV letech 2006–2008 vedl katedru počítačů Fakulty elektrotechnické ČVUT, mezi roky 2004–2008 byl předsedou oborové rady doktorského studia obor Informatika a výpočetní technika na Fakultě elektrotechnické ČVUT a v rozmezí let 2003–2008 členem Vědecké rady Fakulty elektrotechnické ČVUT. Je rovněž členem Vědecké rady MFF UK v Praze.\n\nOd března 2008 do dubna 2009 byl poradcem rektora ČVUT pro informatiku s úkolem pomoci realizovat projekt doc. Ing. Karla Müllera, CSc. k založení nové fakulty a od 1. července 2009 byl pověřen řízením nově založené Fakulty informačních technologií.\n\n1. října 2009 byl jako jediný profesor v týmu doc. Müllera zvolen prvním děkanem nejmladší fakulty ČVUT v Praze, Fakulty informačních technologií., zatímco doc. Ing. Karel Müller, CSc., se rozhodl fakultu dále řídit z funkce proděkana. Ve funkci děkana pokračoval i v následujícím volebním období od roku 2013, pro období 2017–2021 jej vystřídal Marcel Jiřina.\n\nPo svém působení ve funkci děkana na Fakultě informačních technologií se v roce 2017 neúspěšně hlásil do rektorských voleb, když dostal v 45členném Akademickém senátu ČVUT v tajném hlasování 3 hlasy (jeho vlastní fakulta v něm přitom měla pět členů) a vypadl jako první z pěti kandidátů.\n"}
{"id": "683081", "url": "https://cs.wikipedia.org/wiki?curid=683081", "title": "1971 ve filmu", "text": "1971 ve filmu\n\n\n\n\n\n\n\n"}
{"id": "683086", "url": "https://cs.wikipedia.org/wiki?curid=683086", "title": "Linie následnictví nizozemského trůnu", "text": "Linie následnictví nizozemského trůnu\n\nNáslednictví nizozemského trůnu probíhá nově od roku 1983 podle rovné primogenitury, tj. následníkem trůnu je prvorozený potomek krále bez ohledu na pohlaví. Do té doby používalo Nizozemsko jako následnický systém klasickou mužskou kognatickou primogenituru, tj. trůn dědil nejstarší syn krále popř. vnuk, poté mladší synové či vnuci a pokud nemá syny tak nejstarší dcera a poté mladší dcery.\n\nOranžsko-nasavští vládli jako dědiční místodržitelé v Nizozemí od roku 1747. Když bylo ustanoveno království roku 1814, byl také zaveden následnický řád, který stanovoval jako dědice trůnu nejstaršího syna krále popř. vnuka, poté mladší syny, poté bratry krále a poté jejich syny. Pouze až v případě že celý tento nejbližší okruh mužských příbuzných vymřel po meči mohla se královnou stát nejstarší dcera krále. V roce 1884 zemřel poslední syn krále Viléma III. a zároveň jediný mužský dědic princ Alexandr a dědicem trůnu se stala Vilémova dcera Vilemína. Zároveň bylo uzákoněno, že dcery krále mají přednost před bratry a synovci krále, tj. klasická mužská kognatická primogenitura.\n\nV letech 1884 až 1967 nebylo v nizozemské královské rodině žádných mužských dědiců koruny. To se změnilo až s narozením prince Viléma Alexandra.\n\nV roce 1922 bylo také uzákoněno, že následníkem trůnu může být pouze osoba, která je vzdálená maximálně tři stupně od krále.\n\nLinie následnictví nizozemského trůnu je následující:\n\nVilém I. → Vilém II. → Vilém III. → Vilemína I. → Juliána I. → Beatrix → král Vilém Alexandr\n"}
{"id": "683088", "url": "https://cs.wikipedia.org/wiki?curid=683088", "title": "Jürgen Penker", "text": "Jürgen Penker\n\nJürgen Penker (* 17. října 1982, Bregenz, Rakousko) je rakouský reprezentační hokejový brankář hrající v týmu HK Nitra ve slovenské Extralize.\n\nPenker začínal svojí kariéru v mládežnických celcích týmu EHC Lustenau. V prvním týmu se objevil poprvé v sezóně 1999-00, když hráli druhou nejvyšší rakouskou Eishockey-Nationalligu. V dalších třech sezónách působil v týmu na pozici prvního brankáře v rakouské nejvyšší lize EBEL. Poté co tým spadl po sezóně 2002-03 zpět do druhé rakouské ligy, přestoupil Penker do týmu VEU Feldkirch a po jedné sezóně do týmu EC Red Bull Salzburg, kde vystřídal na pozici prvního brankáře Robbieho Tallase. Před sezónou 2005-06 podepsal smlouvu s týmem Vienna Capitals, kde měl nahradit po nepřesvědčivých výkonech Jeffa Maunda, ale pozici prvního brankáře nakonec získal Walter Bartholomäus. V létě 2006 odešel Penker do týmu EHC Linz, kde působil na pozici druhého brankáře Patrick Machreich. Po sezóně 2007-08 se Penker stěhoval do dánského klubu Totempo HvIK, kde se ukázal v dobrém světle a v polovině sezóny přestoupil do švédského elitního klubu Brynäs IF. V týmu Brynäs strávil i sezónu 2009-10 a poté odešel zpět do rakouské nejvyšší ligy k týmu Vienna Capitals.\n\n\nLegenda\n"}
{"id": "683090", "url": "https://cs.wikipedia.org/wiki?curid=683090", "title": "It's Hard", "text": "It's Hard\n\nIt’s Hard je desáté studiové album anglické rockové skupiny The Who, vydané v roce 1982.\n\n"}
{"id": "683092", "url": "https://cs.wikipedia.org/wiki?curid=683092", "title": "Yvon Labre", "text": "Yvon Labre\n\nYvon Jules Labre (* 29. listopadu 1949 v Greater Sudbury, Ontario) je bývalý kanadský hokejový obránce a trenér.\n\nSvou hokejovou kariéru začal v kanadské juniorské lize Ontario Hockey Association, nejprve jako Junior B za tým Markham Waxers a později kdy dosáhl 18 let hrál za Toronto Marlboro.\n\nPo roce v Baltimore Clippers v American Hockey League, přišel v sezóně 1970/71 do týmu Pittsburgh Penguins, který ho draftoval v roce 1969 ve 4.kole (celkově 38.). V následujících letech hrál převážně v Hershey Bears v AHL a v sezoně 1973/74 odehrál 16 zápasů za Penguins. Za Penguins odehrál celkem 37 zápasů v nichž vsřelil dva góly.\n\nV roce 1974 odešel do nového týmu Washington Capitals kde si vzal číslo 7. Prvních dvanácti odehraných zápasech za Capitals si vysloužil pozornost v týmu. K prvnímu domácímu vítězství pomohl v zápase proti Los Angeles Kings, když vstřelil gól brankáři Rogatien Vachon. V Capitals se stal nejpopulárnějším hráčem, když dělal rozvojový program pro děti a mládež. Ve skutečnosti působil v nejslabším týmů v NHL. Po sezóně 1975/76 ho sužovalo zranění. V jeho posledních čtyřech sezónách neodehrál moc zápasů. Ve věku 32 let ho přinutilo ukončit kariéru zranění kolena. Na jeho počest bylo číslo 7 vyřazeno a byl jediným hráčem který hrál v Capitals s číslem 7.\n\nV sezóně 1982/1983 dělal asistenta hlavního trenéra v Capitals.\n\n\n\n"}
{"id": "683093", "url": "https://cs.wikipedia.org/wiki?curid=683093", "title": "Strana občianskeho porozumenia", "text": "Strana občianskeho porozumenia\n\nStrana občianskeho porozumenia (česky \"Strana občanského porozumění\", zkratka \"SOP\") byla parlamentní (po většinu své existence) politická strana působící na Slovensku v letech 1998–2003. \n\nStrana vznikla v roce 1998. Předsedou strany byl zvolen Rudolf Schuster, který ze strany po svolení do funkce prezidenta SR v roce 1999 vystoupil. Jeho místo předsedy strany zaujal Pavol Hamžík. V parlamentních volbách v roce 1998 získala SOP 13 poslaneckých mandátů a do NR SR byli zvoleni tito poslanci: Diana Dubovská, Peter Dvorský, Pavol Hamžík, Mária Kadlečíková, Peter Kresák, Ľudovít Macháček, Mária Machová, Jirko Malchárek, Marián Mesiarik, Ferdinand Petrák, Igor Presperín, Rudolf Schuster a Štefan Šlachta. Ve následném volebním období 1998–2002 byla strana součástí Dzurindovy vládní koalice.\n\nV parlamentních volbách v roce 2002 SOP samostatnou kandidátku nepostavila. V roce 2003 následně zanikla sloučením se stranou SMER. Takto bylo rozhodnuto 1. dubna 2003 na republikovém sněmu v Nitře.\n\n"}
{"id": "683095", "url": "https://cs.wikipedia.org/wiki?curid=683095", "title": "Mothermania", "text": "Mothermania\n\nMothermania (podtitul The Best of the Mothers) je kompilace americké experimentální rockové skupiny The Mothers of Invention, vydaná v roce 1969 a nahrané v letech 1966–1968. Album produkoval frontman skupiny Frank Zappa.\n\n"}
{"id": "683099", "url": "https://cs.wikipedia.org/wiki?curid=683099", "title": "Close to the Edge", "text": "Close to the Edge\n\nClose to the Edge je páté studiové album anglické progresivně rockové skupiny Yes, vydané v roce 1972 u Atlantic Records.\n\n"}
{"id": "683102", "url": "https://cs.wikipedia.org/wiki?curid=683102", "title": "The House of Blue Light", "text": "The House of Blue Light\n\nThe House of Blue Light je dvanácté studiové album anglické hard rockové hudební skupiny Deep Purple, vydané v roce 1987.\n\n"}
{"id": "683103", "url": "https://cs.wikipedia.org/wiki?curid=683103", "title": "Sea of Light", "text": "Sea of Light\n\nSea of Light je 19. studiové album britské hard rockové skupiny Uriah Heep, vydané v roce 1995.\n\n"}
{"id": "683105", "url": "https://cs.wikipedia.org/wiki?curid=683105", "title": "Under the Influence (album, Status Quo)", "text": "Under the Influence (album, Status Quo)\n\nUnder the Influence je třiadvacáté studiové album anglické rockové skupiny Status Quo, vydané v roce 1999.\n\n"}
{"id": "683108", "url": "https://cs.wikipedia.org/wiki?curid=683108", "title": "Klášter Villers", "text": "Klášter Villers\n\nKlášter Villers je bývalý cisterciácký klášter v belgickém městečku Villers-la-Ville. Byl založen roku 1146 mnichy z francouzského kláštera Clairvaux a největšího rozmachu dosáhl během 13. století, kdy fungoval také jako pohřebiště rodiny brabantských vévodů. Roku 1796 byl klášter během francouzské revoluce zrušen a v současné době patří mezi největší klášterní ruiny v Belgii.\n\n\n"}
{"id": "683109", "url": "https://cs.wikipedia.org/wiki?curid=683109", "title": "Live Johnny Winter And", "text": "Live Johnny Winter And\n\nLive Johnny Winter And je koncertní album amerického blues rockového kytaristy Johnny Wintera, vydané v květnu roku 1971.\n\n"}
{"id": "683117", "url": "https://cs.wikipedia.org/wiki?curid=683117", "title": "Milan Dolinský", "text": "Milan Dolinský\n\nMilan Dolinský (* 17. dubna nebo 14. července 1935, Brunovce) je bývalý slovenský fotbalista, československý reprezentant, držitel bronzové medaile z prvního mistrovství Evropy roku 1960, kde vstřelil dva góly Dánsku. Za československou reprezentaci odehrál 10 zápasů a vstřelil 5 branek. Svou fotbalovou kariéru spojil s ČH Bratislava (budoucí Inter Bratislava).\n\nV roce 1953 se stal s Lokomotívou Košice mistrem Československa v dorostenecké kategorii.\n\n"}
{"id": "683120", "url": "https://cs.wikipedia.org/wiki?curid=683120", "title": "Historic Live Tuna", "text": "Historic Live Tuna\n\nHistoric Live Tuna je koncertní album americké blues rockové skupiny Hot Tuna, vydané v roce 1985. Jedná se o poslední vydané album skupiny Hot Tuna, na kterém se podílel houslista Papa John Creach.\n\n\n"}
{"id": "683121", "url": "https://cs.wikipedia.org/wiki?curid=683121", "title": "Josef Vojta", "text": "Josef Vojta\n\nJosef Vojta (* 19. dubna 1935, Plzeň) je bývalý český fotbalista, československý reprezentant, držitel bronzové medaile z Mistrovství Evropy ve fotbale 1960 a stříbrné medaile z Letních olympijských her 1964.\n\nSvojí fotbalovou kariéru začal v mládežnických kategoriích ZSJ Armaturka Ústí nad Labem. V roce 1956 narukoval do druholigové RH Brno, které pomohl 9 brankami k postupu do nejvyšší soutěže. Ve svém premiérovém prvoligovém ročníku 1957/58 zasáhl do 22 utkání, skóroval jednou. V následující sezoně 1958/59 hrál nejvyšší soutěž za Spartak Ústí nad Labem. Po ústeckém sestupu na jaře 1959 přestoupil do Sparty Praha, kde hrál od roku 1959 až 1967. Patří k legendám klubu, neboť byl pilířem mužstva, kterému pomohl k opakovanému udržení na začátku 60. let v Československé fotbalové lize a k zisku dvou mistrovských v letech 1965 a 1967. Se Spartou byl dvakrát rovněž ve čtvrtfinále Poháru mistrů evropských zemí, získal s ní jednou Československý pohár (1964) a roku 1964 byl taktéž u vítězství Sparty ve Středoevropském poháru. Za letenský tým odehrál celkem 351 zápasů a vstřelil 77 gólů. V Poháru mistrů evropských zemí nastoupil v 7 utkáních, v Poháru vítězů pohárů nastoupil ve 2 utkáních a v Poháru UEFA nastoupil ve 2 utkáních.\n\nZa československou reprezentaci odehrál 7 utkání, na památné mistrovství světa v Chile roku 1962 se ovšem kvůli veliké konkurenci nepodíval. Na Letních olympijských hrách 1964 vstřelil 3 branky, které pomohly československé reprezentaci k zisku stříbrných medailí, když je až ve finále zastavilo Maďarsko, které vyhrálo 2:1.\n\nJosef Vojta byl proslulý svou univerzálností, protože dovedl hrát na všech postech od útoku až po obranu, a také svou tvrdostí. Například v anketě časopisu Kopaná byl svého času vyhlášen jako nejtvrdší hráč ligy – nikdy však nebyl zákeřný. Po odchodu ze Sparty Praha hrál za FK Chomutov, Meteor Praha a Mělník. Po těchto působeních ukončil na konci 70. let profesionální fotbalovou kariéru, ovšem za starou gardu AC Sparta Praha hraje dodnes. V sezóně 2009/10 byl zvolen sparťanskými fanoušky společně s Ivanem Haškem do Dvorany slávy AC Sparta Praha v kategorii hráč.\n\n\n"}
{"id": "683122", "url": "https://cs.wikipedia.org/wiki?curid=683122", "title": "St. Clairova porážka", "text": "St. Clairova porážka\n\nSt. Clairova porážka (anglicky St. Clair's Defeat) někdy též nazývaná bitva u řeky Wabash nebo bitva tisíce mrtvých byla bitvou mezi americkými Indiány a armádou Spojených států amerických k níž došlo 4. listopadu 1791 v tzv. Severozápadním teritoriu v průběhu Severozápadní indiánské války. Indiáni v ní připravili americkým silám nejtěžší porážku, jakou kdy běloši v Severní Americe od domorodců zažili.\n\nPařížská smlouva z roku 1783, která ukončila Americkou válku za nezávislost, uznala svrchovanost Spojených států nad územím východně od řeky Mississippi a jižně od Velkých kanadských jezer. Práva indiánských kmenů této oblasti však nebyly do této dohody zahrnuty a mnohé z nich, především pak jejich náčelníci Malá želva a Modrý kabát odmítli uznat americké nároky na oblast severozápadně od řeky Ohio. V průběhu druhé poloviny osmdesátých let 18. století zabili Indiáni kolem 1500 osadníků, lovců a cestovatelů, kteří pronikli na toto území, za což se běloši samozřejmě mstili. Prezident Washington a ministr války Henry Knox rozhodli o použití síly při pacifikaci tohoto regionu.\n\nJednotka o síle 1453 mužů (320 pravidelná armáda, 1133 milice) pod velením brigádního generála Josiaha Harmara byla 8. října 1790 vyslána z Fort Washingtonu na sever. 22. října poblíž dnešního Fort Wayne (Indiana) dal Harmar rozkaz asi 500 mužům, jimž velel plukovník John Hardin, napadnout indiánské uskupení o dodatečně zjištěné síle 1100 bojovníků. I když (zřejmě opilému) Harmarovi posel oznámil převahu protivníka, ten přesto odmítl Hardinovi pomoci. Místo toho zformoval svých cca 900 mužů do obraného čtverce a vyčkával. Hardin mezitím svedl asi tříhodinovou bitvu a nakonec ustoupil zpět do tábora a spojil se s Harmarovými hlavními silami. Harmar dal poté povel k ústupu celé jednotky. Během střetnutí přišla americká armáda o asi 130 mrtvých a 94 zraněných, přičemž ztráty Indiánů byly zřejmě o něco nižší (do 150). Jednalo se o dosud nejkrvavější porážku americké armády z rukou domorodců. Prezident Washington po tomto fiasku pověřil generála Arthura St. Claira, který byl zároveň guvernérem Severozápadního teritoria, aby v létě 1791 podnikl novou výpravu.\n\nAčkoli George Washington trval na tom, aby výprava vyrazila v létě, různé komplikace to neumožnily. Noví odvedenci byli špatně vycvičeni a nedostatečně disciplinováni, zásoby jídla byly chabé a koní bylo málo a měli nízkou kvalitu. Armáda se tak vydala na pochod až v říjnu 1791. Během postupu budovala zásobovací stanice. Cílem bylo město Kekionga, hlavní osada kmene Miamiů nacházející se poblíž dnešního Fort Wayne v Indianě.\n\nSt. Clairova armáda původně čítala 600 vojáků pravidelné armády, 800 půlročních branců a 600 domobranců (milice), čili okolo 2000 mužů. Nastala však poměrně masivní dezerce, která postupně snížila celkový stav na 1486 mužů plus asi 200-250 lidí z doprovodu (ženy, děti, pradleny, prostitutky). Postup byl pomalý a docházelo k neustálým problémům s disciplínou. St. Clair, který trpěl dnou, sotva zvládal udržet pořádek, především mezi domobranci a novými odvedenci. Armádu neustále sledovali Indiáni a docházelo i k menším přepadům.\n\n2. listopadu 1791 měla expedice již jen 1120 členů, z toho jen o málo více než 900 byli bojeschopní muži (z nichž bylo 52 důstojníků). Na vině byla dezerce a onemocnění. 3. listopadu se armáda utábořila na louce a nezbudovala žádné ochranné opevnění. Zatímco americká výprava slábla, Indiáni sdružení v Západní konfederaci nabírali na síle. Buckongahelas přivedl svých 400 mužů, kteří se připojili k 700 bojovníkům vedeným Malou želvou a Modrým kabátem.\n\nZa svítání 4. listopadu tábořila americká armáda nedaleko pramenů řeky Wabash, poblíž dnešní Fort Recovery v Ohiu. Indiánské uskupení o síle asi 1000 mužů vedené Malou želvou a Modrým kabátem čekalo v lese až vojáci odloží zbraně a půjdou na snídani. Poté v rychlosti udeřili, Američany překvapili a brzy je začali zatlačovat.\n\nMalá želva vedl první úder proti domobraně, která se záhy dala na útěk přes potok zanechávaje na bojišti své zbraně. Naproti tomu vojáci pravidelné armády se rychle chopili mušket, zformovali se a vypálili na Indiány salvu, která je donutila k ústupu. Malá želva odpověděl útokem na křídla. Zatím se St. Clairovo dělostřelectvo snažilo přesunout do palebných pozic, ale obsluha byla pobita indiánskými střelci. Američané nakonec děla sami vyřadili hřebíky nacpanými do zápalných děr, aby je nemohli využít Indiáni.\n\nPlukovník Drake nařídil svému praporu nasadit bajonety a zaútočit na hlavní indiánskou pozici. Domorodci se stáhli do lesa, prapor obklíčili a zničili. Bodákový útok pak zkusili Američané ještě několikrát s podobným výsledkem. Útvar nakonec ztratil soudržnost a zavládl zmatek. Pod St. Clairem padli tři koně, když se marně snažil formovat své jednotky. Po třech hodinách boje shromáždil zbývající důstojníky a ve snaze zabránit úplnému zničení se rozhodl podniknout poslední bodákový útok s cílem prorazit skrze indiánské linie a uniknout. Zásoby a ranění byli ponecháni v táboře. Indiáni nechali vojáky projít a ti pak začali prchat k Fort Jefferson. Domorodí válečníci je ještě tři míle pronásledovali, ale pak toho zanechali a vrátili se plenit tábor. Do Fort Jeffersonu tehdy nazývaném Fort Hamilton se vojákům podařilo dostat až následující den. Odtud se pak vrátili do Fort Washingtonu. Počet raněných zanechaných na bojišti není znám, ale zprávy hovoří o tom, že jejich dobíjení trvalo ještě několik dní.\n\nProcento ztrát bylo největší, jaké kdy samostatná jednotka americké armády utrpěla (97,4 %). Z 52 důstojníků bylo 39 zabito, včetně St. Clairova zástupce a 7 zraněno. Z 920 vojáků bylo 632 zabito a 264 zraněno. Prakticky veškerý nebojový doprovod byl pobit. Celkové ztráty tak dosáhly 832 mrtvých, což znamenalo, že byla zničena téměř čtvrtina tehdejší americké armády. Jen 24 vojáků se vrátilo nezraněno. Indiánské ztráty byly okolo 61 mužů, z toho nejméně 21 mrtvých. Počet zabitých vojáků americké armády byl více než třikrát větší, než počet mrtvých způsobených spojenými indiánskými jednotkami o 85 let později v bitvě u Little Big Hornu.\n\nPrezident Washington právě večeřel se svými hosty ve Filadelfii, když ho odvolali od stolu a sdělili mu novinky o vojenském debaklu na severozápadě. Ale až po odchodu hostů dal Washington průchod svému hněvu. V lednu 1792 dorazil do Filadelfie St. Clair, aby podal zprávu o tom, co se stalo. Obvinil zásobovače a ministerstvo války a požádal o prošetření kauzy před vojenským soudem. Doufal ve zproštění obvinění a následně hodlal rezignovat na svou funkci. Washington to však odmítl a donutil St. Claira k okamžité rezignaci.\n\nSněmovna reprezentantů mezitím začala se svým vlastním šetřením katastrofy. Jednalo se o vůbec první vyšetřování, které Kongres podnikl. Na jeho základě svolal Washington setkání hlav všech ministerstev (Knox, Jefferson, Hamilton, Randolph). Šlo o jedno z prvních společných setkání těchto představitelů a je možné ho považovat za první jednání americké vlády vůbec. Jedním z výsledků jednání bylo, že prezident a ministři schválili koncept uchovávání státního tajemství \"pro obecné blaho\". Tento precedens pak našel uplatnění například v kauzách zrady Aarona Burra, Watergate či v aféře Billa Clintona.\n\nKonečná zpráva vyšetřovací komise z velké části stranila St. Clairovi. Tvrdila, že ministr Knox, hlavní zásobovač generál Samuel Hodgdon a další představitelé ministerstva války odvedli při přípravě protiindiánské armády chabou práci. Nicméně Kongres se postavil proti a závěrečnou zprávu nezveřejnil. V březnu 1792 ale odsouhlasil postavení nových armádních jednotek a následně (květen 1792) schválil Zákon o milici, který upravoval problém svolávání domobrany. V roce 1794 nová americká armáda pod velením generálmajora \"Šíleného\" Anthony Waynea vystavěla Fort Recovery na místě St. Clairovy porážky a ubránila pevnost před indiánským útokem. Následně v srpnu 1794 porazila Indiány u Fallen Timbers. V roce 1795 pak smlouva z Greenville ukončila \"Severozápadní indiánskou válku\".\n\n\n"}
{"id": "683123", "url": "https://cs.wikipedia.org/wiki?curid=683123", "title": "René Swette", "text": "René Swette\n\nRené Swette (* 21. srpna 1988, Lustenau, Rakousko) je rakouský hokejový brankář hrající v týmu EC KAC v rakouské nejvyšší lize EBEL.\n\nSwette začínal svojí kariéru v mládežnických celcích klubu EHC Lustenau. Díky svým kvalitním výkonům v mladších kategoriích se rychle probojoval do pozice druhého brankáře Lustenau a už ve svých 17 letech nastupoval v 2. nejvyšší rakouské lize. Po dalších dvou úspěšných sezónách v této lize podepsal smlouvu s týmem EC KAC, který hrál rakouskou nejvyšší Erste Bank Eishockey Ligu. V sezóně 2008-09 chytal jako týmová dvojka za Hannesem Enzenhoferem, který se v polovině sezóny zranil o poté se Swette o odchytané zápasy střídal s Travisem Scottem. Dne 9. prosince 2008 si Swette připsal první čisté konto v EBEL, když pochytal všechny střely proti týmu Vienna Capitals. V sezóně 2009-10 už chytal jako jasná jednička týmu.\n\n\nLegenda\n\n"}
{"id": "683125", "url": "https://cs.wikipedia.org/wiki?curid=683125", "title": "Long John Silver (album)", "text": "Long John Silver (album)\n\nLong John Silver je studiové album americké rockové skupiny Jefferson Airplane, vydané v roce 1972.\n\n"}
{"id": "683127", "url": "https://cs.wikipedia.org/wiki?curid=683127", "title": "František Šafránek", "text": "František Šafránek\n\nFrantišek Šafránek (2. ledna 1931 – 27. června 1987) byl český fotbalista, československý reprezentant, držitel bronzové medaile z Mistrovství Evropy ve fotbale 1960 a účastník dvou mistrovství světa – ve Švýcarsku 1954 a ve Švédsku 1958.\n\nZa československou reprezentaci odehrál 22 zápasů a vstřelil jeden gól (v kvalifikačním utkání na mistrovství světa 1954 proti Rumunsku). 1. ligu hrál za Spartu Praha (tehdy nesoucí název Spartak Sokolovo), a to v letech 1949–1952, a poté za Duklu Praha (1952–1966), s níž získal sedm titulů mistra republiky (1953, 1956, 1958, 1961, 1962, 1963, 1964) a jeden Československý pohár (1961). Zemřel přímo na fotbalovém hřišti, na srdeční kolaps během zápasu staré gardy Dukly.\n\n"}
{"id": "683135", "url": "https://cs.wikipedia.org/wiki?curid=683135", "title": "Anton Moravčík", "text": "Anton Moravčík\n\nAnton Moravčík (3. června 1931, Komárno – 12. prosince 1996, Bratislava) byl slovenský fotbalista, československý reprezentant, držitel bronzové medaile z Mistrovství Evropy ve fotbale 1960 a účastník mistrovství světa 1958 (byť na šampionátu nenastoupil).\n\nZačal hrát za místní Spartak Komárno. Uplatnil se především jako střelec a vždy nastupoval v útoku.\n\nV reprezentaci nastoupil poprvé 11. května 1952 proti Rumunsku jako hráč Slovanu Žilina. Vojenskou prezenční službu strávil v ÚDA Praha. V té době několikrát reprezentoval. Největších úspěchů a nejstálejší formy dosáhl při dalším působení ve Slovanu Bratislava. Za Slovan sehrál do roku 1956 do jara 1964 177 ligových zápasů a vstřelil 73 gólů. Jeho předností byla rychlost, výborná technika v pohybu a pohotová střela. V letech úspěchů československého reprezentačního mužstva pod vedením trenérů Rýgra a Kolského byl často jediným slovenským hráčem v reprezentaci. Nastřílel celkem 109 ligových gólů a je členem Klubu ligových kanonýrů.\n\nZa československou reprezentaci odehrál 25 zápasů a vstřelil 10 gólů.\n\n"}
{"id": "683137", "url": "https://cs.wikipedia.org/wiki?curid=683137", "title": "Nordstrom", "text": "Nordstrom\n\nNordstrom je americký řetězec obchodních domů vyšší třídy, založený Johnem W. Nordstromem a Carlem F. Wallinem. Původně se jednalo o obchod s obuví, ale nyní společnost prodává také oblečení, doplňky, kabelky, klenoty, kosmetiku a v některých obchodech také zařízení bytu. Sídlo společnosti a hlavní obchod se nachází v centru města Seattle ve státě Washington.\n\nV roce 1887, když mu bylo teprve šestnáct let, následoval John W. Nordstrom cestu mnoha Švédů do Spojených států, kam šel za příležitostí. Nordstrom se narodil nedaleko Luleå jako Johan Nordström, ale své jméno později poangličtěl. Po přistání v New Yorku nejprve pracoval v Michiganu. Po sérii podřadných prací, při kterých se posouval na západ, měl našetřeno dost peněz na zakoupení dvacetiakrového bramborového pole v Arlingtonu, nedaleko Seattlu. V roce 1897 společně s dalšími odešel k řece Klondike na severu Kanady, kde probíhala zlatá horečka. Po dvou letech hledání zlata prodal své nálezy za 13 tisíc dolarů. Po návratu do Seattlu se oženil s Hildou Carlson a hledal příležitost začít podnikat. Konečně v roce 1901 založil obchod s obuví zvaný Wallin & Nordstrom. Carl F. Wallin, který byl spoluzakladatelem, vlastnil opravnu obuvi, která s obchodem sousedila. S Hildou měl pět dětí, z nichž tři převzali rodinný business, byli to synové Everett, Elmer a Lloyd. V roce 1923 otevřela společnost svůj druhý obchod v Seattlu, čímž byl pověřen už dost zkušený Elmer, který nedávno předtím vystudoval na University of Washington.\n\nV roce 1928 John W. Nordstrom odešel do důchodu a prodal svůj podíl svým synům Everettovi a Elmerovi. O rok později odešel do důchodu také Carl F. Wallin, který jim prodal i svůj podíl. V roce 1930 bratři slavnostně znovuotevřeli přestavěný obchod na Second Avenue a změnili jméno obchodu na Nordstrom. V roce 1933 do společnosti vstoupil i Lloyd a tři bratři tak ovládali společnost po dalších téměř čtyřicet let.\n\nV roce 1958 se obchod rozrostl na osm obchodů ve dvou státech, ale stále se zaměřoval pouze na obuv. Rozvojem prošly také služby zákazníkům, zvýšila se pestrost sortimentu a počet nabízených velikostí. V roce 1963 začal obchod prodávat i oblečení poté, co skoupil seattleskou firmu Best Apparel. V roce 1969 bylo jméno společnosti změněno na Nordstrom Best.\n\nV roce 1968 se druhá generace vlastníků rozhodovala o možném prodeji společnosti, jelikož nejstarší syn Everett se blížil k důchodu. Místo toho je ale Bruce (Everettův syn), James a John (Elmerovi synové) a John MacMillan (manžel Lloydovy dcery) přesvědčili, aby se společnost stala veřejnou obchodní společností, po čemž přebrali její vedení. V roce 1971 byla společnost přijata pod NASDAQ pod zkratkou NOBE (Nordstrom Best). V roce 1973 bylo jméno Best ze jména obchodu odebráno a obchod tedy změnil své jméno naposledy, na Nordstrom. V roce 1999 se přesunula na NYSE pod zkratkou JWN, což byly iniciály Johna W. Nordstroma.\n\nOd roku 1995 sloužila nějaký čas společnosti jako prezidenti i čtvrtá generace rodiny. V roce 1997 se stal John Whitacre prvním CEO, který nepocházel od rodiny, ale o čtyři roky později rodina opět převzala vedení společnosti a do vedení se dostali Brucovi synové Blake, Erik a Peter.\n\nNordstrom se časem rozvinul z regionálního řetězce obchodů na celonárodní tím, že začal více otevírat nové filiálky místo skupování ostatních obchodních společností.\n\nV roce 1975 se Nordstrom dostal na Aljašku poté, co skoupil společnost Northern Commercial Company a otevřel první výprodejový obchod Nordstrom Rack v Seattlu. V roce 1978 se přibližoval obrat společnosti k 250 milionům dolarů a tak se silný regionální řetězec, v té době už třetí největší specializovaný ve Spojených státech, rozšířil na jih Kalifornie, kde otevřel obchod ve městě Costa Mesa. Na začátku devadesátých let bylo v Kalifornii otevřeno už 26 normálních a výprodejových obchodů. Řetězec se po celé zemi rozšiřoval poněkud chaoticky. V roce 1988 byl otevřen obchod v Tysons Corneru ve Virginii, v roce 1991 v Oakbrook Centeru na předměstí Chicaga, v roce 1996 v Dallasu a v roce 1998 v Atlantě. V každém novém regionu sloužil nový obchod jako základna pro otevření dalších obchodů. Mezi lety 1978 a 1995 společnost otevřela 46 regulárních obchodů.\n\nPLACE TWO: V roce 1976 otevřela společnost řetězec obchodů s názvem Place Two, které prodávaly limitovanou škálu zboží v menších prostorách. V roce 1983 existovalo už deset obchodů Place Two, ale náklady na jejich rozšíření převyšovaly výdělek, což vedlo k jejich uzavření.\n\nFLASGSHIP: V roce 1998 společnost nahradila svůj vlajkový obchod v centru Seattlu novým vlajkovým obchodem v bývalém obchodním domu Frederick & Nelson, který leží pouze přes ulici od původní budovy. 35 600 m² rozlehlý obchod je největším z celého řetězce. Pro porovnání, nejmenší obchod, který leží v oregonském Salemu, má plochu pouze 6 700 m².\n\nDIRECT: Společnost v roce 1993 rozšířila své působení do oblasti internetu, z čímž začal Elmerův vnuk Dan. Internetový obchod nordstrom.com má nyní své sídlo v Cedar Rapids, v Iowě, a distribuční centra v kalifornském Ontariu, oregonském Portlandu, iowském Dubuque, marylandském Upper Marlboro a floridském Gainesvillu.\n\nZatímco obchody se začaly rozšiřovat, v roce 1979 se do nich začaly přidávat restaurace a o deset let později byl otevřen vrcholový kalifornský vlajkový obchod, tehdy největší Nordstrom, v sanfranciském centru Westfield, ve kterém byly čtyři restaurace a anglická hospoda. Nedávno byly zrušeny \"Espresso Bary\", které ale byly nahrazeny \"eBary\", které nabízejí velké množství rychlých svačinek a větší výběr nápojů. Menší obchody, které většinou leží na dvou patrech, mají nyní kavárnu, která nabízí stejný výběr jako \"eBar\", ale také sedadla. Ve větších obchodech se nachází nedávno přepracované restaurace \"Classic Cafe\", \"Marketplace Cafe\", \"Cafe Bistro\" nebo \"Nordstrom Grill\" s jídlem a alkoholickými nápoji.\n\nMomentálně společnost provozuje 115 obchodních domů, 86 výprodejových obchodů Nordstrom Rack, 2 obchody Jeffrey Boutique a jeden výprodejový obchod Last Chance v 28 státech. V roce 2007 společnost prodala řetězec butiků \"Façonnable\". Společnost také provozuje malou banku se sídlem v arizonském Scottsdale.\n\nV únoru 2011 společnost oznámila zakoupení losangeleského obchodu HauteLook, který se specializuje na bleskový prodej v oblasti designérského zboží. Nordstrom zaplatil 180 milionů dolarů a doplatí ještě další částku, která závisí na finanční situaci obchodu v následujících třech letech.\n\nV květnu 2011 společnost oznámila uzavření pobočky v indianapoliském Circle Centru kvůli klesajícím výdělkům v centru města. Zbývající pobočky v obchodním centru The Fashion Mall at Keystone a budoucí Nordstrom Rack v obchodním centru Rivers Edge, které se oba nachází na severu města, budou zbývajícími dvěma pobočkami ve státě Indiana.\n\nNordstrom byl v roce 2010 vyhlášen časopisem \"Fortune\" 53. nejlepší společností, pro kterou lze pracovat, tedy v disciplíně, ve které se nachází v síni slávy časopisu. V roce 2007 se na žebříčku \"Fortune 500\" umístil na 286. příčce.\n"}
{"id": "683139", "url": "https://cs.wikipedia.org/wiki?curid=683139", "title": "Josef Vacenovský", "text": "Josef Vacenovský\n\nJosef Vacenovský (* 9. července 1937, Ratíškovice) je bývalý český fotbalista, československý reprezentant, držitel bronzové medaile z Mistrovství Evropy ve fotbale 1960 (byť do bojů šampionátu přímo nezasáhl).\n\nZačínal v rodných Ratíškovicích v Baníku, s nímž se stal v roce 1955 dorosteneckým přeborníkem Moravy a na závěrečném turnaji, který se konal v Gottwaldově (dobový název Zlína) a Kroměříži, zvítězil i v přeboru Československa (na 2. místě skončil Tatran Liberec, 3. Baník Duchcov, 4. Slavoj Lučenec). Svou profesionální fotbalovou kariéru spojil s Duklou Praha, v níž hrál v letech 1956–1969. Svou hráčskou dráhu končil v Belgii, u týmu ARA La Gantoise a KSC Lokeren. V československé 1. lize odehrál 271 utkání a vstřelil 67 branek. S Duklou se stal šestkrát mistrem republiky (1958, 1961, 1962, 1963, 1964, 1966) a získal s ní čtyřikrát Československý pohár (1961, 1965, 1966, 1969). Probojoval se s ní rovněž do semifinále Poháru mistrů evropských zemí (1967). Za československou reprezentaci odehrál jeden zápas, přátelské utkání proti Polsku roku 1964.\n\n\n"}
{"id": "683141", "url": "https://cs.wikipedia.org/wiki?curid=683141", "title": "Posel (Star Trek: Nová generace)", "text": "Posel (Star Trek: Nová generace)\n\n„Posel“, v originále „The Emissary“, je v pořadí dvacátá epizoda druhé sezóny seriálu \"\".\n\nUSS Enterprise-D obdrží naléhavou zprávu od velitelství Hvězdné flotily, aby se vydala bez udání důvodu na předurčené koordináty. Během cesty je kontaktuje admirál Gromeková, a sdělí jim, že se setkají s vyslankyní Federace, která je blíže informuje o jejich poslání. Admirál sama odmítá sdělit kapitánu Picardovi jakékoliv podrobnosti. Dat hlásí, že vyslankyně se k Enterprise blíží v sondě třídy 8, která má na délku jen něco přes 2 metry.\n\nSetkávají se se sondou a transportují ji na palubu. Když ji otevřou, zjistí, že vyslankyně, jejíž jméno je K'Ehleyr, je napůl Klingon a napůl člověk. Následuje představení důstojnickému sboru. Je ihned zjevné, že ona a Worf se znají, a že není právě šťastný, že ji vidí. Dle její zprávy před dvěma dny Hvězdná flotila zachytila signál z klingonské bitevní lodi T'Ong, která byla vyslána před 75 lety, kdy byli Klingoni s Federací ve válce. Zpráva uvádí, že posádka se má právě probudit z hibernace. Panují obavy, že jakmile se tak stane, okamžitě zaútočí na nejbližší základnu Federace, kterých je poblíž hned několik. Aby se tomu zabránilo, velitelství Hvězdné flotily nařídí, aby Enterprise klingonskou loď zastavila a přesvědčila je, že teď již panuje mír. Riker se ptá, proč tento úkol dostali oni, a ne klingonská loď. K'Ehleyr odpoví, že nejbližší klingonská loď nedorazí dříve, než za 3 dny. Myslí si, že plán se nezdaří a Picard nebude mít jinou možnost, než T'Ong zničit, ale ten to odmítá a chce slyšet možné alternativy.\n\nWorf dostane rozkazem, aby s K'Ehleyr pracoval. Ten se z toho snaží z osobních důvodů vymluvit. Picard se jej tedy zeptá, zda existují nějaké profesionální důvody, proč s ní pracovat nemůže. Worf odpoví, že ne, a stáhne své žádosti o ukončení spolupráce s ní. Během jejich prvního setkání dojde k hádce a jen stěží se mohou soustředit na práci. Na návrh Troi se jde K'Ehleyr odreagovat do simulátoru do jednoho z Worfových bojových cvičebních programů.\n\nWorf ji tam najde a připojí se. Stráví tam s ní noc a dají se dohromady. On pak, jak žádá klingonská tradice, vykřikne svatební výkřik „tlhIngan jIH“ (což v klingonštině znamená „já jsem Klingon“), ale K'Ehleyr ho odmítne a urazí se.\n\nNa poradě starších důstojníků K'Ehleyr prezentuje dvě alternativy, které mohou nastat, až se setkají s klingonskou lodí T'Ong: Pokud bude posádka ještě ve stázi, můžou je tak udržet, dokud se nesetkají za tři dny s nejbližší klingonskou lodí. Když však budou již vzhůru, nezbude jim, než loď zničit. Picard stále vzdoruje myšlence zničení lodi, a to i přes naléhání K'Ehleyr, že kapitán klingonské lodi nebude vyjednávat. Přeruší je Dat, který oznamuje, že objevili loď který se zdá být T'Ong. Skenuje ji, a zjistí, že zatím na ní nejsou známky života, ale nemůže říct, zda je posádka vzhůru, či nikoliv. Podle nízké spotřeby energie lodi soudí, že všichni stále spí, ale ta náhle na Enterprise vystřelí, a Dat tedy oznamuje, že se „mohl mýlit“.\n\nK'Ehleyr naléhá na Picarda, aby nechal klingony zemřít se ctí v bitvě. Worf však má jiný názor. Zatímco Picard a Riker se ukryjí, Worf a K'Ehleyr se oblečou do tradičních klingonských velitelských uniforem, aby vypadali jako kapitán a první důstojník Enterprise. K'Temocovi, kapitánovi T'Ongu, pak řeknou, že už je po válce, a přikážou mu, aby se vzdal. K'Temoc to zpočátku odmítá, protože se domnívá, že jde o trik Federace. Ale když Worf vyhrožuje, že nechá T'Ong zničit, K'Temoc neochotně souhlasí.\n\nWorf vrátí kontrolu nad lodí zpět Picardovi. Komandér Riker se jej ptá na pocity, které jeho velení provázely. Ten odpoví příznačně jen dvěma slovy: „Pohodlné křeslo“.\n\nK'Ehleyr se transportuje na T'Ong, aby nastartovala proces aklimatizace klingonů na život ve 24. století, a čekají na přílet doprovodné klingonské lodi, která k nim byla vyslána. Než ale odejde, přiznává Worfovi, že i ona byla v pokušení souhlasit s jeho svatebním výkřikem, a naznačí, že jejich cesty se v budoucnu opět zkříží.\nV této epizodě se K'Ehleyr, napůl člověk a napůl Klingon, objevila poprvé. Vrací se pak v epizodě čtvrté sezóny „Opět spolu“, a to společně s Alexandrem, Worfovým synem. K'Ehleyr v této epizodě umírá, ale Alexandr se pak opakovaně vyskytuje v epizodách \"\" i \"\".\n\n"}
{"id": "683143", "url": "https://cs.wikipedia.org/wiki?curid=683143", "title": "Get Out of My Life, Woman", "text": "Get Out of My Life, Woman\n\n„Get Out of My Life, Woman“ je skladba amerického pianisty Allena Toussainta. Skupina v cover verzích nahráli například Bill Cosby, Freddie King, The Paul Butterfield Blues Band (\"East-West\", 1966), The Doors (\"Live at the Matrix 1967\", 2008), Iron Butterfly (\"Heavy\", 1968) a další.\n"}
{"id": "683148", "url": "https://cs.wikipedia.org/wiki?curid=683148", "title": "Kavak", "text": "Kavak\n\nKavak (nazvaný podle stejnojmenného města v severním Turecku) je lahůdkový sýr, pocházející z jihovýchodní Evropy a tvořící součást studených bufetů.\n\nKavak se vyrábí z balkánského sýra, který se nakrájí na kousky (někdy se předem ponoří do vody, aby se vyplavila přebytečná sůl) a poskládá do sklenice spolu s kolečky cibule; podle chuti se přidávají chilli papričky, olivy, česnek, rozmarýn, bazalka, petrželová nať nebo tymián. Vše se zaleje olivovým olejem – může se přidat i trochu vinného octa – a nechá na chladném místě zhruba týden marinovat. Kavak se podává s hlávkovým salátem a bílým chlebem jako zákusek k vínu nebo pivu.\n\n\n"}
{"id": "683157", "url": "https://cs.wikipedia.org/wiki?curid=683157", "title": "Komerční právník", "text": "Komerční právník\n\nKomerční právník bylo svobodné právnické povolání, které existovalo v Česku mezi lety 1990 až 1996, poté se s novým zákonem o advokacii stali všichni komerční právníci advokáty, sdruženými v advokátní komoře.\n\nPrávní služby komerčního právníka spočívaly, stejně jako u advokáta, v poskytování právních porad, zpracovávání právních rozborů, sepisování smluv a jiných listin, stejně jako v zastupování před soudy. Všechny tyto právní služby ale mohly být poskytovány jen ve věcech souvisejících s podnikáním. To byl ovšem jediný rozdíl s advokáty, jinak stejně jako oni poskytovali své služby za úplatu, měli povinnost se řídit zájmy klienta, museli zachovávat povinnost mlčenlivosti a také byli pojištěni pro případ způsobení škody klientovi. Komerční právníci mohli působit i společně, zákon však na rozdíl od zákona o advokacii neurčoval formu této spolupráce, tu si měli upravit smlouvou.\n\nKomerčním právníkem se mohl stát každý, koho do svého seznamu zapsala \"Komora komerčních právníků\". Předpoklady pro to byly:\nUchazeč musel také složit do rukou předsedy komory tento slib: \"„Slibuji na své svědomí a občanskou čest, že budu zachovávat ústavu, ostatní zákony a další obecně závazné právní předpisy, svědomitě plnit povinnosti komerčního právníka, vystupovat důstojně a čestně a dodržovat povinnost mlčenlivosti o všech skutečnostech, o nichž se dovím v souvislosti s poskytováním právní pomoci.“\"\n\nPrávník, který se připravoval na pozdější kariéru komerčního právníka se nazýval (stejně jako uchazeč o pozici státního zástupce) \"právní čekatel\". Zapsán byl v seznamu právních čekatelů, který vedla komora komerčních právníků a byl zaměstnán u konkrétního komerčního právníka, u kterého vykonával alespoň tříletou praxi. Jejím účelem bylo osvojení si potřebných znalostí a zkušeností potřebných k poskytování právní pomoci.\n\nKomerční právníci byli povinně sdruženi v \"Komoře komerčních právníků\", což byla právnická osoba, samosprávná organizace se sídlem v Praze. Zajímavostí bylo, že do doby jejího úplného ustavení její funkce suplovala Unie podnikových právníků České republiky. Orgány komory byly:\n\nFunkce v orgánech komory byly čestné. Od počátku až do sloučení s Českou advokátní komorou byla předsedkyní komory komerčních právníků JUDr. Jana Kubištová, CSc., poté partnerka advokátní kanceláře Kubištová & Co. (původně Chase Pullman).\n"}
{"id": "683159", "url": "https://cs.wikipedia.org/wiki?curid=683159", "title": "Feidippidés", "text": "Feidippidés\n\nFeidippidés (řecky Φειδιππίδης), také \"Filippidés\" byl legendární athénský posel, kterého podle Hérodota údajně koncem léta roku 490 př. n. l. po řeckém vítězství nad Peršany v bitvě u Marathónu poslal athénský král Miltiadés s touto zprávou do Athén. Feidippidés doběhl a se slovy \"„Νενικήκαμεν“ – „Zvítězili jsme“\" vyčerpáním padl a zemřel. \n\nPodle Plútarcha a Lúkiána se jmenoval Thersippos nebo Eukles.\n\nHistorikové jsou ve sporu, zda zprávu předal Feidipiddes, nebo Diomedón, nebo zda není jméno bájné. Proto se někdy obecněji nazývá maratóncem, řecky Marathonikes.\nPodle této báje byly zavedeny dva běžecké závody\n\nStejný námět měl skutečný příběh o běžci z bitvy u Murtenu, kterého po svém vítězství nad burgundským knížetem Karlem Smělým roku 1476 poslali spojenci Staré švýcarské konfederace do 17 kilometrů vzdáleného Fribourgu. Jeho pohřbené ostatky se našly.\n"}
{"id": "683169", "url": "https://cs.wikipedia.org/wiki?curid=683169", "title": "The Gold It's in the…", "text": "The Gold It's in the…\n\n„The Gold It’s in the…“ je čtvrtá skladba od anglické progresivně rockové skupiny Pink Floyd z alba Obscured by Clouds z roku 1972.\n\n"}
{"id": "683180", "url": "https://cs.wikipedia.org/wiki?curid=683180", "title": "Ethyl-karbamát", "text": "Ethyl-karbamát\n\nEthyl-karbamát (starší název ethylkarbamát, též urethan či uretan) je organická sloučenina se vzorcem CHNO. Poprvé byl připraven v 19. století. Jedná se o ethylester kyseliny karbamové, tedy ester s ethanolem. Navzdory názvu se nejedná o komponentu (monomer) polyurethanů.\n\nEthylkarbamát je bílá krystalická látka připravovaná působením amoniaku na ethyl-chlorformiát nebo zahříváním nitrátu močoviny a ethanolu:\n\n\n"}
{"id": "683184", "url": "https://cs.wikipedia.org/wiki?curid=683184", "title": "Povídky z jedné kapsy", "text": "Povídky z jedné kapsy\n\nPovídky z jedné kapsy je soubor 24 povídek od českého spisovatele Karla Čapka z roku 1929. Např. v edici Slunovrat vyšla v roce 1990 (ve spojení s knihou Povídky z druhé kapsy), kde ji ilustroval Cyril Bouda.\nPovídky jsou většinou detektivního charakteru. Jednotlivé postavy se objevují napříč povídkami (např. Dr. Mejzlík).\n\n\"Povídky z jedné kapsy\" vydalo poprvé Aventinum v roce v roce 1929. Poté, co bratři Čapkové Aventinum opustili, vyšly letech 1934–1947 celkem v sedmi vydáních v nakladatelství František Borový. Po zestátnění nakladatelství a po období, kdy Karel Čapek nebyl v Československu vydáván, vycházely povídky v letech 1956–1993 především v nakladatelství \"Československý spisovatel\" (1964 jedno vydání v \"SNKLU\", 1993 \"Český spisovatel\"), obvykle společně s Povídkami z druhé kapsy.\n\nOd roku 2009, kdy se díla Karla Čapka stala autorsky volnými, vydávají tyto povídky různá nakladatelství.\n\n\n\n"}
{"id": "683200", "url": "https://cs.wikipedia.org/wiki?curid=683200", "title": "7 návyků skutečně efektivních lidí", "text": "7 návyků skutečně efektivních lidí\n\n7 návyků skutečně efektivních lidí je kniha (), kterou napsal Stephen Covey, americký odborník na rozvoj osobnosti, vedení lidí a motivaci. Knihy se prodalo více než 20 milionů výtisků ve 40 světových jazycích. Časopis Time ji v roce 2011 zařadil mezi 25 nejvlivnějších knih o managementu.\n\nSmyslem knihy má být otevření lidského potenciálu čtenáře, a to pomocí následující struktury:\n\nV první části se autor zabývá \"paradigmaty\", což jsou podle něj zjednodušeně brýle, přes které se díváme na svět. Zde uvádí způsoby, jak se zbavit svých paradigmat, která nejsou v souladu s \"principy\". Tyto \"principy\" jsou podle Coveyho určité rysy lidské povahy - řadí mezi ně např. férovost, integritu, čestnost, důstojnost, trpělivost, službu. Pokud člověk žije v souladu s nimi, dosáhne maxima svého potenciálu. Pokud je porušuje, nemůže podle Coveyho dosáhnout štěstí a úspěchu ve všech oblastech života. Pro život v souladu s principy je třeba 7 návyků z titulu knihy.\n\n\"Tyto principy jsou součástí téměř každého významného náboženství, sociální filozofie nebo etického systému, které prošly zkouškou času a přetrvaly. Jsou natolik evidentní, že jejich existenci není potřeba prokazovat.\"\n\nV druhé části se autor zabývá \"osobním vítězstvím\". Tato část pokrývá první tři návyky:\nSmyslem této části je provést člověka od závislosti na druhých (citové, finanční, emocionální, hodnotící) k nezávislosti. Podle Coveyho je tento proces základem pro zdravý úspěch v životě každého člověka.\n\nVe třetí části by čtenář měl projít přechodem od \"nezávislosti\" ke vzájemnosti. Autor vysvětluje, že samostatný nezávislý člověk došel teprve do poloviny cesty a že bez druhých se daleko nedostane. V této části knihy se autor více zaměřuje i na pracovní život. Do druhé trojice návyků patří:\n\nVe čtvrté a poslední kapitole se autor věnuje dlouhodobému hledisku používání návyků a vyrovnanému způsobu života, který popisuje v posledním návyku:\nPomocí posledního návyku a všech předchozích dohromady by měl čtenář, který tyto principy opravdu aplikuje, dosáhnout významného zlepšení svého života.\n\nKniha vzbudila od svého vydání velké pozitivní ohlasy, zvláště mezi podnikateli a manažery. Mezi české podnikatele, kteří byli touto knihou pozitivně ovlivněni, patří například Stanislav Bernard, který napsal předmluvu k dotisku českého vydání (2009), nebo manažer Jan Mühlfeit. Autorem předmluvy dalšího dotisku (2012) je přední český psycholog Vladimír Smékal.\n\nCS:\nEN:\n"}
{"id": "683205", "url": "https://cs.wikipedia.org/wiki?curid=683205", "title": "Minikára", "text": "Minikára\n\nMinikára je miniaturní jednomístné čtyřkolové vozidlo bez vlastního pohonu, je poháněno pouze gravitací. Je určeno k závodění hlavně dětem, ale i dospělým. Závodník musí v co nejkratším čase projet určenou dráhu a zároveň projet slalom. Pokud závodník ve slalomu srazí bojku, dostává 2 trestné sekundy, pokud některou branku neprojede vůbec, je z jízdy diskvalifikován.\n\nZávodí se v šesti kategoriích:\n\n\n"}
{"id": "683221", "url": "https://cs.wikipedia.org/wiki?curid=683221", "title": "Pohár Ameriky", "text": "Pohár Ameriky\n\nPohár Ameriky (The America's Cup) je cenou pro vítěze série závodů (match races) mezi dvěma jachtami a zároveň je nejstarší aktivní mezinárodní sportovní trofejí.\n\nJachta, označována jako obhájce (defender), reprezentuje jachtařský klub v jehož držení je Pohár, zatímco druhá jachta je známá jako vyzyvatel (challenger).\n\nTrofej v roce 1851 věnovala Královská jachetní eskadra (Royal Yacht Squadron) vítězi závodu kolem ostrova Wight, škuneru America, po němž cena získala své jméno a byla věnována Newyorskému jachtařskému klubu (NYYC). Na základě podmínek popsaných v darovací listině pak bylo umožněno o trofej usilovat v mezinárodní soutěži. Jakýkoli jachtařský klub, který splní podmínky darovací listiny, může obhájce vyzvat.\n\nSamotná trofej, která dlouhodobě přitahuje pozornost nejlepších světových jachtařú a je považována za jednu z nejvyšších met v tomto sportu, je stříbrná konvice vyrobená v roce 1848 a zakoupená v běžném obchodě s trofejemi.\n\nNYYC dokázal trofej obhajovat až do roku 1983, kdy ji získal Královský jachtařský klub Perth, čímž přerušil nejdelší vítěznou sérii v dějinách sportu. Od třetí obhajoby v roce 1876 až po dvacátou v roce 1976 se vždy jednalo o jediného vyzyvatele. Od roku 1970 se však na základě souhlasu NYYC potenciální vyzyvatelé utkávají v sérii závodů, jejíž vítěz má právo vyzvat obhájce.\n\nZatím poslední, 33. zápas o Pohár Ameriky, vyhrála americká jachta BMW Oracle Racing z jachtařského klubu Golden Gate, když 2:0 porazila ve Valencii obhájce trofeje, švýcarskou jachtu Alinghi. V roce 2013 bude v San Francisku Golden Gate Yacht Club trofej obhajovat.\n\nNázev trofeje je do jisté míry zavádějící. Bez znalosti historického původu názvu není možné vědět, a to ani v angličtině, že jméno America se vztahuje k názvu lodi a nikoliv ke kontinentu Amerika. Často se tak v češtině setkáváme s užíváním názvu Americký pohár. Tento název snad dokonce převažuje nad správnějším překladem Pohár Ameriky a je otázkou zda se proto v češtině de facto nestal správným názvem události a trofeje., , , \n\n"}
{"id": "683225", "url": "https://cs.wikipedia.org/wiki?curid=683225", "title": "Sacha Treille", "text": "Sacha Treille\n\nSacha Treille (* 6. listopadu 1987 Grenoble, Francie) je francouzský hokejový útočník, reprezentant své země. Aktuálně působí v týmu HC Dynamo Pardubice. Jeho bratr Yorick je rovněž profesionálním hokejistou.\n\nV sezóně 2005/2006 debutoval ve francouzské hokejové lize v týmu Brûleurs de Loups z rodného města Grenoblu. V následující sezóně mu byla udělena Trophée Jean-Pierre Graff – cena pro nejlepšího nováčka ligy. S týmem v tomto roce vyhrál francouzský titul i pohár.\nV roce 2008 odešel do Švédska, kde hrál za Färjestads BK. Za tento tým odehrál 25 utkání, ale příliš se neprosadil. Získal však titul švédského mistra. Následující sezónu působil ve druholigovém klubu Malmö Redhawks\nV létě 2010 se připravoval s českým týmem HC Vítkovice Steel. Nastoupil do tréninkového kempu i k přípravným utkáním, ale smlouvu poté nepodepsal. Vrátil se do Francie, ale v září 2010 podepsal smlouvu s týmem HC Kladno, za které v české extralize nastoupil k 39 utkáním a vstřelil devět gólů. Od konce ledna 2011 byl hráčem Sparty Praha, ve které působí i jeho bratr Yorick. V červnu 2013 se vrátil zpět do HC Rytíři Kladno.\n\nJe členem francouzské hokejové reprezentace od juniorských kategorií, hrál na mistrovství světa do 18 let v roce 2005 (divize I) i mistrovství světa do 20 let v roce 2006 a 2007. Za seniorskou reprezentaci se poprvé účastnil mistrovství světa v roce 2007 – nejprve v divizi I, v dalších letech byl pak pravidelně členem francouzské reprezentace na šampionátech elitní kategorie.\n\nKlubová statistika\n"}
{"id": "683240", "url": "https://cs.wikipedia.org/wiki?curid=683240", "title": "1972 ve filmu", "text": "1972 ve filmu\n\n\n\n\n\n\n\n"}
{"id": "683245", "url": "https://cs.wikipedia.org/wiki?curid=683245", "title": "Jochen Reimer", "text": "Jochen Reimer\n\nJochen Reimer (* 6. září 1985, Mindelheim, Německo) je německý hokejový brankář hrající v týmu EHC München v německé nejvyšší Deutsche Eishockey Lize.\n\nReimer začínal svojí juniorskou kariéru v týmu ESV Kaufbeuren, kde hrál mezi roky 2001 a 2003. V sezóně 2003-04 nastupoval v Oberlize za EA Kempten. Poté se vrátil zpět do týmu ESV Kaufbeuren, kde nastupoval v 2. Bundeslize až do sezóny 2006-07, kterou odchytal v týmu DEG Metro Stars se kterým hrál v německé nejvyšší lize DEL a občas byl zapůjčen týmu ESC Moskitos Essen, který hrál 2. Bundesligu. V sezóně 2007-08 dostal Reimer mnohem více prostoru, protože jednička týmu Jamie Storr, se musel podrobit dvěma operacím kolene. Reimer se nakonec ukázal být vyrovnanějším brankářem než Storr. V sezóně 2008-09 začali Matro Stars spolupracovat s druholigovým týmem EHC München, kdy Reimer společně s Jochenem Vollmerem a Peterem Holmgrenem tvořili brankářské trio týmu Metro Stars. Reimer si svými výkony vynutil pozornost a před sezónou 2009-10 podepsal smlouvu s týmem Wolfsburg Grizzly Adams, kde chytal společně s Daniarem Dshunussowem. Ve své první sezóně ve Wolfsburgu přesvědčil o svých kvalitách a tým skončil na třetím místě základní části a v play-off vypadl v semifinále. Po základní části sezóny 2010-11 měl nejlepší statistiky mezi ligovými brankáři DEL.\n\n\n"}
{"id": "683248", "url": "https://cs.wikipedia.org/wiki?curid=683248", "title": "Bengálský oheň", "text": "Bengálský oheň\n\nBengálský oheň je druh pyrotechnické směsi. V závislosti na dodané příměsi má zapálená směs různé barvy.\n\nBengálský oheň byl do Evropy dovezen anglickými námořníky v původní podobě. To znamená, že jeho složení bylo následovné:\nHlavní složkou explozivní směsi byla sloučenina KNO (dusičnan draselný), S (síra) a tzv. surma (SbS). V Evropě byl později ještě doplněn o tzv \"realgar\", neboli AsS. Ten později nahradil složitější surmu.\nTato směs byla používána u koloniálních námořních jednotek Spojeného království.\n\nV současnosti není Bengálský oheň využíván vojensky, ale jen civilně. Suroviny k jeho výrobě lze relativně snadno sehnat a díky známému receptu jej lze snadno i vyrobit.\nCivilní využití je známé, využívá se k přípravě pyrotechnických efektů a ohňostrojům.\n\nBarvu ohně ovlivňují pouze příměsi, které jsou do směsi vmíseny. Nejčastěji to jsou sloučeniny halogenů nebo prvků 1a skupiny periodické tabulky, které reagují ochotně.\n\nOheň zbarvíme do jasně zeleného odstínu použitím Barnatých iontů (Ba).\n\nPlamen se zbarví do temně rudé při použití sloučenin Lithia (Li).\n\nPro karmínový plamen je nutné použít slitiny Stroncia (Sr).\n\nPokud chceme vytvořit plamen cihlové až jasně oranžové barvy, použijeme směs vápníku (Ca).\n\nPro temně modrý až středně modrý nádech plamene použijeme sloučeniny mědi (Cu).\n\nPro světlejší modrý nádech plamene použijeme sloučeniny rtuti (Hg).\n\nŽlutého plamene docílíme použitím sloučenin sodíku (Na).\n\nObčas je potřebné oheň zbavit přírodních barev nebo jej zvýraznit. Toho docílíme menší úpravou směsi, přičemž KNO3 se sírou ponecháme a doplníme místo surmy nebo realgaru o CdS (sulfid kademnatý), k němuž přidáme uhlík (v běžné praxi stačí antracit nebo uhlí). Během reakce bude plamen zářivě bílý, s jemně modrými okraji.\n\nJiné technologie barvení plamene jsou již dnes zastaralé a používají se jen jako náhradní za metodicky osvědčené jednosložkové příměsi. Jiné jsou zase příliš nákladné na surovinovou přípravu nebo jsou i životu nebezpečné.\n"}
{"id": "683249", "url": "https://cs.wikipedia.org/wiki?curid=683249", "title": "Jihoasijské sdružení pro regionální spolupráci", "text": "Jihoasijské sdružení pro regionální spolupráci\n\nJihoasijské sdružení pro regionální spolupráci (SAARC - \"South Asian Association for Regional Cooperation\") je organizace sdružující státy Jižní Asie. Organizace se věnuje ekonomickému, technologickému, kulturnímu a sociálnímu rozvoji. Členy jsou Bangladéš, Bhútán, Indie, Maledivy, Nepál, Pákistán, Srí Lanka a Afghánistán. Bylo formálně založeno podpisem Charty SAARC na summitu v Dháce, který se konal 7.-8. prosince 1985. Podpisem vyvrcholil proces postupného rozvoje spolupráce mezi zúčastněnými státy, který se začal formovat na počátku 80. let z iniciativy Bangladéše.\n"}
{"id": "683250", "url": "https://cs.wikipedia.org/wiki?curid=683250", "title": "Måns Zelmerlöw", "text": "Måns Zelmerlöw\n\nMåns Petter Albert Zelmerlöw (narozen 13. června 1986 v Lundu) je švédský popový zpěvák a moderátor. Proslavil se účastí v druhé řadě pěvecké soutěže \"Idol\", v níž obsadil páté místo.\n\nByl moderátorem populárního festivalu \"Allsång på Skansen\" v letech 2011 až 2013.\n\nV letech 2007 a 2009 se s písněmi \"\"Cara mia\"\" a \"\"Hope & Glory\"\" zúčastnil soutěže Melodifestivalen, kterou v roce 2010 uváděl spolu s Christine Melzer a Dolphem Lundgrenem. V roce 2015 v soutěži zvítězil a reprezentoval Švédsko na Eurovizi ve Vídni, kde s písní \"Heroes\" zvítězil s počtem 365 bodů.\n\nMåns se narodil v Lundu na jihovýchodě Švédska známé profesorce patologie řeči a chirurgovi. Má mladší sestru. Na střední škole studoval sborový zpěv. V šestnácti letech zazářil v produkci muzikálu \"Josef a jeho úžasný pestrobarevný plášť\" ve známém klubu Slagthuset v Malmö. Také zpíval v Lunds Studentsångförening, jednom z nejznámějších švédských sborů.\n\nNa jaře 2005 se Måns přihlásil do druhé řady švédské odnože pěvecké reality-show \"Pop Idol\". Na castingu zaujal s písní \"\"Hero\"\" Enriqua Iglesiase. V sedmém finálovém večeru obsadil páté místo. Vítězkou soutěže se stala Agnes Carlsson.\n\nNa počátku roku 2006 soutěžil v televizní taneční soutěži \"Let's Dance\"\", kterou v březnu vyhrál. Jeho taneční partnerkou byla Maria Karlsson-Bild. Posléze si zahrál hlavní roli Dannyho Zuka v inscenaci muzikálu \"Pomáda\" v Malmö. Současně uzavřel smlouvu s M&L Records, dceřinou společností Warner Music Sweden.\n\nV listopadu bylo oznámeno, že se Måns zúčastní soutěže Melodifestivalen, v níž televizní diváci vyberou švédského reprezentanta na Eurovision Song Contest. 17. února 2007 Måns se soutěžní písní \"\"Cara mia\"\" úspěšně postoupil z třetího semifinálového kola. Ve finále 10. března obsadil třetí místo – diváci ho obdarovali druhým nejvyšším počtem hlasů (402 tisíc – od vítězných The Ark ho dělilo devadesát tisíc hlasů), ze stříbrné pozice ho srazilo čtvrté místo v hlasování poroty.\n\n\"\"Cara mia\"\" obsadila první místo švédské hitparády (zde vydržela čtyři týdny) a čtvrté místo finské. Dodnes je zpěvákovým nejúspěšnějším singlem. Nedlouho po Melodifestivalenu Måns vydal debutové album \"\"Stand by For...\"\", které okamžitě zamířilo na vrchol žebříčku a stalo se platinovým. Zpěvák propagaci alba podpořil vystoupeními na populárních festivalech Allsång på Skansen a Lotta på Liseberg. Poprvé si vyzkoušel moderování v dětské soutěži Lilla Melodifestivalen po boku Josefine Sundström a vrátil se na divadelní prkna v muzikálové produkci \"Footloose\".\n\nVětšinu roku 2008 Måns strávil nahráváním druhého alba \"MZW\" a koncertováním; připojil se k mnoha populárním interpretům, mezi nimiž nechyběli Molly Sandén, Lasse Holm či Nanne Grönwall v rámci Diggiloo Tour. Tentýž rok začal chodit se zpěvačkou Marií Serneholt – jejich vztahem se čile zabývala švédská média. Zpěváci se v roce 2011 rozešli.\n\nPočátkem roku 2009 se opět zapojil do Melodifestivalen. S písní \"\"Hope & Glory\"\", na níž se podílel s Fredrikem Kempe a Henrikem Wilkströmem, autory \"\"Cara mia\"\", postoupil do finále, kde zvítězil v hlasování porotců. Po přičtení diváckých hlasů (obdržel jich přes 182 tisíc) však skončil až čtvrtý. Na Eurovizi do Moskvy odjela Malena Ernman.\n\nNa jaře vyšlo album \"MZW\" – obsadilo špičku hitparády a získalo zlatou desku. Během léta koncertoval po Švédsku: uspořádal propagační \"The MZW Tour\", moderoval populární festival Sommarkrysset, vystoupil na Allsång på Skansen i na oslavě narozenin princezny Viktorie.\n\nV roce 2010 po boku Dolpha Lundgrena a Christine Meltzer moderoval Melodifestivalen. O rok později ztvárnil ústřední mužskou roli v muzikálu \"Romeo a Julie\". Koncem listopadu vydal vánoční album \"Christmas with Friends\". Poprvé také moderoval Allsång på Skansen, k němu se vrátil i v následujících dvou letech.\n\nV roce 2012 vydal charitativní singl \"\"Ett lyckligt slut\"\" ve prospěch organizace Barncancerfonden, která financuje léčbu dětské rakoviny.\n\nPočátkem roku 2013 se počtvrté zúčastnil Melodifestivalenu, tentokrát však ani jako zpěvák, ani jako moderátor, nýbrž coby autor soutěžní písně \"\"Hello Goodbye\"\" Erika Segerstedta a Tone Damli. Duo s ní postoupilo do Druhé šance. Na podzim se podílel na produkci muzikálu \"Duch\" po boku Leny Philipsson a dalších hvězd.\n\nDalší album \"Barcelona sessions\" zpěvák vyšlo v únoru 2014.\n\nV březnu 2015 Zelmerlöw zvítězil v Melodifestivalenu s písní \"Heroes\", jejíž pódiová prezentace byla doplněna o unikátní vizuální efekty. V květnu následně reprezentoval Švédsko na Eurovision Song Contest 2015 ve Vídni. V hlasování obdržel 365 bodů a porazil zástupce Ruska a Itálie. V červnu bylo vydáno album \"Perfectly Damaged\", které obsadilo první místo švédské hitparády a nižší pozice v dalších evropských žebříčcích. Zpěvák za něj rovněž obdržel zlatou desku. O rok později soutěž konanou ve Švédsku moderoval.\n\n\n"}
{"id": "683251", "url": "https://cs.wikipedia.org/wiki?curid=683251", "title": "Hasičský záchranný sbor Dopravního podniku hl. m. Prahy", "text": "Hasičský záchranný sbor Dopravního podniku hl. m. Prahy\n\nHasičský záchranný sbor Dopravního podniku hl. m. Prahy (dříve \"Hasičský záchranný sbor Metro\") je jednotka zřizovaná Dopravním podnikem hlavního města Prahy za účelem záchranných a hasebních prací zejména v areálech a prostorách podniků, především metra. Ve vnitřní organizační struktuře podniku je sbor označen jako oddělení \"600200 – Hasičský záchranný sbor\".\n\nHasičský sbor metro byl založen dle požadavků státní správy při budování první linky metra v Praze v létě roku 1973. V roce 2005 byli hasiči metra převedeni pod bezpečnostní úsek a sloučeni s hasičskými jednotkami v autobusových garážích. Staly se tak jedinou, celopodnikovou, požární jednotkou.\n\nV současnosti zajišťuje Hasičský sbor Dopravního podniku hl. m. Prahy technickou a požární ochranu pro všechny úseky Dopravního podniku, zejména pro jednotky provozu a správy vozidel metra, tramvají a autobusů a správ dopravní cesty. Mezi úkoly HZS patří nejen požární ochrana ale i asistence při dopravních nehodách, nakolejování vozidel, únicích ropných látek atd. V roce 2010 zaznamenali podnikoví hasiči 608 výjezdů, což je 174% nárůst za posledních 5 let. Z celkového počtu tvořily 4 % požáry, 38 % plané poplachy (např hlášení elektronické požární signalizace) a 30 % technické zásahy.\n\nSbor v současné době sídli ve třech požárních stanicích.\n\nPožární stanice Kačerov se nachází v prostorách depa metra C Kačerov. Vybudována byla v roce 1975 jako první. Pokrývá oblast jihovýchodu města v rozsahu jižní části linky C (Háje – Florenc), centrální část linky A (Staroměstská – Muzeum) a centrální části linky B (Karlovo náměstí – Florenc).\n\nPožární stanice Hostivař se nachází v prostorách depa metra A Hostivař. Vybudována byla jako druhá a to v roce 1985. Jedná se o stanici centrální, kde krom výjezdových jednotek sídlí také operační dispečink. Pokrývá oblast severovýchodu města v rozsahu severní větve linky C (Vltavská – Letňany), východní větve linky B (Křižíkova – Černý Most) a východní větve linky A (Náměstí Míru – Depo Hostivař).\n\nPožární stanice Zličín se nachází v prostorách depa metra B Zličín. Vybudována byla jako poslední a to v roce 1995. Pokrývá oblast západu města v rozsahu západní větve linky B (Zličín – Anděl) a severní části linky A (Nemocnice Motol – Malostranská).\n\nLezecké družstvo HZS DP hl.m.Prahy bylo zřízeno v roce 1998 a sídlí v centrální požární stanici Hostivař. Lezci jsou cvičeni zejména na evakuaci osob z větracích šachet a výtahů pro invalidy v metru a dále pro evakuaci osob z lanové dráhy v ZOO, která je ve správě Dopravního podniku.\n\n\n"}
{"id": "683259", "url": "https://cs.wikipedia.org/wiki?curid=683259", "title": "The Pretenders", "text": "The Pretenders\n\nThe Pretenders je anglo-americká rocková kapela, která vznikla v březnu roku 1978 v anglickém Herefordu. Původní skupina se skládala ze zakladatelky a autorky většiny písní Chrissie Hynde (zpěv, rytmická kytara), Jamese Honeymana-Scotta (hlavni kytara, doprovodné vokály, klávesy), Peta Farndona (basová kytara, doprovodné vokály) a Martina Chamberse (bicí, doprovodné vokály). Kapela zažila několik úmrtí svých členů v souvislosti s drogami a během let četné množství následujících personálních obměn, jedinou nepřetržitou členkou v ní zůstávala Chrissie Hynde.\n\n\n"}
{"id": "683265", "url": "https://cs.wikipedia.org/wiki?curid=683265", "title": "Chymotrypsin", "text": "Chymotrypsin\n\nChymotrypsin je trávicí enzym ze skupiny proteáz, konkrétně serinových proteáz (podobně jako trypsin či elastáza). V lidském těle je vyráběn v slinivce v neaktivní formě jako chymotrypsinogen a následně vylučován do dvanáctníku, kde se spolupodílí na trávení bílkovin. Rozlišují se tři varianty enzymu, A, B a C.\n\nAktivní chymotrypsin z bovinního (kravího) pankreatu má molekulovou hmotnost 21 600 Da a obsahuje 241 aminokyselin uspořádaných v 3 polypeptidových řetězcích.\n\nChymotrypsin je střevní endopeptidáza schopná štěpit bílkovinné řetězce. Nedělá to ovšem na náhodných místech, nýbrž vždy na peptidové vazbě za velkými hydrofobními aminokyselinami, které se specificky vážou do speciální hydrofobní rýhy ve vazebném centru enzymu.\n\nPřitom patří mezi tzv. serinové proteázy, což znamená, že v aktivním centru se vyskytuje důležitá serinová skupina, která provádí „nábojovou štafetu“ s dalšími zbytky, zejména s histidinem. V dvanáctníku pracuje při pH 7,5-8,5.\n\nPodobně jako ostatní proteázy, jež jsou součástí pankreatické šťávy, také chymotrypsin (přesněji jeho neaktivní forma, chymotrypsinogen) je vylučován acinárními buňkami slinivky břišní, a to řízenou exocytózou vnitrobuněčných váčků (zymogranulí) obsahujících tyto enzymy. Spolu s pankreatickou šťávou je pak chymotrypsin dopraven do střeva a zde aktivován. Aktivace probíhá pomocí dalšího pankreatického enzymu – trypsinu, který je vylučován spolu s chymotrypsinogenem v podobě trypsinogenu (a musí být tedy v první řadě aktivován, a to enterokinázou). Co se týče přesnějšího mechanismu aktivace, chymotrypsinogen je nejprve trypsinem rozštěpen na dva (stále spojené) polypeptidy, kterýžto komplex se označuje jako π-chymotrypsin. Ten následně autolyzuje (katalyticky sám sebe štěpí) na α-chymotrypsin, čili vlastní aktivní chymotrypsin.\n"}
{"id": "683278", "url": "https://cs.wikipedia.org/wiki?curid=683278", "title": "Christian Kuntner", "text": "Christian Kuntner\n\nChristian Kuntner (15. ledna 1962 – 18. května 2005) byl italský horolezec. Stanul na vrcholech 13 ze 14 osmitisícovek. Při výstupu na poslední z nich Annapurnu zemřel v lavině.\n\nV roce 1991 Kuntner dokázal vystoupit na první osmitisícovku Čo Oju. Šiša Pangmu v roce 1998 sjel na lyžích. O rok později potkal svého dlouholetého partnera při výstupech Abele Blanca. Spolu v roce 1999 vystoupili na oba Gašerbrumy a o čtyři roky později sám vystoupil na Kančendžengu zcela novou trasou. V roce 2005 se vydali s Blancem a Silviem Mondinellim na Annapurnu o kterou se Kuntner už předtím třikrát neúspěšně pokoušel. Pro Blanca i Kuntnera to měla být čtrnáctá, tedy poslední osmitisícovka. Bohužel Kuntnera při sestupu s Mondinellim zabila ledová lavina. Kuntner uskutečnil všechny výstupy bez podpory Šerpů a bez umělého kyslíku. V roce 2002 také s Blancem vystoupili na 60 z 84 Alpských vrcholů vyšších než 4000 metrů, podle původního plánu však chtěli ten rok vystoupit na všech 84.\n\n"}
{"id": "683279", "url": "https://cs.wikipedia.org/wiki?curid=683279", "title": "Gerlinde Kaltenbrunnerová", "text": "Gerlinde Kaltenbrunnerová\n\nGerlinde Kaltenbrunnerová (* 13. prosince 1970 Kirchdorf an der Krems) je rakouská horolezkyně, která jako dvacátý osmý člověk, třetí žena a první rakouský občan vystoupila na 14 osmitisícovek. Navíc to dokázala bez použití umělého kyslíku, což před ní dokázalo pouze jedenáct lidí a žádná žena. V roce 2007 se provdala za německého horolezce Ralfa Dujmovitse. V současné době spolu žijí v Německu. Poslední chybějící osmitisícovku, druhou nejvyšší horu světa K2 zlezla v roce 2011 na čtvrtý pokus. Vrcholu dosáhla společně se dvěma kazašskými horolezci Vasilijem Pivcovem a Maxutem Žumajevem, kteří také tímto výstupem zkompletovali všech čtrnáct vrcholů vyšších než osm tisíc metrů. Kaltenbrunnerová potřebovala ke zdolání všech osmitisícovek 13 let a na poslední K2 vystoupila ve věku 40 let.\n\n\n"}
{"id": "683282", "url": "https://cs.wikipedia.org/wiki?curid=683282", "title": "Jan J. Novák", "text": "Jan J. Novák\n\nJan J. Novák (* 8. října 1938 Brno – 6. ledna 2017 ), někdy se podepisující jako Jan. Jan Novák, byl český básník.\n\nVystudoval Střední průmyslovou školu strojnickou ve Zlíně, poté vystřídal řadu manuálních zaměstnání (hostinský, správce na zámku aj.). V 60. letech založil ve Zlíně poetické divadlo Veronika. Od roku 1969 žil v Praze.\n\n"}
{"id": "683284", "url": "https://cs.wikipedia.org/wiki?curid=683284", "title": "Sade Adu", "text": "Sade Adu\n\nHelen Folasade Adu OBE (* 16. ledna 1959, Ibadan, Nigérie), známější pod uměleckým jménem Sade, je britská hudební skladatelka, R&B zpěvačka a hudební producentka.\n\nNarodila se v Ibadánu, Oyo State, v Nigérii. Její otec je Nigerijec jorubského původu, matka Britka. Do Británie odcestovala s matkou a starším bratrem ve svých čtyřech letech. Od 18 let studovala módní návrhářství na \"Central Saint Martins College of Art and Design\". Během studia začala působit v soulové skupině \"Pride\" jako vokalistka. Díky její písni \"Smooth Operator\" v roce 1983 uzavřela kontrakt se společností Epic Records. Spolu s dalšími třemi muzikanty — \"Stuartem Matthewmanem, Andrewem Halem a Paulem Denmanem\" — nahrála několik písní. V roce 1984 tak mohlo vyjít jejich debutové album \"Diamond Life\". \n\nV České republice vystoupila poprvé 14. května 2011. Své nové album \"Soldier of Love\" představila v pražské O areně.\n\n\n"}
{"id": "683308", "url": "https://cs.wikipedia.org/wiki?curid=683308", "title": "Naďa Profantová", "text": "Naďa Profantová\n\nNaďa Profantová (* 4. ledna 1962 Praha) je česká historička a archeoložka specializující se na období starší a střední doby hradištní.\n\nExterně působí na katedře archeologie Filozofické fakulty Univerzity Hradec Králové.\n\n\n"}
{"id": "683327", "url": "https://cs.wikipedia.org/wiki?curid=683327", "title": "Káva bez kofeinu", "text": "Káva bez kofeinu\n\nKáva bez kofeinu je káva, ze které byl odstraněn kofein, resp. jeho koncentrace snížena asi o 97 %. Doporučuje se místo klasické kávy pro kardiaky a lidi trpící hypertenzí (podobně jako melta nebo jiné kávoviny bez kofeinu). Na světové spotřebě kávy se podílí asi 10 %. K dostání je jak klasická mletá káva, tak i rozpustná. Jeden šálek (240 ml) bezkofeinové kávy obsahuje zhruba 2–12 mg kofeinu, šálek klasické kávy zhruba 100 mg a více. Výrobu kávy bez kofeinu patentoval Ludwig Roselius v roce 1905. Všechny známé způsoby odstraňování kofeinu různou mírou ovlivňují chuť, neboť výsledný produkt může obsahovat zbytky chemických látek použitých při dekofeinizaci a také bývají spolu s kofeinem do malé míry odstraněny žádoucí aromatické látky a oleje.\n\nEvropský proces je nejčastější postup výroby kávy bez kofeinu. Spočívá v tom, že se ještě nepražená káva namáčí ve vodě a po rozevření zeleného zrna promývá v methylenchloridu. Ten absorbuje kofein. Nakonec se káva opět promyje ve vodě a znovu vysuší. Po tomto procesu zůstane káva aromatická a do velké míry si zachová původní chuť, s drobnými náznaky chemické příchuti v chuťovém dozvuku.\n\nŠvýcarský vodní proces se obejde bez chemické operace (extrakce kofeinu methylenchloridem), ale výsledná káva je méně aromatická a má méně výraznou chuť. Káva je kompletně vylouhována v horké vodě a páře a výluh je filtrován filtry s aktivním uhlíkem. Po odstranění kofeinu z výluhu (adsorpcí na uhlíkový filtr) se v něm kávové boby opět namáčejí a jeho nasátím opět získávají své aroma a chuť. Po usušení se kávová zrna upraží. Nevýhodou tohoto procesu je, že kromě kofeinu odstraňuje také éterické oleje a aromata a káva je tak bez vůně a chuti. Pro tento proces je vhodnější arabica než robusta.\n"}
{"id": "683329", "url": "https://cs.wikipedia.org/wiki?curid=683329", "title": "Královská rodina", "text": "Královská rodina\n\nKrálovská rodina je souhrnné označení pro blízký okruh příbuzných panovníka (krále nebo královny) vládnoucího v určitém státě. Stejně tak výraz císařská rodina se vztahuje na příbuzenstvo císaře (cara) nebo císařovny (carevny), kdežto „vévodská rodina“, „velkovévodská rodina“ nebo „knížecí rodina“ souvisejí spíše s okruhem vládnoucího vévody, velkovévody, nebo knížete. Nicméně v obecném pojetí jsou členové jakékoli panovnické vládnoucí rodiny s dědičnými právy, jsou často označováni za královské (anglicky „royals“). Je také obvyklé v určitých společenských okruzích hovořit o bývalých, nevládnoucích nebo deponovaných panovnících a jejich potomcích jako o královské rodině.\n\nMezi současné královské rodiny patří:\n\n\n\n\n\n\n\n\n\n\n\n"}
{"id": "683335", "url": "https://cs.wikipedia.org/wiki?curid=683335", "title": "Charterový let", "text": "Charterový let\n\nCharterový let (z anglického charter – pronajmout si) je nepravidelný letecký spoj, který se objednává pro velké skupiny cestujících, jeho opakem je pravidelný let. Typickým příkladem charteru je pronájem kapacity letadla cestovní kanceláři, která jej realizuje pro své klienty. Stává se, že v charterovém letu zůstane volný určitý počet letenek, které následně cestovní kancelář dá do volného prodeje.\n\nNeznamená to ovšem, že letenky jsou v porovnání s cenami pravidelných linkových letů levnější. Cestovní kancelář nebo jiný objednatel letu platí pronajímateli smluvní cenu, ve které jsou zohledněny veškeré náklady.\n\nPravidelné lety bývají oproti těm charterovým v případě potřeby na letištích upřednostňovány.\n\nV praxi se rozlišují dva základní typy charterových letů:\nMezi charterové lety můžeme zařazovat i tzv. aerotaxi (letecké taxi), je letadlo či služba poskytovaná leteckými společnostmi, pro komerční leteckou individuální přepravu lidí a nákladu, k ní se často používají tzv. business jety.\n\nNejvětší charterová letecká společnost v roce 2016 byly irsko-britské Thomson Airways, další jsou například turecké Corendon Airlines.\n\nSeznam charterových leteckých společností následujících zemí v roce 2017:\n\n\n"}
{"id": "683340", "url": "https://cs.wikipedia.org/wiki?curid=683340", "title": "JIRA Studio", "text": "JIRA Studio\n\nJIRA Studio je integrované vývojové prostředí vyvinuté firmou Atlassian Software Systems.\n\nObsahuje\n\nJIRA Studio podporuje IDE pro Eclipse, Subversion pro správu revizí, Visual Studio a IntelliJ IDEA. Informace JIRA Studia mohou být zobrazeny v externích systémech pomocí zařízení OpenSocial a k informacím o projektu lze externě přistupovat pomocí Activity Streams.\nPro programový výběr poskytuje JIRA Studio rozhraní API založené na REST a Javě.\n"}
{"id": "683343", "url": "https://cs.wikipedia.org/wiki?curid=683343", "title": "Angrignon (stanice metra v Montréalu)", "text": "Angrignon (stanice metra v Montréalu)\n\nAngrignon je jedna z 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Ve směru z jihu na sever je tato stanice první, v opačném směru poslední (tj. 27.). Stanice se nachází v hloubce 4,3 m, což z ní spolu se stanicí Longueuil–Université-de-Sherbrooke) (žlutá linka metra) činí nejmělčeji umístěnou stanici montrealského metra. Její vzdálenost od následující stanice Monk činí 844,29 metrů.\n\nStanice se nachází v západní části montrealského městského obvodu (francouzsky \"arrondissement\") Le Sud-Ouest.\n\nStanice Angrignon byla otevřena 3. září 1978. Projektoval ji architekt Jean-Louis Beaulieu, jemuž byla v roce 1979 za její realizaci udělena první cena Sdružení quebeckých architektů. Stanice je pojmenována podle Jeana-Baptisty Arthura Angrignona, který byl radním za montrealskou čtvrť Saint-Paul v letech 1921–1934. Hrál důležitou roli v rozvoji této části Montrealu, proto po něm byla pojmenována stanice metra a také přilehlá oblast (Parc Angrignon).\n\nPrvních osm stanic směrem od stanice Angrignon včetně stanice Verdun bylo dáno do provozu v roce 1978 a jde tedy o služebně nejmladší část zelené linky. Nejstarší (středová) část linky (od stanice Atwater až po Frontenac, celkem 10 stanic) byla zprovozněna v roce 1966 a zbylá (nejsevernější) část (od stanice Préfontaine až po stanici Honoré-Beaugrand, celkem 9 stanic) v roce 1976.\n"}
{"id": "683345", "url": "https://cs.wikipedia.org/wiki?curid=683345", "title": "Mikael Granlund", "text": "Mikael Granlund\n\nMikael Antero Granlund (* 26. února 1992, Oulu) je finský profesionální hokejista, který v současnosti hraje za tým Nashville Predators v severoamerické lize NHL.\nV roce 2011 s finským týmem vyhrál mistrovství světa. V semifinálovém utkání tohoto mistrovství proti Rusku vsítil florbalovým způsobem gól zpoza branky.\n\n"}
{"id": "683346", "url": "https://cs.wikipedia.org/wiki?curid=683346", "title": "Monk (stanice metra v Montréalu)", "text": "Monk (stanice metra v Montréalu)\n\nMonk je v pořadí druhá z celkem 27 stanic zelené linky montrealského metra (Angrignon – Honoré-Beaugrand), jejíž celková délka je 22,1 km. Od předchozí stanice je vzdálena Angrignon 844,29 metrů a od následující stanice Jolicoeur 1 062,85 metrů. Stanice se nachází v hloubce 18,3 m, což z ní činí 18. nejhlouběji umístěnou stanici montrealského metra.\n\nStanice se nachází v západní části montrealského městského obvodu (francouzsky \"arrondissement\")) Le Sud-Ouest Byla otevřena 3. září 1978.\n\nStanice má dva východy:\n\n\nOba východy se nacházejí na křižovatce boulevardu Monk a ulice Allard.\n\nPrvních osm stanic směrem od stanice Angrignon včetně stanice Monk bylo dáno do provozu v roce 1978 a jde tedy o služebně nejmladší část zelené linky. Nejstarší (středová) část linky (od stanice Atwater až po Frontenac, celkem 10 stanic) byla zprovozněna v roce 1966 a zbylá (nejsevernější) část (od stanice Préfontaine až po stanici Honoré-Beaugrand, celkem 9 stanic) v roce 1976.\n"}
{"id": "683350", "url": "https://cs.wikipedia.org/wiki?curid=683350", "title": "Zelená linka (metro v Montréalu)", "text": "Zelená linka (metro v Montréalu)\n\nZelená linka (označovaná také jako Linka 1) vede ze stanice Angrignon do stanice Honoré-Beaugrand montrealského metra a má celkem 27 stanic:\n\nTato linka metra se kříží dvakrát s oranžovou linkou (ve stanicích Lionel-Groulx a Berri-UQAM) a jednou se žlutou linkou (Berri-UQAM).\n"}
{"id": "683358", "url": "https://cs.wikipedia.org/wiki?curid=683358", "title": "Kostel svatého Petra a Pavla (Korouhev)", "text": "Kostel svatého Petra a Pavla (Korouhev)\n\nKostel svatého Petra a Pavla v obci Korouhev v okrese Svitavy pochází ze 13. století. Je chráněn jako kulturní památka České republiky.\n\nKostel sv. Petra a Pavla vznikl ve druhé polovině 13. století rozšířením gotické kaple, jejíž historie sahá do roku 1050. Za vlády Josefa II. byl v Pardubicích zrušen minoritský klášter a řeholníci rozmístěni po okolních farách, tedy i v Korouhvi. Kromě nich získal kostel z kláštera také hlavní oltář, oltář s obrazem sv. Františka, ostatky sv. Benedikta a barokní kazatelnu. V roce 1908 prošel kostel opravou, při které získal dnešní podobu. Tuto opravu nechal provést kanovník Minařík za finanční pomoci profesora Františka Michla.\n\nV roce 1908 při prováděné opravě byla v severní části kostela postavena kaple sv. Františka. Dále zde najdeme již zmíněný hlavní oltář, oltář s obrazem sv. Františka, barokní kazatelnu – a pod ní umístěnou křtitelnici (z roku 1847). Za hlavním oltářem najdeme sankturium, což je výklenek ve zdi a patří mezi nejcennější památky v kostele. Kostel vyzdobil akademický malíř Antonín Hasler, žák Mikoláše Alše.\n\nO vytvoření křížové cesty se postaral malíř Otakar Brož.\n\n"}
{"id": "683368", "url": "https://cs.wikipedia.org/wiki?curid=683368", "title": "Fever (album, Kylie Minogue)", "text": "Fever (album, Kylie Minogue)\n\nFever je osmé album australské zpěvačky Kylie Minogue vydané 1. října 2001 labely Parlophone a Capitol Records. Zpěvačka začala na albu pracovat v roce 2001 se skladateli a producenty, jako je Cathy Dennis, Rob Davis a Tom Nichols. Albu se dostalo od kritiků většinou kladného ohlasu. Po svém vydání dosáhlo první příčky v Austrálii, Rakousku, Německu, Irsku a Velké Británii.\n\n\n"}
{"id": "683385", "url": "https://cs.wikipedia.org/wiki?curid=683385", "title": "Nathan Walker", "text": "Nathan Walker\n\nNathan Walker (* 7. února 1994) je australský lední hokejista, který v letech 2011-2012 nastupoval v české nejvyšší soutěži za tým HC Vítkovice Steel. Přes svůj mladý věk již úspěšně reprezentoval v seniorské reprezentaci Austrálie. Nyní hraje v American Hockey League v týmu Hershey Bears.\n\nNarodil se ve Walesu, ve věku dvou let se s rodiči přestěhoval do Austrálie. Jeho otec hrál ragby a přivedl Nathana nejprve k této hře. Od šesti let začal hrát hokej za tým Blacktown Flyers. Jako třináctiletý talent se prostřednictvím trenéra Ivan Manca ze Slovenska dostal do České republiky.\n\nOd roku 2008 hraje za mládežnické týmy Vítkovic. Nastupoval v extralize dorostu a juniorů, kde patří mezi nejlepší útočníky ligy. V ročníku 2010/2011 odehrál v juniorské extralize 37 utkání s bilancí 20 gólů a 22 asistencí, dalších 10 utkání a 14 kanadských bodů si připsal mezi dorostenci.\nV roce 2010 také nastoupil jako šestnáctiletý k několika utkáním v australské hokejové lize za tým Sydney Ice Dogs.\nV roce 2011 byl nominován do národního týmu Austrálie na mistrovství světa seniorů – divize II, které se konalo v australském Melbourne. Ve čtyřech utkáních vstřelil čtyři góly a na další dva přihrál. Významnou měrou přispěl k vítězství svého týmu a postupu do divize I. Byl vyhlášen nejlepším hráčem týmu a vyhrál hodnocení +/- bodů celého turnaje.\n\n9. října 2011 poprvé nastoupil za A-tým Vítkovic v extraligovém utkání proti BK Mladá Boleslav a podílel se na vítězství svého týmu 8:4 jednou brankovou asistencí. Stal se tak prvním australským hokejistou, který kdy hrál nejvyšší soutěž evropské země. O týden později dal Slavii první svojí první extraligovou branku.\n"}
{"id": "683392", "url": "https://cs.wikipedia.org/wiki?curid=683392", "title": "Carolina Panthers", "text": "Carolina Panthers\n\nCarolina Panthers je profesionální klub amerického fotbalu, který sídlí v Charlotte ve státě Severní Karolína. V současné době je členem South Division (Jižní divize) National Football Conference (NFC, Národní fotbalové konference) National Football League (NFL, Národní fotbalové ligy). Tým se spolu s Jacksonville Jaguars připojil k NFL v roce 1995, od té doby zaznamenal 125 vítězství, 141 porážek a jednu účast v Super Bowlu, v roce 2003 podlehli Panthers 29:32 New England Patriots.\n\n\n\n\nHráči draftovaní v prvním kole za posledních deset sezón:\n\n"}
{"id": "683402", "url": "https://cs.wikipedia.org/wiki?curid=683402", "title": "Bromid hlinitý", "text": "Bromid hlinitý\n\nBromid hlinitý (AlBr) je chemická sloučenina, patří mezi halogenidy. Nejobvyklejší formou je dimer (AlBr), který je za normálních podmínek hygroskopická krystalická pevná látka.\nJe mírně toxický, LD je 1 598 mg/kg.\n\nBromid hlinitý se vyrábí několika způsoby, například:\n\n6/n \"[AlBr]\" → AlBr + 4 Al nebo\n\n2 Al + 6 HBr → AlBr + 3 H, také přímou reakcí hliníku s bromem:\n\n2 Al + 3 Br → AlBr.\n\nBromid hlinitý reaguje s tetrachlormethanem při teplotě asi 100 °C, přitom vzniká tetrabrommethan:\n\n4 AlBr + 3 CCl → 4 AlCl + 3 CBr.\n\nS fosgenem reaguje za vzniku karbonylbromidu a chlorobromidu hlinitého:\n\nAlBr + COCl → COBr + AlClBr.\n\nBezvodá forma se používá jako katalyzátor při Friedel-Craftově alkylaci (používá se i bezvodý chlorid hlinitý).\n"}
{"id": "683410", "url": "https://cs.wikipedia.org/wiki?curid=683410", "title": "Frederik Andersen", "text": "Frederik Andersen\n\nFrederik Andersen (* 2. října 1989, Herning, Dánsko) je dánský hokejový brankář hrající v týmu Toronto Maple Leafs v kanadsko-americké lize NHL.\n\nSvojí kariéru zahájil v týmu Herning Blue Fox, ve které hrál už od mládežnického věku. Ve své první sezóně (2007-08) mezi profesionály odchytal 10 zápasů v dánské lize Superisligaen a s Herningem se stali mistry Dánska. K tomuto úspěchu měli blízko i v další sezóně, ale ve finále play-off podlehli týmu SønderjyskE Ishockey.\n\nPřed sezónou 2009-10 se stěhoval do týmu Frederikshavn White Hawks. Tam si hned v sezóně 2009-10 vydobyl pozici prvního brankáře. Na konci sezóny byl vyhlášen nejužitečnějším hráčem týmu a byl vybrán v draftu NHL 2010 v 7. kole na celkově 187. místě týmem Carolina Hurricanes. I v následující sezóně zůstal ve Frederikshavnu a stal se s ním vicemistrem Dánska. Na konci sezóny 2010-11 byl v dánské lize vyhlášen hráčem roku a jmenován do All-Star týmu. Během sezóny byl také vyhlášen nejlepším hráčem měsíce března.\n\nZa Dánsko hrál na juniorských šampionátech nižších kategorií do 18 let v letech 2006 a 2007 a do 20 let v letech 2007 a 2009 a v A skupině mistrovství světa juniorů v roce 2008. Na mistrovství světa reprezentoval v letech 2009, 2010 a 2011.\n\n\n\n"}
{"id": "683412", "url": "https://cs.wikipedia.org/wiki?curid=683412", "title": "Exit Through the Gift Shop", "text": "Exit Through the Gift Shop\n\nExit Through the Gift Shop je dokumentární film režírovaný Banksym, který vypráví příběh Thierry Guetty, francouzského imigranta v Los Angeles a jeho posedlostí street artem. Film mapuje Guettovo neustálé natáčení každého momentu, od náhodného setkání se svým bratrancem, umělcem Invaderem, po jeho uvedení jako hostitele pouličních umělců Sheparda Faireyho a Banksyho, jehož anonymita je zachovávána zatemněním obličeje a pozměněním hlasu až do svého konečného ohlasu jako umělce. O filmu se vedou diskuze zda je pravdivý či smyšlený. Film měl premiéru na Sundance Film Festivalu v roce 2010 a byl také nominován na Oscara za nejlepší dokument.\n\n"}
{"id": "683421", "url": "https://cs.wikipedia.org/wiki?curid=683421", "title": "Trespass (album)", "text": "Trespass (album)\n\nTrespass je druhé studiové album anglické původně progresivně rockové skupiny Genesis, vydané v říjnu roku 1970.\n\nVšechny skladby napsali Tony Banks, Peter Gabriel, Anthony Phillips a Mike Rutherford.\n\n\n"}
{"id": "683424", "url": "https://cs.wikipedia.org/wiki?curid=683424", "title": "Tramvaj do stanice Touha (film, 1951)", "text": "Tramvaj do stanice Touha (film, 1951)\n\nTramvaj do stanice Touha (angl. \"A Streetcar Named Desire\") je americké filmové drama z roku 1951 s Vivien Leighovou a Marlonem Brandem v hlavních rolích. Snímek byl natočen na motivy stejnojmenné divadelní hry Tennessee Williamse z roku 1947, která byla o rok později oceněna Pulitzerovou cenou. Filmová adaptace získala z 12 nominací čtyři Oscary a jeden Zlatý glóbus, jedno ocenění Oscar pak získal herec česko-srbského původu Karl Malden.\n\nNew Orleans, vlakové nádraží. „Řekli mi, že mám nastoupit do tramvaje do stanice Touha“ žádá osamělá žena námořníka o správné nasměrování. Touto větou začíná jedna z nejznámějších adaptací románu Tennessee Williamse \"Tramvaj do stanice Touha\".\n\nJižanská kráska Blanche Duboisová (Vivien Leighová) přijíždí do New Orleansu navštívit mladší sestru Stellu (Kim Hunter), která si vzala hrubého a jednoduchého Stanleyho Kowalského (Marlon Brando). Příbytkem manželů je vyděšená. Dvě místnosti nemají mezi sebou ani zeď, jen prostý špinavý závěs. Blanche nedokáže pochopit, jak dívka dobrého vychování mohla klesnout tak nízko. Blanche posedlá dlouhými a horkými koupelemi odpočívá ve vaně, zatímco Stanley se snaží vyčmuchat v jejích osobních věcech dokumenty o prodeji domu. Je přesvědčen, že Blanche obrala sestru Stellu o dědictví. Stella se tomu snaží zabránit, ale na sílu statného mladého muže nemá. Kromě toho čeká dítě. Stella si je vědoma sestřiny psychické lability, a proto se snaží být jemná a ohleduplná. Na rozdíl od svého muže.\n\nV bytě Kowalských se pravidelně hraje partička pokeru. Přicházejí Stanleyho kamarádi, mezi nimiž je i Mitch (Karl Malden), nejslušnější z nich. Sestry si vyšly na večerní představení, ale vrátily se dřív, než muži dokončili hru. Stanley je v silně podnapilém stavu a projevuje se jeho agresivní povaha. Mitch se seznamuje s Blanche a jeden druhého okouzlí. Nepovídají si spolu dlouho, Mitch se musí vrátit domů, protože žije s nemocnou matkou. Stella je unavená a potřebuje si odpočinout. Dojde jí trpělivost a manželovy kumpány vyhodí. To Stanleye rozzuří a zmlátí ji. Stella uteče k sousedce Eunice (Peg Hilla) žijící nad nimi. Blanche je šokovaná. Kamarádi strčí Stanleye pod studenou sprchu, aby se probral a uvědomil si vážnost svého jednání. Po krátkém vystřízlivění vyběhne před dům a křičí do noci manželčino jméno. S pláčem a na kolenou ji prosí, aby se vrátila. Stella prosbám podlehne.\n\nBlanche trpí halucinacemi, v nichž se hudba mísí s hlasy. Toužící po lásce a objetí se sbližuje s Mitchem. Jdou spolu na tancovačku a tam mu vypráví svůj příběh. Byla kdysi vdaná, ještě když byla velmi mladá. Muž Allen ji miloval a ona jeho. Jednoho večera, když se pohádali, se Allen zastřelil. Historka na Mitche, který je citlivým a kavalírským partnerem, silně zapůsobí; chce Blanche políbit, ale ona se brání.\nStanley si zjistil, co Blanche dělala v minulosti. Všem tvrdila, že je učitelkou anglického jazyka a že si potřebovala odpočinout vzhledem ke své nemoci. Pravda je však taková, že v místě předešlého pobytu na ni lidé vzpomínají jako na bláznivku a hysterku. Dokonce vypátral, že Blanche nedala výpověď sama, ale že se zapletla se sedmnáctiletým studentem, a proto ji propustili.\n\nStella připraví sestře narozeninovou oslavu a pozve i Mitche. Dívky netuší, že nepřijde, protože mu Kowalski prozradil pravdu o Blanche. Ta je Mitchovým chováním rozrušena. Od Stanleye dostává autobusovou jízdenku na návrat do městečka Laurel, kde předtím žila. Tím jí dává jasně najevo, že má vypadnout. Stella se snaží sestru uklidnit, ale ta se schová v koupelně. Na Stellu přijdou porodní bolesti, a tak Kowalští odcházejí do nemocnice a Blanche zůstává v bytě sama. Přichází za ní rozzlobený Mitch. Pohádají se, ale Blanche stále věří, že si ji vezme. To Mitch odmítá a Blanche začne v hysterickém záchvatu křičet. Mitch raději uteče. Stanley se po narození syna vrací domů a je opilý. Najde Blanche v patetickém kostýmu a s bižuterií na hlavě, jak kráčí po bytě a vypráví si cosi pro sebe. Začne se do ní opět navážet a psychicky ji deptat. Blanche se začíná bát, tuší, že jí hrozí nebezpečí. Stanley ji znásilní.\n\nPo návratu z nemocnice se Stella tváří, jako by se nic nestalo. Ví, co Stanley udělal, ale také ví, že její sestra potřebuje odbornou pomoc. Kowalski s kamarády hrají poker, Stella pomáhá Blanche sbalit si věci. Většinou jde o staré šaty a levnou bižuterii. Blanche si ve své nemoci ráda hrála na aristokratku, která je dokonce mladší než sestra. Přichází lékař a Blanche věří, že odchází s novým bohatým nápadníkem. Když však zjistí, že je oklamána, dostává záchvat a nervově se zhroutí. Hospitalizace se již nedá odvrátit. Hned po odchodu sestry bere Stella syna a odchází k sousedce s tím, že manžela opouští. Film končí jeho nářkem a vykřikováním Stellina jména.\n\nV broadwayské divadelní adaptaci hrálo devět herců z filmové verze včetně Marlona Branda. Postavu Blanche Dubois však hrála Jessica Tandy a režie se ujal Elia Kazan. Tato verze měla premiéru v Divadle Ethel Barrymore 3. prosince 1947 a celkově se hrála 855krát. Vivien Leigh již postavu Blanche hrála, a to v londýnské adaptaci pod režisérskou taktovkou manžela, Laurenca Oliviera.\n\n\nV době natáčení byly tramvaje nazývané „Touha“ nahrazeny autobusy, ale ty původní se stále používaly v jiných částech města. Místní orgány však povolily jejich zapůjčení produkci pro úvodní scénu. \"Tramvaj do stanice Touha\" byl prvním filmem, který získal nominace na Oscara ve všech čtyřech hereckých kategoriích, a zároveň prvním, který získal tři herecké Oscary (Leigh, Hunter, Malden). Elia Kazan se bránil filmové verzi, protože všechno, čeho dosáhnout chtěl, se mu podařilo ve verzi divadelní. Až po prosbách Tennesseeho Williamse Kazan nabídku přijal. Postava Blanche byla původně nabídnuta Olivii de Havilland, ta však měla přehnané finanční nároky. Vivien Leigh bylo v době natáčení 36 let, proto ji maskéři museli udělat starší.\n\nMezitím, co Leigh natáčela \"Tramvaj do stanice Touha\", její manžel Laurence Olivier natáčel v Hollywoodu film s Jennifer Jones \"Carrie\".\n\nProducenti filmu se rozhodli vyměnit divadelní Blanche v podání Jessicy Tandy za Vivien Leigh. Předpokládali, že úspěch herečky Leigh po velkofilmu \"Jih proti Severu\" z roku 1939 by mohl přilákat více diváků. Marlon Brando byl na počátku kariéry, své publikum si teprve získával.\n\nVýprava a dekorace se tvořily převážně v hollywoodských interiérech, některé scény se natáčely v New Orleans (např. scéna příjezdu Blanche nebo její čekání na tramvaj „Desire“). Režisér dal nainstalovat do bytu Kowalských pohyblivé stěny, aby s každou další scénou zmenšil pokoj. Tím vytvořil dojem větší klaustrofobie a zároveň tím vystupňoval šílenství Blanche.\n\n\n\n\n\n\n"}
{"id": "683426", "url": "https://cs.wikipedia.org/wiki?curid=683426", "title": "Muséum national d'histoire naturelle", "text": "Muséum national d'histoire naturelle\n\nMuséum national d'histoire naturelle (česky \"Národní přírodovědné muzeum\") v Paříži je muzeum se sbírkami z oborů zoologie, anatomie, paleontologie a geologie. Známé je zejména svými sbírkami koster současných i vyhynulých obratlovců a bezobratlých. Má status tzv. grand établissement.\n\nMuzeum bylo formálně založeno 10. června roku 1793 (za Velké francouzské revoluce). Jeho základy však spočívají již ve starší Královské botanické zahradě, založené Ludvíkem XIII. v roce 1635. Původně ji spravovali královští lékaři. Během 18. století byl položen větší důraz na sbírky spojené s historií přírody a začaly být ve velkém shromažďovány například zkameněliny. Mezi známé správce muzea patřili přírodovědci Jean-Baptiste Lamarck a Georges Cuvier, zakladatel paleontologie obratlovců a srovnávací anatomie.\n"}
{"id": "683427", "url": "https://cs.wikipedia.org/wiki?curid=683427", "title": "Otto Ferdinand von Abensberg und Traun", "text": "Otto Ferdinand von Abensberg und Traun\n\nOtto Ferdinand hrabě von Abensberg und Traun (27. srpna 1677 – 18. února 1748) byl rakouský polní maršál.\n\nNarodil se v Ödenburgu ve šlechtické rodině. Vzdělával se na univerzitě Martina Luthera v Halle, v roce 1693 však zanechal studia, aby vstoupil do služeb vojska. Jako velkou šanci viděl devítiletou válku, v níž bojoval. Později bojoval ve válce o španělské dědictví, do roku 1709 sloužil v Itálii, kde se stal plukovníkem a pobočníkem maršála Guido Starhemberga (1654-1737) ve Španělsku.\n\nRoku 1719 dosáhl úspěchu v bitvě o Francavillu. V roce 1723 byl za své zásluhy povýšen na generála. V roce 1727 se stal guvernérem Messiny, v roce 1741 získal od císařovny Marie Terezie hodnost polního maršála.\n\nDo roku 1743 úspěšně řídil válku o rakouské dědictví, v té době však zemřel jeho nadřízený, maršál Ludwig Andreas von Khevenhüller. Místo toho se stal poradcem prince Karla Alexandra Lotrinského, s nímž se mu podařilo porazit armádu Fridricha Velikého.\n\nRoku 1742 byl vyslán do Frankfurtu nad Mohanem, aby ovlivnil volbu nového císaře Svaté říše římské. Uspěl Karel VII. Bavorský. Otto Ferdinand von Abensberg und Traun zemřel v Hermannstadtu (dnes Sibiu, Rumunsko).\n"}
{"id": "683430", "url": "https://cs.wikipedia.org/wiki?curid=683430", "title": "Haya", "text": "Haya\n\nHaya (podle hinduistického božstva s koňskou hlavou Hayagriva) byl rod primitivního ornitopodního dinosaura, který žil v období pozdní křídy (věk santon, asi před 86 až 84 miliony let) na území dnešního Mongolska. Několik dobře zachovaných exemplářů bylo objeveno v souvrství Javkhlant. Tohoto dinosaura popsali Peter J. Makovicky, Brandon M. Kilbourne, Rudyard W. Sadleir a Mark A. Norell. Typový druh je \"H. griva\". Blízce příbuzné rody představovaly taxony \"Jeholosaurus\" a \"Changchunsaurus\". Jedna zkamenělá kostra \"H. griva\" obsahuje v tělní dutině množství gastrolitů. Tento dinosaurus dosahoval délky kolem 1,6 až 1,8 metru a hmotnosti asi 10 kilogramů.\n\n"}
{"id": "683431", "url": "https://cs.wikipedia.org/wiki?curid=683431", "title": "Shamal", "text": "Shamal\n\nShamal je studiové album progresivní rockové skupiny Gong, vydané v roce 1975. Album produkoval bubeník skupiny Pink Floyd Nick Mason.\n\n\n"}
{"id": "683434", "url": "https://cs.wikipedia.org/wiki?curid=683434", "title": "Vlákna (film, 1984)", "text": "Vlákna (film, 1984)\n\nVlákna (v anglickém originále Threads) je britské dokumentární drama v produkci BBC z roku 1984. Scénář napsal Barry Hines a režíroval Mick Jackson. Film popisuje naturalistickým dokumentárním stylem jadernou válku a její důsledky na Sheffield v Anglii.\n\n"}
{"id": "683436", "url": "https://cs.wikipedia.org/wiki?curid=683436", "title": "Bill Ranford", "text": "Bill Ranford\n\nWilliam Edward Ranford (* 14. prosince 1966) je bývalý profesionální hokejový brankář. Vystudoval střední školu New Westminster v roce 1985. Byl vybrán ve třetím kole draftu NHL 1985, 52. celkově, týmem Boston Bruins. V průběhu patnácti sezón NHL, Ranford hrál za Boston, Edmonton Oilers, Washington Capitals, Tampa Bay Lightning, a Detroit Red Wings, vyhrál dva Stanley Cupy, Kanadský pohár, a v roce 1994 mistrovství světa v ledním hokeji.\n"}
{"id": "683439", "url": "https://cs.wikipedia.org/wiki?curid=683439", "title": "Hornung", "text": "Hornung\n\nHornung může znamenat:\n"}
{"id": "683446", "url": "https://cs.wikipedia.org/wiki?curid=683446", "title": "Internazionali BNL d'Italia 2011 – ženy", "text": "Internazionali BNL d'Italia 2011 – ženy\n\nTenisový turnaj WTA Internazionali BNL d'Italia 2011 se konal ve dnech 9. – 15. května v Římě, hlavním městě Itálie venku na antukových dvorcích. Turnaj patřil do kategorie Premier 5 a byl součástí WTA Tour 2011. Odměny činily 2 000 000 USD.\n\nV závorce je kolo, ve kterém hráčka vypadla. Prvních osm nasazených hráček mělo v 1. kole volný los.\n\nPrvní čtyři nasazené páry měly v 1. kole volný los.\n\n"}
{"id": "683447", "url": "https://cs.wikipedia.org/wiki?curid=683447", "title": "Kevin McNally", "text": "Kevin McNally\n\nKevin Robert McNally (27. dubna 1956, Bristol, Velká Británie) je britský herec, zvukař a scenárista. Proslul především svojí rolí piráta \"Joshameea Gibbse\" z filmu \"Piráti z Karibiku\".\n\nJako dítě vyrůstal v Birminghamu, zde chodil do školy Redhill and Mapledene a Central Grammar. Ve věku 16 let získal svoji první práci v Birminghamském divadle. Poté v roce 1975 vyhrál cenu nejlepšího herce Bancroft gold medal za jevištní vystoupení. V roce 1977 debutoval na velkém plátně v bondovce \"Špion, který mě miloval\". Dále hrál velmi úspěšně v dalších filmech, například hrál premiéra (předsedu vlády) ve filmu \"Johnny English\".\n\nOd roku 1976 byl zapojen do mnoha televizních projektů, namátkou jmenujme jeho portrét římského vladaře Castora, syna Tiberia, v seriálu z produkce BBC \"Já, Claudius\" (1976), \"Pán času\" (1984).\n\nRoku 2012 propůjčil svůj hlas a vzhled postavě Roberta Faulknera z velmi populární hry Assassin's Creed 3.\n"}
{"id": "683451", "url": "https://cs.wikipedia.org/wiki?curid=683451", "title": "Prisoner of the Night", "text": "Prisoner of the Night\n\nPrisoner of the Night je studiové album nizozemské hard rockové skupiny Golden Earring, vydané v roce 1980. Album produkoval kytarista skupiny George Kooymans.\n\nVšechny skladby napsali Barry Hay a George Kooymans, není-li uvedeno jinak.\n\n\n\n"}
{"id": "683454", "url": "https://cs.wikipedia.org/wiki?curid=683454", "title": "Sieb Warner", "text": "Sieb Warner\n\nSieb Warner (* 17. září 1946, Haag, Nizozemsko; rodné jméno Siebolt Jaques Warntjes) je nizozemský bubeník a zpěvák, známý především jako dřívější člen v současmé době hard rockové skupiny Golden Earring. Spolupracoval ale také například s The Motions nebo Willy & his Giants.\n"}
{"id": "683456", "url": "https://cs.wikipedia.org/wiki?curid=683456", "title": "Judas", "text": "Judas\n\n„Judas“ je druhý singl zpěvačky Lady Gaga z jejího třetího alba \"Born This Way\".\n\nSingl se hned po vydání dostal na 1. místo ve všech hitparádách iTunes. Z tohoto singlu se nestal tak velký mega-hit jako z \"Born This Way\", ale i přesto se v některých žebříčcích držel na předních místech dlouhou dobu.\n\nVideo k tomuto singlu se stalo jedním z nejvíce zhlédnutých videí roku 2011. Za pouhých 12 dní od premiéry se na video podívalo přes 33 milionů lidí, čímž byla překonána sledovanost předchozího videa k písni „Born This Way“.\n"}
{"id": "683458", "url": "https://cs.wikipedia.org/wiki?curid=683458", "title": "Born This Way", "text": "Born This Way\n\nBorn This Way je třetí studiové album americké zpěvačky Lady Gaga, které vyšlo 23. května 2011.\n\nPrvní singl z alba se jmenuje \"Born This Way\", k němuž existuje také videoklip vyprávějící o narození jiné rasy lidí. Druhým singlem je \"Judas\", jehož videoklip pojednává o lásce k jinému muži. Třetí singl z alba je balada \"The Edge of Glory\", kterou napsala zpěvačka po smrti svého dědečka na konci roku 2010. Píseň je o naději, důvěře ale také smutku. Jako čtvrtý singl zvolila baladu Yoü and I, kterou prezentovala už na svém turné v roce 2010 a Lady Gaga ji napsala pro svého někdejšího přítele. Posledním singlem je píseň Marry the Night, kterou zpěvačka přirovnala k tvorbě Bruce Springsteena a Whitney Houston. \nZa jeden týden od vydání alba se ho prodalo kolem 2 000 000 fyzicky prodaných kusů. Album debutovalo na první místě ve Spojených státech, Velké Británie, ale i České republice a v dalších zemích. Album má také největší číslo prodejnosti v debutovém týdnu za rok 2011 Ke konci října 2011 se desky prodalo celosvětově přes osm milionů kopií. \n\nV březnu 2010 prozradila Gaga, že začíná pracovat na nové desce s tím, že už napsala většinu songů. Mezitím producent RedOne desku popsal jako svobodnou. Pár měsíců po prvním oznámení, prozradila Gaga, že písně na album už jsou všechny napsány: \"Šlo to rychle. Pracovala jsem na tom měsíce a silně cítím, že pro tuto chvíli mám hotovo. Někteří umělci na to potřebují roky. Já ne. Píšu hudbu každý den.\" V dalším rozhovoru deklarovala, že album bude hymnou generace, a pokračovala, \"obsahuje tu nejlepší hudbu, jakou jsem kdy napsala. Slibuji vám, že je to nejlepší album mé kariéry\". \n\nV září 2010 při udílení cen MTV během děkovné řeči za cenu v kategorii Videoklip roku oznámila název desky a zazpívala refrén singlu Born This Way. 1. ledna 2011 napsala na svůj Twitter data vydání nové desky a prvního singlu. \n\nNěkolik náboženských skupin odsoudily desku, protože se na ní zmiňují symboly křesťanství. V Libanonu bylo album dočasně zakázané. Abdo Abu Kassm, ředitel katolického centra v Libanonu velmi kritizoval témata na desce: \"Pokud se nás chystáte urážet, desku zakážeme. Nebudeme akceptovat urážení Panny Marie, Ježíše nebo křesťanství. Nazývejte nás zastaralými, opožděnými, říkejte nám, jak chcete, ale desku nepřijmeme. Zákaz vydržel do 9. června 2011. \n"}
{"id": "683459", "url": "https://cs.wikipedia.org/wiki?curid=683459", "title": "Jonas Holøs", "text": "Jonas Holøs\n\nJonas Holøs (* 27. srpna 1987, Sarpsborg, Norsko) je norský hokejový obránce hrající v týmu HC Fribourg Gottéron ve švýcarské lize NL A.\n\nHoløs začal hrát v nejvyšší norské lize GET-ligaen za Spartu Warriors v roce 2002 a po sezóně 2007-08 podepsal smlouvu se švédským Färjestadem hrajícím v lize Elitserien.\n\nPo mistrovství světa 2008 v Kanadě byl pozván do předsezónního kempu týmu NHL, Chicaga Blackhawks, k čemuž ale nedošlo, protože byl vybrán v draftu NHL 2008 týmem Colorado Avalanche na celkově 170. místě. Poté, ale pokračoval ve Färjestadu, kde měl smlouvu ještě na další dvě sezóny a ačkoliv Colorado o něj mělo zájem už na podzim 2009, tak Holøs hodlal dodržet smlouvu. Po sezóně 2009-10 podepsal s Coloradem Avalanche dvouletou vstupní smlouvu. V NHL debutoval 16. října 2010 v zápase proti New York Islanders a stal se tak šestým norským hokejistou v NHL po Bjørnu Skaarem, Andersu Myrvoldovi, Espenu Knutsenovi, Ole-Kristianovi Tollefsenovi a Patricku Thoresenovi. Ve svém čtvrtém zápase vytvořil rekord norských hokejistů v NHL, když strávil na ledě 27 minut a 22 sekund. 21. listopadu 2010 byl odeslán do farmářského celku Lake Erie Monsters hrajícího ligu AHL. 19. prosince 2010 byl povolán zpět k Avalanche.\n\nHoløs byl poprvé vybrán do norské reprezentace v roce 2004, kdy reprezentoval na úrovni 18letých. V reprezentaci dospělých reprezentoval už na mistrovství světa 2006 v Lotyšsku, kde hrál v šesti zápasech. Poté co hrál na 4 šampionátech po sobě, byl nominován taktéž na Olympijské hry 2010 ve Vancouveru. Na turnaji vedl statistiku nejvytíženějších hokejistů. Na následujícím mistrovství světa 2010 v Německu vstřelil svůj první reprezentační gól při porážce 1:12 od Kanady. Taktéž reprezentoval na mistrovství světa 2011, kde s týmem Norska vypadli až ve čtvrtfinále s Finskem.\n\n\n\n"}
{"id": "683460", "url": "https://cs.wikipedia.org/wiki?curid=683460", "title": "Han Wang-jong", "text": "Han Wang-jong\n\nHan Wang-jong (, * 15. září 1966) je jihokorejský horolezec, který se v roce 2003 stal dvanáctým mužem, který vystoupil na všechny osmitisícové vrcholy, když dobyl poslední chybějící osmitisícovku Broad Peak. Na třech osmitisícovkách použil při výstupu umělý kyslík. Všech 14 osmitisícovek však zdolal za pouhých 8 let a 9 měsíců, což třetí nejkratší doba, kterou ke zdolání všech osmitisícovek horolezec potřeboval. Od roku 2003 se stal vedoucím jihokorejských horolezeckých expedic v Himálaji, především ale na Mount Everest a K2.\n\n"}
{"id": "683468", "url": "https://cs.wikipedia.org/wiki?curid=683468", "title": "Mapy.cz", "text": "Mapy.cz\n\nMapy.cz je česká internetová a mobilní mapová aplikace vyvíjená společností Seznam.cz. Všechny mapové podklady zobrazují Česko, většina z nich i Slovensko a některé typy map pokrývají celý svět. Mezi mnohé funkce aplikace patří plánovač tras autem, veřejnou dopravou, na kole, pěšky a dalšími způsoby.\n\nSpolečnost Seznam.cz uvádí, že se jedná o nejpoužívanější mapový portál v Česku. Založen byl koncem 20. století, nedlouho po vzniku samotné firmy Seznam.cz; v té době obsahoval pouze mapu České republiky.\n\nV zahraničí jsou Mapy.cz dostupné také pod značkou Windy Maps nabízející offline mapy skrze mobilní aplikaci pro OS Android a iOS. Aplikace využívá mapové podklady shodné s podklady pro Mapy.cz\n\nMapy.cz byly spuštěny v 1998, tehdy je pro Seznam.cz provozovala společnost PJsoft s.r.o.. Mapy obsahovaly automapu České republiky a městské plány vybraných měst.\n\nNa podzim roku 2005 přichází velká inovace webové stránky s celoobrazovkovým ovládáním, které si již Seznam.cz naprogramoval sám. Zároveň rozšířil mapové podklady a v rámci základní mapy postupně zpodrobnil mapu do úrovně plánů měst na celém území Česka. Spolu s tím změnil i dodavatele mapových podkladů na společnost PLANstudio, s.r.o.. Mapy.cz umí také hledat adresy v rámci ČR a to s využitím dat ČSÚ. Pro zobrazení je využit souřadnicový systém UTM.\n\nV roce 2006 Mapy.cz přidaly letecké snímky od firmy Geodis, s.r.o.. Je také uvolněno API (http://api.mapy.cz) pro další využití mapového řešení na jiných webových stránkách.\n\nV roce 2007 přibyla turistická mapa, dodavatelem mapových podkladů byla firma SHOCart s.r.o.. Spolu s tím proběhl i další redesign.\n\nRok 2008 přinesl mapu celé Evropy z dat firmy Navteq a fotomapy - možnost nahrávání fotografií uživateli.\n\nV roce 2010 přibývá vyhledávání adres v rámci celé Evropy (data Navteq) a rozšíření plánovače tras o variantu pro turisty a cyklisty s využitím turistických značených tras a cyklotras.\nPřed koncem roku byla zveřejněna betaverze nového rozhraní map \n\n2011 dochází opět k redesignu. Přibývají podrobná měřítka pro evropská města a detailní šikmé snímky 140 měst (dodavatel Geodis, s.r.o.). API je uvolněno pro maximum případů využití - i pro komerční účely. Na podzim proběhla akvizice divize Digital firmy PLANstudio, s.r.o., čímž Seznam.cz získal vlastní mapové podklady a navigační databáze pro Česko a Slovensko.\n\nKoncem roku 2014 Mapy.cz začaly pro mapu Evropy využívat data z otevřeného projektu OpenStreetMap Touto změnou se zvýšil počet bodů zájmu z původního jednoho na dva a půl milionu.\n\nV dubnu spustila společnost Seznam.cz ve veřejné beta verzi vykreslování map celého světa, opět založeného na datech OpenStreetMap. Do ostrého provozu byla základní mapa celého světa uvedena dne 27. května 2015 a v říjnu téhož roku k ní přibyla i turistická mapa světa. Tato verze přináší celkem osm milionů bodů zájmu, což tvoří největší databázi bodů zájmu na českém internetu.\n\nPro zobrazení mapy celého světa přešly Mapy.cz na Mercatorovo zobrazení jako ostatní celosvětové mapové portály.\n\nO prázdninách roku 2016 společnost Seznam.cz zpřístupnila na všech svých mobilních aplikacích turistickou hlasovou navigaci. (iOS, Android, Windows Phone).\n\nV dubnu bylo spuštěno plánování po všech lesních a polních cestách (http://seznam.seznamblog.cz/post/143005293941/kdo-se-boj%C3%AD-do-lesa-a%C5%A5-si-napl%C3%A1nuje-trasu-s).\n\nV červnu byly přidány letecké snímky celého světa (http://seznam.seznamblog.cz/post/146652515026/mapycz-spustily-sn%C3%ADmky-cel%C3%A9ho-sv%C4%9Bta).\n\nV říjnu do aplikace přidala funkci záznamu trasy zvanou Stopař.\n\nNávštěvnost webu činila začátkem roku 2016 v průměru téměř 310 000 uživatelů denně.\n\nMapy.cz postupně doplnili parkovací zóny v Praze a dalších městech nebo plánky českých a moravských zoologických zahrad.\n\nV červnu mapy.cz změnili svou barevnost, došlo ke sjednocení základní a turistické mapy.\n\nV červenci byly spuštěny off-line mapy celého světa v mobilní verzi.. V rámci webové verze je možné vidět naplánovanou trasu i ve 3D mapách.\n\nKe červenci se od map oddělily Jízdní řády, které mají svoji stránku www.seznam.cz/jizdnirady/. Možnost plánování v rámci veřejné dopravy zůstala na Mapy.cz zachována.\n\nV prosinci byla uvolněna desktopová verze pro OS Windows, dostupná ve Store.\n\nV rámci Panoramy přibyly v květnu fotografie z Krosny - mobilního snímacího zařízení neseného člověkem, především mimo komunikace obsluhované auty.\n\nV červnu došlo ke změně organizace uživatelských dat, kdy se původní Batůžek změnil na Moje mapy a umožnil vytváření složek či sdílení informací s ostatními.\n\nV únoru toho roku byly 3D mapy rozšířené o klasické a zimní mapy promítané skrz 3D pohled a byla i tak vytvořena planeta země z pohledu 3D neboli globu.\n\nAplikace Mapy.cz jsou připraveny jako webová stránka pro všechny internetové prohlížeče a také jako mobilní aplikace.\n\nMapy.cz ve formě webové stránky lze zobrazit ve většině internetových prohlížečů v aktuálních i dřívějších verzích v rámci většiny operačních systémů. Jedná se například o Mozilla Firefox, Google Chrome, Internet Explorer, Safari či Opera. Aplikace je navržena jako responzivní.\n\nMapy.cz existují i jako nativní aplikace pro operační systémy mobilních telefonů a tabletů. Je podporován OS Android, iOS a Windows Phone. Obsah map je shodný s webovou aplikací, ale liší se funkcemi. Lze stahovat jednotlivé státy světa pro off-line použití. Aplikace umožňuje hledání, plánování tras a následnou navigaci, sychronizaci s webovou verzí (Batůžek), práci s GPS (centrování mapy, záznam stopy).\n\nAplikace funguje v off-line režimu při prohlížení mapy celého světa a od roku 2017 i při plánování tras a vyhledávání. Letecké mapy jsou v režimu on-line a je vyžadován přístup k internetu.\n\nPrvní verze mobilní aplikace byla vydána 18. prosince 2013.\n\nMožnost stažení aplikace: https://aplikace.seznam.cz/mapy.html.\n\n\nMapy.cz pravidelně připravují svůj aprílový žertík v rámci mapové aplikace, kdy na 1. dubna nasazují speciální mapu ať už s humoristickým obsahem nebo netradičním pojetím kartografického vyjádření. Tyto aprílové mapy je možné zhlédnout i později přes menu Změnit mapu nebo speciálním heslem.\n\nSeznam aprílových map:\n\nPlánovač trasy je služba, která ukáže průběh trasy na mapě a zobrazí, kolik to je km a min. Služba je celosvětově dostupná pro automobily, cyklotrasy, pěší trasy; v Česku a na Slovensku také pro veřejnou dopravu a sezonní plánování, které je odlišné v létě a v zimě.\n\nCelou ČR je možno prohlédnout ve 3D.\n\nSeznam.cz se rozhodl investovat do projektu Panorama, při kterém jsou z jedoucího auta či jdoucím člověkem snímány panoramatické fotografie pokrývající celou viditelnou scénu. Panoramata jsou následně pospojována a umístěna na Mapy.cz, kde lze v rámci jejich virtuální prohlídky prohlížet nasnímaná místa jako při skutečném procházení. Služba je dostupná v rámci webové aplikace i mobilní verze Mapy.cz.\n\nFotografování snímků probíhá od roku 2013. V roce 2018 byla tímto způsobem nafocena většina českých silnic a postupně dochází k jejich aktualizaci. Jedená se o podobnou funkci, kterou společnost Google ve svých Google mapách označuje jako street view.\n\nPro veřejnost jsou mapy a jejich základní služby dostupné bezplatně. \n\nScreenshoty mapových podkladů a aktuálních obrazových dat je povoleno bezplatně používat pro další publikaci za podmínky uvedení zdroje ve formě loga Mapy.cz nebo popisu Mapy.cz a uvedení (ponechání) copyrightu vlastníka autorských práv použitého mapového podkladu. Také je možno je využívat a šířit podle licence Creative Commons CC-BY-SA 4.0. \n\nVyužití služby Mapy API je využití možné na základě smluvních podmínek, které dělí možné způsoby využití na základní (bez nutnosti uzavírání smlouvy), prémiové (na základě zvláštní smlouvy) a zakázané. Mezi prémiové způsoby využití patří například využití v uzavřených sítích (intranet), uzavřených komunitách, na neveřejných nebo zpoplatněně přístupných webových stránkách, při tvorbě konkurenčního obsahu, zpřístupnění obsahu mimo internet atd.\n\nPro údržbu mapového obsahu Mapy.cz hojně využívají crowdsourcingu formou uživatelsky přívětivého nástroje k hlášení chyb nebo k podání upřesňujících informací do map. \n\nVeřejné uživatelské rozhraní Mapy.cz prakticky není zatíženo žádnou nesouvisející reklamou. Příjmy provozovatele map tak mohou plynout jednak z prodeje licencí k prémiovému využití služby Mapy API, jednak z prémiových služeb přidruženého projektu Firmy.cz, jehož údaje jsou v mapě dostupné prostřednictvím mapových značek zájmových bodů a výsledků vyhledávání v mapě. Základní, bezplatnou službou je zobrazení základního profilu firmy, zaplatit si lze za službu „Seznam naplno“, která zahrnuje zobrazení plného profilu firmy, nabídek a událostí a za upoutávky a přednostní pozice ve výsledcích vyhledávání v projektech Firmy.cz, Seznam.cz a Mapy.cz.\n\n"}
{"id": "683473", "url": "https://cs.wikipedia.org/wiki?curid=683473", "title": "Edurne Pasabanová", "text": "Edurne Pasabanová\n\nEdurne Pasabanová (* 1. srpna 1973) je baskická horolezkyně, která se stala dvacátým pátým člověkem, třetím občanem Španělska, první ženou a první Španělkou, které se podařilo dobýt všech 14 osmitisícových vrcholů. Na všechny osmitisícovky vystoupila mezi roky 2001 a 2010 během pouhých 8 let a 11 měsíců. \n\nVedla závod s jihokorejskou horolezkyní O Ǔn-sŏn o to, která z nich se stane první ženou na všech 14 osmitisícovkách. Korejka O Ǔn-sŏn to zvládla o tři týdny dříve, nad jejím výkonem však visel stín pochybností kvůli nepotvrzenému výstupu na Kančendžengu, který byl později po přiznání samotné horolezkyně definitivně vymazán ze záznamů. První ženou na všech čtrnácti osmitisícových vrcholech se tak stala právě Edurne Pasabanová.\n\n\n"}
{"id": "683477", "url": "https://cs.wikipedia.org/wiki?curid=683477", "title": "Nikita Dvurečenskij", "text": "Nikita Dvurečenskij\n\nNikita Kirillovič Dvurečenskij (Никита Кириллович Двуреченский;* 30. července 1991 v Lipecku) je ruský hokejový útočník.\n\nSvou hokejovou kariéru začal v rodném městě, v týmu HK Lipeck ale do profesionálního hokeje debutoval v týmu OHK Dynamo Moskva v první lize a v KHL. Po sezóně 2009/10 se Dynamo Moskva spojil s týmem HC MVD Balašicha a nesl tak nový název OHK Dynamo Moskva. V novém týmu zůstal a vzal jsi číslo 69 na počest svého otce, který se narodil 1969. Po sezóně 2010/11 měl sice platnou smlouvu na jeden rok s Dynamem, ale přestoupil do týmu Viťaz Čechov.\n\n\n\n"}
{"id": "683483", "url": "https://cs.wikipedia.org/wiki?curid=683483", "title": "Motol (zámek)", "text": "Motol (zámek)\n\nZámek Motol je jméno novogotické památky ve stejnojmenné pražské čtvrti. Byl zapsán do rejstříku kulturních památek a veden pod rejstříkovým číslem 54285/1-1897, avšak v roce 1977 bylo od památkové ochrany upuštěno.\n\nJedná se o dvoukřídlý zámeček s nárožní věží. Na věži je dodnes patrný erb maltézského řádu. Nachází se v ulici Za opravnou a nejsnáze se k němu lze dostat tramvajemi 9, 10 a 16 (zastávka Motol).\n\nNa místě dnešního zámečku stávala středověká tvrz. V letech 1686-89 zde dal Kryštof Vratislav z Mitrovic podle plánů J. A. Canavalleho a štukatéra Spazia postavit jednopatrový barokní zámeček, V 19. století pak přibyly hospodářské budovy. Motolský zámeček, jak ho známe dnes, vznikl ve druhé polovině 19. století nákladem malostranských johanitů.\n\nNa přelomu 19. a 20. století objekt využívala 8. těžká dělostřelecká divize jako velitelství a kasárna, o něco později pak československý 101. dělostřelecký pluk.\n\nZámek Motol je dnes veřejnosti nepřístupný. Sídlí zde Ústřední kontrolní a zkušební ústav zemědělský a pražský inspektorát Státní zemědělské a potravinářské inspekce.\n\n"}
{"id": "683486", "url": "https://cs.wikipedia.org/wiki?curid=683486", "title": "O Un-son", "text": "O Un-son\n\nO Un-son ( , * 2. listopadu 1966) je jihokorejská horolezkyně, která se v roce 2010 měla stát dvacátým čtvrtým člověkem, čtvrtým občanem Jižní Koreje a první ženou, které by se podařilo vystoupit na všech 14 osmitisícovek. O 14 vrcholů se pokusila během 12 let a devíti měsíců. Její výstup na Kančendžengu z roku 2009 byl lezeckou komunitou zpochybněn, po letech s přiznáním samotné horolezkyně definitivně vymazán ze záznamů. Někteří horolezci také její styl výstupů nepovažují za plnohodnotný, protože na dvou horách použila umělý kyslík a lezla vždy s velkou skupinou Šerpů. Dosáhla také nejvyšších vrcholů všech sedmi kontinentů. Předtím, než se stala horolezkyní, absolvovala univerzitu v Suwonu.\n\n\n\n"}
{"id": "683490", "url": "https://cs.wikipedia.org/wiki?curid=683490", "title": "The New Age", "text": "The New Age\n\nThe New Age je sedmé studiové album americké bluesové skupiny Canned Heat, vydané v roce 1973. Jedná se o první album na kterém se podíleli kytarista James Shane a pianista Ed Beyer.\n\n\n"}
{"id": "683492", "url": "https://cs.wikipedia.org/wiki?curid=683492", "title": "Don't Forget", "text": "Don't Forget\n\nDon't Forget je debutové studiové album americké zpěvačky Demi Lovato, které vyšlo 23. září 2008 pod vydavatelstvím Hollywood Records. Demi začala pracovat na albu už od září 2007, během natáčení televizního filmu Camp Rock, který produkoval Disney Channel. Lovato napsala většinu svých písní a pomáhali jí také skupina Jonas Brothers, která album produkovala po boku hudebního producenta Johna Fieldse. Na albu taky pracovaly Kara DioGuardi, Jason Reeves a Rooney (frontman Robert Schwartzman). Don't Forget se nese v Pop-Rockovým a Popovým žánrem. Texty se zabývají různými dospívajícími tématy.\n\nAlbum se setkalo s obecně pozitivními recenzemi od kritiků zejména v Americe. Vzhledem k tomu, že Jonas Brothers pomáhali při produkci alba, kritici si všimly výrazné podobnosti mezi umělci. Nicméně písně z alba, byly chváleny. \"Don't Forget\" debutovala na čísle 2 v Billboard 200 a nakonec byla kvalifikovaná na zlato od Asociace amerického nahrávacího průmyslu (RIAA) za prodání 530.000 kopií ve Spojených státech. V Kanadě se album umístilo na 9. místě a ve Španělsku na 13. místě. V České republice se album neumístilo.\n\nDemi byla objevena Disney Channel během výběrového konkurzu v jejím rodném městě Dallas (Texas) a debutovala v americké seriálu As the Bell Rings v roce 2007. Následně se ucházela o roli v televizním seriálu Jonas, ale nezískala místo. Místo toho, ale získala místo hlavní postavy v televizním filmu Camp Rock. Později se také ucházela o místo Sonny ve velkém světě, které získala. Díky seriálu Camp Rocku podepsala Demi nahrávací smlouvu s Hollywood Records na začátku roku 2008. Demi požádala Jonas Brothers, vyjádřila se k tomu tak, že její vlastní písně potřebují \"lesk\" - Demi prohlásila, že její písně potřebovali být více \"intenzivnější a méně chytlavé\". S albem se Demi chtěla uděla jméno hudebníka a né další Disney hvězdičky, či dívka z Camp Rocku. Demi prohlásila, že její album bude obsahovat hlubší témata, ale že se vyhýbá tzv. \"temným písní\", protože je to její debut a ona chce přines spíše zábavu - takovou, kterou můžeme poslouchat v autě.\n\nStandardní vydání\nDeluxové vydání bonusových skladeb\nMezinárodní digitální edice\n\n"}
{"id": "683493", "url": "https://cs.wikipedia.org/wiki?curid=683493", "title": "Flochová", "text": "Flochová\n\nFlochová (1316,9 m n. m.) je nejvyšší hora Kremnických vrchů. Leží v hlavním hřebeni v severní části pohoří a její vrchol je částečně zalesněný. Rozsáhlý masív je sedlem Flochvej rozdělen na samotnou Flochovou a jen o 4 metry nižší Svrčinník.\n\n"}
{"id": "683499", "url": "https://cs.wikipedia.org/wiki?curid=683499", "title": "Béssos", "text": "Béssos\n\nBéssos (řecky \"Βήσσος\" ; – 329 př. n. l., Ekbatany) byl příslušník perského vládnoucího rodu Achaimenovců a zhruba od roku 336 př. n. l. místodržitel Baktrie, provincie v dnešním Afghánistánu. V roce 330 př. n. l. byl hlavním strůjcem vraždy krále Dareia III., mnohokrát poraženého v boji s Alexandrem Velikým, a poté se sám prohlásil panovníkem pod jménem \"Artaxerxés IV.\" Jeho vláda nebyla nikdy uznávána v celé říši, kterou z větší části už kontroloval Alexandr.\n\nO Béssově životě před nástupem do funkce místodržitele (satrapy) není nic známo. Za své postavení vděčil podle zpráv antických historiků Dareiovi III., který po pádu eunucha Bagoa patrně nově přerozdělil klíčové pozice ve správě.\n\nDareios začal poměrně brzy Béssovi nedůvěřovat a po prohrané bitvě u Issu ho povolal do Babylónu, kde shromažďoval jednotky k dalšímu střetnutí s Alexandrem Velikým. Během bitvy u Gaugamél v říjnu 331 př. n. l. velel Béssos levému křídlu perských vojsk – baktrijským jezdcům, jednotkám ze Sogdiany a obrněným sackým bojovníkům. Ačkoli v přiděleném úseku stál přímo proti makedonskému králi, antičtí historikové neříkají nic o jeho osobním podílu na bitvě.\n\nVzhledem k Alexandrovu vítězství uprchl s Dareiem na východ také Béssos a v médské metropoli Ektabanech se stal jedním z těch, kteří prosazovali další ústup. V čele baktrijských jednotek pak odtáhl z města, provázen významným dvořanem Nabarzanem, zastávajícím funkci \"chiliarcha\". Oba byli rozhodnuti ukončit vládu neúspěšného Dareia, proto krále zajali a vezli ho v poutech s sebou. Původní úmysl vydat ho Alexandrovi se jim nezdál vhodný, místo toho bezmocného krále v červenci 330 př. n. l. zavraždili a Béssos rychle odešel do Baktrie, kde se dal koncem léta provolat perským králem.\n\nZměnu na trůně vedle Nabarzana podpořili satrapa Arachosie Barsaentés, satrapa Arie Satibarzanés, velmož ze Sogdiany Oxyartés a urozený šlechtic Spitamenés, původem z Baktrie či Sogdiany. S jejich pomocí sestavil nový král početné vojsko a chystal se dál vést válku s Alexandrem. Situace v říši byla velmi vážná, neboť makedonský král pokračoval v postupu na východ a většina provincií se nacházela v jeho rukou. Pro Béssa byla v daný moment důležitá zejména legitimita – z tohoto důvodu přijal „královské“ jméno Artaxerxés a užíval všech panovnických insignií včetně tiáry.\n\nNa jaře 329 př. n. l. překročil Alexandr Hindúkuš, vpadl do nitra Baktrie, a ačkoli se dala očekávat dlouhá válka, satrapii obsadil, aniž narazil na odpor. Béssos uprchl přes tok Amudarji do Nautaky v Sogdianě, kde musel čelit podobné opozici jako kdysi Dareios III. V očích straníků jako vojevůdce selhal a dva z nich, Spitamenés a Datafernés, ho uvěznili a nabídli jako zajatce Alexandrovi. Po určitých zmatcích se Béssa zmocnil Ptolemaios, makedonský důstojník a pozdější egyptský král.\n\nAlexandr nařídil zajatce zbičovat, převézt do Baktrie a předat Dareiovu bratru Oxyathrovi. Ten ho v Ektabanech nechal nesmírně krutým způsobem popravit – buď čtvrcením, nebo ukřižováním, prameny nejsou v této otázce jednotné.\n\n\n"}
{"id": "683501", "url": "https://cs.wikipedia.org/wiki?curid=683501", "title": "Magnetokalorický jev", "text": "Magnetokalorický jev\n\nJako magnetokalorický jev se označuje pohlcení či výdej tepla tělesem při změně vnějšího magnetického pole. Výdej či pohlcení tepla může (podle okolností) probíhat např. jako adiabatická změna teploty (při tepelné izolaci tělesa) nebo izotermická změna entropie (při diatermickém kontaktu tělesa s ohřívačem/chladičem konstantní teploty).\nTento jev byl objeven německým fyzikem Emilem Warburgem v roce 1881. Základní vlastnosti byly poté experimentálně potvrzeny Petrem Debyem (1926) a Williamem Giauquem (1927). První pracující magnetický chladicí systém byl poté sestrojen počátkem roku 1933. Magnetické chlazení byla první metoda umožňující chladit pod teplotu 0,3 K (tato teplota byla přibližně dosažitelná chlazením odparem He).\n\n\nMagnetokalorické chlazení je komerčně nejzajímavějším využitím tohoto jevu. Jednak umožňuje energeticky výhodně chladit do teploty řádově stovek až desítek milikelvinů (mK). Také je mnohem šetrnější k životnímu prostředí, protože by umožnil nahrazení chladicích směsí chlorofluorouhlovodíků (HCFCS), jež sice neničí do takové míry ozonovou vrstvu jako kdysi používané freony, ale podílí se na globálním oteplování větší měrou, než všeobecně proklamovaný oxid uhličitý (CO).\n\nTeoreticky možný, ale z komerčního hlediska nezajímavý.\n\nNádory jsou všeobecně velmi citlivé na chemické látky (chemoterapeutika), záření (ozařování) a změny teplot. Pracovní materiál by se dopravil na postižené místo a při následném vložení do magnetického pole by došlo k prudké změně teploty materiálu a tím zničení choroby (rakovina).\n\nMohlo by se používat k zachycení zbytkového množství nevyužitého tepla a tím zvýšit efektivitu solárního panelu řádově o několik procent. Prakticky by to zvýšilo cenu daného zařízení a předpokládá se, že nebude široce využíváno\n\nTento cyklus je velmi podobný Carnotovu cyklu. Začínáme ve stavu, kdy je zvolená pracovní látka v tepelné rovnováze s okolím.\n\n\n\n\n\nKdyž dojde k teplotní rovnováze mezi pracovním materiálem a chladivem, začíná chladicí cyklus nanovo.\n\nMagnetokalorický jev je přirozenou vlastností magnetik. Tato tepelná odezva na změny vnějšího magnetického pole je nejvýraznější u látek se spontánní magnetizací při teplotách blízkých jejich Curieově teplotě.\n\nVelikost izotermické změny entropie či adiabatické změny teploty se změnou magnetického pole jsou silně závislé na charakteru magnetika, tedy na způsobu uspořádání částic. Efekt je zanedbatelný u diamagnetik, paramagnetik a antiferomagnetik, velikost je většinou malá i ve ferrimagnetických látkách a spinových sklech. Největší efekt vykazují feromagnetické látky.\n\nNa uspořádání částic a tedy i na magnetokalorický jev mohou mít vliv také tlak (magnetostrikce) nebo elektrické síly mezi částicemi v krystalické struktuře.\n\nV současnosti jsou k magnetickému chlazení v pokojových teplotách nejlépe použitelné slitiny gadolinia, vykazující teplotní změnu 3 až 4 K na tesla (K/T). Výhodné jsou i proto, že mají zanedbatelnou magnetickou a teplotní hysterezi.\n\nNa počátku 21. století byl objeven tzv. obří či gigantický magnetokalorický jev u slitin Gd(SiGe), La(FeSi)H a MnFePAs, jako velmi slibné se ukazují i látky, ve kterých je gadolinium částečně nahrazeno podobnými prvky (Dy, Tb). Tyto materiály jsou označovány anglickou zkratkou GMCE (\"giant magnetocaloric effect\").\n\nZde je umístěna tabulka obsahují přehled vlastností jednotlivých sloučenin gadolinia. T je Curiova teplota, T je teplota, kde se vyskytuje maximum magnetokalorického jevu, Δ T je změna teploty, Δ H je změna vnějšího pole při měření magnetokalorického jevu, – Δ S je záporná změna entropie magnetických momentů a Δ H je změna pole při měření entropie.\n\n"}
{"id": "683503", "url": "https://cs.wikipedia.org/wiki?curid=683503", "title": "Sparta Prague Open 2011", "text": "Sparta Prague Open 2011\n\nTenisový turnaj ITF Sparta Prague Open 2011 se konal ve dnech 7. – 15. května v českém hlavním městě Praze venku na antukových dvorcích TK Sparty Praha. Turnaj patřil do kategorie ITF Women's Circuit 2011.\n\n\nHráčky, které obdržely divokou kartu do hlavní soutěže:\n\nHráčky, které si zajistily účast v hlavní soutěži z kvalifikace:\n\nHráčky, které si zajistily účast v hlavní soutěži jako tzv. šťastní poražení:\n\n\n"}
{"id": "683508", "url": "https://cs.wikipedia.org/wiki?curid=683508", "title": "Čtenářství", "text": "Čtenářství\n\nČtenářství je plánovité a cílené rozvíjení četby za pomoci školy, knihoven a jiných vzdělávacích institucí, často je doprovázeno institucionálně organizovanými kampaněmi a podpůrnými akcemi. Pojem čtenářství se používá zejména v souvislosti s dětskou populací. Od čtení se čtenářství liší tím, že je vždy spojeno se záměrnou dobrovolnou činností, se zálibou.\n\nS výchovou ke čtenářství je důležité začít co nejdříve. Dítě zpočátku bývá pozorným a vděčným posluchačem, během školní docházky se pak pozvolna stane aktivním čtenářem. Doporučuje se střídání se ve čtení s dospělým, aby se z četby pro dítě nestala pouze nutná povinnost. Podle Rajdlové má v počátcích dětského čtenářství velký význam čtení nahlas, které později vystřídá čtení potichu (dítě si čte ve škole, doma a začíná i se čtením v knihovně). Dále je v této fázi čtenářského vývoje dítěte důležitý vhodný výběr textů, dítěti usnadní četbu zejména vhodná grafická úprava textu, jakou je větší typ písma, přitažlivé ilustrace, přehledné členění textu. To by mělo být také vodítkem pro knihovníka, který doporučuje malému čtenáři vhodný typ knih ke čtení.\n\nJedním z moderních způsobů výchovy ke čtení je také osobní kniha – je přizpůsobena konkrétnímu čtenáři a vytištěna v jediném exempláři přímo pro něj. Dítě se prokazatelně lépe soustředí, pokud příběh pojednává o něm.\nV podpoře čtenářství a rozvoji dětské četby je dále důležité hlasité předčítání. Podle Kovaříkové by bylo vhodné, aby každý den končil čtením či vyprávěním. Večerní čtení by se nemělo vynechat, protože dítě je pak vnímá jako stejně důležitou součást života, jako jsou jídlo, hygiena nebo pracovní povinnosti. Pokud se vypráví říkadla nebo příběhy zpaměti, je dobré držet knihu v ruce, listovat v ní a ukazovat obrázky, ke kterým se vyprávěné váže.\nKaždé dítě se jinak vyvíjí a podle toho se také různou rychlostí vyvíjí jeho vztah k obsahu a formě literatury. Je dobré vědět, co se hodí pro kterou věkovou skupinu, aby se dítě nenudilo něčím, co ho už nezajímá, ale také něčím, čemu ještě nerozumí. Důležité je číst dětem pravidelně a nepřestávat ani ve chvíli, kdy se dítě naučí „technicky“ samo číst. Pro dítě je vlastní čtení dlouho jen práce a povinnost a poslech předčítání radost a zábava.\n\nPostup předčítání by měl být podle Kovaříkové následující:\n\n\n\n\n\nPropagaci četby a podpoře čtenářství se v České republice věnují jednotlivé organizace s vlastními projekty a kampaněmi v lokálním i celorepublikovém rozsahu. Jsou to zejména městské a regionální knihovny zaštiťované Svazem knihovníků a informačních pracovníků České republiky (SKIP), Česká sekce IBBY (International Board on Books for Young People při UNESCO), společnost Svět knihy při Svazu českých knihkupců a nakladatelů, Klub ilustrátorů dětské knihy, Obec spisovatelů, veletrh dětské knihy v Liberci, a také nakladatelé knih pro děti a mládež se svými knižními kluby nebo knihkupci.\n\n\n\n\n\n\n\n\n\nVedle řízených kampaní a akcí propagujících četbu a čtenářství dále existují projekty, které prostřednictvím webových stránek či databází nabízí uživatelům konkrétní tituly k přečtení. Jedná se o tzv. projekty zaměřující se na doporučování četby.\n\n\n\n\n\n\n\n\n"}
{"id": "683509", "url": "https://cs.wikipedia.org/wiki?curid=683509", "title": "Mortal Kombat II", "text": "Mortal Kombat II\n\nMortal Kombat II (MK2) je bojová hra z roku 1993, pokračování prvního dílu ze série Mortal Kombat. Je zde 12 hratelných postav a dvě nehratelné, Kintaro jako první boss a Shao Kahn jako hlavní. Na rozdíl od předchozího dílu hra již nenabízí mód \"Test Your Might\", ale přibyly Babality, Friendship a speciální Fatality podle arény.\n\nPříběh navazuje na první díl, ve kterém se šaolinský mnich Liu Kang stal novým šampionem turnaje Mortal Kombat, když porazil čaroděje Shang Tsunga. V tomto díle zuřící císař Vnějšího světa Shao Kahn omladil Shang Tsunga a poslal své hordy, aby zničili klášter Šaolin. Shang Tsung se pokusil napadnout Johnyho Cage a poté vyzval bojovníky na turnaj ve Vnějším světě. \n\nLiu Kang, Johnny Cage, Raiden, Kung Lao (přeživší z klášteru), Jax (kolega Soni Blade) a Sub-Zero (bratr Sub-Zera, jelikož originální byl zabit v prvním díle Scorpionem) se poté vydávají do Vnějšího světa pomstít klášter a porazit v turnaji Shao Kahna. Na turnaj se také vydává Scorpion, který chce znovu zabít Sub-Zera. Ve Vnějším světě se těmto bojovníkům postaví omlazený Shang Tsung a jeho ochránce Reptile a Shao Kahn a jeho bojovníci Kintaro, Baraka, Kitana a Mileena.\n\nVe hře je 12 hratelných postav:\n\nOstatní postavy:\n\nMortal Kombat nechvalně proslul svou brutalitou především kvůli těmto dokončením protivníka. Fatality lze vykonat příslušným stisknutí několika tlačitek, která jsou u každé postavy jiná. Ve hře se také vyskytuje tzv. \"Pit Fatality\", tedy zakončení protivníka shozením z mostu, napíchnutím na bodáky na stropě a shozením do kyseliny.\n\n"}
{"id": "683525", "url": "https://cs.wikipedia.org/wiki?curid=683525", "title": "Gerald z Walesu", "text": "Gerald z Walesu\n\nGerald z Walesu ( \"Gerallt Gymro\", \"Giraldus Cambrensis\", 1146 hrad Manorbier – 1223 ) byl arcijáhen v Breconu, kronikář, historik a kartograf. Většinu svého života věnoval marné snaze o získání biskupského stolce ve velšské diecézi sv. Davida.\n\nGerald, vlastním jménem Gerald z Barry byl potomkem Viléma z Barry a Angharad, dcery Geralda z Windsoru. V jeho žilách tak kolovala směs velšské a normanské krve a již od mládí byl zasvěcen církevní kariéře, která započala výchovou u benediktinů v Gloucesteru a poté pokračoval ve studiu na pařížské univerzitě. Po návratu do vlasti roku 1172 byl pověřen výběrem církevních v desátků a získal úřad arcijáhna v Breconu. Po marné snaze o získání biskupského postu se vrátil do Francie a pokračoval ve studiu teologie v Paříži. Po roce 1179 se účastnil dvou výprav ve jménu krále Jindřicha do Irska, byl účastníkem dublinského koncilu a koncem 80. let byl společníkem arcibiskupa propagujícího kruciátu a účast na ní při cestě po Walesu a Francii.\n\nKromě systematického psaní, se kterým sdílel úspěch u svých posluchačů, se Gerald snažil získat úřad biskupa při katedrále v St David's, který byl již v jeho dětství obsazen jeho strýcem. Roku 1198 jej navrhla místně příslušná kapitula, ale jeho kandidatura neprošla přes canteburského arcibiskupa. Naděje vkládaná do rozhodnutí krále Richarda zhasla společně s jeho nečekanou smrtí a Gerald se vydal pro svěcení do Říma, kde doufal v souhlas papeže. Biskupského svěcení se nikdy nedočkal, poslední roky života strávil marným pendlováním mezi Walesem a Římem, kdy se snažil dokázat nezávislost velšské církve sv. Davida na canterburském arcibiskupství, musel čelit pomluvám z úst canterburských kanovníků a svému pronásledování králem. Svou snahu nakonec vzdal a závěr života strávil veřejným předčítáním svých děl.\n\n\n"}
{"id": "683526", "url": "https://cs.wikipedia.org/wiki?curid=683526", "title": "Krisztina Tóthová", "text": "Krisztina Tóthová\n\nKrisztina Tóthová (* 5. prosince 1967, Budapešť) je současná maďarská spisovatelka.\n\nBásnířka a prozaička Krisztina Tóthová patří k předním autorkám současné maďarské literatury. Jako básnířka debutovala v roce 1989 sbírkou \"Őszi kabátlobogás\" (Podzimní vlání kabátu), následovaly sbírky \"A beszélgetés fonala\" (1994, Nit rozhovoru), \"Az árnyékember\" (1997, Stínový člověk) či \"Magas labda\" (2009, Vysoký míč). Výbor z dosavadní básnické tvorby vyšel pod jménem \"Porhó\" (2001, Prašan), za tuto knihu získala Tóthová cenu Palládium. Její samostatnou prozaickou prvotinou je povídkový soubor \"Vonalkód\" (Čárový kód) z roku 2006, který byl přeložen do několika evropských jazyků včetně češtiny, následovaly další prozaické knihy \"Hazaviszlek, jó?\" (2009, Pojď, já tě vezmu domů), \"Pixel\" (2011) a \"Pillanatragasztó\" (2014). V roce 2013 vydala svůj první román \"Akvárium\", který rok poté vyšel i v češtině.\n\nKromě psaní, publicistiky a překladu z francouzštiny se věnuje také výrobě vitráží a restaurátorství.\n\nZa svou tvorbu získala Krisztina Tóthová řadu ocenění; z těch nejvýznamnějších bychom mohli jmenovat cenu Attily Józsefa (2000), cenu Palládium (2001) či cenu Sándora Máraiho (2007). V roce 2009 byla vyznamenána Vavřínovým věncem Maďarské republiky a v roce 2011 byla jmenována členkou Széchenyiho literární a umělecké akademie, přidruženého ústavu Maďarské akademie věd.\n\n\n"}
{"id": "683534", "url": "https://cs.wikipedia.org/wiki?curid=683534", "title": "Sade", "text": "Sade\n\nSade má více významů:\n\n"}
{"id": "683536", "url": "https://cs.wikipedia.org/wiki?curid=683536", "title": "Sara Paxtonová", "text": "Sara Paxtonová\n\nSara Paxtonová (* 25. dubna 1988, Los Angeles, Kalifornie, USA) je americká herečka a modelka. Měří 170 cm, má blond vlasy a tyrkysové oči.\n\nSara Paxtonová má irské, mexické a židovské předky, je věřící judaistkou. Její otec je vzdálený příbuzný herce Billa Paxtona.\nV osmi letech hrála malou roli ve filmu Jima Carreyho \"Lhář, lhář\". Na rozdíl od většiny dětských herců neměla domácího učitele, ale navštěvovala veřejnou školu. Větší úspěch zaznamenala ve filmu \"Konec snění\" (2004). Také její další filmy byly určeny hlavně dospívajícímu publiku: \"Mořská panna\" (2005), \"Královna ročníku\" (2007) a parodie na komiksové příběhy \"Suprhrdina\" (2008). Nazpívala také poprockové album \"The Ups and Downs\".\nStuduje filmovou historii a chce se stát producentkou.\n\n"}
{"id": "683538", "url": "https://cs.wikipedia.org/wiki?curid=683538", "title": "Norské královské námořnictvo", "text": "Norské královské námořnictvo\n\nNorské královské námořnictvo je námořní složkou ozbrojených sil Norska. Tvoří ho námořnictvo, pobřežní stráž a pobřežní dělostřelectvo. Mezi úkoly námořnictva patří obrana norské suverenity, ochrana rybolovu a ekonomických zájmů země v jejích vodách, vyhledávání a záchranné operace a ochrana životního prostředí. K roku 2010 námořnictvo tvořilo 5 těžkých fregat (jedna se potopila po srážce s tankerem), 6 raketových hlídkových člunů, 6 diesel-elektrických ponorek, 6 minolovek a řada dalších lodí. Pobřežní stráž disponuje dalšími 15 plavidly.\n\n\n\n\n\n\n\n\n\nNorská pobřežní stráž (\"Kystvakten\") je složkou norského námořnictva. Mezi její úkoly patří ochrana výsostných vod, kontrola námořní plavby a rybolovných oblastí, záchranné operace atd. Tvoří ji především různé typy hlídkových lodí, přičemž disponuje i svým prvním hlídkovým plavidlem se schopnostmi ledoborce – \"Svalbard\" (W 303). V roce 2015 měla celkem 15 plavidel.\n\n\n\n"}
{"id": "683539", "url": "https://cs.wikipedia.org/wiki?curid=683539", "title": "Metro v Montréalu", "text": "Metro v Montréalu\n\nMetro v Montréalu má v současné době čtyři linky, které používají jak barevné, tak číselné označení. Zajímavostí je absence nerealizované linky 3 (červená barva). Realizované linky nesou následující čísla a barvy:\n\n\nAž na několik výjimek se všechny stanice nacházejí na ostrově, na němž stojí město Montréal.\n\nNaprostá většina dnešního metra byla v Montréalu vybudována v šedesátých letech, zejména v souvislosti se světovou výstavou Expo 1967. Nejvýznamnějším duchovním otcem montréalského metra v jeho dnešní podobě byl Lucien l’Allier, který v letech 1954-1964 řídil jeho stavbu. Jeho nadšení pro metro a jeho stavbu ho dovedlo až na post ředitele tehdejší dopravní společnosti CTM (dnes STM). L’Allier řídil dopravní podnik v letech 1964-1974.\n"}
{"id": "683542", "url": "https://cs.wikipedia.org/wiki?curid=683542", "title": "Alexandr Ragulin", "text": "Alexandr Ragulin\n\nAlexandr Pavlovič Ragulin rusky Александр Павлович Рагулин, (5. května 1941 Moskva – 17. listopadu 2004 Moskva) byl ruský hokejový obránce. V šedesátých a na začátku sedmdesátých let byl stabilním pilířem sovětské hokejové reprezentace a stal se legendou.\n\nNa přelomu padesátých a šedesátých let hrával sovětskou ligu za Chimik Voskresensk. Později byl spojen s týmem CSKA Moskva, za který odehrál jedenáct sezón v letech 1962 až 1973. V tomto armádním klubu, který v té době vládl nejen sovětskému, ale i evropskému klubovému hokeji, vyhrál devětkrát sovětskou ligu a pětkrát v řadě Pohár mistrů evropských zemí.\n\nV sovětské reprezentaci hrával pravidelně v letech 1961 až 1973. Za tuto dobu odehrál 239 utkání, vybojoval deset titulů mistra světa a třikrát zlaté olympijské medaile (v letech 1964, 1968 a 1972). V roce 1972 se také účastnil prvního měření sil sovětských hokejistů a hráčů NHL v utkáních Série století. Jeho úkolem bylo většinou bránit elitního kanadského střelce Phila Esposita.\n\n\n\n"}
{"id": "683543", "url": "https://cs.wikipedia.org/wiki?curid=683543", "title": "Nassavský domácí řád zlatého lva", "text": "Nassavský domácí řád zlatého lva\n\nNassavský domácí řád zlatého lva (francouzsky \"Ordre du Lion d'Or de la Maison de Nassau\", nizozemsky \"Huisorde van de Gouden Leeuw van Nassau\") je rytířský řád udělovaný dvěma větvemi (Ottonská a Walramská) Nassavské dynastie, která vládne v Nizozemí a Lucembursku.\n\nPro Walramskou větev Nassavských je to nejvyšší lucemburské vyznamenání, které je udělováno velkovévodou hlavám cizích států za zásluhy o Lucembursko. I když tato větev fakticky vymřela po meči roku 1912 a de facto se jedná o dynastii Bourbon-Parma, de iure je podle zákona považována za větev rodu Nassau.\n\nOttonská linie (po genealogické stránce je dynastie Ottonské linie vymřelá, ale nizozemská ústava označuje rod Oranžsko-nasavský jako vládnoucí), která vládne v Nizozemí, tento řád má jakožto \"domácí řád\", který je udělován jako osobní dar královny, která jeho udělení nemusí konzultovat s vládou, a uděluje jej za zásluhy o dynastii.\n\nŘád byl založen roku 1858 Vilémem III., který byl nizozemským králem a velkovévodou lucemburským. Řád měl původně jednu třídu a měl být sdílen mezi Vilémem III. a Adolfem, který byl tehdy vévodou z Nasavska. V roce 1878 Vilém III. řádové třídy rozšířil o stupně velkokříž, velkodůstojník, důstojník, rytíř a roku 1882 přidal nejnižší stupeň komandér. Nicméně Adolf, který byl také velmistrem řádu, odmítl tyto změny uznat a udílet je. \n\nPo smrti Viléma III. roku 1890 se vzhledem k aplikaci salického práva stal velkovévodou v Lucembursku právě Adolf, který roku 1866 přišel o Nasavsko. V Nizozemí se vlády ujala Vilémova dcera Vilemína. Roku 1905 se před svou smrtí Adolf dohodl s Vilemínou, že řád bude mít opět jenom jednu třídu a dva velmistry.\n\nV současné době jsou spojenými velmistry řádu velkovévoda Henri a král Vilém-Alexandr, přičemž řád je udílen pouze při výjimečných příležitostech a také je udělován plnoletým synům a bratrům obou panovníků.\n\nOdznakem řádu je bílý emailovaný maltézský kříž, mezi jehož rameny jsou zlatá písmena N a uprostřed je modrý medailon se zlatým lvem z rodinného erbu.Heslo řádu je \"JE MAINTIENDRAI\".\n\n"}
{"id": "683545", "url": "https://cs.wikipedia.org/wiki?curid=683545", "title": "Jakub Nakládal", "text": "Jakub Nakládal\n\nJakub Nakládal (* 30. prosinec, 1987, Hradec Králové) je český hokejový obránce, odchovanec týmu HC Hradec Králové. Hokejově vyrostl v Pardubicích, kam přestoupil v patnácti letech. V současné době působí v KHL kde hraje za tým Lokomotiv Jaroslavl.\n\nStatistiky reprezentace\n"}
{"id": "683548", "url": "https://cs.wikipedia.org/wiki?curid=683548", "title": "Australian Ice Hockey League", "text": "Australian Ice Hockey League\n\nAustralian Ice Hockey League (AIHL) \"(česky: australská liga ledního hokeje)\" je nejvyšší hokejová soutěž v Austrálii. Založena byla v roce 2000. Jedná se o poloprofesionální soutěž, ve které ale nastoupilo již několik hráčů se zkušenostmi z kanadskoamerické National Hockey League. \n\nLiga se hraje v průběhu chladnější poloviny roku na jižní polokouli – od dubna do konce srpna. Do ročníku 2011 se osm týmů utkávalo každý s každým čtyřikrát. Po rozšíření soutěže o tým Perth Thunder v roce 2012 bylo devět účastníků rozděleno do dvou konferencí. Tyto jsou pojmenovány Easton Conference a Bauer Conference podle firem vyrábějících hokejové vybavení. Liga má totiž podepsanou smlouvu se společností Skaters Network, která je distributorem těchto značek. V konferenci Easton je pět týmů, v konferenci Bauer čtyři. Po základní části následuje závěrečný turnaj systémem play-off, ve kterém se utkává vítěz jedné konference s druhým týmem opačné konference a vítězové semifinále sehrají ligové finále. Vyřazovací část byla zavedena v roce 2001, v prvním ročníku se hrála jen základní část. \n\n\n\n"}
{"id": "683551", "url": "https://cs.wikipedia.org/wiki?curid=683551", "title": "Špičkový výkon", "text": "Špičkový výkon\n\n„Špičkový výkon“, v originále „Peak Performance“, je v pořadí dvacátá první epizoda druhé sezóny seriálu \"\".\n\nUSS Enterprise D je nařízena velitelstvím Hvězdné flotily účast na simulovaném souboji za účelem přípravy na hrozbu, kterou představují Borgové. Kapitán Picard i komandér Riker se účasti zdráhají a poukazují na tradiční roli Hvězdné flotily, kterou je průzkum a polovojenský řád, nikoliv zcela vojenský. Přesto však rozkazy splní. Na Enterprise je vyslán zakdornský stratég Kolrami, aby zde působil jako taktický poradce a dohlížitel. Kolramiho blahosklonnost vůči posádce ještě vzroste, když bez problémů porazí Rikera a androida Data ve hře s názvem Strategema. Dat nabyde přesvědčení, že nefunguje správně, ale ostatní členové posádky dojdou k názoru, že prožívá krizi svého sebevědomí, a že se tedy opět o krok přiblížil lidství.\n\nSimulace sestává z bitvy mezi Enterprise D a 80 let starou federační lodí USS Hathaway, která je na oběžné dráze kolem planety v systému Braslota. Posádka se rozdělí: Kapitán Picard, Dat, doktorka Pulaská a poradkyně Troi zůstanou na Enterprise, zatímco komandér Riker, šéfinženýr La Forge, poručík Worf a podporučík Wesley Crusher se nalodí na Hathaway. Každá loď se pokusí vyřadit tu druhou s pomocí simulovaných výstřelů z phaserů.\n\nHathaway je očividně technologicky zastaralá a bez antihmoty, což činí let warpem nemožný. Nicméně Wesley Crusher předstírá, že nechal na Enterprise běžet jakýsi experiment, a dočasně se tam vrátí, aby jej ukončil. Na Hathaway se vrátí i s experimentem, jehož součástí je i antihmota. To jim umožní na dvě sekundy rychlost warp 1.\n\nKdyž bitva začne, Riker umožní Worfovi použít trik, který navrhl. Hathaway rozruší senzory Enterprise, aby ukazovaly falešný obraz romulanské válečné lodi, která je údajně napadá. Zatímco se Enterprise k ní otáčí, Hathaway jí dává přímý zásah.\n\nSimulace je však náhle přerušena skutečným nepřátelským útokem ferengské válečné lodi Kreechta pod velením DaiMona Bractora. Picard ji zpočátku ignoruje, jelikož si myslí, že se jedná o další Worfův klam. Následný ferengský útok způsobí, že zbraně Enterprise se uzamknou v neškodném cvičném módu, a loď tak zůstane bezbranná.\n\nFerengové viděli dvě lodě Federace, jak spolu bojují, a všimli si, že jedna loď měla evidentně navrch (Hathaway). Z toho si odvodili, že ona starší a menší loď musí obsahovat něco velmi cenného. A oni chtěli přirozeně tuto věc pro sebe a začali vyhrožovat zničením Enterprise, pokud jim nebude tato věc vydána.\n\nSplnit požadavky Ferengů samozřejmě není možné, protože na palubě Hathaway nic cenného není. A nejspíše by se ani jednoduše nestáhli pryč, pokud by jim bylo přiznáno, že šlo jen o simulaci. Picard a Riker se tak rozhodli pro mazaný plán: Enterprise vystřelí fotonová torpéda na Hathaway, ale bezprostředně před zásahem Hataway přejde na warp (díky Wesleyho antihmotě). To zafunguje, jelikož Ferengové si myslí, že Hathaway byla zničena. Začnou tedy připravovat zničení Enterprise, ale Worf použije svůj trik znovu, aby nasimuloval falešnou federační loď. V domnění, že jsou v početní nevýhodě, se Ferengové stáhnou, aby si zachránili život.\n\nKdyž je po všem, Dat vyzve Kolramiho k odvetě ve Stretegemě. Avšak tentokrát změní strategii, a nehraje, aby vyhrál, ale aby to byla remíza. Hra pokračuje po značně dlouhou dobu, až nakonec Kolrami, frustrovaný Datovým zdánlivým zdržováním, k radosti posádky Enterprise hry s odporem zanechá.\n\n"}
{"id": "683553", "url": "https://cs.wikipedia.org/wiki?curid=683553", "title": "Objdump", "text": "Objdump\n\nobjdump je v informatice název počítačového programu, který slouží pro zobrazování různých informací o objektových souborech. Například může být použit k zobrazení programu ve formě jazyka symbolických adres (JSA, ). Objdump je součást skupiny programů pod souhrnným názvem GNU binutils, pomocí níž se pracuje s binárními soubory. \n\nPříklad použití pro dissasemblování binárního spustitelného souboru:\n\nobjdump používá pro čtení obsahu objektových souborů knihovnu BFD. Další programy pracující s objektovými soubory jsou readelf a objcopy.\n\n"}
{"id": "683555", "url": "https://cs.wikipedia.org/wiki?curid=683555", "title": "Tokijská burza", "text": "Tokijská burza\n\nTokijská burza (, také uváděno anglicky jako \"Tokyo Stock Exchange\" a zkracováno TSE) je největší burza v Japonsku. V roce 2009 byla podle tržní kapitalizace, která činila 3,31 bilionů USD, druhá největší na světě; podle objemu obchodů, který činil 3,7 milionů USD, byla čtvrtá na světě. V květnu 2011 je na burze obchodováno 2 288 společností.\n\nBurza byla založena a začala fungovat v Tokiu v roce 1878. Během druhé světové války v roce 1943 vznikla polostátní \"Japonská burza\", která spojila všech 11 existujících japonských burz včetně tokijské. V roce 1947 se rozpadla a v roce 1949 tak vznikla současná Tokiská burza.\n\nHlavním oficiálním burzovním indexem je od roku 1968 hodnotově vážený TOPIX, který zahrnuje všechny akcie obchodovaných na primárním trhu (asi 1 700 společností). V médiích se však častěji používá cenově vážený index Nikkei 225, který od roku 1950 počítá japonský ekonomický deník Nikkei a zahrnuje 225 největších a nejvýznamnějších společností z primárního trhu.\n"}
{"id": "683565", "url": "https://cs.wikipedia.org/wiki?curid=683565", "title": "Jílovka", "text": "Jílovka\n\nJílovka je jedním z desítek rybníků tvořících soustavu známou jako Holanské rybníky v jižní části okresu Česká Lípa, na katastru nedaleké obce Zahrádky. Od ledna 2011 jsou jižní břehy zahrnuty do vyhlášené přírodní rezervace Jílovka.\n\nCelá středověká soustava původně 23 Holanských rybníků je napájena hlavně od západu tekoucím Bobřím potokem, který poté končí v Novozámeckém rybníce. V soustavě Holanských rybníků je Jílovka na severovýchodní straně, na katastru obce Zahrádky, u silnice spojující Holany a Zahrádky z její západní strany.\n\nRybník, zvaný též Jílek, má plochu 11 ha, je průtočný a využitý pro rybolov. Má esovitý tvar, břehy jsou zarostlé lesem a keři.. Blízko jsou další rybníky – Kravský a Malá Nohavice.\n\nDne 2. listopadu 2010 (s účinností od 7. ledna 2011) zde Krajský úřad Libereckého kraje svým nařízením č. 4 / 2010 vyhlásil přírodní rezervaci Jílovka, která zahrnuje břehy jižní části rybníka, celý sousední Kravský rybník a ochranné pásmo kolem něj, vše na katastru obce Zahrádky v okrese Česká Lípa. Z jihovýchodní strany je hranicí rezervace silnice. Celková rozloha chráněného území je 8,31 ha v nadmořské výšce 260 m.\n\nVlastníkem rybníka s rybáři udávanou rozlohou je 13,6 ha (či 11 ha) je Pozemkový fond ČR a uživatelem Rybářství Doksy spol. s.r.o.\n\nRybník je v polovině cesty mezi Zahrádkami a Holany a silnice je spojující vede při jeho břehu Nevede k němu žádná z pěších turistických tras a ani cyklotrasy.\n\nNejbližší vlakové spojení je z železniční stanice na druhém konci Zahrádek, tedy 3,5 km daleko. Jedná se o Trať 087 z České Lípy do Lovosic\n\n"}
{"id": "683578", "url": "https://cs.wikipedia.org/wiki?curid=683578", "title": "Muzeum a pamětní síň Sigmunda Freuda v Příboře", "text": "Muzeum a pamětní síň Sigmunda Freuda v Příboře\n\nMuzeum a pamětní síň Sigmunda Freuda v Příboře vzniklo jako Městské muzeum v roce 1912. Od roku 1963 je muzeum pobočkou Muzea Novojičínska. V muzeu jsou přístupné expozice dějin města a pamětní síň Sigmunda Freuda. Příležitostné výstavy se konají ve výstavní síni.\n\nPamětní síň S. Freuda přibližuje život a dílo S. Freuda a historii Společnosti S. Freuda v Příboře. Důraz je kladen ma příborské období života S. Freuda včetně fotokopie zápisu o narození S. Freuda v matrice města Příbora a jeho domovské příslušnosti do Příbora – Klokočova do roku 1896. Vystaveny jsou souborné spisy S. Freuda a literatura o něm.\n\n"}
{"id": "683581", "url": "https://cs.wikipedia.org/wiki?curid=683581", "title": "Bill Christian", "text": "Bill Christian\n\nWilliam David Christian (* 28. ledna 1938, Warroad, Minnesota, USA) je bývalý americký lední hokejista.\n\nS hokejem začínal v rodném městě a v roce 1953 přivedl místní středoškolský tým do celostátního finále. Později hrál rok za tým University of Minnesota, než se v roce 1958 stal členem americké reprezentace. S ní se koncem padesátých let představil v mezistátních utkáních v Sovětském svazu, což tehdy byl první americký sportovní tým vůbec, který v SSSR hrál. Na mistrovstvích světa hrál v letech 1960, 1962, 1964 a 1965. Největšího úspěchu s reprezentací dosáhl na Zimních olympijských hrách 1960, kde získal zlato. Bill Christian přispěl k tomuto vítězství důležitým vyrovnávacím a poté i vedoucím gólem proti Sovětskému svazu.\nNa klubové úrovni odehrál většinu kariéry za Warroad Lakers v nižších soutěžích, aktivní kariéru ukončil v roce 1980.\n\nV roce 1964 s dalšími členy rodiny založil Christian Brothers, Inc., firmu vyrábějící hokejky a další sportovní výbavu. Lední hokej hráli také další členové rodiny - bratr Roger byl jeho spoluhráčem v olympijském týmu 1960, syn Dave zase vybojoval zlatou olympijskou v dresu americké reprezentace na Zimních olympijských hrách 1980 a úspěšně působil v National Hockey League.\n\n\n"}
{"id": "683587", "url": "https://cs.wikipedia.org/wiki?curid=683587", "title": "Památník písemnictví na Moravě", "text": "Památník písemnictví na Moravě\n\nPamátník písemnictví na Moravě tvoří součást Muzea Brněnska. Je institucí muzejního charakteru, jejíž hlavní náplní je odborná péče o literární či obecněji písemné památky spjaté s moravským prostředím. Vedle sbírkotvorné činnosti tematizuje Památník vybrané literární okruhy prostřednictvím stálých expozic a temporárních výstav. V jeho správě se nachází unikátní knihovna benediktinského opatství v Rajhradě, v jehož areálu Památník sídlí, a také Knihovna Muzea Brněnska.\n\nPamátník vznikl v roce 2005, kdy byla pro veřejnost otevřena první část stálé expozice \"Moravské písemnictví 19. a 20. století\", která byla později (r. 2008) rozšířena o expozici věnovanou starším dějinám moravského písemnictví s tematickými okruhy \"Velká Morava\", \"Učenost a věda\", \"Domov a exil\" a \"Věci veřejné (právní texty 9.-18. století)\". Již od prvního roku své existence začal Památník pořádat velké profilové výstavy, které tvoří páteř jeho výstavní činnosti.\n\nPřehled hlavních výstav:\n\nVedle hlavních tematických či monografických výstav se v Památníku připravují pravidelné výstavní cykly, které představují moravská knižní nakladatelství a kulturní časopisy, např. \"Host\", \"Doplněk\", \"Opus musicum\", \"Repronis\", dále cykly \"Listování\" (ukázky z benediktinské knihovny) a \"Co rok dal\" (ukázky z přírůstků do muzejních sbírek Památníku). Z krátkodobých výstav lze připomenout např. \"Ilustrované pohádkové bytosti Josefa Kremláčka\" (2006), \"Knižní vazby\" (2007, ve spolupráci s Ateliérem papíru a knihy FaVU VUT v Brně), \"Moravští surrealisté ještě žijí\" (2008), \"Současná moravská bibliofilie, její tvář a směřování\" (2008), \"Maketa Codexu gigantu. Ďáblova bible v rajhradském klášteře\" (2008), \"Kamélie mezi knihami\" (2010, ve spolupráci s NPÚ ÚOP v Brně).\n\nJednou z podstatných aktivit Památníku písemnictví na Moravě je sbírkotvorná činnost. Jednotlivé sbírkové předměty jsou zařazovány do pěti podsbírek.\nPodsbírka knihy zabírá široké časové období, její součástí jsou např. staré tisky ze 17. století, ale i bibliofilské tisky z 20. stol. nebo signované knihy současných autorů (Radek Malý, Ivo Odehnal, Ostravak Ostravski, Vít Slíva, Zdeněk Volf ad.). Součástí podsbírky jsou také knihy, které jsou vzácné z hlediska výtvarného nebo kulturního a vztahují se k moravským osobnostem, sdružením a institucím (bezručiana, Moravské kolo spisovatelů, nakladatelství Blok ad.). Podsbírka literární archiv obsahuje materiály vážící se k dílu a odkazu literárně činných osobností (Guido Glück, Bohumil Hrabal, František Křelina, Marcela Mikulášková, Hana Pražáková, Richard Schaukal, Jan Skácel, Věra Sládková ad.), ale také doklady o činnosti spolků a sdružení. V podsbírce trojrozměrné předměty jsou zastoupeny hmotné předměty, které se vztahují k literárně činným autorům, popř. institucím (psací stroj Věry Sládkové, šavle středoškolského profesora literatury, busta Inocence Arnošta Bláhy aj.). Stejně tak podsbírka výtvarné umění se zaměřuje na výtvarná díla spjatá s literární Moravou (např. barevné ilustrace Josefa Kremláčka ke knize Jaromíra Tomečka \"Zastav se na chvíli\", velkoformátové černobílé skici Jana Skácela od Františka Navrátila) a podsbírka Ex libris zahrnuje ex libris s moravskou proveniencí nebo tematikou. Vedle pozůstalostí a jiných dokladů činnosti předních literátů a literátek se Památník písemnictví na Moravě zaměřuje také na literaturu stojící mimo hlavní proudy (méně známí autoři, nářeční literatura, německy píšící autoři).\n\nSoučasný literární život na Moravě Památník reflektuje prostřednictvím častých autorských čtení a besed s tvůrci či jejich nakladateli. Od r. 2011 tak činí v rámci pravidelného cyklu \"StřeDění\" (besední pořady konané vždy jednu středu uprostřed měsíce). Hosty StřeDění byli např. básník Vít Slíva, historik umění Petr Spielmann či historik Jiří Pernes, v minulosti Památník navštívili také autoři Petr Hruška, Jaroslav Kovanda, Jiří Kuběna nebo Ludvík Kundera, který se aktivně podílel na přípravě výstavy věnované Halasům.\nS mladou generací čtenářů a začínajících autorů Památník udržuje kontakt jednak prostřednictvím edukačních programů pro školy, zejména však pořádáním literární soutěže \"Skrytá paměť Moravy\", jíž každoročně předchází cyklus kurzů tvůrčího psaní \"Krocení literární múzy\". Poprvé soutěž proběhla v r. 2006, pro každý následující ročník bylo vždy zvoleno jednotící téma: \"Skrytá paměť Moravy\", \"Sousedé\", \"Cesta do světa\", \"Z rodinné kroniky\", \"Cizinec\". Pro seniorské návštěvníky je připraven cyklus vzdělávacích programů \"Rendez-Vous o desáté\", pro široké spektrum návštěvníků jsou pak určeny pravidelné jarní a podzimní přednáškové cykly.\n\nVedle sbírkových katalogů určených odborné veřejnosti a katalogů k hlavním výstavám vydává Památník s měsíční periodicitou informační zpravodaj nazvaný \"Literka\", z nějž mohou zájemci z řad veřejnosti získat přehled o aktuálním dění v Památníku, případně do něj sami přispívat. Dalším informačním výstupem je bulletin \"Libri de Bibliotheca nostra\", v němž jsou pravidelně uveřejňovány tematické přehledy přírůstků do knihovny Muzea Brněnska.\n\nOd r. 2006 Památník spravuje a postupně zpřístupňuje historickou knihovnu rajhradského benediktinského kláštera, která patří k největším klášterním knihovnám na území ČR. Její fondy tvoří 65.000 svazků rukopisů, prvotisků, starých tisků z 16. – 19. století, včetně dobových periodik. Nejstarší knihou je \"Martyrologium Adonis\", kterou sepsal francouzský biskup Ado na počátku 10. století. K nejcennějším svazkům se řadí také dva rukopisy královny Elišky Rejčky z počátku 14. století, určené původně pro ženský cisterciácký klášter na Starém Brně, nebo breviář probošta Vítka z roku 1324, obsahující iluminace připisované Mistru Theodorikovi. V knihovním fondu je dnes 155 prvotisků ve 126 svazcích, původní sbírka byla přitom dvojnásobná, ale v první polovině 20. století bylo mnoho prvotisků prodáno, protože klášter potřeboval finanční prostředky.\n\nV rámci přestavby kláštera do současné barokní podoby na počátku 18. století podle návrhu Jana Blažeje Santini-Aichla, získala knihovna reprezentativní sál, na jehož výzdobu byl získán přední brněnský malíř své doby Jan Jiří Etgens. V nedávné době prošel historický sál knihovny kompletní rekonstrukcí a je přístupný veřejnosti. Knihovní fondy jsou průběžně zpracovávány a zpřístupňovány prostřednictvím elektronického katalogu, badatelům je k dispozici také digitalizovaný lístkový katalog a samostatný lístkový katalog periodik. Řada cenných rukopisů byla zdigitalizována a zpřístupněna v rámci projektu \"Memoria mundi\".\n\nV Památníku písemnictví sídlí rovněž Knihovna Muzea Brněnska, která spravuje fondy muzejní knihovny a poskytuje knihovnický servis jednotlivým pobočkám Muzea Brněnska. Fondy centrální knihovny obsahují tituly především z historické, archeologické, uměnovědné a regionální literatury. Památník písemnictví rozšiřuje tyto fondy zejména o literární produkci autorů spjatých s Moravou, bibliofilské tisky a signované exempláře. Knihy z muzejní knihovny, sbírkové knihovny Památníku a benediktinské knihovny lze studovat prezenčně v badatelně Památníku.\n\nV září roku 2007 vzniklo při Památníku volné sdružení složené z častých návštěvníků, aktivních podporovatelů či vzdálenějších sympatizantů, nesoucí název Klub přátel. Smyslem Klubu je vedle pravidelného setkávání členů na akcích Památníku pořádání tematických výletů a workshopů. Prvním členem Klubu se stal básník, dramatik, překladatel a literární historik Ludvík Kundera.\n\n\n\n"}
{"id": "683589", "url": "https://cs.wikipedia.org/wiki?curid=683589", "title": "Chorvatské námořnictvo", "text": "Chorvatské námořnictvo\n\nChorvatské námořnictvo (chorvatsky: \"Hrvatska ratna mornarica\") je námořní složkou ozbrojených sil Chorvatska. Námořnictvo vzniklo 11. září 1991 v důsledku rozpadu Jugoslávie a osamostatnění Chorvatska. Mezi jeho úkoly patří ochrana suverenity a územní celistvosti Chorvatska a ochrana zájmů země v Jaderském moři, chorvatských ostrovech a na pobřeží.\n\nChorvatské námořnictvo hraje důležitou roli vzhledem k dlouhému pobřeží země s mnoha ostrovy. Patří však mezi menší námořnictva a svou tvář teprve hledá. Tvoří ho 5 raketových člunů, 4 hlídkové čluny, 8 výsadkových lodí, 1 minolovka a řada dalších lodí. Pod námořnictvo přitom spadá též námořní pěchota (\"Mornariška Pješadija\"). Hlavní základnou je Split, další základny jsou Pula, Šibenik a Ploče.\n\nChorvatské námořnictvo je jedním z nástupců jugoslávského námořnictva, které zaniklo po rozpadu Jugoslávie v občanské válce a osamostatnění Chorvatska během chorvatské války za nezávislost. Část lodí jugovlávského námořnictva Chorvatsko ukořistilo ve svých přístavech či rozestavěné v loděnicích.\n\n\n\n\n\n\n\n\n\n\n\nVelitelství námořnictva\n\n"}
{"id": "683599", "url": "https://cs.wikipedia.org/wiki?curid=683599", "title": "Impaktovaný časopis", "text": "Impaktovaný časopis\n\nImpaktovaný časopis je časopis, který má v rámci databáze Web of Science Institutu pro vědecké informace (Institute for Scientific Information - ISI) přidělen impakt faktor, což je hodnota vyjadřující průměrnou míru citovanosti všech článků a příspěvků publikovaných v daném časopisu v předchozích dvou letech v roce aktuálním. Z hlediska prestiže jednotlivých typů časopisů jsou tak mezi nerecenzovanými odbornými časopisy i recenzovanými odbornými časopisy impaktované časopisy obecně považovány za nejprestižnější. Dá se tak teoreticky předpokládat, že články v nich obsažené zastupují informační jádro příslušného oboru a jsou tak teoreticky tím nejdůležitějším, co je nebo bylo v daném oboru (o určité problematice) publikováno.\n\n"}
{"id": "683600", "url": "https://cs.wikipedia.org/wiki?curid=683600", "title": "Aféra lodi Lidice", "text": "Aféra lodi Lidice\n\nAféra lodi \"Lidice\" je označení pro události spojené se zadržením československé obchodní lodi \"Lidice\" 7. dubna 1959 francouzským námořnictvem u marockého pobřeží. Důvodem zadržení byla přeprava zbraní určených pro alžírské povstalce z Fronty národního osvobození (FLN). Aféra výrazně zhoršila československo-francouzské vztahy. \n\nVztah Československa k válce v Alžíru byl od prvopočátku determinován postojem Sovětského svazu. Z toho vyplýval v počátečních fázích války, mezi lety 1954-6, spíše zdrženlivý postoj. Československo diplomaticky podporovalo „alžírské“ aktivity SSSR v OSN a udržovalo nepříliš intenzivní kontakty s Komunistickou stranou Alžíru (PCA). Vztah k Frontě národního osvobození byl chladný, protože FLN se v této době nijak netajila svými antikomunistickými postoji.\n\nZměnu postoje přineslo až přiostření mezinárodní situace v druhé polovině roku 1956 z důvodů Suezské krize a Maďarského povstání. Byť oficiálně navázala československá vláda kontakty s FLN až v roce 1960, už v roce 1957 souhlasila, že bude prostřednictvím Maroka dodávat Frontě národního osvobození zbraně. Jednalo se především o kořistní lehkou výzbroj z druhé světové války (pušky systému Mauser, automatické pistole, samopaly, lehké kulomety, minomety, tarasnice, nálože a příslušnou munici).\n\nK prvnímu kontaktu došlo, za egyptského zprostředkování, dne 28. ledna 1957, kdy vídeňského zástupce podniku zahraničního obchodu KOVO oslovil pan Hamid Ouezzani (podle francouzské tajné služby SDECE to byl dr. Driss Ben Said, hlavního nákupčí FLN ve střední Evropě) s dotazem na možnost urychleného nákupu zbraní (i starších) v Československu. Po konzultaci se SSSR byl obchod politbyrem ÚV KSČ schválen.\n\nPrvní zásilka zbraní dorazila bez obtíží do Alexandrie. Druhou zásilku odeslanou do Casablanky formálně zadržela marocká policie a posléze předala alžírským povstalcům. Další zásilku, přepravovanou na palubě jugoslávské lodi \"Slovenija\", zadržely dvě lodě francouzského námořnictva 18. ledna 1958 45 mil od alžírského pobřeží. Čtvrtou zásilku dopravila do Casablanky bez komplikací 2. ledna 1959 západoněmecká loď \"Mönkedamm\".\n\nV polovině března podepsalo československé vedení s marockou stranou smlouvu o dalším prodeji zbraní. Jednalo se o 580 tun zbraní v ceně 632 tisíc dolarů. Z důvodu toho, že se československá strana nedohodla s lichtenštejnskou zprostředkovatelskou firmou Nawiland Trust, jednala s marockou stranou sama a také náklad měl být do Casablanky dopraven na československé lodi. Nedostatečné utajení vedlo k tomu, že francouzská tajná služba patrně od začátku o celém obchodu věděla a loď sledovala už od nakládání v polské Gdyni. \n\nLoď vypravovala společnost Čechofracht. Při plánování trasy bylo rozhodnuto, že se nepopluje z Gdyně kolem Dánska, ale kvůli urychlení cesty o jeden den Kielským průplavem. V Kielském průplavu se ale prováděla formální celní prohlídka a tak byla loď vybavena dvojí sadou dokumentů. Kromě pravých dokumentů o tom, že loď veze náklad zbraní do marocké Casablanky, měl kapitán k dispozici falešný lodní manifest s konosamentem o tom, že loď veze všeobecný náklad do vietnamského Haiphongu, kterým se měl prokázat v Kielském průplavu. Kapitán Ladislav Makový ovšem nebyl důsledně informován o tom, kdy má použít které doklady, což později zapříčinilo mnoho nepříjemností.\nPlavba, včetně proplutí Kielského průplavu, probíhala bez problému, ale 7. dubna 1959 kolem šesté ráno zastavila \"Lidice\" francouzská válečná loď FS \"La Bearnais\" (F 775). Kapitán Makový sice protestoval proti zadržení své lodi v mezinárodních vodách, ale po varovném výstřelu souhlasil s kontrolou. Na palubu dorazilo osm francouzských námořníků spolu se dvěma důstojníky. Kapitán Makový se domníval, že pravdivé doklady o nákladu může použít až v Casablance a vykázal se falešnými nákladovými listy. To ihned vyvolalo podezření, protože loď byla zadržena dvacet mil od Casablanky, takže bylo jasné, že nemíří přes Port Said do Vietnamu. Kapitán se snažil vše zachránit vlepením falešného záznamu do knihy telegramů, podle kterého dostal 3. dubna pokyn změnit kurz na Casablanku pro vyzvednutí dalších instrukcí. Každopádně tyto nesrovnalosti daly Francouzům záminku k eskortování lodi do přístavu Mers-el-Kébir u Oranu. Hned po zakotvení byla, za přítomnosti novinářů, zahájena prohlídka nákladu, která odhalila pravý stav věci. Náklad zbraní byl francouzskými úřady zabaven. Po vyložení byla loď, 12. dubna krátce po půlnoci, propuštěna.\n\nNáklad tvořilo 580 tun zbraní zabalených v 3996 bednách s popruhy určenými pro ruční manipulaci.\n\nČeskoslovensko francouzský zákrok okamžitě označilo za pirátství a žádalo náhradu za zabavený materiál. Politbyro se záležitostí zabývalo na celkem devíti zasedáních a odeslalo francouzské straně pět diplomatických nót. Ovšem faktické možnosti zásahu proti Francii byly dosti omezené. Ministerstvo národního hospodářství nedoporučilo opatření v hospodářské oblasti, protože by to mohlo narušit slibně se rozvíjející obchod se zeměmi Francouzského společenství. Podat protest k Radě bezpečnosti OSN zase nedoporučil Sovětský svaz. Jedinými možnými nátlakovými prostředky se tak staly obstrukce při přijímání nového francouzského velvyslance v Praze Jeana Paula Gartiera a zastavení vyplácení kompenzací za zestátněný francouzský majetek v Československu.\n\nFrancie od začátku tvrdila, že zabavení zbraní v mezinárodních vodách bylo naprosto legální s ohledem na nesrovnalosti v nákladových listech a charakter nákladu. Na kroky československé strany Francie reagovala v roce 1962 odmítnutím rozšířit obchodní smlouvu. \n\nCelá kauza se vyřešila až na jednáních v Praze 24. června - 11. července 1963. Francie souhlasila, že zaplatí škody vzniklé zadržením lodi \"Lidice\", ale ne cenu nákladu (ten ostatně už uhradily pojišťovny). V celém dokumentu se však nesmělo nikde objevit, že se jedná o kompenzace spojené s aférou \"Lidice\". Poté byly normalizovány diplomatické vztahy mezi ČSSR a Francií, i když napětí mezi zeměmi trvalo i nadále.\n\nIhned po incidentu nařídilo politbyro důkladné vyšetření příčin, které vedly k zadržení lodi. Vyšetřováním byl pověřen ministr státní kontroly Josef Krosnář. Ukázalo se, že na vině je především šlendrián úředníků, špatně zvolená trasa, která si vyžádala vystavení dvojí sady dokumentů a nedostatečné instrukce, které dostal před plavbou kapitán lodi. Aféra stála místo několik vysokých úředníků, především ředitele podniku zahraničního obchodu OMNIPOL generála Františka Macka. Vláda také napříště zakázala používat k dopravě zbraní československé lodě.\n\n\n"}
{"id": "683608", "url": "https://cs.wikipedia.org/wiki?curid=683608", "title": "Disharmonici", "text": "Disharmonici\n\nSkupina (tehdy jen duo) vznikla roku 1987 na bramborové brigádě v Kasejovicích v hospodě u Adamců, kam byli vysokoškoláci doctor H a Banjo odesláni v rámci studia. Během studia uskutečnili několik koncertů a celé své snažení pak završili vydáním alba \"No comment\". To mělo poměrně velký úspěch, pročež hudebníci sehnali basáka Maxe a bubeníka Caina ze skupiny Znouzectnost. Nedlouho poté přichází Spok s druhou kytarou. Již jako kapela pak v roce 1997 natočili album \"Monarchy In the CZ\". Poté opouští kapelu bubeník Caine. Spok se přesunuje od kytary k bicím. Po nějakou dobu pomáhá bubnovat Mirče a kapela vystupuje se dvěma bicími soupravami. V roce 2000 vydávají Disharmonici album \"Mlčení kachňátek\". V roce 2002 odchází basák Max a nahrazuje ho basák Pýt. V roce 2004 opouští kapelu Spok (dočasně – odjezd do Japonska) a Pýt (trvale). Hledají se noví basáci a bubeníci. Nalezen je PaKi (baskytara) a ToKi (bicí). Po několika měsících se do kapely navrací Spok, v původní roli druhého kytaristy. Roku 2007 se konečně sestava stabilizuje. To už za bicími sedí Georgo. Výsledkem je vydání alba \"Never Ending Sorry\" koncem roku 2009. Po roce vydávají další album \"Vyšší disharmonická\". V roce 2013 se stává členkou zpěvačka a saxofonistka Ema, dříve členka Znouzectnosti. Spok se opět přesunuje, tentokrát za baskytaru. Za bicí usedá Vedoucí. Koncem roku 2014 Ema kapelu opouští.\n\n\n\n"}
{"id": "683610", "url": "https://cs.wikipedia.org/wiki?curid=683610", "title": "Steve Sem-Sandberg", "text": "Steve Sem-Sandberg\n\nSteve Sem-Sandberg (narozen 16. srpna 1958 v Oslu), je švédský spisovatel, překladatel a spolupracovník novin Dagens Nyheter. Proslulost si získal svým románem \"Chudí v Lodži\" (\"De fattiga i Łódź\"), který vyšel ve švédštině v roce 2009 a v roce 2011 vyšel i v češtině. Kromě toho je autorem i dalších oceněných děl, např. \"Theres\" (o teroristce Ulrike Meinhofové) , \"Allt förgängligt är bara en bild\" a \"Ravensbrück\", kde zpracoval osudy Mileny Jesenské. V letech 1998 - 2003 žil autor v Praze, čehož kromě práce na románu \"Ravensbrück\" využil také k sepsání řady esejů, jež vyšly v souborném vydání v roce 2002 pod názvem \"Prag (no exit)\". Za svou tvorbu se autor dočkal řady ocenění.\n\n\nRozhovor se Stevem Sem-Sandbergem na webu iLiteratura.cz - http://iliteratura.cz/Clanek/28367/sem-sandberg-steve-\n"}
{"id": "683615", "url": "https://cs.wikipedia.org/wiki?curid=683615", "title": "Anenské údolí", "text": "Anenské údolí\n\nNázev Anenské údolí nesou:\n"}
{"id": "683621", "url": "https://cs.wikipedia.org/wiki?curid=683621", "title": "Místní rozhlas", "text": "Místní rozhlas\n\nMístní rozhlas (nebo také obecní rozhlas) je zařízení k šíření informací obvykle na území obce či města. Po obci nebo i po budově jsou umístěny reproduktory, signál se k nim rozvádí dvoudrátovým vedením, u novějších konstrukcí také bezdrátově. Sdělují se pomocí něho informace o aktivitách v obci nebo o hrozícím nebezpečí. Jeho hlášení jsou obvykle uvozena a zakončena hudbou. Bývají to populární písně ale v některých obcích (kupříkladu Suché Lozi) je to dechovka. V Kunovicích vymezují vysílání místního rozhlasu skladbou hranou na zvonkohru.\n\nStarší drátové rozhlasy jsou postupně nahrazovány nejmodernějšími bezdrátovými rozhlasy. Ty zabezpečují občanům kvalitní a včasnou informovanost bez výrazné ztráty kvality a síly signálu. Proto není nutné, aby byly vybaveny zesilovači tak jako v případě drátových rozhlasů. Bezdrátové rozhlasy za pomocí počítačového programu obvykle zvládají i různé druhy hlášení do jednotlivých částí obce, popřípadě jiných míst.\n\nZa poslední \"evolučním\" článek je pak možné považovat systémy mobilního rozhlasu, které eliminují většinu nevýhod obecních rozhlasů.\n\n"}
{"id": "683623", "url": "https://cs.wikipedia.org/wiki?curid=683623", "title": "Tahar Ben Jelloun", "text": "Tahar Ben Jelloun\n\nTahar ben Jelloun (arabsky طاهر بن جلون , narozen 1. prosince 1944 Fès, Maroko) je prozaik, básník, esejista a novinář původem z Maroka, žijící ve Francii. Patří k nejpřekládanějším arabským autorům a předním představitelům frankofonní maghrebské literatury.\n\nTahar Ben Jelloun navštěvoval v rodném městě nejprve bilingvní arabsko-francouzskou základní školu, poté studoval na francouzském gymnáziu v Tangeru. V Rabatu pokračoval ve studiu filozofie na univerzitě Mohammeda V. V této době začal se psaním básní, které vyšly ve sbírce \"Hommes sous linceul de silence\" (1971, \"Muži pod rubášem z ticha\"). Po úspěšném ukončení studia filozofii vyučoval. Nicméně, v roce 1971 opustil Maroko a odešel do Francie, protože nebyl schopen reflektovat arabizaci výuky filozofie a necítil se vzdělán k tomu arabsky přednášet. Usadil se v Paříži, kde pokračoval ve studiu psychologie.\n\nOd roku 1972 je pravidelným přispěvatelem deníku Le Monde. V roce 1975 obdržel doktorát ze sociální psychiatrie; jeho styl psaní bude od nynějška prosycen zkušenostmi z psychoterapie. \n\nV roce 1985 vydává román \"Dítě pouště\" (\"L'Enfant de sable\"), který ho proslaví. Za knihu \"Posvátná noc\" (\"La Nuit sacrée\"), volné pokračování \"Dítěte pouště\", obdrží v roce 1987 prestižní Prix Goncourt. \n\nKromě románu je i autorem pedagogických esejí, např. \"Rasismus vysvětlený mé dceři\" (\"Le Racisme expliqué à ma fille\", 1998) nebo \"Islám vysvětlený dětem\" (\"L'Islam expliqué aux enfants\", 2002) a často se účastní přednášek na školách a univerzitách, ať už v Maroku, ve Francii nebo jinde v Evropě. \n\nJeho romány \"Dítě pouště\" a \"Posvátná noc\" jsou přeloženy do více jak čtyřiceti jazyků, mimo jiné do korejštiny, hindštiny, indonéštiny. \"Rasismus vysvětlený mé dceři\", který byl knižním trhákem s více jak 400 000 prodanými exempláři, je pak přeložen do 33 jazyků, z nichž stojí za zmínku africké jazyky afrikánština, ixixhosa a swati, dále pak bosenština a esperanto.\n\nZajímavostí je, že do arabštiny si většinu knih přeložil sám.\n\n\n"}
{"id": "683631", "url": "https://cs.wikipedia.org/wiki?curid=683631", "title": "Jiřík Fleischer", "text": "Jiřík Fleischer\n\nJiřík Fleischer (9. března 1939 Brno – 26. října 2011) byl český právník, který působil dlouhá léta jako notář a soudce.\n\nNarodil se v Brně jako syn notáře JUDr. Bohuše Fleischera a jeho manželky Zdeňky, rozené Smolové, a mládí prožil v Bojkovicích. Oba jeho rodiče se věnovali atletice a v tomto směru dosáhli značných úspěchů včetně reprezentace na mezinárodních soutěžích. Rodina měla také právnické kořeny, jeho prapradědou byl známý český advokát a politik Josef František Frič, prastrýcem potom architekt Dušan Jurkovič.\n\nV letech 1957 až 1962 vystudoval Právnickou fakultu Univerzity Karlovy a poté byl až do roku 1966 právním čekatelem u Krajského soudu v Brně. V letech 1966 až 1977 působil jako státní notář ve Vyškově a následně jako soudce brněnského krajského soudu, od roku 1982 pak jako předseda senátu. V roce 1981 složil na Právnické fakultě Masarykovy univerzity rigorózní zkoušku a získal titul doktora práv. V únoru 1992 na funkci soudce rezignoval a od roku 1993 až do svého odchodu do důchodu v roce 2009 byl notářem v Brně, v posledních letech ve společné notářské kanceláři s JUDr. Lubomírem Mikou.\n\nPřispíval odbornými články do notářského časopisu \"Ad notam\" a v letech 1995 až 2010 byl také členem jeho redakční rady. V letech 1999 až 2008 byl prezidentem Notářské komory v Brně. Před rokem 1989 nebyl členem žádné politické strany, později se stal členem Občanské demokratické aliance (v roce 1998 za ni neúspěšně kandidoval do zastupitelstva městské části Brno-střed) a později zakládajícím členem TOP 09, za kterou byl zvolen do zastupitelstva městské části Brno-střed na volební období 2010 až 2014. V květnu 2011 kandidoval na funkci předsedy regionálního výboru této strany, byl však poražen svým jediným protikandidátem Jaroslavem Kacerem. Zemřel po krátké nemoci dne 26. října 2011.\n"}
